@# / /
rje thams cad mkhyen pa tsong kha pa chen po'i rnam thar go sla bar brjod pa bde legs kun gyi 'byung gnas zhes bya ba las le'u dang po bzhugs so / /
@## / /
rgyal ba khyab bdag rdo rje 'chang chen po ngang ngo bo dbyer ma mchis pa'i rje btsun bla ma dmigs ba med ba'i thugs rje chen bo dang ldan pa de'i zhabs la gus pa chen pos phyag 'tshal lo / /
dus dang gnas skabs thams cad du rjes su bzung du gsol / /
tshogs gnyis spyod pa rlabs chen shar ri'i rtsod / /
rgyal sras dpa' bo smra ba'i zla ba 'jogs / /
thub bstan ku mung bzhad pa'i dpal yon can / /
rje btsun bla ma snying gi mun sel rgyal / /
blo bzang dbyangs can dag gi dpal mnga' ba / /
grags ba'i rdza rda phyogs kyi mdzes mas brdung / /
dpal ldan mkhas pa kun gyi mgos gtugs pa / /
khyod kyi zhabs la bdag kyang phyag bgyi'o / /
mi dman brtul zhugs mchog gis legs bsdams @## / /
shing / /
rnam dpyod ches phra thub ba'i gzhung lugs kun / /
zhib mod 'byed la zla dang bral gyur pas / /
gcig tu sgrub la dgyes pa 'di rmad do / /
mgon po de yi yon tan rgya mtsho che / /
'byams klas gyur ba'i gting mtha' ji tsam zhes / /
mthu chen rnams kyang khyogs la 'phyang gyur na / /
bdag ltas cung zad dbog pa'ang ga la nus / /
'on kyang 'di na shugs drag dang ba'i mes / /
snying gi chu gter khol ba 'dzin byed pa / /
'di dag gdung sel spobs ba'i rnga yab rtsos / /
chu thig tsam zhig blangs te gar bgyi'o / /
'di nyid phyir na 'jig rten gzhan du yang / /
'di lta'i mgon gyis nam yang mi gtong zhing / /
de yi legs bshad bdud rtsis 'tsho gyur ces / /
rang don la gus de ba'i zhags pa yis / /
bdag gi snying ni yang dag drangs gyur cing / /
shes ldan dad pa rab dkar dang mo'i tshogs / /
dpal yas yon tan 'o ma'i chu gter la / /
rab dga' rgyas pa'i slad du 'dir 'bad do / /
sos ka char sprin rgyas pa'i sgra dbyangs can / /
dpyid kyi dpal mo me tog do shal dgong / /
rma bya gzhon nu rol ba'i cod 'jo ston / /
'di dag 'jig rten ya mtshan ci yang byed / /
mkhas rnams yid kyi brtan pa nyams byed pa / /
bam pa'i spyod pa rmad byung brjod pa'i gtam / /
skal bzang rna ba'i bcud len bsgrags pas kyang / /
thub rnams yid ni ci yang chags par 'gyur / / / /
de yang rje thams cad mkhyen pa tsong kha pa blo bzang grags pa'i dpal zhes pa'i mtshan snyan lan gcig thos pa tsam gyis kyang 'jig rten gyi rgud ba mtha' dag sel zhing /
thar pa'i sa bon bzang po nges par 'jog nus pa'i rje btsun bla ma de'i rnam thar brjod pa la /
thog mar skyes rabs gong ma rnams dang lung bstan gyi gsung bcas kyi le'u /
gnyis ba sku tshe 'dir 'khrungs pa'i skor /
chung dus kyi mdzad pa /
rab tu byung ba sogs dang /
@# / /
chos rje bla ma'i rnam thar bcas kyi le'u /
gsum pa thugs gnyed la phabs nas mdo phyogs gtso bor byas pa'i rig pa'i gnas mtha' dag la mkhas par gyur pa dang /
lha mo dbyangs can ma'i zhal gzigs shing rjes su bzung ba dang /
rje btsun deng mda' pa'i rtogs brjod mdo tsam bcas kyi le'u /
bzhi pa bsnyen par rdzogs pa dang /
sngags phyogs la gtso bor sbyangs nas mkhas par gyur pa dang /
rje btsun 'jam dbyangs kyis rjes su bzung ste gdams ngag mang po gnang ba dang /
bla ma dbu ma pa'i rnam thar sogs kyi le'u /
lnga pa dben gnas du mar bsgom sgrub la 'bar pas rtogs pa'i yon tan phul du byung ba brnyes shing /
bla ma dang lha mang pos byin gyis brlabs pa sogs kyi khye'u /
drug pa lha sa'i smon lam chen mo mdzad pa dang /
lha sa'i jo bo'i lo rgyus /
dga' ldan gyi gling btab nas mdo sngags kyi 'dus sde btsugs pa sogs dang /
rtogs pa khyad par can brnyes pa /
bdud sde bcom pa /
'jam dbyangs chos rje la bka' gnang ste 'bras spungs btab ba sogs bstan pa rgya cher spel bar mdzad pa dang bcas brjod pa'i le'u /
bdun pa byams chen chos rje la bka' gnang ste se ra'i gling 'debs pa sogs mdzad pa dang /
shes rab seng ge la rgyud pa grwa tshang tshugs par bka' bstsal nas gtad pa dang /
mya ngan las 'da' ba'i tshul bstan pa'i skor /
sprul pa'i sku'i mdzad pa /
sku tshe 'dir bka' rtsom mdzad pa'i gsung rab kyi grangs /
dga' ldan gyi rten gyi grangs /
slob ma'i gtso bo rnams kyi grangs bcas kyi le'u /
brgyad pa rje'i sras mchog rgyal tshab mkhas grub gnyis kyi rnam thar sogs kyi le'u /
dgu pa 'bras spungs chags 'debs pa po 'jam dbyangs chos rje /
se ra 'debs mkhan byams chen chos rje /
bkra shis lhun po 'debs mkhan rgyal dbang dge 'dun grub pa /
rgyud pa grwa tshang 'dzugs pa po mkhas grub shes rab seng ge'i rnam thar sogs don lhag ma rnams bshad ba'i le'u ste dgu yong pa las /
dang bo ni /
mkhas grub rin po ches mdzad pa'i rnam thar chen mo dad ba'i 'jug rogs zhes bya ba las /
bdag gi dpal ldan bla ma dam pa sangs rgyas bcom ldan 'das kyi ring lugs pa chen po /
'jig rten thams cad la rgyu med par yang gcig tu mnyes gshin pa'i ngang tshul can /
ring mo zhig nas byang chub @# / /
sems dpa'i spyod pa rlabs po che ngag gi pha rol tu byon pa /
rje tsun 'jam pa'i dbyangs kyi thugs kyi 'od zer gyis blo gros kyi padmo kha phye bas shes bya'i dkyil 'khor mtha' dag la gzigs pa dag pa'i spyan dang ldan pa /
thun mong dang thun mong ma yin pa'i mngon par rtogs pa'i yon tan rin po che'i tshogs kyis thugs kyi bang mdzod yongs su gtams pa'i bdag nyid chen po mtshan brjod par dka' ba 'di ni /
bskal pa dpag tu med pa'i snga rol nas sa bcu yongs su rdzogs par mdzad de /
ma dag pa'i 'jig rten gyi khams rnams su yang /
la la la ni 'khor los bsgyur ba dang /
la la la ni khams kyi rgyal po dang /
'ga' zhig tu ni brgya byin dang tshangs pa'i gzugs dang /
de bzhin du byang chub sems dpa' khyim pa dang rab tu byung ba'i tshul la sogs pa gdul bya dang 'tsham pa'i sku'i rnam par 'phrul pa dpag tu med pa ji ltar nam mkha'i lam las zla ba'i dkyil 'khor gcig nyid kyis sa'i steng du chu snod tha dad pa sna tshogs pa zhig gi nang du cig car rang gi gzugs brnyan ston pa de bzhin du 'bad rtsol med par nye bar bstan pa las /
bdag cag rnams la ni /
'u bu cag rang dang 'gro ba ris mthun par skye ba bzhes pa'i dge ba'i bshes gnyen nyid kyi rnam par bstan pas don mdzad do / /
zhes bya bar khong du chud par bya ba yin pa gor ma chag ste /
'di la bdag nyid yid ches par bya ba'i lo rgyus kyi gtan tshigs gtam du gleng ba'ang thos so / /
de lta mod kyi tshul de ni skye bo phal mo che dag gis bsam par bya dka' ba'i gnas yin pa'i phyir dang /
bdag cag dang pa dang bsam pa'i stobs dman pa dag gi rang bzhin dang skal ba ji lta bu yin pa nye bar gzigs pa'i dbang gis bdag nyid kyang don 'di zhal gyis 'ches par mi mdzad pa'i phyir| gnas 'di ni bsnyad bar bgyi bar mi nus so / /
de lta na yang /
'di nyid byang chub sems dpa' lam la slob pa'i tshul nye bar bzung nas don mdzad cing phan pa mdzad pa'i yongs su spyod pa dag gi phul du byung ba'i yon tan gyi mtha' yang /
bdag cag sa'i dbang phyug ma thob pa dag gis ni /
phyogs tsam zhig gzhal bar bya ba'i rdo yang mi thogs mong kyi| re zhig gdul bya dman pa dag la yang thun mong du snang ba tsam gyi mdzad pa nyid la nye bar brten nas /
bdag nyid kyis khong du chud pa'i rnam par thar pa'i cha shas 'ga' zhig @# / /
dad pa'i sor mo lan cig min par bskyod pa'i 'du byed kyis /
gtam du bya ba'i me tog gi phreng bar brgyus te /
skal bzang skye bo dag gi rna ba la dgod par bya'o / /
zhes gsungs pa dang /
yang rje 'di'i gsang ba'i rnam thar rin po che'i snye ma zhes bya ba las /
thun mong ma yin pa'i rnam par thar ba sku dang gsung dang thugs kyi gsang ba bla na med pa /
blo mchog tu gyur pa dag gis kyang bsam bar bya dka' ba bgrang ba las 'das pa zhig mnga' ba las /
skal pa dang ldan pa dag la cung zad tsam zhig bsgrag bar rjes su gnang ba /
bdag gis phyogs tsam zhig blo la nges pa gang yin pa de 'dir brjod par bya'o / /
zhes gsungs pa ltar /
rje btsun tsong kha pa chen po 'di ni bskal pa grangs med mang po'i snga rol nas sangs rgyas zin cing /
skad cig re re la yang dpag tu med pa'i sprul pa mang po sprul nas phyogs bcu'i 'jig rten gyi khams rnams su 'gro ba'i don mdzad bzhin pa yin pas /
sprul pa de dag gi grangs dang /
'gro don ji ltar mdzad tshul rnams sus kyang tshang bar brjod ga la nus /
'on kyang dad pa bskyed pa'i phyir gcig gnyis tsam zhig brjod par bya'o / /
de yang bskal chen bye ba stong phrag dpag med kyi sngon du zhing 'dir dang ba'i 'od ces bya ba'i 'jig rten gyi khams chags so / /
de'i tshe rgyal ba dbang po'i tog ces ba'i sangs rgyas 'jig rten du byon to / /
sangs rgyas des 'khor mang bo la chos gsungs pa'i tshe /
rje btsun 'jam dbyangs kyis rgya mtsho lta bu'i byang chub sems dpa'i 'khor mang po dang bcas byon nas chos gsan cing bzhugs so / /
de la rgyal ba dbang po'i tog gis /
byang chub sems dpa' rnams kyis rang gi lus srog la ltos pa med par ma dag pa'i 'jig rten gyi khams rnams su zab mo'i lta ba dang 'brel ba'i gsang sngags kyi lam rgyas par byed na byang chub sems dpa' rnams kyi spyod pa'i mchog tu 'gyur zhing /
myur du 'tshang rgya bar 'gyur ro zhes rgya cher gsungs so / /
de'i tshe rgyal sras rgya mtsho lta bu de rnams kyi nang nas /
rig pa'i gnas mtha' dag la thogs pa med pa'i mkhas pa /
mngon shes lnga dang ldan pa /
bdag pas gzhan gces pa'i thugs mnga' ba /
zab mo'i lta ba dang gsang sngags kyi lam la mnga' brnyes pa'i sems dpa' zhig gis zhum pa med pa'i @# / /
snying stobs kyis bzhengs nas thal mo sbyar te 'di skad ces gsol to / /
ma dag pa'i 'jig rten gyi khams grangs med pa rnams su stong nyid kyi lta ba dang 'brel ba'i sngags kyi lam ni bdag gis lus srog la mi lta bar rgyas par bgyi'o / /
de ltar du byed nus par gyur cig ces dam bca' dang smon lam mdzad do / /
der rgyal ba dbang po'i tog gis /
legs so legs so / /
rigs kyi bu snying stobs chen po'o zhes sogs kyis ches cher bsngags so / /
phyogs bcu'i sangs rgyas thams cad kyis kyang zhal mngon sum du bstan nas gsung dbyangs gcig gis rgya cher bsngags shing /
sangs rgyas thams cad dang 'khor byang chub sems dpa' rnams kyis kyang smon lam gnang /
de nas bzung ste sangs rgyas kyi zhing kun du byang chub sems dpa' snying stobs chen po zhes pa'i mtshan gyis grags so / /
de nas rgyal ba dbang po'i tog gis sku las 'od zer bye ba 'bum phrag 'gyed cing 'dzum ba'i zhal gyis 'di skad ces lung bstan to / /
rigs kyi bu khyod deng nas brtsams te 'jig rten gyi khams grangs med pa rnams su zab mo'i lta ba dang zung du 'brel ba'i sngags kyi lam rgyas par byed cing byar chub sems dpa'i spyod pa rdzogs par byas te /
'di nas byang shar sangs rgyas kyi zhing mang po 'das pa'i pha rol na ngo mtshar rmad du byung ba'i bkod pa sna tshogs pas mdzes pa zhes pa'i 'jig rten du bde bar gshegs pa seng ge'i nga ro zhes bya bar 'tshang rgya'o / /
bde bar gshegs pa de'i tshe'i tshad ni bskal pa dpag med du bzhugs par 'gyur zhing /
sku'i tshad ni dpag tshad gcig pa| rin po che mgad kyi mdog ltar sku mdog sngon po /
phyag g.yas chos 'chad g.yon mnyam bzhag gi steng na bdud rtsis gang ba'i lhung bzed bsnams pa'i nang nas 'od zer 'phro ba'i mchod rten gyen du 'phags pa /
zhing de'i gdul bya dbang po mchog rnams kyis mchod rten de mthong ba tsam gyis theg pa mchog gi lam gyi yon tan bzang po 'thob par 'gyur ro| /
'bring dang tha ma'i gdul bya rnams kyang rgyal ba de nyid kyis dbu ma'i lta ba dang 'brel bzhi sngags kyi chos gsungs pa thos pas lam gyi rtogs pa skye bar 'gyur zhing /
zhing nger skyes pa'i 'gro ba thams cad tshe gcig la 'khor ba las grol bar 'gyur ro zhes lung bstan to / /
de'i dus kyi rgyal ba dbang po'i tog ni da lta ston pa shAkya thub pa yin @# / /
zhing /
byang chub sems dpa' snying stobs chen po ni rje btsun tsong kha pa yin par gsungs so / /
de'i phyir rje rin po che la yid ches pa'i dad pas gsol 'debs smon lam byas na rmad byung bkod ba'i zhing du rgyal ba seng ge'i nga ro dang mjal nas 'khor ba las grol bar dam pa rnams kyis gsungs pas blo ldan ngag gis ci nus kyis gsol ba 'debs pa la 'bad par bya'o / /
byang chub sems dpa' snying stobs chen po des dus de nas bzung ste phyogs bcu'i sems can thams cad kyi don dpag tu med pa mdzad bzhin pa nas /
ston pa bcom ldan 'das rgya gar du byon pa'i tshe bram ze'i khye'u zhig tu gyur te /
'jam dpal gyi sprul pa mos pa'i blo gros zhes bya ba'i byang chub sems dpa' la slob dpon du bsten nas chos mang po gsan /
de nas byang chub sems dpa' des bcom ldan 'das kyi drung du khrid pas sangs rgyas la dad pas phyag 'tshal nas shel dkar gyi phreng ba brgya rtsa gcig phul te byang chub tu sems bskyed cing smon lam rgya cher btab pas stong pa nyid kyi rtogs pa ches phul du byung bar gyur to / /
da lta rje'i bstan pa la zhugs pa'i skal pa bzang po can rnams kyis dbu ma'i lta ba dang sngags kyi lam 'thob ba'i skal ldan du 'gyur ba ni rje rin po ches de'i cho smon lam btab pa'i mthu'o /
bram ze'i khye'u des rab tu byung nas bsnyen par rdzogs pa'i mtshan ni padma'i dang ldan zhes pa'o / /
de'i tshe bcom ldan 'das 'khor mang po dang bcas mtsho ma dros pa'i 'gram du dbyar bzhugs mdzad par klu rgyal ma dros pas ston pa la dung dkar zhig phul /
dud de dbyar gyi tshogs de nyid dang /
bya rgod phung po'i ri sogs su tshogs dung mdzad pa las /
ston pa 'khor bcas kha che'i yul du byon pa'i tshe /
bcom ldan 'das kyis mo'u gal gyi bu la bka' stsal pa| khyod rdzu 'phrul gyis bod gdong dmar can gyi yul du sod la dung dkar 'di 'gog pa ring gter du sbos shig /
ma 'ongs pa na dge slong padma'i dang ldan 'dis zhid der su ma ti kirti zhes pa'i dge slong du gyur te mdo sngags zung 'brel gyi bstan pa rgyas par byed pas /
de'i tshe dung 'dis tshogs dung du byed par 'gyur /
gnas der tshogs bdag spre'u yi gzugs su yod pas de la gtang de bsrung du chug /
ces gsungs pas mo'u gal gyi bu chen pos dung de khyod 'ongs nas da lta dga' ldan gyi dgon pa btab pa'i ri'i brag la sbas te bzhag go /
rje rin @# / /
po ches dga' ldan 'debs pa'i skabs su dung de brag nas blangs pa yin zhing /
deng sang dung de 'bras spungs su mchod cing yod do / /
gong du brjod pa ltar sangs rgyas shAkya thub pa la shel dkar gyi phreng ba brgya rtsa gcig phul ba ni dgos pa shin tu che ba yin te /
de yang grangs brgyas rje rin po ches yon tan thams cad yongs su rdzogs pa'i dgos pa yod /
de'i steng du gcig lhag pas 'phrin las mtshungs pa med par 'gyur ba'i dgos pa yod /
mdog dkar pos rje'i bstan pa la nor 'khrul gyi dri ma med par 'gyur /
shel gyis rje'i bstan pa dang bstan 'dzin rnams gzhan gyi gnod pas mi tshugs /
phreng bar byas pas bstan pa yun ring du gnas shing phyogs kun du dar ba'i dgos pa yod do / /
de ltar du 'gyur ba ni rje'i lhag bsam smon lam dang /
ston pa'i thugs rje byin rlabs kyi mthu tshogs pa las byung ba yin no / /
'dis mtshon nas rje'i mdzad pa'i cha shin tu phra ba rnams la'ang bstan 'grod phan pa'i dgos don chen po yong ba yin pas /
blo ldan rnams kyis zhib tu dpyad bar bya'o / /
padma'i ngang ldan nas rje rin po che'i bar du /
dus mnyam pa'i sprul pa ma bgrangs par /
rim bzhin du sprul pa'i 'khrungs rabs brtsin sku'i skye ba bcu bdun song bar snang ngo / /
de yang bla ma dbu ma pas 'jam pa'i dbyangs la rje 'di'i 'khrungs rabs zhus pas /
'jam dbyangs kyis /
rje 'di lton pa sangs rgyas la mjal ba nas da lta'i bar skye ba bcu bdun song /
de'i nang nas rgya gar du skye ba gsum du paN+Di ta che ba'i rnam par byon /
skye ba gnyis la paN+Di ta chung par gyur /
bod du sku 'di'i snga rol skye ba gsum du dge ba'i bshes gnyen gyi rnam par sprul pa las gcig ni paN+Di tar bgrang du dung zhing /
bstan pa la phan thogs chen po byung gsung /
bstan pa la phan pa'i sprul pa de shes pa'i phyir grub chen nam mkha' rgyal mtshan gyis thugs dam la brtags nas /
lo ts+tsha ba chen po blo ldan shes rab yin par gsungs 'dug /
yang nam mkha' rgyal mtshan pas phyag na rdo rje la rje 'di'i skye ba snga ma gang yin zhus pas /
skye ba 'di'i gong du kha che khri stan gyi yul du paN+Di ta ma ti b+ha dra shrI zhes par gyur zhing /
yon tan phun sum tshogs pa'i 'khor lnga brgya 'dus pa yin gsung ngo / /
'dir legs bshad nyin byed las /
rgya gar gyi paN+Di ta che ba gsum ni dgra bcom pa nye bar 'khor dang /
nye sbas dang /
'phags pa klu sgrub gsum yin nam snyam mo / /
zhes gsungs /
blo ldan shes rab ni de nyid las /
lo chen 'di rngog legs pa'i @# / /
shes rab kyi nu bo chos skyabs kyi sras su 'khrungs /
khu bos rab tu byung zhing mtshan btags /
'grel ba don gsal nyin cig la zin /
r+wa lo gnyan lo btsan kha bo che /
rngog ston| khyung po chos brtson rnams dang 'grogs te rgya gar du byon /
rgya gar dang kha che'i yul gyi mkhas pa rnams kyi zhabs drung du bsnyegs /
lus srog yal bar bor te slob sbyang byas /
Tom+bi he ru kas mkha' spyod du khrid kyang bod kyi sems can la dgongs nas mar babs /
lo ts+tsha ba rnams kyi nang nas chos bsgyud ba la mang bar grags shing bod du chos gsungs pa'i cho slob ma sangs rgyas kyi 'khor 'dus pa chen po tsam dus rgyun du 'byung bar grags /
bka' bstan 'gyur yongs rdzogs thugs la bzhugs pa dang /
rje 'di byon sar bya dang bye'u rnams srog chags mi gsod pa sogs shin tu ngo mtshar che zhing ston pas lung bstan ba'i skyes bu chen po yin no / /
zhes gsungs so / / / /
nga ni rje 'di lung bstan pa'i gsung gi rigs cung zad brjod par bya'o / /
de yang ston pa sangs rgyas mya ngan las 'da' ba'i dus su 'od srungs chen po dang kun dga' bo sogs 'khor mang po la gsungs pa mdo sde gdams ngag 'bogs ba'i rgyal po zhes bya ba las /
da lta nga la shel dkad gyi / /
'phreng ba ster ba'i khye'u 'di / /
nga yi bstan pa gso byed la / /
ma 'ongs nyigs ma'i dus su ni / /
'bri dang ldan gyis mtshams su / /
dge zhes bya ba'i dgon pa 'debs / /
blo bzang zhes bya'i ming can 'byung / /
'khor ni rnam mang bsnga bar byed / /
chos spyod bcu yi rgyun 'dzugs shing / /
lha khang ka ba shing lo can / /
nga yi gzugs sku rnam gnyis la / /
dbu rgyan 'bul zhing mchod pa byed / /
ston pa'i mdo bzhin gsung sgrog cing / /
snyan pa'i dbyangs kyis gsol ba 'debs / /
nga la gsol ba rab btab nas / /
bstan pa lo stong bar du gnas / /
de nas 'phos nas shar phyogs su / /
mang byung bkod mdzes zhing khams su / /
seng+ge'i nga ngo zhes bya ba'i / /
rgyal ba de bzhin gshegs par 'gyur / /
de la dang byed zhing der skye / /
zhing mchog de ni khyad par 'phags / /
zhes gsungs shing /
shel phreng phul ba'i khye'u ni sngar bshad pa'i bram ze'i khye'u yin /
'bri zhes pa ni 'bri khung ngo / /
ldan zhes pa ni lha sa'i jo bo'i bzhugs gnas la lha ldan zer bas de'i ming ngo / /
yang ldan zhes pa'i don skyid shing ldan yin bar gsungs pa yod kyang gnas gcig yin pas khyad par med do / /
de gnyis kyi bar du dge ba zhes pa'i dgon pa ni dga' ldan rnam par rgyal ba'i gling yin /
de lang ka ba shing lo can ni lha sa'i @# / /
jo bo'i lha khang yin /
sku gzugs rnam gnyis ni jo bo che chung gnyis yin /
dbu rgyan 'bul ba sogs ni rje rin po ches lha sa'i smon lam chen mo gsar du 'dzugs pa'i che jo bo la rin po che'i dbu rgyan phul ba sogs mchod pa'i tshogs rgya chen pos mchod pa de yin /
mdo bzhin gsung sgrogs pa ni /
rje ma byon gong du bod du sangs rgyas kyi bka' la sngags pa bon po'i chos bsres pa dang /
kha cig dang bzos khungs med pa'i lugs srol btong ba sogs bsre bslad sna tshogs byung ba las /
rje 'dis log chos de thams cad legs par bsal nas /
bri ma med pa'i chos lugs dar bar mdzad pas de bstan pa'o / /
gzhan go sla zhing /
jo bo'i lha khang la shing lo can zhes pa ni /
lha khang gi ka ba la shing lo can dang sprul mgo can dang seng ge'i mgo can sogs ka ba rtags can mang du yod pa las /
ka ba gcig gi rtags kyis gsungs pa ste /
de yang rtags byas pa'i rgyu mtshan ni /
mkho dgu 'du ba'i gyir shing lo can gyi drung du rin po che'i gter sbas pa yin /
dmag 'khrug dang gdon bgegs kyis mi 'tshe ba'i phyir sprul mgo can gyi drung du drag sngags kyi gter sbas pa yin /
nor phyugs dang bza' btung gi bcud 'phel ba'i phyir ka ba seng mgo can gyi drung du g.yang gi gter sbas pa yin pas de dag shes pa'i rtags dang /
rgyu mtshan gzhan yang yod ngo / /
yang 'jam dpal rtsa rgyud las /
'jig rten nga ni mya ngan 'das / /
sa yi steng 'di stongs pa na / /
khyod nyid byis pa'i gzugs can gyis / /
sangs rgyas mdzad pa byed par 'gyur / /
de tshe dgon chen rab dga' ba / /
kha ba can nang yod pa yin / /
zhes gsungs te /
nga ni zhes pa ston pa shAkya thub pa'o / /
khyod ces pa ni 'jam pa'i dbyangs te /
byis pa'i gzugs 'dzin pa ni rje tsong kha par 'gyur ba'i don no / /
sangs rgyas kyi mdzad pa byed ces pa ni /
rje rin po ches bod yul du sngar ma byung ba'i dam pa'i chos gsar du phye ba dang /
sngar nas yod kyang nor ba dang lhag chad byung ba rnams dag par mdzad pa dang /
sngon dus byung ba rnams nub nas med par gyur pa rnams legs par gsos pa dang /
bstan pa dri ma med pa yun ring du gnas pa'i phyir chos mang po brtsams pa dang dgon sde btsugs pa sogs bstan 'gro'i don dpag tu med pa mdzad pas don 'di bstan pa'o / /
dgon chen rab dga' ni dga' ldan gyi gling ngo / /
kha ba can ni bod kyi yul lo / /
spyir bod du skyes chen dam pa mang du byung yang de dag gi chos kyi lugs srol cung zad de byung ba ma gtogs /
chos shin tu dar ba ma byung /
rje tsong @# / /
kha pa'i bstan pa ni nub phyogs rgya gar gyi yul nas tshun /
shar phyogs rgya mtsho'i mtha'i bar du dar ba yin la /
sa steng 'di na zhwa ser gyi bstan pa'i dgon pa lha khang dang /
'dus sde dge 'dun ji snyed yod pa la brtags na rje'i mdzad pa 'phrin las tshad med pa go bar 'gyur ro / /
bka' gdams glegs bam nor bu'i breng ba'i nang gi rgyal bu dkon mchog 'bangs kyi skyes rabs las /
'di nas skye ba gzhan gyis mchod par / /
bod khams mgon med yul du thugs rjes song / /
bod ni rgyal po dag la tshang mar 'dzin / /
mi dbang mdzod la bod khams bde bar skyongs / /
u rgyan gnas su ji skad smras pa bzhin / /
bdag kyang gnas der lha 'dre 'dul du 'gro / /
sprul ba gcig ni rgya nag yul du 'gro / /
sprul pa gcig ni bal bo'i mthil du 'gro / /
sprul pa gcig ni mdo khams smad du 'gro / /
sprul pa gcig ni rgya gar gnas chen 'grim / /
dge slong nga la bden pa yod med kyang / /
mi dbang khyod kyi grogs byed rtag tu dge /
'di ni 'jig rten dge ba'i lung bstan yin / /
zhes pa ste dkon mchog 'bangs bod kyi rgyal bor gyur pa ni rje srong btsan sgam po'o / /
bla ma dri med kyi sprul pa gcig lha 'dre 'dul ba ni slob dpon padma 'byung gnas te /
rgyal po khri srong lde btsan gyi dus su bod du byon /
bod kyi yul lha rgyal po sku lnga sogs dang /
gzhi bdag rma chen spom ra dang yar lha sham bu sogs btul nas dam la btags pa yin /
sprul pa gcig mdo smad du 'gro ba ni rje rin po che yin /
bal po'i mthil du 'gro ba ni paN+Di ta padma badzra yin par /
'khon ston gyis mdzad pa'i rdo rje 'jigs byed kyi chos 'byung sogs las gsungs kyang /
rje'i rnam thar legs bshad nyin byed las /
'di yi bal yul du 'khrungs pa de rje dge 'dun grub kyi sku snga ma paN chen padma badzra yin par bzheng ba mang na'ang /
de'i tshig gong 'og gnyis kyi bstan bya /
jo bo chen po dang rje 'di gnyis rgya gar dang mdo smad du 'khrungs kyang dbus gtsang gi ljongs su byon nas bstan pa nyin mo ltar gsal bar mdzad pa bzhin /
bal yul du 'khrungs nas dbus gtsang gi ljongs 'dir byon te bstan pa rin po che shin tu rgyas par mdzad pa zhig 'ong ngam snyam la /
'di bla ma dri ma med pa rang gi sprul pa 'chang ba'i skabs yin cing /
paN chen padma badzra de 'brom ston pa nas brgyud dkon mchog 'bangs kyi sprul bar bya dgos pas sprul gzhi 'char ba'i skabs kyang mi 'grig la /
bstan 'gro'i don mdzad pa'i grags pa yang bal bod kun du chung ba'i phyir ro snyam du sems te blo gros can rnams kyis zhib mor dpyod cig /
ces gsungs so / /
rgya nag tu 'gro @# / /
ba la bshang pa ma mthong la /
ri bo rtse lngar rje btsun gyi sprul pa mang du byung bar rtse lnga'i dkar chag sogs las bshad pas de lta bu zhig la bya'am dbyad par bya'o / /
rgya gar gnas chen 'grim pa ni jo bo a ti sha ste /
bla ma mang po las chos gsan ba sogs kyi ched du gnas du mar 'byon pa lung bstan pa'o / /
des na nor bu'i phreng ba dang khu byug zla ba'i togs brjod sogs las gsungs pa'i bla ma dpal ldan dri med /
slob dpon padma 'byung gnas / /
jo bo a ti sha /
rje tsong kha pa rnams thugs rgyud gcig par paN chen rin po ches gsungs so / /
gong du bshad pa'i u rgyan gnas su smras pa ni /
dkon mchog 'bangs u rgyan du byon pa'i dus su /
bla ma'i zhal nas /
'di nas shar phyogs na rdo rje gang na zhes bya ba /
dus gsum gyi sangs rgyas thams cad mngon par rdzogs par sangs rgyas pa'i gnas yong /
de'i byang phyogs na bod kha ba can gyi rgyal khams zhes bya ba mtha' 'khob kyi yul chen po byams pa dang snying rje dang bral ba'i mi ma yin drag po dpag tu med pa yod pas /
de na gnas pa'i sems can thams cad ngan song gsum du skyur bar byed pas /
ding sang bod khams der bdag gi sprul pa mthu ngang ldan pa zhig btang la /
sngon la mi ma yin drag bo de dag btul te gnod 'tshe dang gdug rtsub zhi bar bya /
skye bo thams cad kyang bde skyid dang bkra shis par bya'o / /
khyod kyis de'i sngon du sprul pa'i rgyal po zhig thong 'bod khams kyis sems can de dag yongs su drongs /
sprul pa mang po yang khye /
rgya nag dang bal po'i yul na de bzhin gshegs pa'i sprul pa dngos yod pas gnas der spyan drongs /
bod khams de 'jigs pa che bas lha mo zhi khro gnyis spyan drongs /
'jigs pa brgyad las skyob par byed cing /
de nas yul dbus su gyur nas skye bo phal la dad pa skyes te gdams ngag bstan du btub pa'i dus su /
byang phyogs de nas byang phyogs su /
bod na rigs btsun par grags pa thams cad kyis bkur ba zhig tu khyed kyis lus blangs te /
khyed kyis byin gyis brlabs pa'i sprul pa zhig /
rgya gar nas nga spyan 'dren du thong /
gzor mi rnams gnas skabs dang mthar thug gi bde ba la bkod par bya'o / /
zhes gsungs pa 'di yin la /
bka' gdams glegs bam gyi dkon mchog 'bangs kyi skyes rabs na gsal bar yong ngo /
|stag phu ba blo bzang bstan pa'i rgyal mtshan gyis mngon shes kyis gzigs nas gsungs pa khu byug zla ba'i rtogs brjod las /
kho bo'i sprul pa'i zlos gar mchog / /
gnas der @# / /
mang 'byur 'di lta ste / /
shar nas blo gros bzang por grags / /
lho nas bsod nams rin chen 'dzin / /
nub tu kun dga'i rgyal mtshan sgrigs / /
byang du nyi ma 'od zer grags / /
de sogs grangs las 'das pa yis / /
mtha' \u0f38 rje rin po che tsong kha pa /
yas 'gro sgam po pa /
la phan pa dang / /
sa paN /
bstan pa rin chen spel ba tshab lo ts+tsha ba /
bar byed| /
ces bla ma dri med kyis lung bstan mdzad par gsungs /
paN chen thams cad mkhyen pa blo bzang ye shes kyis mdzad pa'i lam gtso rnam gsum gyi 'grel pa las /
rje rin po che 'di nyid tshod dpon gyi bu gzhon nu nor bzang gi skye ba rim par brgyud pa mar pa chos kyi dbang phyug nas /
kun mkhyen mtsho sna pa dang /
rje'i sku tshe sngon ma la che sgrib stan du paN+Di ta ma te b+ha drar sku'i skye ba bzhes pa sogs yin te /
kun mkhyen chos skyabs bzang pos kun mkhyen mtsho sna ba'i rnam thar gsol 'debs mdzad pa las /
nor bzang dpa' bo shar phyogs tsong kha sogs / /
sprul skus 'gro don mdzad pa lhag par gsal| /
zhes lung dang bcas gsungs pas sdor po bkod pa'i mdo sogs khas gsungs pa'i byang chub sems dpa' gzhon nu nor bzang /
rgya gar gyi slob dpon dpa' bo /
bod kyi mtsho sna pa shes rab bzang po rnams kyang rje'i sku sngon ma yin par snang ngo / /
'di la gzhon nu nor bzang ni /
legs bshad nyin byed las /
tshong dpon gyi bu gzhon nu nor bzang zhes bya ba dge ba'i bshes gnyen brgya rtsa brgyad bsten pa la dka' ba dpag tu med pa bskyed pa de nyid kyang bdag cag gi rnam 'dren dam pa 'di yin bar mngon pas bsam par dka' ba 'ba' zhig go /
gzhon nu nor bzang gi rnam par thar pa rgyas par ni mdo sangs rgyas phal po che las shes bar bya yi /
'dir ni mangs su dogs pas mi spro la /
mdo de ni byang chub sems dpa' sems dpa' chen po 'di yi rnam thar bshad pa sha stag yin no / /
zhes gsungs so / /
ma gcig lab sgron gyi ma 'ongs khung bstan las /
rgyal khrims dang chos khrims 'phyugs pa'i dus sangs rgyas kyi bstan pa mun nag tu glog 'khyug pa lta bu zhig 'byung /
zhes gsungs ba la /
bsod nams rgyan la sogs pa'i bu mo bzhis /
de lta bu'i bka' drin can de su lags /
zhes sogs zhus pa'i lan du /
bu mo khyed kyis dris pa'i byang sems de / /
ma 'ongs bskal bzang sangs rgyas bdun pa yin / /
da lta byang chub sems dpa' snying stobs mchog /
snyigs dus khog spyod bod yul byung ba'i tshe / /
dge slong tshul 'dzin grags pa'i mtshan thogs te / /
gang @# / /
gi zhing du seng ge'i nga ror grags / /
khrims 'chal log sbyor spobs pa zil gnon pas / /
khrims 'chal bag med yang dag khrims la sbyor / /
thub nyid srol btod bstan pa'i phyag rtags 'dzin / /
bstan pa gsal bar byed pa'i dge slong ngo / /
mtha' yas rgyud sde'i tshogs la dbang bsgyur zhing / /
rgyud sde rgya mtsho'i dgongs pa'i bcud phyung nas / /
gdul byar gyur pa'i skal ldan tshim par mdzad / /
ces gsungs /
de yang sangs rgyas bdun pa ni sangs rgyas byams pa nas bgrangs na bdun pa ste /
'khor ba 'jig nas bgrangs na bcu gcig pa sangs rgyas spyan legs su 'gyur ba'i don no / /
grags pa'i mtshan thogs pa ni /
rje'i mtshan blo bzang grags pa zhes pa'i zur bstan pa yin /
bstan pa'i phyag rtags 'dzin pa ni /
rje rin po che 'byon pa'i gong du bod kyi rab byung phal cher chos gos mi gyon zhing /
chang dang bud med mi 'jom pa sogs shin tu 'chal bar gyur pa las /
rje rin po ches de thams cad dag par mdzad nas zhwa ser bstan pa zhes grags pa'i chos lugs dri ma med pa rgya cher dar bar mdzad pas 'di lung bstan pa yin /
rgyud sde la dbang bsgyur ba sogs ni /
rgyud sde bzhi mtha' dag la mkhas par gyur te /
don zab pa dang man ngag gi gnad rnams zhib tu bkral nas skal ldan rnams sangs rgyas kyi sar 'khrid bar mdzad pa'i don no / /
padma thang yig las /
dga' ldan zhes bya'i dgon gnas dam pa ru / /
mkhas pa'i mchog gyur mdo rgyud gzhung la mkhas / /
rdo rje 'chang sprul gsang sngags bka' sgo khyid / /
'gro ba'i dad dpon lam ston sa mkhan 'byon / /
blo dang bzang gi mtshan can skye bo 'ong / /
gsang mtshan las rab rdo rje bde ba rtsal / /
zhes gsungs te /
de yang rdo rje 'chang sprul ni /
|ston pa shAkya thub pa'i sprul par bstan /
las rab rdo rje ni rje'i gsang mtshan las kyi rdo rje yin par bstan pa'o / /
padma bka' chems las /
'jam dbyangs sprul ba gdul bya bstan pa'i dpal / /
mdo sngags bstan 'dzin blo bzang grags pa 'byung / /
mi rabs brgyad du gsang sngags rgyas par stan| |zhing 'dir 'das nas byams pa'i drung du 'gro / /
de yi brgyud 'dzin tshe gcig sangs rgyas yin / /
rang byung bskal pa chen po la / /
dgra bcom thob par the tshom med / /
ces dang /
|slob dpon padma'i lung bstan las /
slob dpon nga yi thugs sprul snying rje can / /
bai ro khyod kyi 'od zer cha gcig las / /
sku lus gcig la bkod pa mi 'dras brgyan / /
@# / /
bai ro tsa na'i skye ba gcig /
dbus phyogs dga' ldan zhes byar 'byung / /
byang sems blo bzang zhes par grags / /
sangs rgyas ye shes skye ba gcig /
byang chub sems dpa'i 'khor du bcas / /
'khor blon phyag rdor zhes par grags / /
zhes gsungs te /
u rgyan padma 'byung gnas kyi thugs sprul lo chen bai ro tsa na dang /
de'i sprul pa mi 'dra ba du ma dang /
dga' ldan du blo bzang grags par 'gyur ba dang /
sangs rgyas kyi ye shes kyi rnam 'phrul yin par bstan /
phyag rdor ni mkhas grub rje yin la /
spyir rje 'jam dbyangs /
rgyal tshab spyan ras gzigs| mkhas grub phyag rdor du gsungs pa'ang yod cing /
bkod pa mi 'dra bar gsungs pa yang 'di 'dra ba la dgongs pa'o / /
lo chen po ro ni /
rgyal po khri srong lde btsan gyis rgya gar nas mkhan po zhi ba 'tsho dang /
slob dpon padma gnyis spyan drangs nas /
bod kyi mi rab byung byed thub mi thub sang ba'i phyir mi bdun rab tu byung ba'i nang tshan gcig yin zhing /
bod du chos bsgyur pa sogs bstan pa la phan pa chen po mdzad pa'o / /
padma'i bskul byang las /
'di ltar nyon cig rgyal po dad pa can / /
sangs rgyas 'jig rten byon dus nye bar 'khor / /
mya ngan langs tsho u pa gup+ta zhes / /
grong khyer 'ga' ru b+ha wa b+ha drang grags / /
shar phyogs rgya nag yul dang nye ba'i chad / /
shAkya'i dge slong blo bzang zhes bya 'byung / /
rgyal ba'i sras po grags pa'i mtha' can nges| |shAkya'i rgyal po longs spyod rdzogs skur bsgyur / /
pha rgyud zab gnad phra mo'i rnal 'byor dang / /
mtha' bzhi'i spros bral rigs pa'i lta ba yis / /
skal bzang gdul bya mang po smin grol mdzad / /
zhing 'di'i sku yi bkod pa legs bsdus nas / /
ngo mtshar rmad byung bkod pa'i 'jig rten du / /
rgyal ba seng ge'i nga dor mngon 'tshang rgya / /
de yi phyag gi rin chen mchod sdod las| |'od zer bye ba'i phung po rab tu 'gyang / /
ces gsungs te /
rgyal po dang ba can ni khri srong lde btsan no / /
longs skur bskyar ba ni lha sa'i ngo bo la dbu rgyan phul ba'i don no / /
'od gsal sgyu lus kyi man ngag ni sngon bod du sus kyang gsal bar ma mdzad pa las rje rin po ches dbyis phyin par bkral nas gsungs pa'o / /
phyag na rdo rjes grub chen nam mkha' rgya la mtshan la slob ma ji tsam 'byung ba lung bstan pa las /
dang po thob pa 'bum tsho gcig /
nges par grol ba lnga bcu ste / /
rtsod med grub thob brgyad du nges /
'gran gyi do med @# / /
blo bzang yin| |zhes dang /
slob ma'i gtso bo bcu gsum 'byung bar lung bstan pa las /
blo bzang grags pa 'gran zla kun dang bral / /
shAkya'i rgyal po'i drung du thugs mchog bskyed / /
zhing 'dir mdo dang sngags kyi gzhung lugs spel / /
'di nas 'phos te dga' ldan gnas su 'gro / /
'jam dpal snying po byams pa'i sras mchog de / /
myur du 'tshang rgya de bzhin gshegs par 'gyur / /
zhes dang /
yang gsang bdag gi gsung las /
gsang 'dzin las kyi rdo rje la / /
sngon nas nye bar 'grel pa yi / /
blo bzang grags pa 'di nyid ni / /
sangs rgyas kun gyi sprul pa ste / /
paN chen rgyang gi lus bzung nas / /
mdo dang sngags kyi don bshad cing / /
nges 'kho nar 'tshang bya'o / /
rgya gar rgya nag bal po dang / /
dbus gtsang mdo khams yul phyogs su / /
skye ba bzung zhing 'gro kun rnams / /
thar ba'i lam la 'khrid par mdzad / /
'jam pa'i dbyangs ni lhag pa'i lha / /
dbyangs can ma ni las rgya ste / /
nges pa kho nar byang chub bo / /
'phags pa'i slob ma 'du bar byed / /
lus 'di bor tshe dga' ldan du / /
byams pa'i drud 'gro chos nyan 'gyur / /
'jam dpal snying po zhes bya ba / /
sems can kun la brtse ba ste / /
de ni sa bcu'i mthar phyin to| /
zhes dang /
yang /
blo bzang grags pa 'di tshogs rgya chen po bsags pa mthong thos reg gsum gyi phan yon 'thob pa'i gang zag yin /
so so'i skye bo'i snang ngor sbyor lam par grags| kho bo lag na rdo rjes kyang 'di'i yon tan gyi mtha' rtogs par mi nus so / /
zhes gsungs te /
de la phal cher go sla zhing /
gsang 'dzin las kyi rdo rje ni grub chen nam mkha' rgyal mtshan yin /
rje'i sprul pa rgya gar bal po bod sogs yul du mar sprul pa dang /
rje'i sku brnyan mig gis mthong ba dang /
mtshan rna bar thos pa dang /
phyag dang gsol 'debs sogs reg pa mtha' dag 'di phyi kun tu skyob pa dang /
nges pa'i don du sangs rgyas kun gyi sprul pa yin kyang mkhas pa paN+Di ta'i tshul tsam 'dzin pa dang /
yon tan tshad med pa dang /
byams pa'i drung du 'jam dpal snying por 'gyur ba sogs bstan pa'o / /
yang grub chen gyi gsang rnam las /
chos rje blo bzang grags pa khyod sngar yangs skye ba gzhan gyis bar ma chad du paN+Di ta rkyang gi skye ba brgya bzhes /
'jam ba'i dbyangs kyis rjes su bzung /
sangs rgyas dang byang chub sems dpa' mang po dang mjal gyin yod /
de rnams la bar chad kyi mtshan ma yin nam mi shes dgongs pa mi mdzad par zhu /
sangs @# / /
rgyas dang byang chub sems dpa' rang byon nas zhal lta gsung bsgrags pa lags /
zhes gsungs /
yang glegs bam rin po che las /
'gro ba'i sdig sgrib sbyang ba'i phyir| |sgrib pa sel bar 'gal ba med / /
phyogs su'ang grags te ngo bo'ang yin / /
dus dang gnas skabs thams cad du / /
'gro ba'i don du bzang gyur pas / /
kun du bzad du'ang 'gal ba med| /
phyogs su grags te ngo bo'ang yin / /
de yang rigs gsum mgon po las / /
tha dad nyid dug la 'gyur / /
sems can kun la spyan ras gzigs / /
'di ni snying rje byams pa'i rigs / /
nga ni snying rje chen po nyid / /
nga la spyan ras gzigs zhes grags / /
lus ngag yid gsum zhi 'jam pas / /
'gro ba kun gyi dpal du gyur / /
'jam pa'i dpal du'ang 'gal ba med / /
kun mkhyen shes rab che ba'i rigs / /
phyag stong re na mi rtog pa'i / /
rdo rje dpa' bo re bzung ste / /
gdul dka' 'dul ba da yin na / /
phyag na rdo rjer 'gal ba med / /
de ni dpa' bo drag po'i rigs| |de gsum rags gsum mgon po nyid / /
phyogs sum zad dngos yin no / /
zhes so / /
de yang 'brom ston gyis sgrib sel kun bzang spyan ras gzigs 'jam dbyangs phyag rdor lnga po ngo bo gcig tu gsungs pa'i don yin pas /
rje rin po che yang de dag gi sprul pa yin par 'gyur ro / /
de la spyir phyogs bcu'i sangs rgyas thams cad kyis 'gro ba'i don du mkhyen pa'i ye shes kyi yon tan thams cad gcig tu mdzad pa'i sprul pa ni 'jam pa'i dbyangs yin zhing /
rje nyid 'jam dbyangs kyi sprul pa yin pas sangs rgyas kun gyi mkhyen rab kyi ngo bo'o / /
de bzhin du sangs rgyas thams cad kyi thugs rje'i rnam 'phrul spyan ras gzigs dang /
mthu stobs nus pa'i rnam 'phrul phyag rdor yin la /
rje nyid de dag gi sprul pa yin pas rigs gsum mgon po'i rnam 'phrul phyogs bcu'i 'jig rten du ji snyed yod pa thams cad 'di'i sprul pa yin zhing /
don 'di shes nas dad gus kyis rje rin po che la gsol ba btab na /
sangs rgyas thams cad la mchod cing gsol ba 'debs pa dang 'dra ba'i phan yon 'byung zhing /
sangs rgyas thams cad kyis byin gyis brlab par 'gyur ro / /
des na 'jam dbyangs kyi slob mar gsungs pa dang /
ma 'ongs pa na 'tshang rgya bar gsungs pa sogs ni 'gro ba'i don du tshul bstan upa yin gyi /
nges pa'i don du na sangs rgyas kun gyi sprul pa yin par shes par bya'o / /
rje 'di lo gang gi tshe 'khrungs pa dang /
@# / /
rkyen gang gis 'byon pa sogs lung bstan pa ni /
ma gcig la bsgron gyis /
bcom ldan 'das kyi thugs kyis ras phyogs bcu'i sang rgyas thams cad kyi 'phrin las gcig tu bsdus pa'i sras /
'phags pa 'jam pa'i dbyangs de nyid me mo bya la sku 'khrungs /
sangs rgyas kyi bstan pa'i srol btong de /
sangs rgyas kyi bstan pa mkha' la nyi ma shar pa lta bur mdzad nas /
bshad sgrub kyi bstan pa mtha' nas rgyas par mdzad de / /
zhes dang /
bsod nams rgyan mas /
ma cig las /
de 'dra ba 'byung ba da lta 'di nas lo ci tsam yod /
snyigs ma de'i dus su rgyal khrims dang chos khrims nyams la /
sangs rgyas kyi bstan pa smag tu glog 'khyug pa tsam de ma cig rang gi thugs rje yin nam /
ci 'dra yin /
rgyu ci las 'byung ba yin /
de dus kyi snyigs ma 'byung ba la rtags ci 'dra pa yong lags /
zhes zhus pa la /
ma cig gi zhal nas /
bu mo bzhi legs par nyon la yid la zungs shig dang ngas bshad do / /
snyigs ma 'di nas bzung ste lo brgya phrag 'das pa na dkyil du phyin no / /
snyigs ma de'i dus bstan pa de gsal bar byed pa de ni nga ma yin no / /
bstan pa de gsal bar byed pa'i skyes bu de ni da lta rgya gar gyi po ta ri'i shar lho'i 'tshams su bzhugs shing sems can gyi don la dka' ba mdzad pa'i byang chub sems dpa'i de ni cher dran ba ngang ldan pa /
khyad bar shes rab dang ldan pa /
khyad par snying stobs ngang ldan pa gcig yin pa nges /
res 'ga' spyan ras gzigs kyi dbang bo la chos zhus /
res mgon po byams pa la chos zhus pa /
res mgon po tshe dpag med la chos zhu /
res mgon po 'jam dpal la chos zhu ba /
res ku ku ri ba rnams la chos zhu bar nus pa'i sems can gyi don la thugs bskyed shin tu che ba /
spyan ras gzigs shin tu khros ba'i nag po phyag drug ba mgon po chen po la sogs pa'i mgon rnams bran bzhin bka' nyan nas bstan pa bsrung ba'i byang chub sems dpa' de /
snyigs ma de'i dus su 'dir byon nas dge slong gi chas su bzhugs nas /
sangs rgyas kyi bstan ba gsal bar byad pa yin /
de'ang thub pa nyid kyi lung bstan thob pa dang /
mgon po tshe dpag med dang /
byams ba la sogs kyis mngags pa yin gyi /
rgyu rkyen yang de ltar yin no / /
zhes gsungs te /
rje 'di sngon rgyal ba dbang po'i tog gi drung du ma dag pa'i zhing gi 'gro ba rnams 'dren bar dam bcas pa dang /
tshe dpag med dang mgon po byams pa sogs kyis mtha' 'khob kyi 'gro ba rnams la brtse bas 'byon @# / /
bar bskul ba'i rkyen gyis bong du byon nas bstan pa rin po che dar bar mdzad pa'i chos lugs dri ma med pa ni rgya cher 'phel bzhin bzhugs pa 'di yin no / /
de la 'di skad ces bya sti /
rgyal ba dbang po'i tog gi drung du yongs su ma dag zhing rnams su / /
zab mo dbu ma'i lta dang 'brel ba'i gsang sngags rdo rje theg ba'i chos / /
lus srog la yang ltos ba med bar rgyas bar bya zhes dam bcas pa / /
gang de'i snying stobs chen po'i tshang ni sus kyang dpog par ga la nus / /
mthong tshad mtha' dag phyir mi ldog ba'i gnas la 'god phyir ma rgad mdog /
dpag med yon tan mchod sngod gzugs su sprul pa'i seng ge'i nga ro yi / /
bsam gyi mi khyab rmad byung mdzad pa'i rgyu mtshan yang ngag shes byas te / /
snying nas dad pas gsol 'debs smon lam yang yang 'debs na don kun 'grub / /
tshangs pa'i lhas kyang dbyor par mi nus thul byung mkhyen rab lhag bsam gyis / /
brgya rtsa gcig gi shel dkar phreng ba thub dbang mchog la legs phul nas / /
mtha' 'khob 'gro ba'i don du smon lam rgya chen btab pa'i don bsam na / /
rang cag kun la rje 'di las lhag mgon skyabs gzhan dag ga la yod / /
gang dag sangs rgyas gcig gi yon tan tshad kyang dpag med rgya chen / /
phyogs bcu'i sangs rgyas kun gyi yon tan gcig gyur tshar ni spos ci dgos / /
gang la gang gis phan bar mdzad pa'i grangs med sprul pa'i 'phrin las la / /
dri med rigs pas zhib tu dbyad de snying nas dad gus bskyed bar 'os / /
dge ba 'di yis tshe rabs kun du bdag /
gang gi mtshan yang bskal par rnyed dka' ba / /
theg mchog dge ba'i bshes khyod zhabs kyi rdul / /
'bral med gtsug phung kyang du bsten par shog /
rje thams cad mkhyen pa tsong kha ba chen po'i rnam thar go sla bar brjod pa bde legs kun gyi 'byung gnas zhes bya ba las sku tshe sngon ma rnams kyi rnam thar las brtsams te cung zad bstan ba'i le'u ste dang bo'o / / / /
mang+ga laM / / / /
kha ? kha @# / /
rje thams cad mkhyen ba tsong kha pa chen po'i rnam thar las le'u gnyis pa bzhugs so / /
@## / /
blo bzang mkhyen pa'i dkyil 'khor yongs rdzogs shing / /
grags pa'i 'od dkar srid rtser khyab ba can / /
sngon med mkhas pa'i dbang phyug mtshan mo'i mgon / /
ded 'dir skal ldan gdul bya'i dpal du shar / /
gnyis pa rje tsong kha ba'i zhal snga nas sku tshe 'dir 'khrungs pa'i skabs dang /
chung ngu'i dus kyi mdzad pa /
rab tu byung ba'i tshul sogs brjod pa la /
rje tsong kha pa 'khrungs pa'i lo ni rab byung drug pa'i so gcig pa me mo bya lo yin la /
de yang ston ba shAkya'i rgyal bo me rtal sku bltams /
dgung lo so gcig pa'i me byi la rab tu byung nas ni rany+dza na'i 'gram du lo drug tu ting nge 'dzin bsgom par mdzad /
dgung lo so bdun pa chu pho rta lo'i hor zla bzhi pa'i tshes bco lnga la mngon par rdzogs par sangs rgyas /
@## / /
lo de nyid kyi zla ba drug pa'i tshes pa drug gi nyin thog mar mgo brtsams te 'gro ba mang po la chos gsungs /
ston ba shAkya thub pa'i bstan pa rin po che 'byung ba'i dbu ni de yin no / /
chu rta lo de nas lo nyis stong nyis brgya so lnga song zhing /
so drug ba me bya la rje 'di 'khrungs pa yin no /
|bya lo de nas da lta bsngags smon gyi lo drug pa lcags mo bya lo'i bar du lo bzhi brgya zhe bzhi 'das te /
zhe lnga pa ni lcags bya 'di'o / /
'khrungs pa'i gnas ni a mdo'i sa yin la /
de yang spyir bod kyi yul la stong smad bar gsum las /
stod ni mnga' ris zhes pa'i rigs can gyi skye bo'i sa ste| mnga' ris skor gsum zhes grags so / /
bar ni bod ba'i rigs can gyi sa ste /
dbus gtsang gi ru bzhi zer ro / /
smad ni khams dang a mdo'i sa ste mdo khams kyi sgang gsum zer ba'o / /
de dag gi nang nas a mdo'i sa'i cha /
tsong chu zhes pa'i chu chen po 'bab pa'i lung lag mang du yod pa las /
lag gcig babs pa'i grog mo'i 'gram kha la sku 'khrungs pas tsong gi kha la 'khrungs pa'i tsong kha ba zhes grags pa'o / /
sngon dus kha ba can pa rnams kyi rje bo lha btsan bo ngag gi mnga' ris kyi chab 'og tu gtogs pa'i yul gyi ljongs la /
'di nyid sa'i yon tan phul du byung bar gan po ngag gi brgyud pa'i kha las sgrogs par byed pa nyid do / /
yab kyi gdung rus ni mal zhes pa'i rigs yin la /
yab kyi mtshan ni ngar kha che klu 'bum dge zhes ba| rang bzhin drang ba /
des shing dpa' ba /
sgrin cing btul phod pa /
mang po'i yid la 'thang pa zhig go / /
yab 'di ni mar pos bkur zhing /
khral med par rang dbang du gnas ba'i ched du /
ngar han zhes sogs skad kyi mtshan gsol ba la mi mang gis zur chag tu smras pas dar kha che zhes mtshan du chags bar sum b+ha rin po ches mdzad pa'i chos 'byung du gsungs so / /
yum gyi rus ni shing /
mtshan ni a chos zhes pa /
nam yang g.yo sgyu mi byed pa /
bsam pa shin tu bzang bo zhig go /
yab yum de gnyis ka yang dkon mchog gsum la ngad pa brtan pa /
sems can la byams brtse'i bsam pa @# / /
can| rgyun du dge ba la brtson pa'o / /
de la sras drug mnga' ba las rje 'di ni bzhi pa yin /
rje 'di dang gdung chos gcig pa tsam du gtog pa la mi ro stong phrag longs ba yong cing /
bdun brgyud ma chad pa'i gnyen nye du yang shin tu mang /
nor longs spyod kyis phyug pa /
snag gi gnyen dar rtsa lag kyang shin tu gyis pa /
re dag gi rgyud la yon tan bzang zhing tshul khrims dag pa'i rab byung rnams kyang snga phyir mang du byung ba ste /
de ltar rigs rus cho 'brang phun sum tshogs pa'i gdung rgyud do / /
rje 'di 'khrungs pa'i skabs su tags mtshan ji lta bu byung ba ni /
'khrungs pa'i snga rol gyi spre'u lo'i mjug tu yab kyi mnal lam du /
rgya nag ri bo rtse lnga nas 'ongs zer ba'i btsun ba me tog gi 'phreng ba du ma sprel ba'i chos gos dang /
sum cu rtsa gsum gyi shing lo yin zer ba dar ser po 'a dra ba'i sham thabs can /
po ti khyar ba zhig byung nas /
nga khyod la gnas zhig g.yar ba yin zer nas /
khang thog na mchod khang zhig yod pa'i nang du song ba'i snang ba byung bas /
yab de rgyun du mtshan brjod zhal 'don mdzad cing yong bas /
rje btsun 'jam dbyangs kyi rnam 'phrul gyis byin gyis brlab pa'i rtags sam /
rig pa bzang po dang ldan pa'i bu zhig skye ba'i rtags yin nam snyam pa byung skad /
de yang rje 'di ni 'jam dbyangs kyi sprul pa yin pas de'i rtags shar ba'o / /
yang yum gyi mnal lam du me tog mang po can kyi thang zhig tu bud med stong phrag tsam gral byas pa'i nang du yum rang yang bsdad pa la /
shar nas bum pa 'dzin pa'i khye'u dkar po cig dang /
nub nas bu mo dmar mo lag g.yas na mdongs sder ma tsam yod pa'i rma bya'i sgro dang /
g.yon na me long chen bo cig bzung ba byung nas /
de gnyis kros byas te| khye'u sa bud med kun la rim bzhin 'di rung ngam /
'di rung dam zhas dri ba la /
bu mos bung med gzhan kun la skyon re re yod pa'i rgyu mtshan smras nas /
yum gyi sku la mdzub mo btsugs nas rung ngam zhes par /
bu mo des 'dzum byas nas rung zer /
khye'u na de /
'o na khyod kyis khrus gyis zer zhing /
ji ltar bltams pa tsam gyis ni / /
zhes sogs kyi tshigs bcad dbyungs dang bcas bton nas khrus byas bas lus kyi dri ma rnams dag /
bde sang sang ba'i snang ba cig byung ba rmis nas sad pa'i rjes lus yang ba dang sems bde ba sogs kyi dge mtshan du ma byung ba la gang gi rtags yin nam snyam nas brtag ba zhig byung /
dus de nas bzung ste khyim mtshes dang yul mi rnams la yang /
dbus nas dge 'dun mang pos lha sa'i jo bo rin po che gdan 'dren byung ba'i rmi lam dang /
nyi @# / /
zla skar gsum dus gcig tu shar ba'i rmi lam dang /
nyin par yang yul der me tog gi char 'bab pa /
spos kyi dri ngad ldang ba /
nam mkha' nas rol mo'i sgra grag ba /
sa g.yo ba sogs ngo mtshar ba'i ltas mang po kun la mthun snang du byung ba ni mdo dbus thams cad du grags pa yin 'dug bo / /
de nas bya lo'i zla ba dang bo'i tshes bcu'i nub mo yum gyi mnal lam du /
dge 'dun mang po la sogs pa'i pho mo bsam gyis mi khyab pa rgyal mtshan dang jo bo che la sogs pa'i rol mo'i bye brag mtha' yis pa bzung ste /
spyan ras gzigs 'byon pa la bsu ba byed zer gyin 'dug pa la| yum gyis phyogs kun du bltas kyang ma mthong /
phyis gyen du bltas pas /
nam mkha' la sprin gyi nang du gser sku ri bo tsam pa /
nyi ma ltar phyogs kun du 'od zer 'phro ba /
dbyangs kyi nga ros chos gsung bzhin ba'i sangs rgyas cig gi mtha' bskor du lha'i bu dang bu mo yin zer ba kha dog dang gos gyan phun sum tshogs pa'i 'khor mang pos bskor bzhin du mar mar babs byung bas| lha sku de je chung la song /
yum gyi spyi bo'i steng du sleb pa'i tshe mtho gang tsam ba shin tu mdzes par gyur nas yum la thim /
lha'i 'khor rnams dang bsu mi rnams kyis de ltar thim ba mthong nas yum la phyag dang bskor ba dang mchod pa /
shis ba brjod pa sogs rmis /
de'i sang nyin nas rig pa dwangs pa /
skyid snang che ba /
de phyin chad ma brtags ma dpyad pa'i dus na'ang da'i lus 'di la brnyas pa dang mi gtsang ba byed mi nyan snyam nas gces spras dang /
sdig la 'dzem pa sogs dang gis byung 'dug /
'di ni rje nyid 'phag pa spyan ras gzigs kyi sprul ba yin bas de'i rtags so / /
yang yab kyi mnal lam du phyag na rdo rje'i pho zang lcang lo can nas phyag rdor gyis 'phangs sam snyam pa'i gser gyi rdo rje 'od 'bar ba cig byung nas yum la thim pa rmis pas /
stobs ldan gyi bu bzang po zhig skye ba'i rtags sam zhes glengs so / /
'di yang rje nyid phyag na rdo rje'i sprul pa yin pas de'i rtags so / /
bya lo'i dgun sku bltams pa'i dus la babs pa'i tshe yum gyi man la lam du dge 'dun la sogs pa'i khrom chen po mchod pa rnam pa lnga khyer nas mchod khang mjal zer /
de gang na yod dris pas sdar gyi khye'u dkar po des chu shel gyi lde mig gcig bzung nas 'di na yod zer zhing /
yum gyi brang na sgo chung ser po gcig 'dug pa phye ba'i nang nas sngar lus la thim pa'i gser sku de bton pas gser sku dri mas cung zad nogs 'dug bar /
sngar gyi bu mo de byung nas de la bum @# / /
chus khrus byas /
rma bya'i sgros bya bas /
rgya gar gyi skad yin nam snyam pa'i dar dir mang po dbyangs su len cing /
lha de la mchod pa 'phrul gyin 'dug pa'i snang ba byung ba dang /
gnyid sang nas zla ba bcu pa'i tshes bcu'i tho rangs kyi cha la skar chen sha rab dang stabs gcig tu yum la mi bde ba cung zad kyang med par sku 'khrungs so / /
khye'u de'i dbu ni gdugs lta bu /
dpral ba'i dbyes che zhing /
smin ma 'dzings pa med par 'thar ba /
shangs kyi gzengs mtho ba /
snyan shal ring du 'phyang ba /
phyag zhabs kyi yan lag dang sor mo nams dir zhing rgyas ba /
sku sked phra ba /
spyan gyi dkar nag sogs dbang po thams cad yongs su dwangs shing mdzes ba /
lpags pa'i mdog ni dri ma med pa'i me tog ku mu ta ltar dkar zhing 'jig rten gyi skye po gzhan dang ye mi 'dra ba'i mtshan dpes brgyan pa /
mig tu sdug pa /
yid du 'ong ba /
blta bas chog mi shes pa rmang du byung ba'o / /
de yang rje 'di'i dbu gdugs lta bu ni /
bstod sprin gyi mtsho'i 'grel ba kun gsal shes rab 'dod 'jo las /
smon lam yongs su rdzogs par byas bas dbyibs legs pa'i gdugs bzhin du kun nas rgyas pa'i dbu /
zhes gsungs ba ltar rje nyid smon lam gyi pha rol du phyin pa thob pa'i mtshan ma yin zhing /
rje rin po che la snying nas dad cing gsung la thos bsam bsgom pa byed pa'i gdul bya rnams kyi smon lam bde klag tu 'grub pa'i rtags yin no / /
dpral ba'i dbyes che ba ni /
'grel pa de nyid las /
lta bar na pas gzhan du mi 'gyur ba go byed kyi dpe byad skra mtshams mtho ba legs par dod pa'am phyed pa yi dpral ba'i dbyes /
zhes pa ltar gdul bya rnams kyis phyin ci log gi blo'i dbang du mi 'gyur ba'o / /
smin ma ni /
de nyid las /
kha dog shin tu gnag cir cung zad gug pa yi dbyibs dang ldan pa'i smin ma ni dka' thub kyi gdung ba med par 'jam bo'i chos kyis 'dub ba la mkhas pa dang /
thugs rgyud dge bas brlan pa dang /
nyon mongs phyogs kyi skyon gzigs bdar /
'gro ba rnams lam 'ongs pa na cir 'gyur gyi phyi rjes la gzigs pa bzhi dang ldan pas 'jam ba dang snum ba dang spu ring thung med par mnyam pa dang smin ma'i tshugs dor po can dang /
zhes pa ltad gdud ba'i rgyud dul zhing brlan pa dang /
nyon mongs kyis mi rdzi ba dang| ma 'ongs pa na je bzang du 'gro ba'o / /
shangs ni /
rnam pa thams cad kyi mchog dang ldan pa'i stong nyid rtogs pas rim par je mthor song bas 'tshams shing /
gzengs kun du mtho ba'i @# / /
shangs dang /
zhes pa ltar gdul bya'i yon tan je mthor 'gro ba'o / /
snyan ni /
'dod chags la sogs pa'i nyon mongs pa las rgyal bas snyan shal bzang po phan tshun mnyam par ring du 'phyang ba /
zhes pa ltar gdul bya'i las nyon 'ang par 'gyur ba'o / /
phyag zhabs ni /
bza' bca' la sogs bgya nom pa byin pas phyag zhabs 'jam zhing gzhon sha chags pa dang /
zhes dang /
slong ba po'i skye bo phyir spangs pa ma byas pas phyag ring zhing mdzes ba dang /
zhes pa ltar gdul bya zas nor sogs kyis mi phongs pa'o / /
sor mo ni /
bsang par bya ba'i gang brag bcings pa sogs khas thar par byas bas sor mo ring ba dang /
zhes ba ltar gdul bya la dus min 'chi ba sogs mi 'ong ba'o / /
rkang ba phra ba ni /
gdul bya 'dod pa'i skyon gyis mi 'go ba'o / /
spyan dwangs pa ni /
gdul bya la gzhan gyis phan 'dogs pa'o / /
lpags pa dri med ni /
gdul bya'i sdig ltung 'dag pa'o / /
'di ltar du 'gyur ba ni /
rje rin po ches byams snying rjes kun nas bslangs te chogs dpag tu med ba bsags pa dang /
smon lam rgya chen po btab ba'i mthu dang /
gdul bya'i dang pa 'chogs ba las 'byung ba yin zhing /
'dis mtshan dpe gzhan la'ang 'gro'o / /
de nas yul der chos rje don grub rin chen zhes bya ba mdo sngags du ma la mkhas pa /
yon tan gyi chen po dang ldan zhing gshin je gshed kyi grub pa thob pa'i bla ma cig bzhugs pa nges /
sngon yang yab yum gnyis la /
khyed la bu bzang po cig skye bas gtsang sgra la 'bang dgos zhes sogs bka' gnang ba'i rigs long cing /
rje 'di sku bltams pa'i snga dro spyi'i rten 'brel bsgrigs pa'i gsol ras dang /
khye'u chung la mi gtsang ba'i skyon bsrung ba'i ched du bdud rtsi ril bu dang bsres pa'i ril bu /
rig ba gsal zhing shes rab rno pa'i ched du 'jam dbyangs kyi ril bu /
gdon bgegs sogs kyi gnod pa bsrung ba'i ched du sngags mdud /
byis bstan 'gro'i don thogs mer du rgyas pa'i ched du rdo rje 'jigs byed kyi sku brnyan byin rlabs can dang /
bu chung la gtsang sgra byed dgos pa sogs kyi yi ge bcas nye gnas tshul khrims gtsang ba cig la bskur byung ste /
bla ma de mngon shes kyis mkhyen par 'dug go / /
gnang skyes de rnams sleb ma brag tu ril bu rnam gnyis 'o mar spangs nas khye'u yi zhal du gsol /
bsrung mdung btags /
sku 'dra de khye'u'i drung nas 'bral med du mchod par byas /
khye'u chung yang bla ma'i gsung bzhin gces par bskyangs so / /
phyis yab kyis 'di dag gi rgyu mtshan bla ma'i drung du zhus par /
chos rje'i zhal nas ngas mi lam @# / /
du rdo rje 'jigs byed lan mang du mthong nas gsol ba yang yang btab /
khyed par du zhal dngos su bstan du gsol zhes gsol ba btab par /
tsong chu'i ri 'di'i phyogs su phyag mdzub gtad de /
lo phyi mar da tsam lung pa 'di'i mda' tu yod /
de bar bde bar gyis zhes gsung ba rmis shing /
de shes pa'i phyir ting nge 'dzin la mnyam par bzhag nas dpyad bas /
khyod kyi bur 'gyur ba'i rtags byung zhes pa dang /
yang sa 'dir ma 'gyang bar shing khyad bar can cig skye 'od /
shing des ma 'ongs pa na 'gro ba mang po la phan par 'gyur zhes sogs khung bstan gyi rigs mang go bstsal te /
de 'phral rje'i yab sogs grong gi mi rnams bskyas te gzhan du bsdad /
rje 'khrungs dus lte ba bcad pa'i khrag sa la thim pa las tsan dan dkar po zhig skyes /
de'i 'dab ma phal cher la rgyal ba seng ge'i nga ro'i sku gser gyis bris pa lta bu dang /
'dab mal cig la 'jam pa'i dbyangs dang rdo rje 'jigs byed mgon po phyag drug pa rnams kyi sku sogs lha du ma dang /
shing shun la a ra ba tsa na sogs sngags kyi yig 'bru mang po rnams rang byon du byung /
nye 'khor gyi dad ldan 'ga' zhig gis de mthong nas dad pas phyag bskor sogs byed kyin yod ba'i tshe /
sprul ba'i dge slong m+r+dog dmar ser zhig 'ongs nas rgyun du mchod cing bzhugs /
dus phyis rje rin po ches dbus su thugs gnyer mdzad cing bzhugs pa'i skabs /
yum gyis /
kho mo na so rgas /
da lta cis kyang lan cig 'od ba gyis /
zhes sogs kyi yi ge dang /
rang gi dbu skra nas mdo gshin tu dkar ba dum gcig bcas bskur byung ba'i lan du /
rjes /
yum dang a ci gnyis la /
rang gi shangs mtshal gyis phyag bris mdzad pa'i rje rang gi sku brnyan re re dang /
rgyal ba seng ge nga ro'i sku par bcas gnad ste /
da skyes pa'i sa der byung ba'i tsan dan gyi sdod po la srog shing ltar byas /
seng ge nga ro'i sku 'bum phrag bzhengs ba'i mchod rten cig bzhengs na kho bo dngos su phyin ba dar khyad med /
bstan pa dang 'gro ba la phan thogs chen bor 'gyur ro zhes pa'i yi ge bskur /
yi ge byon ma thag sku brnyan des /
a ma a ma zhes 'bong pa'i gsung byon bas /
yum gyi thugs la /
rje nyid dran nas skyo ba dang /
ngo mtshar pa'i yon tan la dad cing dga' ba rnams lhan cig tu byung ngo / /
de nas rje'i bka' bzhin du mchod rten bzhengs nas mchod par byas so / /
yum gyis yi ge phul ba'i lo ni rje'i dgung lo nyer gnyis pa'i skabs yin bar 'dug pas /
thog mar mchod rten bzhengs ba ni rje'i dgung @# / /
lo nyer gsum pa'i dus yin ba 'dra'o / /
de ltar na rab byung drug ba'i nga gsum pa /
rgya nag hUng lu rgyal po'i lo bcu gnyis bas lug la mchod rten bzhengs pa yin par 'gyur la /
tsen dan 'khrungs ba nas mchod rten bzhengs pa'i bar lo nyi shu lhag tsam dang /
de nas sku 'bum gyi thog ma'i khang chung 'bub pa'i bar lo brgya dang brgyad cu lhag tsam song bar snang /
de yang dus phyis rgya nag rgyal po kyA kyI gi lo so dbu pa /
rab byung dgu pa'i nga bzhi pa lcags spral lor rin chen brtson 'grus rgya mtsho zhes ba'i ri khrod pa cig gis mchod rten de'i drung du khang chung zhag bub nas grwa pa bcu skor 'dug tu bcug go /
lcags sprel gyi lo 'di ni rje 'khrungs pa'i me bya nas nyis brgya rtsa bzhi pa yin /
de nas /
bco brgyad pa me glang lor sngar gyi ri khrod pa de nyid kyis lha khang zhig btsigs nas rje btsun byams pa'i sku 'dra bzhengs /
'di'i nang gzhug la ston pa bcom ldan 'das kyi 'phel gdung bya sgong tsam dang /
jo bo a ti sha'i gdung rus /
shA ri'i bu'i dbu skra sogs byin can mtha' yas shing /
yab klu 'bum dge'i dbu thor la 'jam dbyangs kyi sku 'bur ngod du byung ba yang 'di'i nang du bzhugs par byas /
glang lo 'di ni lan lI rgyal po'i lo lnga pa'o / /
de nas thu med kyi a la than rgyal po 'das pa'i dge rtsa'i ched du sras blon rnams kyis /
wan lI'i bcu gcig pa rab byung bcu pa'i lo bcu bdun pa chu lug lor rgyal dbang bsod nams rgya mtsho'i sku zhabs gdan drangs pas der 'byon ba'i lam zhong la mchod rten 'di'i drung du phebs /
gnas de'i bla ma chos rje brtson 'grus rgyal mtshan bzang po sogs bla dpon chen chung kun la /
gnas 'dir lha khang brtsigs nas 'dus sde tshugs na legs /
zhes bka' babs nas /
lha khang bzhengs pa'i mthun rkyen du gnang sbyin gyi nom ba bstsal /
bla ma brtson 'grus rgyal mtshan gyis gtsos pa'i skye bo kun kyang dad gus kya sa bka' ngang du glangs nas dgon sde btsugs pa ni sku 'bum zhes grags pa'i gnas chen ngo mtshar can 'di'o / /
de dus rgyal dbang rin po ches sa 'dul ba dang bam shis par byed pa dad tshes skyong la nyer du gtod ba rnams mdzad do / /
dgon ba 'di la sku 'bum zhes ba ni tsan dan gyi lo ma la lha sku mang bo rang byon du grub bas btags pa yin la /
rgyal dbang mchog gi bkas dgon ba btab pa'i lo 'di ni rje 'khrungs pa'i me bya nas nyis pa rgya nyer bdun pa chu lug lo'o / /
de nas nyer gcig pa chu mo yos lo nga rgyal dbang bzhi pa yon tan rgya mtsho'i zhal snga nas kyis or du su nas dbus su phebs pa'i lam zhor la sku 'bum gyi @# / /
gnas 'dir byon /
lha khang gi nye 'dab kyi grong rnams bton nas dgon sde gtsang mang byas /
chos rje 'od zer rgya mtsho zhes pa bla mkhri par bskos te /
mtshan nyid kyi grwa tshang 'dzugs pa sogs kyi zhal ta mdzad /
de nas dgon sde sogs rim gyis rgyas par gyur to / /
chos rje 'od zer rgya mtsho 'di ni sku 'bum khri pa'i thog ma yin no / /
dus phyis mchod rten rnyed pa de phab nas bltas pas ljon shing ni sa 'og tu song 'dug bas /
sa brkos te mtha' bskor du rdo chen pos rtsig ba ltar brtsigs shing sas mi non pa'i sbubs stong byas /
de'i steng nas dngul gyi mchod rten chen po bzhengs pa bkur sti dpag tu med ba byed bzhin pa yin zer ro / /
tsan dan de'i rtsa ba nas gyis te mchod rten gyi mdun phyogs su yang tsan dan cig skyes pa yod la /
deng sang tsan dan 'di la skye bo mang pos dngos su mthong ste phyag byed pa yin zhing /
'di la yang yig 'bru grub pa yod do / /
ston ka'i dus shing gi lo ma sar ltung ba la dar ldan rnams kyis blangs nas bdug pa dang chur bskol nas 'thungs pa tsam gyis kyang nad gso ba sogs kun la mngon du rgyur pa'o / /
yang sngar gyi tsan dan dang nye ba'i sa zhig tu tsan dan gyi sdong po cig yod cing /
'di'i shun lugs la'ang yig 'bru gsal bar yod do / /
sngar bshad pa'i dngul gyi mchod rten chen mo ni byang chub mchod rten yin la /
'di'i mtho tshad ni 'dom bco lnga tsam /
rtsa ba'i zheng gi ngos re la 'dom lnga re /
ngos bzhi bsdom na 'dom nyi shu yong ces zer ro / /
mchod rten 'di'i bum pa'i sgo nang du sangs rgyas mar me mdzad kyi tshems /
ston ba shAkya thub pa'i 'phel gdung sogs yod /
de'i drung du lcang skya rin po che rje gong ma dang /
ba so rje drung rin po che sku gong ma /
a kyA rin po che sku gong ma sogs kyi sku gdung mchod rten dang /
rje rin po che'i zhabs rjes gsal bar byung ba'i rdo sogs rten mang po yod do / /
rje bla mas a lce la gnang ba'i zhal thang ni 'jam dbyangs kun gzigs kyi nang du bzhugs /
yum la gnang ba'i zhal thar ni 'du khang chen mo'i rab gsal du bzhugs /
yum gyi dbu thod sUM yig dad byon can ni rgyud khang gi yang thog na bzhugs yod do / /
tsan dan dang mchod rten gyi skor 'di la phra zhib kyi bshad ba ma mthong yang sku 'bum gyi gar chag sogs 'ga' zhig la gzhir byas /
gzhan las thos pa dag kyang bcug ste bris ba yin la /
gdan rabs mu tig phreng bar /
theg mar rje'i yum sogs kyis pad spungs mchod rten bzhengs /
phyis rje rin po tshes chos 'khor @# / /
bskor ba'i dus su rnam rgyal mchod rten du bsgyur /
mdzad pa tha ma bstan pa'i dus su myang 'das mchod ten dang /
rgya sogs gi 'khrug pa byung ba'i dus su dbyen bsdum mchod rten| sprul sku byon du nye pa na lta ba bas mchod rten /
phyis rgyal dbang bsod nams rgya mtsho phebs nas byang chub mchod rten /
de nas khri thog bdun pa ba tsan po don grub rgya ma chos rab byung bcu gcig pa'i chu rta lor khrir bzhugs par bshad ba'i 'phro la /
de nyid las /
'dis gdan sa mdzad pa'i skabs su /
khal kha nas dad stobs dang ldan pa er te ni tung tha'i di dbus su 'gro ba'i lam zhor la sku 'bum du byon te rgyal ba tsong kha pa chen po la mi phyer pa'i dad pa tshad med pa 'khrungs nas dngul gtogs che ba phul te sngar gyi byang chub chen po'i mchod rten nang du bzhugs su bcug nas tshe 'phrul chen po'i mchod rten bkod pa phun sum tshogs ba bzhengs par mdzad /
gsungs 'dug cing /
rgyal dbang bskal bzang rgya mchos mdzes pa'i kar chag gsal ba'i me long du /
khri thog bcu bdun pa stag mtsher ba blo bzang rdo rjes rab byung bcu gnyis pa'i lcags lug la khrir bzhugs nas lung bstan zhus par /
'bras spungs chos skyong khog zhugs su phebs rgyur zhal gyis bzhes pa'i tshe gtsang khang gsar du bskrun| bco brgyad pa chu bzang rin po blo bzang bstan rgyan gyis mi phyi lor khrir bzhugs /
sa byi lor dpon bsod nams bkra shis kyis mchod rten chen mo'i bzhugs gnas kyi lha khang gsar du bskrun /
lcags yos lor jun lang er te ni ju nang gis lha khang gi yang rtsor gser zangs kyi rgya phobs byas /
chu 'brug lor chin lang bkra shis pA thur tha 'jis gtsos sbyin bdag che chung mang po dang /
sku 'bum spyi so bcas kyis mchod rten chen po bder gshegs brgyad kyi rten du bkod ba rim can du bzhugs par grags pa nyid 'dom bcu gcig lhag bcas kyi gzungs gzhug tu sangs rgyas byang sems kyi sku brnyan mang po dang /
rje rin po che'i sku brnyan nas phur ma /
bur tshu sogs dang /
bka' 'byung /
bka' gdams gdung rten mang po /
sgo khyim du sangs rgyas 'od srungs kyi choms dang /
'phel gdung sogs kyis 'phyur pur gtams ba'i cho 'phrul chen po'i mchod rten bzhengs /
chu sbrul lor bcu dgu ba skyor lung mkhan bo blo bzang 'jam dbyangs khrir bzhugs /
me spre lor rgyal dbang bskal bzang rgya mtsho'i sku zhabs su 'bum du gdan drangs nas lo lnga'i bar bzhugs /
me bya lor nyi shu pa rgyal mkhan zur a chi thu no mon han khrir bzhugs /
sa phag lor cho 'phrul smon lam tshugs /
@# / /
lcags byi lor rgyal dbang rin po che dbus su chibs bsgyur mdzad par gsungs so / / / /
da ni gong gi dkyus kyi 'phro brjod par bya'o / /
de yang gong du bshad pa'i khye'u de nyid du ba dang khro ba dang /
mchil snab bas sogs byis pa phal ba'i rgung pa'i rigs ye med par dag cing gtsang ba /
cung zad nar son pa nas pag med par rtse ba'i rigs ni med /
sdig pa'i las rnams rang bzhi gyis spangs ba /
skye bo ji 'dra zhig la'ang snyan zhing rigs par smra ba /
khro ba spangs pa /
'grogs na bde ba /
ngan slong la ser sna med bar sbyin pa gtong ba /
'gro ba nye ma thag pa dag la byams shing brtse ba /
rtag tu g.yo zol med cing bden par smra ba /
blo dang rig pa phul du byung ba /
dkon mchog gsum la dad gus brtan pa /
dam pa'i chos 'tshol ba la zhum pa med pa'i spro ba dang brtson 'grus can sogs byang chub sems dpa'i spyod pa rlabs che ba dag la rang gis zhugs pa ni byis pa phal ba rnams ma'i nu zho snun ba la bslab mi dgos pa bzhin du gyur to / /
de nas dgung lo gnyis gsum gyi bar du chos rje don grub rin chen pas 'jam dbyangs dang dbyangs can ma sogs lta du ma'i sgo nas shes rab 'phel ba'i thabs mar du mdzad /
dus dus su sku lus bkru ba'i bum chu dang 'dogs pa'i bsrung ba sogs mang du bstsal /
dgur lo gsum pa'i dus der sog po'i rgyal po tho gan the mur gyis grub chen karma pa ro pa'i rdo rje gdan drangs pas der phebs pa'i skabs su| rje 'dis bla ma karma pa de nyid las dge bsnyen gyi sdom pa mnos te /
mtshan kun dga' snying po zhes btags /
bla ma des khye'u 'di dbus kyi phyogs su slob gnyer la phyin na sangs rgyas gnyis pa lta bu zhig 'ong zhes gsungs zer ro / /
yang lo der rje 'di'i yab kyis chos rje don grub rin chen pa gdan drangs bar /
chos rje bla mas yab yum gnyis la /
rta dang glang lug sogs phyugs kyi rigs dang gos rar sogs rdzas sna du mas gtsos ba'i gnad sbyin dpag tu med pa bstsal nas /
bu 'di nga la gul zhig ces bka' gnas ba la /
yab yum gnyis ka bla ma la yid ches ba'i dang gus yod cing /
dge ba'i phyogs la spro ba che pa yin pas /
dga' zhing spro ba'i dad pab khye'u nyid bla mar phul lo / /
de nas dgur lo bzhi par chos rje bla ma'i drung du phebs nas der rgyan du bzhugs| de yang bla ma'i drung du phebs me thag yig glog slob pa par du 'dug ba rnams la cung zad re brtags shing gzigs pa tsam gyis gzab yig gshar yig rnams zhib tu mkhyen nas thogs med @# / /
du klog grub pa byung bas ched du gtang nas yi ge slob dgos pa ma byung ngo / /
de nas chos rje bla mas /
dril bu pa'i lugs kyi 'khor lo sdom pa dang kyai rdor /
phyag na rdo rje sogs yi dam mang po'i dkyil 'khor du bcug cing dbang bskur /
gsang mtshan don yod rdo rje zhes btag sa /
de nas sngags kyi dam tshig sdom ba rnams yongs su rdzogs par mnos te /
mig gi 'bras bu ltar gces par bsrung bar mdzad /
bde mchog kyai rdor kun rig gshin rje'i gshed sogs kyi dkyil chog mang po thugs la bzung /
grub chen dril pu ba nas brgyud ba'i 'khor lo sdom pa'i dkyil 'khor du bar gnyid 'jug cing dbang blang ba dus dus su lan mang du mdzad /
yi dam gyi lha bsgom ba dang sngags bzla ba sogs la rgyun du 'bar par mdzad /
de dag gi skabs shig phyag rdor gtum po phyag gnyis ba yun ring po'i bar nub re bzhin mnal lam du gzigs shing /
khyad par tho bo chen po dpal ldan a ti sha nub re zhing mna' lam du nang mar 'ongs nas byin gyis brlab ba'i rtags byung zhing /
zhal dngos su yang lan mang du gzigs so / /
phyis dbus su phebs dus dgon pa na mchod ba'i sku 'dra gzigs pas /
sngar mnal lan du gzigs ba'i rnam ba ji lta ba bzhin du 'dug ces gsung so / /
de yang phyag na rdo rje ni sngags kyi chos thams cad kyi bar ga po yin zhing /
jo bo a ti sha ni sangs rgyas bcom ldan 'das nas brgyud pa'i gdams ngag thams cad thugs su chud pa dang /
khyad par du rgyal ba'i gsung rab thams cad kyi gnad bsdus pa byang chub lam rim dar bar mdzad pa'i bdag po yin pas /
rje 'di yang mdo sngags kyi chos kun la phul du byung ba'i mkhas par gyur te rtogs pa'i yon tan phun sum tshogs pa dang /
jo bo rjes bod yul gyi bstan pa nyams pa gso ba'i phyir slar yang byon pa ltar /
mdo sngags yongs su rdzogs pa'i lam gyi man ngag gis skal ldan rnams smin cing sgrol ba dang /
dri ma med pa'i bstan pa rin bo che ches cher dar bar mdzad nas /
nam yang mi nyams pa'i chos kyi rgyal mtshan 'dzin ba thams cad kyi gtsug gi nor bur 'gyur ba'i rtags su phyag rdo rje dang jo bo rje gnyis lan mang du byon nas byin gyis brlabs pa yin no /
\u0f38 /
de la 'di skad ces bya ste /
las smon phun tshogs yab yum bcas pa la /
mnyam med rigs gsum mgon po la sogs pa'i / /
rtags bzang ji ltar gyur rnams brtags byas te / /
snying nas gus pas gsol ba gdab lar rigs / /
dang brtson dran dang bag yod @# / /
shes bzhin dang| |brtul zhugs mchog dang blo gros dpag dka' ba / /
ring nas 'dris pa'i yid bcugs grogs rnams kyis / /
gzhon nu nyid na'ang mdza' ba ma btang ngo / /
lus kyi myu gu dang por gyur pa yi / /
gnas skabs der yang yon tan me tog ni / /
dpag med dri bzang rdzogs pa'i snying po can / /
'di lta'i ngo mtshar su yis bsam mi bya /
rje 'di 'khrungs ba'i sar yang lha chos kyis / /
bkra ba'i tsan dan skyes pa'ang ngo mtshar na / /
yon tan gzhan rnams tshar med smos ci dgos / /
bsam bzhin gtan gyi skyabs su gsol ba thob|| ||rje 'dis sngon gyi sku tshe du mar ngam pa'i chos gyi bya ba la rgyun du goms pa'i bag chags bzang po yongs su sad pas byis pa'i skabs nas kyang rab tu dbyung ba la ches cher dga' par gyur to / /
de yang rje'i thugs la 'khrungs pa ni /
khyim na gnas pa ni 'chir ba brtan pos bcings pa ltar bya ba ngan pa sna tshogs kyis rtag tu brel zhing /
bag med par g.yeng zhing 'du 'ji'i gnas su gyur pa| nye bar zhi ba'i chos kyi bya ba dang gtan mi mthun pa /
zas gos dang /
khyim gyi so tshis dang /
nor phyugs 'tshe ba srung spel pa /
zhing rmo ba dang lo tog brda ba /
nyong tshong byed pa sogs sgrub dags kyi rigs grangs med mang zhing /
nam yang mi 'dzang pa rnams kyis lus sems ngal gso med par dkrugs shing /
bzod par dka' ba'i sdug bsngal gyis gdung ba ni me 'ongs rnams kyi nang du phan tshun 'gro ba dang 'dra'o / /
rab tu byu bab ni nyes ba bdag dang de 'dra'i rigs gzhan thams cad las kyang gtan du rgyab kyis phyogs pa'i sgo dam pa yin zhing /
dus gsum gyi sangs rgyas thams cad kyis kyang rab tu byung ba nyid kyis mngon bar rdzogs par sangs rgyas so snyam du dgongs nas /
chos rje bla ma la zhus bas /
dgung lo bdun pa'i tshe chos rje don grub rin chen gyis rab tu dbyung ba'i mkhan bo dang| bla ma gzhon nu byang chub ces bya bas dge tshul gyi slob dpon mdzad de rab tu byung zhing dge tshul gyi sdom pa gnang nas /
mtshan yang blo bzang grags pa'i dpal zhes bya bad gsol to / /
de nas dam tshig sdom pa rnams mig gi 'bras bu ltar gces bar bsrungs shing /
skabs skabs su mtshams bcad de bsnyen sgrub mdzad pa sogs la brtson bar mdzad do / /
rje 'di shin tu gces par bzung ste sman gyi ljon shing gi myu gu ltar legs par bskyangs shing rab tu byung ba'i chos rje bla ma 'di ni lung rtogs kyi yon tan rgya che zhing /
slob dpon gnon byad ni dbus gtsang dang bal po sogs su mkhas grub dang paN+Di ta du ma la @# / /
mdo sngags kyi tshes mar du gsan nas sbyangs pa'i bshes gnyen chen po ta chen gzhon nu seng ge zhes grags pa de'i slob ma'o / /
rje rin po che ches rab tu 'byung ba'i snga phyi nams su chos rje bla ma nyid las rdor dbyings /
rtse mo /
dpal mchog /
chos dbyings gsung dbang /
gtsug dgu /
mi 'khrugs pa /
grwa lnga la sogs pa gyur sde 'o ga ma gsum gyi rgyud /
rgya gzhung /
dkyil chog mam ngag la sogs pa phal che pa gsan cing thugs su chud par mdzad /
dgra nag /
'jigs byed /
gshed dmar te skor gsum /
bde mchog lU nag dril gsum /
phyag rdor 'khor chen sogs bla med kyi skor mang du gsan cing ji lta ba bzhin mkhyen to / /
de nas chos rje bla mas /
rje 'di yi dam chos skyong mang po la gnyed du gtad nas nam yang 'bral med bsrungs skyob mdzad pa'i byin rlabs byas so / /
de yang bla ma'i zhal nas /
khyed kyi bar chad bsrung ba'i lha 'khor lo chen bo dang /
shes rab bskyed pa'i lha 'jam dpal a ra pa tsa na /
tshe lha che dpag med dze tA ri /
mthun rkyen na bsgrub ba'i lha rnams thos sras /
mi dang mi ma yin gyi gnod pa bskyab cing 'dod don bsgrub pa'i lha ye shes mgon po phyag drug pa yin /
'di rnams nga'i yang yi dam yin zhing da khyod la ster ba yin| 'di dag gi bsnyen sgrub mchod gtor sogs ma chag pa gyis gsung nas gtad do / /
chos rje pa 'di ni rje 'di byis pa'i dus nas chos 'jig rten gnyis kas bskyangs shing /
phyis dbus gtsad du thugs gnyer la 'byon ba'i tshe yang gang dgos bsgrubs nas rdzongs ta mdzad ba yin pas /
rje rin po ches nga'i bla ma dpag tu med pa'i bka' drin can chos rje don grub rin chen pa'i zhal snga nas zhes lang yang gsung bar mdzad /
mtshan brjod ba tsam gyis thal mo sbyar /
sbyan chab gsil /
'das mchod kyang ma chag par mdzad do / /
chos rje bla mas /
rje rin po che la chos gsungs pa dang dbang dang sdom pa gnang ba rnams ni skyabs ston pa por gyur pa'i tshul dang /
chos des rje'i thugs la sdom pa dang thos byung gi mkhyen rab sogs 'khrungs pa ni skyabs dngos su gyur tshul dang /
'khrungs ma thag nas rten dang ril bu sogs bstsal ba dang /
yab yum khas blangs te gces par bskyangs pa sogs ni skyabs sgrub pa'i grogs mdzad pa'i tshul yin pas /
'dis 'gres nas /
bla ma sangs rgyas bla ma chos / /
de bzhin bla ma dge 'dun te / /
kun gyi byed po bla ma yin / /
bla ma rnams la phyag 'tshal lo / /
zhes pa lta bus bla ma'i drin dran tshul dang /
skye pa thams cad du dge ba'i @# / /
bshes gnyen gyis rjes su 'dzin par gyur cig ces smon lam gdab pa lta bu'i skabs su nyams len du sbyor tshul gong gos pa yod do / /
de la 'di skad ces bya ste /
dbang bo dang zhi dul ba'i dpal gyis ni / /
tshangs spyod kyis rgan lha yi drang srong yang / /
mi bsrun byi sa ba ltar mdzad gzhon nu de / /
'dir ni gangs can sa yi thig ler gyur / /
rgyal sras gzhon nu snying rje'i zla ba de / /
thun mtshams dur smreg gos bzang 'dzin gyur pa / /
de yi mor la khyi ma gyi skyed tshal du / /
'dod pa'i ku mud la dga'i rtse dga' btad / / / /
da ni zhar byung du chos rje bla ma'i rnam thar cung zad brjod bar bya'o / /
de yang chos rje don grub rin chen zhes ba'i bla ma 'di ni mdo smad du 'khrungs shing /
chung dus nas rab tu byung ste /
dbus su thugs gnyer la byon /
bde ba can du snye thang ba bkra shis seng ge sogs las phar phyin dang byams chos la mkhas par bslabs /
de nas gtsang gi snar thang du byon /
bcom ldan rig ral gyi slob ma'i gtso bo bcom ldan ba rang gi gdan sa pa ldong ston rig ba'i seng ge la tshad ma rnam nges gsan sbyod mdzad /
de'i tshe rig pa'i gnas kyi dgag sgrub cung zad 'chad dkar ba byung ba la /
zha lur byon nas thugs rje chen po rang byon gyi drung du gsol pa drag tu btab cing /
zhabs mthil nas khrag rdol gyi bar du nyin mtshan rgyun du bskor ba mdzad pas blo shin tu rno bar gyur te /
rigs pa'i gnang phra mo rnams thogs med du go nus par gyur /
de nas slar snar thang du byon nas gsan myong la 'bad pa'i skabs su bza' btung gi cha rkyen med pas /
snar thang gi tshogs su 'dren pa'i skyo ma sla mos lus 'tsho bar bya ste /
gsol rgyu gzhan ma chos bar dka' spyad mdzad pas shin tu mkhas bar gyur te /
dka' ba'i gnad rnams smra ba la mkhas ba'i grags pa thob /
de nas zha lung grwa skor la byon /
bod kyi mkhas pa'i dbang po bu tshon thams cad ma khyen pa zha lu'i gdan sar ba zhugs pa'i drung du tshogs kyi dbus su dam bca' la bzhugs /
'dus sde'i dge bshes mkhas ba rnams kyis rim par bzhengs nas rigs lung gtong ba la /
ji lta bu'i dka' ba'i gnad la zhib tu dbyang de brtsad kyang de kun gyi don la ma nor bar lan btab pas mkhas pa'i grags pa rgyas shing /
shar phyogs rigs pa'i dpa' bo chos rje bla ma zhes kun gyis bkur bar gyur to /
yang mkhas grub chen po mchi mas blo bzang grags pa las mdo sngags kyi chos mang du gsan ba'i skabs shig bla ma nges /
khyod kyis bstan 'gro la phan pa'i yul ni mdo smad kyi yul yin /
khyod der song @# / /
la bya khyung shar par zhes ba'i gnas gnyis su gtsug lag khang bzhengs nas bstan ba la gang phan gyis /
rang nyid bya khyud du bsngal nas sgom sgrub gtso bor byos /
de'i tshe khyod la mkhas grub kyi slob ma mang du 'ong /
de dag gi nang nas 'gran pa'i zla dang bral ba'i slob ma phul du byung ba cig 'byung ste /
de rab tu dbyung ba'i tshe blo bzang grags ba zhes nga'i ming 'di thogs /
zhes gsang| yang rdo rje 'jigs byed kyi gdams ngag gi skor dad pa chen pos zhu ba'i skabs su /
bla ma'i bka' las /
khyod 'jam dpal gshin rje'i gshed dang 'brad par 'dod na mdo smad du song /
der mjal bar 'gyur ro zhes gsung /
'di ni rje tsong kha pa dang mjal ba sogs mngon shes kyis gzigs nas lung bstan pa yin 'dug go /
de nas rong du byon /
bla ma ye shes dpal ba las gshin rje'i gshed kyi chos skor spyi dang /
khyad par du rdo rje 'jigs byed kyi dbang dang rgyud 'grel bshad ba mar rag thams cad legs bar gsan nas thugs su chud /
de nas a mdor byon /
shing kun sde gsar gyi mkhan po mdzad de mdo sngags kyi chos mang du gsung /
de skabs bde pa can gyi gdan sa mdzad par zhu ba'i gdan 'dren byung bas dbus su phebs /
'on kyang bar der bde ba can gyi khril bla ma gzhan bzhugs pas yo byad mang du bsnams byon ba rnams bde ba can dang snang thang sogs su gtsug lag khang dang dge 'dun gyi sde la phul nas dge ba rgya cher mdzad /
yab chos sdings su skyes mchog rtogs ldan bsam gtan dpal gyi drung du byon /
phyag rdzas gang yong bla ma de la phul /
zhi byed gyi gdams pa gsan nas rtse gcig tu bsgrubs pas phyag chen gyi rtogs ba 'khrungs /
zhi lhag gi ting nge 'dzin la mnyam bar 'jog pa la dbang thob /
de rjes slar mdo smad du byon /
bstan 'gro'i don rgya cher mdzad cing bzhugs pa las /
bla mas lung bstan pa'i gnas 'tshol ba ra byon te /
dang por shar bang gi gnas rnyed /
der dgon ba btab ste 'dus sde btsugs /
de yang ri'i dbyibs ni nyi ma shar ba'i tshe nyi 'od bang du lon pa lta bu yin pas shar ba par du lan ba'i shar pang zhes pa yin ba la| mi mang gi smra ba nor bas ra lta sha sbrang dgon zer ro / /
de nas bya khyung gi gnas 'tshol bar byon te /
bya khyung gi zag mthong ba'i grong zhig tu slebs pa na /
grong der rgan mo shin tu khro gtum pa zhig yod pa nges /
da nga gi g.yog mo la /
bya khyung brag nas char ba 'bab 'od gi /
bskam pa'i nas rnams myur du sdugs zhes smras pa thos nas /
chos rje pas rgan mo'i drung du byon te /
@# / /
bya khyung brag zer ba gang yin zhes dri ba la /
rgan mo khro ba'i rnam pas bzhin bsdus te /
bsdigs mdzub kyis brag gi phyogs su gtang nas /
dgos ba ci byed /
pha gi de la zer zhes 'bar bzhin bstan /
rgan mo de ni lha mo khro gnyer can ma'i sprul pa yin bas /
bya khyud dgon gyi gnas ston pa dang mnyam du gzhi bdag dang chos la gnong pa'i gdon bgegs rnams btul ba yin gsung| de nas bya khyung gi phyogs su phebs pa la rma chu bgrol dgos pas chu 'gram du phyin nas bltas bas /
chu shin tu che zhing slob ma rnams skrag pa la /
chos rje bas chu'i pha 'gram gyi bar du snam bu brkyangs pa lta bu'i 'khyag ba sprul nas de'i steng nas slob 'khor zhon khal bcas kun bde ba thon te /
bya khyung brag gi drung du phyin nas /
bla mas chos gsung zhing bzhugs so /
khar der phyag dpe bkal ba'i dre'u gcig song nas brag de'i rgyab ri'i logs la klu rgyal gtsug na rin chen gyi gnas ne'u gsing dang ljon shing thor re ba can gyi chu mig zhig yod pa der chu 'thungs nas nyal ba de /
slob ma rnams kyis khyer 'ong ba'i ched du thabs ci byas kyang ma langs bar nyal bsdad ba de bla ma la zhus pas /
bla mas /
nga'i 'dug sa nor ba yin /
dgon pa'i gnas ni bre'u nyal ba'i sa de yin par 'dug gsung nas gzhi der phebs /
thog mar ne'u ging gi steng du lha khang gcig bzhengs nas /
rdo rje 'jigs byed dang mgon po sogs chos skyong mang po'i sku bzhengs /
rten dI rnams ni byir las bshin tu che zhing /
phyogs de'i skye po rnams chos skyong gi mdun du mna' dpang gsol na legs nyes kyi rtags mngon sum du thon pa yod 'dug /
de ltar yi dam chos skyong rnams bzhengs tshar nas mchod gtor phul nas gsol ba gar ba pa sogs byas bas bzhed don bde blag tu grub cing /
rim gyis gtsug lag khang dang rten bzhengs pa 'dus sde btsugs pa sogs dar zhing rgyas te bya khyung dgon zhes deng sang gi bar grags pa yin no / /
de nas lo 'ga'i bar phar phyin sogs byams chos rnams dang /
tshad ma'i skor /
spyod 'jug /
brtag gnyis sogs mang du gsung /
'on kyang bzheng pa ltar gyi phan thogs cher ma byung bas thugs skyob dang /
bla ma'i lung bstan kyang yod pas rang gi dbon po shAkya bzang po zer ba sha sbrang gi gdan sar bskos /
bla ma rang nyid bya khyud du rgyun du bzhugs nas sgom sgrub spyi dang| khyad par du rdo rje 'jigs byed kyi bsnyen sgrub gtso bor mdzad /
de dus rmi lam dang dngos su yang rdo rje 'jigs byed kyi zhal lan mang du gzigs shing byin gyis brlabs /
rje tsong kha @# / /
pa 'khrungs ba sogs gsal bar gsungs pa dang /
sprul sku la do dam mdzad pa sogs gong du smras ba ltar ro / /
yang rje tsong kha pa bsnyen mtshams la bzhugs pa'i ched du rtswa'i sbyil bu cig mdzad cing der bsnyan sgrub mang du mdzad ba yin la /
phyis rje rin bo che thugs gnyer la byon pa na /
chos rje bla mas phyi rol du phebs te ring du gzigs kyang /
rje rin bo ches slar ma gzigs par byon bas /
chos rje bla ma thugs 'tshub ba ltar mdzad nas /
blo bzang grags pa 'gro khar nga la phyir ma bltas bar song ba ni nga'i drin ma bsams par 'dug /
dge rgan ma bsams pas spyil bu 'di brag g.yang la dor cig gsung nas nang du phebs /
slob ma dag gis bka' bzhin du 'phangs ba na /
spyil bu de 'og tu ma lhung bar bar snang la 'chags shing rtswa slas ba'i bar rnams nas kha dog sna lnga'i 'ja' shar /
'jam ba'i dbyangs kyi sku bzhugs yod ba rnams mthong ngo| /
de'i tshe kun gyis ngo mtshar zhing dang nas shing ring po dag gis spyil bu de len thabs byas kyang ma nus|| chos rje bla ma la zhus kyang re zhig khros ba ltar car ma gsung /
de nas yang zhus bas nga blang gsung nas phebs /
shing thur du cig gis drangs nas sngar gyi gnas su bzhag /
nga'i blo bzang grags ba a ra ba tsa na grub pa'i rtags yin /
phyir ma bltas ba ni nga la ma sams pa min /
skye ba 'dir slar mdo smad du mi 'byon zhing /
'jig rten la ma gzigs par chos kho na la gzhol ba'i rtags yin zhes dgyes pa chen pos gsung ngo / /
de thos pa'i dang ldan rnams kyis a ra pa tsa na'i sgrub khang la dad gus kyis phyag bskor byed pa mang du byung zhing /
rim gyis byin rlabs kyi rten du spyil bu'i rtswa nas len pa byung bas sgrub khang gi phyi nas so phag sogs kyis g.yogs te mchod rten bzhengs pa ni bya khyung du da lta'i bar yod cing byin rlabs shin tu che'o / /
mchod rten 'di las dus dus su 'ja' 'od 'phro ba mang bos mngon sum du mthong ba yod /
tshes rje bla mas thugs rgyab bzhes pa'i tshul gyis spyil bu 'phang du bcug ba ni rje rin po che la byams skyong cher mdzad pa la phrag dog ba'i slob ma 'ga' zhig yid ches pa'i dad pa bskyed pa dang /
rje'i yon tan bsgrags nas 'gro ba mang po la phan pa'i phyir mjad pa yin no / /
chos rje ba 'di lkog gyur mngon sum du gzigs pa'i mngon shes dpag tu med pa mnga' ba ni /
bla ma 'dis snang thang bde ba can gnyis su mang ja 'gyed sogs 'bul gyin yong ba las /
skabs shig 'bul ba btang ba'i rjes su @# / /
ston ka rlung ser bu 'ong ba'i nyin cig /
chos rje ba'i drung du rje rin po che bzhugs pa la /
de ring gi chos grangs dang dus tshod yid la zungs shig /
da lta snar thang du nged cag gi mang ja 'gyeng sogs 'bul gyin 'dug ces gsung /
rje rin po ches de thugs la bzhag nas gyis 'bul skyel rnams sleb 'od ba'i dus su dris bas /
mang da sogs 'bul ba'i nyin ngang dus tshod de yin bar 'dug gsung /
yang yab chos sdings su rtogs ldan pa'angs nas /
byang sems ba gdan sar bzhugs te /
chos rjel 'dil 'bul skyes 'dus sde'i 'phrin yig bcas bskur ba'i lan yar la sbring pa na /
gu ru dkon gzhon pa la sprod ba'i tshul du yi ge mdzad /
deng drung 'khor dag gis sngad gyi yi ge byang seng pas bskur ba yin pas /
da lta'i lan yang de nyid la springs na legs sam zhes zhus bar /
'di kas chog ces gsung /
gsung yig de dbus su sleb pa'i skabs su byang seng pa'ang 'das nas gu ru dkon gzhon gdan sar bzhugs 'dug gsang /
de lta ba'i mngon shes dang rdzu 'phul sogs dpag tu med pa mnga' ba yin no / /
bla ma 'di sku 'da' bar nya ba na nam mkha' nas rol mo'i sgra grag pa dang /
me tog gi char 'bab pa dang /
sa g.yo ba sogs ya mtshan can gyi rtags mang po byung zhing /
'di nas 'das te byang phyogs su ja sgra sgrog sa zhes bya ba'i de bzhin gshegs pa'i drung du 'byon par 'gyur ro zha sa nam mkha' las sgra byung ba drung na gnas pa kun gyis thos so / /
sku gshegs ba'i rjes su sku gdung ril bo mchod rten gyi nang du pa zhugs su gsol nas bya khyud dgon par dang sang gi bar du mchod bzhin pa yin la /
mchod rten de las zla ba 'ga' zhig gi tshes brgyad dang bco lnga sogs nyin bzang bo rnams su ro shin tu zhim pa'i bdud rtsi'i rgyun dngos su myong chog pa 'byung ba yod la| skabs 'gar dri zhim 'thul ba gling gi nye 'khor na gnas pa kun la mngon sum du 'byung ba yin no / /
'khyar dge dpon slob blo gros rgya mtsho'i rnam thar du /
dpon slob nyid chos rje pa 'di'i sprul pa yin pa dang /
bskal bzang gi sangs rgyas stong gi tha ma sangs rgyas mos ba zhes bya bar 'gyur bar gsung 'dug go /
rje btsun dam pa yab sras rnam gnyis kyi / /
phul byung rnam thar shes nas dad byed cing / /
tshe rabs kun du 'bral med bsten pa dang / /
dam chos bdud rtsa legs par spyod gyur cig /
rje thams cad mkhyen pa tsong kha pa chen bo'i rnam @# / /
thar go sla bar brjod pa bde legs kun gyi 'byung gnas zhes bya ba las /
sku 'khrungs ba'i skabs dang /
gzhon nu'i dus kyi mdzad pa /
rab tu byung ba'i skabs brjod pa dang /
zhan la chos rje don grub rin chen pa'i rnam thar bcas bstan pa'i le'u ste gnyis pa'o / / /
mang+ga laM / /
kha2? @# / /
rje thams cad mkhyen pa tsong kha pa chen po'i rnam thar las le'u gsum pa bzhugs so /
@## / /
rab 'byams zhing gi rdul snyed las 'das pa'i / /
grangs med rgyal ba rnams kyi mkhyen ba'i gter / /
mtha' yas gcig tu bsdus ba'i ye shes sku / /
mgon bo 'jam dbyangs rje la phyag 'tshal lo / /
gsum pa thugs gnyer la byon nas mdo phyogs la mkhas par sbyangs ba'i skabs brjod ba ni /
gong du brjod ba ltar chos rje bla ma'i drung du bzhugs pa'i dus su rje'i thugs la 'khrungs ba ni /
sangs rgyas bcom ldan 'das kyis /
khyim gyi gnas spangs te rab tu byung ba dag gi las su bya ba ni klog pa dang sgrub pa gnyis su gsungs so / /
de yang thos pa byas nas bsgom sgrub mi byed na gzhan gyi nor la bgrangs pa dang 'dra /
rang la phan thogs chen por mi 'gyur /
thos bsam ma byas bar sgrub ba byed na bsgom pa'i gnad mi shes pas log par byed pa dang /
@## / /
bla ma las lung rgyun ma tho pa bas byin rlabs chung ba dang / /
don bgegs kyis 'tsho ba sogs kyis rtogs pa'i yon tan khyad bar can mi 'thob bo / /
des na bdag gis dang por gzhung chen mo rnams la thos bsam gyis mkhas par sbyangs nas /
bsgom sgrub kyis rtogs pa'i yon tan thob ste rang gzhan gyi don mtha' dag sgrub par bya /
de yang yid bzhin gyi nor bu rin po che thob par 'dod bdag gis bsod nams chen po dang ldan ba'i klu'i rgyal po gnas pa'i rgya mtsho chen po nas rnyed bar 'gyur gyi /
chu phran dang 'brog stong ba nas mi rnyed pa ltar /
dam ba'i chos la mkhas bar 'dod pa dag gis /
bla ma dam pa mang du bzhugs pa'i chos sde chen po la brten nas slob par 'gyur gyi /
bla ma dang 'chang nyan med ba'i gnas nas yon tan mi slob po / /
yar rgya mtshor 'gro ba nam nyan pa bzang po dgos pa ltar /
slob gnyer byed ba la dge ba'i bshes gnyen bzang bo la bsten dgos /
gru bskyod ba'i rlung dgos pa ltar yon tan slob pa la brtson 'grus dgos /
skye ba bzung nas 'dod ba'i phyogs su gru bsgyur ba ltar /
yang dag ltar snang la dpyad nas gnad don legs par shes pa'i rig ba phra zhib dgos par 'dug go snyam du dgongs te /
de'i phyir bdag gis mkhas pa mang bo bzhugs pa'i 'dus sde chen po zhig tu 'gro bar bya /
de yang gangs ri dpal dang ldan bas yongs su bskong ba'i kha ba can gyi ljongs 'dir /
sngon dus rjo srong btsan sgam po dang /
thon mi saM bo Ta sogs rgyal blon byang chub sems dpa' rnams dang /
mkhas grub lo baN mang pos dngos su byon nas byin gyis brlabs shing /
bstan ba rin po che'i sgron me dang bor gsal bar mdzad ba'i gnas ni dbus gtsang gi sa'i cha yin la /
de phyin chad dge ba'i bshes gnyen du mas yun ring bo'i bar du bstan ba rgyas par mdzad cing /
da lta yang bstan ba'i rgyun cung zad gnas ba'i yul gyi mchog tu gyur pa ni dbus gtsan gi gnas de yin pas /
phyogs de'i dgon sde rnams su slob gnyer la 'gro bar bya snyam pa'i bzhed ba rgyun du 'khrungs shing /
dam ba'i chos 'tshol ba la dpa' zhing brtul phong ba byang chub sems dpa' rtag tu du ltar yul thag ring ba dang bgrod dka' bas @# / /
ngal dub 'byung ba sogs la cung zad kyang mi blta bar yon tan slob ba kho na la thugs gzhol bar gyur to / /
de nas dgung lo bcu drug la babs pa'i tshe chos rje bla mas rje 'di slob gnyer la gtong bar bka' bstsal bas /
rje rang nyid kyis kyang 'dun pa shugs drag gis bka' dang du blangs shing /
bla mas lam gyi zhon khal sogs chos kyi mthun rkyen du mkho ba kun sta gon mdzad /
de nas chos rje rin po ches /
ngas khyod la chos cig 'chad pa yin /
ci 'dra cig 'dod gsung ba la /
rje 'dis sems la bcad rgyu'i bslab ston gyi gsung zhig 'tshal zhus par /
bla mas ma 'ongs pa na ji ltar 'gyur ba kun mngon sum du mkhyen bas /
dang bor chos 'di dang 'di slobs zhes slob gnyer gyi rim pa dang /
de nas 'di ltar du nyams su long zhes bsgom sgrub kyi rim pa dang /
de nas bstan pa rgyas bar byed cing gdul bya rnams smin grol la 'god bar gyis zhes bstan 'gror phan ba'i rim pa rnams tshigs bcad du mdzad pa'i zhal gdams bstsal /
gdams pa de brin bris su mdzad nas blangs pa yin kyang dbus su phebs ma thag bor nas rtsad ba cad kyang m+r+nyed do / /
dus phyis rje rin po ches 'di skor rnams mkhas grub rje la gsung ba'i skabs shig tu 'di ltar gsung /
bla ma'i zhal gdams kyi gsung tshig phal cher brjod 'dug kyang /
ngas byas pa'i chos kyi bya ba rnams bla ma'i gsung gi don dang mthun par gyur 'dug /
gdams ba de'i tshig 'ga' zhig da lta yang blo la yod ces gsung ba ni 'di ltar /
! gzhon chu blo bzang grags pa khyod / /
sngon spyangs dge ba'i las 'phrod can / /
sngon tshe dam chos bdud rtsi'i ro / /
'thungs pa'i bag chags yod par nges / /
zhes pa dang /
yum chen rgyas 'bring bsdus gsum gyi / /
rgyan du gyur ba'i mngon rtogs rgyan / /
thog mar bslab cing nan tan bya / /
de la mkhas par gyur pa na / /
lung chos kun la 'phrig tshung 'gyur / /
de yang sems kyi zur la zhog /
de nas byang chub sems dpa' yi / /
lam dang spyod pa'i rnam bzhag ngag /
ston par byed pa'i mdo sde rgyan / /
mkhas pa'i yan lag dag tu bslab / /
'khor ba mya ngan 'das ba yi / /
rten du ston pa'i chos dang ni / /
chos nyid rnam 'phyed bstan bcos dang /
thog ma tha ma rnam spangs pa'i / /
dbu ma'i lam ni ston bas na / /
dbus dang mtha' ni rnam 'byed dang / /
sems kyi ches nyid dag pa ni / /
sems can kun la yod pa sta / /
de nyid bde gshegs snying por ni / /
ston byed theg chen rgyud bla ma / /
byams chos lnga po de dag la / /
mkhas bar byed pa'i go cha gyis / /
rgyas pa'i bstan chos rnam 'grel dang / /
'bring du ston pa'i rnam nges dang / /
cung zad bsdus pa rigs @# / /
thigs te / /
lus dang 'dra ba'i bstan bcos gsum / /
gtan tshigs thigs ba 'brel brtag dang / /
rgyud gzhan grub pa rtsod rigs te / /
'phros pa yan lag lta bu zer / /
chos kyi grags pa las byung ba'i / /
tshad ma sde bdun 'dzam gling na / /
sangs rgyas bstan pa gsal byed pa / /
nyi ma zla ba lta bur grags / /
'di yi 'og tu de rnams slobs / /
de nas 'ga' zhig brjed 'dug /
mtshams zhig nas /
blo gros bzang ldan khyod kyis ni / /
mtha' bral chen po'i lta ba la / /
gal te mos pa yod gyur na / /
'phags pa klu sgrub kyis mdzad pa'i / /
dbu ma rigs pa'i tshogs rnams dang / /
de'i rjes 'brang /
zer ba cig yong de /
lhag ma rnams brjed 'dug gsung ngo / /
gong du brjod pa ltar tshes rje bla mas mkho ba rnams chang bar mdzad nas zhal gdams gnang ba bzhin dgung lo bcu drug gi steng 'bri lung du 'bul ba skyel ba'i dpon ldan ma rin chen dpal dang /
rje rang gi zhang po gnyis dang /
grogs gzhan du ma dang lhan du yul dbus kyi phyogs su byon /
de nas rim gyis chab mdor sleb ba'i zhag gcig gi sar gnas brtan bcu drug dang /
de dang nye bar mgon po phyag drug pa gzigs pas /
gnas 'dir dgon sde zhag chags par 'dug ces gsung zhing /
phyis gnas brtan gzigs sar 'du khang dang /
mgon po gzigs sar mgon khar dang bcas pa'i 'dus sde chags pa ni deng sang gi bar 'dus tshogs 'phel bzhin bzhugs so / / / /
de nas dgung lo bcu bdun ba'i chu glang lo'i ston gyi dus su 'bri khung dpal gyi nags khrod ces pa'i dgon par phebs /
'bri lung gi spyan snga chos kyi rgyal po dang mjal /
theg chen sems bskyed dang /
phyag chen lnga ldan gyi khring /
rdo rje phreng ba sogs kyi bka' chos mang du gsan /
der bla ma nges rje 'di pa la /
ngas khyod la rten cig 'bul ba yin /
khyod gang 'dod ces gsung bar /
bla ma'i rten gral du bzhugs pa'i rdo rje rnal 'byor ma'i sku zhig gis /
khong gi rten du nga 'gro zhes gsung byon pas lha sku de nyid gnang ste /
rten 'di ni da lta dga' ldan byang rtse'i gzims khang na mchod cing yod do / /
rje rin po ches 'dir bzhugs pa'i skabs shig tu /
thog mtha' bar du dge ba'i smon lam rtsom par mdzad /
smon lam 'di ni skye ba thams cad du ngan 'gror mi ltung bar rten bzang thob pa dang /
bshes gnyen bzang bo dang mjal zhing bla mas brtsebs chos gsung ba dang /
thos bsam sgom gsum tshul bzhin du byed ba dang /
bstan 'gror phan thogs pa sogs kyi don phun sum tshogs pa shin tu phul du byung ba ste /
'dus sde thams cad du dar bar @# / /
snang ngo / /
smon lam 'dir chos byed pa'i tshul gsal bar gsungs bas da lta dang cag gis 'di'i rjes su 'brangs nas chos byas na legs zhes mkhas pa dag gsung ngo / /
de nas chos grwa chen po bde ba can du byon /
phar phyin gyi slob gnyer cung zhig mdzad pa la /
grogs 'ga' zhig gis sman slob tu 'gro pa na der ltan du sman dpyad slob ces nan tan byas pas /
grogs kyi dpang gis tshal gur thang du byon /
sman ba mkhas pa dpon dkon mchog skyabs zhes pa las gso dpyad kyi skor gsan /
yan lag brgyad pa thugs la bzung bas gse rig la ches mkhas par gyur kyang sman sbyor pa sogs dang /
gso ba'i rig pa mkhyen ces pa tsam yang ma gsung ngo / /
'di ni gzhan don ru rig gnas kun la sbyang ba ni byang chub sems dpa'i spyod tshul yin mod kyang rnyed pa'i ched du sman sogs la zhen par mi bya zhe sa rje nyid kyi rjes su 'jug pa'i gdul bya rang cag rnams la bslab ston mdzad pa'i brda yin zhes bla ma gong ma rnams gsung ngo / /
der yun mi ring bar re zhig tsam bzhugs ba las slar yang bde ba can du byon /
bde ba can gyi mkhas ba snye thar pa bkra shis ser ge dang /
gdan sa ba dge skongs ba gnyis la chos 'brel gsan /
gsan sbyor gi slob dpon gtso bo yon tan rgya mtsho dang /
zhar chos pa u rgyan pa gnyis la brten nas /
shes rab kyi pha rol du phyin pa'i man ngag gi bstan bcos mngon par rtogs pa'i rgyan rtsa 'grel bcas la thugs sbyong mdzad de /
zhag bco brgyad tsam gyis gzhung gi tshig mtha' dag shin tu byang bar thugs la bzung /
'jam skya'i Tik+ka'i steng nas bshad pa gsan nas don kun thugs su chud par mdzad /
tshig gi sbyor ba brtsi ba dang rigs lam gtong ba /
dam bca' gzung ba sogs yun ring po ma lon zhing thugs rtsol cher ma mdzad par yang phar phyin gyi tshig don kun la shin tu mkhas par gyur pas /
slob dpon da da grogs mched thams cad kyang /
'di'i blo ni dpag par dka' ba phul du byung ba 'dug ces bsngags shing bstod par gyur /
mdo sde rgyan ni sda da mdo smad du bzhugs pa'i dus nas tshig thugs la bzung zhing /
chos rje don rin pa las gsan nas /
gzhan la'ang 'chad pa sogs mdzad ba yin kyang bde ba can gyi dge bshes chen po 'jam dbyangs rin chen pa de byams chos la shin tu mkhas par byed kyi na 'dug pas /
bla ma de las mdo sde rgyan sogs byams chos phyi ma bzhi legs par gsan @# / /
cing thugs su chud bar mdzad do / /
bde ba can 'di'i tshogs rgyun ni deng sang ra stod ces grags ba de yin gsung /
yang bde ba can na thugs sbyong mdzad cing bzhugs pa'i skabs shig /
rje btsun 'jam ba'i dbyangs kyi rnam 'phrul /
sa skyong mi'i dbang po phag mo gru ba'i gdung brgyud kyi gtsug rgyan du gyur ba /
dbal ldan bla ma dam pa bsod nams rgyal mtshan pa dben gnas dngul chu chos rdzong du phebs ba la mjal /
'jam dpal a ra pa tsa na'i rjes gnang /
bde mchog dril bu ba'i lus dkyil gyi dbang /
gur mgon gyi rjes gnad rnams gsan /
bla ma nges rang gi paN zhwa gnang ste bu ston rin po che nas brgyud pa'i chos lugs skyong ba'i bla ma khyod yin pas /
bu'i lugs kyi bstan pa khyod la gtang de gsung ste bstan pa'i bdag por mnga' gsol /
de ltar lo gnyis kyi nang du phar phyin gyi tshig don kun la shin tu mkhas par gyur nas /
de'i nad nas dge 'dun nyi shu'i skor dang bsam gzugs kyi skor las brtsams pa'i zin bris kyang mdzad do / /
dgung lo bcu dgu pa zhes pa'i shing yos lor gsang phu bde ba can sogs 'dus sde 'gar grwa skor mdzad do / /
de yang grwa skor zhes pa ni /
'dus sde'i bla ma dag la zhus nas /
bla ma rnams kyis gtsos pa'i 'dus sde 'tshogs pa'i nang du bsdad nas /
dgon pa de'i mkhas pa rnams rim bzhin rigs lam gtong ba la gang dris pa'i don phye ste lan 'debs pa yin la /
rje 'dis 'dus tshogs de dag gi dge bshes mkhas ba rnams kyis rtogs dka' ba'i zab don phra mo ji 'dra ba las zhib tu dpyad de dris kyang nor ba dang chags thogs sogs cung zad kyang med par so sor zhib tu phye nas lan mdzad pas blo gros phul du byung ba dang chos skad smra ba la mkhas ba phun sum tshogs ba zhes pa'i snyan pa ches ring bar grags shing /
yon tan bzang ba'i mkhas pa kun gyi thugs yid dbang med du phrogs te dga' zhing bstod par gyur to / /
de nas gtsang gi phyogs su 'byon pas bzhed de /
rin chen spungs ba'i rong che ba la brgyud de /
lam drang bos sa skyar 'byon bar bzhed ba yin kyang /
rdo gdan gyi grwa pa kha shas dang lam du 'grogs pa'i dbang gis rin spungs kyi rgyad mkhar phu'i la la byon /
nyang stod kyi mkhar la la brgyud nas zha lur bebs /
der bu ston rin po che'i gdan sa pa lots+tsha ba mkhan chen rin chen rnam rgyal pa la mjal /
bde mchog mi tri bcu gsum ma'i dbang gsan /
de nas snar thang la brgyud de dpal ldan @# / /
sa skya'i chos sde chen bod phebs /
dgon sde de dag gi lugs srol la lo rel lan 'ga' bgro gleng byed pa'i chos thog dang /
de dag gi bar bar du chos 'tshams byed pa las skabs der chos 'tshams la thug pas /
chos thog phyim ma tshugs kyi ring la sa bzang du byon nas /
paN chen ma ti pa'i drung du chos bka' ci rigs pa gsan /
dus chos chugs pa'i rjes su sa skyar phar phyin gyi grwa skor mdzad /
de rjes la stod byang du byon /
'dir bzang ldan gyi chos sde dang /
ngam reng chos sde /
'ga' rong chos sde rnams su'ang grwa skor mdzad pas mkhas pa'i snyan grags rgyas /
de ltar grwa skor mdzad pa'i dgos pa ni /
gzhung gi don la mkhas ba rnams phan tshun du bgros bas ma rtogs ba rtogs pa dang /
dka' ba'i gnas la rtog dpyod zhugs pa dang /
rig ba 'phel ba'i ched yin la /
rje rin po ches ni bgro gleng byed pa po dag gi rgyud byin gyis brlab pa dang /
bstan pa rin po che spel bar mdzad pa sogs kyi ched yin par nges so / /
de nas jo mo nang du phebs /
chos rje phyogs las rnam rgyal ba'i drung du dus 'khor gyi rdzogs rim sbyor ba yan lag drug gi khrid sogs gsan /
de nas bo dong la byon /
mar 'ong ba'i lam du spyi bo lhas su phebs /
de'i mkhan chen ba la bka' gdams glegs bam dang byang chub lam rim gyi lcang thob /
de nas chos grw chen tho er grwa skor mdzad nas snad thang du phebs /
'jam skyas mdzad ba'i phar phyin gyi Tik+ka'i nang na /
mngon pa mdzod kyi lung drangs pa mang du 'dug ci dang de la 'bru snon pa dka' bar 'dug pa'i rkyen gyis mdzod cig gsan par bzheng pa las /
snar thar gi mkhas ba bla ma lo tsA ba don bzang ba la bsam bzang ga Tik+ka'i steng nas mdzod kyi bshad pa tshor gcig gsan /
'on kyang rje 'di'i mkhyen dpyod rgya che bas bla ma de'i gsung bshad kyis thugs khengs pa ma byung /
de dus snar thang gi dge bshes gcig la nya dbon kun dga' dpal gyis mdzad pa'i bar phyin gyi rik+ka'i dpe zhig 'dug pa gzigs pas /
sngar gyi 'jam skya'i tik+ka las shin tu gsal zhing go ba la phan pa'i legs bshad mang du 'dug bas nya dbon pa la phar phyin gsang pa'i thugs bzhed 'khrungs shing /
yang 'grol pa der mdzod kyi lung drangs pa 'ga' zhig la'ang bshad pa gsal po 'dug pas mngon pa la yang mkhas pa yin pa 'dra bsam nas nyang stod du 'phebs /
gnas rnyed du thogs tsam bzhugs nas gnas rnying gi gzungs sgrub kyi tshogs la phar phyin gyi grwa skor mdzad /
dbyad gyi chos thog gi skabs su rtse chen du phebs /
mkhas pa'i dbang po nya dpon kun dga' dpal ba'i drung nas phar phyin gyi gzab bshad @# / /
tshar gcig gsan /
bla ma 'di nor ba dang brjed ba sogs kyi dri ma med cing mkhyen rab shin tu gsal ba dang /
zhib tu brtag ba'i rnam dpyod rno ba /
bshad bya'i don rnams dpyis phyin par brda sprod pas nyan pa po'i blo la legs par 'jug pa sogs mkhas pa'i yon tan gyis rje rin po che'i thugs rangs nas gus par gyur to / /
de nas mdzod gsan par zhus pa la /
bla mas /
ngas sngon mngon ba'i chos 'chad du dung ba zhig bslab pa yin kyang lo kha shas don gnyer byed mkhan ma byung bas blo la mi gsal bar song /
'chad na bde la blta rtog byed dgos shing /
khams kyang cung zad ma bde ba dang /
phar tshad 'chad dgos pa mang po yod pas 'phral du mi 'grub bar 'dug /
ded kyi slob ma rer mnga' ba 'di rnam dpyod bzang zhing mngon pa'i chos la mkhas pa yin pas 'di la nyan na 'thang /
rgyas pa ma byung na'ang mdzub khrid tsam nyan na legs zhes yang yang gsung ba dang /
bla ma 'di'i slob ma sdar nas ngo shes pa cig gis kyang phan tshun du gtam byas pas /
rje btsun red mda' pa dbyar de sa skya nas rtse chen du phebs pa la /
mdzod rang 'grel bcas pa mdzub khrid du mdzad de gsan /
mdzod 'di ni mngon pa'i sde snod kun gyi don bsdus pa yin zhing /
rgya gar gyi mkhas pa'i dbang po dbyig gnyen gyis mdzad pa yin la /
dar 'grel ni khong rang gis mdzad pa'i 'grel ba'o / /
rje reng mnga' pas gzhung gi tshig so so'i thang tsam bshad pa ma yin bar bstan bcos spyi'i don che ba rnams legs bar bsgrigs nas bshad cing /
zhib tu dpyod dgos ba'i sa rnams su the tshom bcad de go ba bogs chod bu ster par bshad 'dug pas dad gus chen bo 'khrungs /
gang gsungs ba'i tshig don thams cad lan re kho nas ba las bar thugs su chud nas dka' ba'i gnad rnams la zhi ba tu dpya da de dri gtugs legs par mdzad bas /
bla ma red mda' pa yang rje 'di'i mkhyen dpyod rno zhing gsal bas thugs phrogs nas bu khyod la mdzub khrid byed ba'i mis legs bar dpyad de sgrim dgos par 'dug /
rig pa bzang po 'di 'dra yod cing rags rim shes pa tsam gyis ma tshim par don gyi gting la thug pa'i bar du brtson pa 'di shin tu lags zhes thugs mnyes par mdzad /
de yang rnam thar chen mo las /
bskal pa dpag tu med pa'i snga rol nas /
snyigs ma'i dus la bab pa na /
rgyal ba'i dam chos mtha' dag legs par bzung nas /
bstan ba'i snying po mi nub pa'i rgyal mtshan 'dzin pa'i smon phyogs cig tu yang dag @# / /
par 'byor zhing /
sku tshe snga ma dag tu yang lan gcig ma yin par theg pa bla na med pa dag gi dam tshig yongs su dag pa'i dri ba sur rdzogs pa'i snying po can /
dam chos pad ma dkar po'i phreng rgyud ring pos mkhas ba ngang pa'i ded dpon zung 'de phan tshun lu gu rgyud du 'khyud pa'i 'brel ba yongs su chad pa med pa'i rten cing 'brel bar 'thung pa'i chos nyid kyis /
thog ma nyid nas dbon sob shin tu thugs bcugs bar gyur to / /
zhes gsungs pa ltar yab sras 'di gnyis ni sku tshe 'di tsam min par bskal pa shin tu mang po'i snga rol nas snyigs rus kyi bstan 'gro la phan pa'i smon lam yang yang btab pa yin zhing /
dpon slob gnyis phan tshun chos kyi sgo nas gus par gyur to / /
de ltar mdzod gsan pa la chos thun 'ga' zhig mdzub khrid kyi lugs su mdzad /
de lhag phal cher da lta mtshan nyid pa la grags pa ltar nyan bshad kyi lugs su byas nas gsan /
de yang mdzub khrid ni tshig rjes 'brangs nas 'di'i don 'di'o zhes bshad pa'o / /
nyan bshad ni gzhan gyis 'di ltar dris na de'i lan 'di ltar thob ces sogs bgro gleng gi tshul du bshad pa'o / /
bla mas 'chad nus shing slob mas go nus na lugs gnyis gang ltar byas kyang gzhung don go ba la khyad par med do / /
rtse chen gyi dbyar chos grol nas ston de dpon slob gnyis nyang stong bsam gling du chos bar la byon /
chos bar zhes pa ni mang po la chos 'chad pa dang /
tshogs su 'gro ba sogs mi byed par dben par byas te rang gi gang 'dod kyi gzhung la blta rtog sogs byed pa'o / /
der bzhugs pa'i dus su rje 'dis bla ma red mda' ba la dbu ma la 'jug pa tshar gcig gsan /
dbu ma zhes pa ni yum rgyas 'bring bsdus gsum nas gsungs pa'i stong pa nyid kyi don yin zhing /
'khor ba las grol ba dang sangs rgyas kyi go 'phang 'thob pa la nges par shes nas nyams su len dgos pa'i chos kyi gtso bo yin kyang don shin tu zab pas bod yul du dbu ma'i 'chad nyan byed pa shin tu dkon par gyur pas /
red mda' ba yang dbu ma gsungs pa'i snga shos 'di yin 'dug go /
de'i dus su thub ba brnyes pa'i rnal 'byor gyi dbang phyug chen po gnas lnga rig pa'i mkhas pa /
mkhan chen lo ts+tsha ba byang chub rtse mo dbus su byon /
dgun chos la skyid shod kyi po ta lar mngon pa kun btus gsung ba 'dug ces gsan nas /
de dus khong mngon pa'i bdag por byed kyin 'dug pas /
chos de gsan bzhed kyis ston gyi mjug tu nyang stod nas phyags btegs /
dbus su phebs /
po ta lar byon nas bla ma de la mjal te mngon ba @# / /
gsung bar zhus ba la /
khong rang yang gsung bzhed che yang dgung lo shin tu mtho bas 'phral du rang gi gdan sar log phebs na 'thad snyam pa dang /
rdzong phyi'i dpon gyis mi 'gyar bar gtsang phyogs su phebs bar zhus pas 'phral du phebs dgos pa byung nas mngon ba gsan rgyu ma grub cing /
chos 'brel tsam gsan /
bla ma lo ts+tsha ba 'di yar la phebs pa'i lam zhor la chos rdzong du chos rje bla ma'i sku 'dra la mjal nas byon bad gsung /
chos rje bla ma 'di bu ston rin po che yin nam dpyod /
rje rin po ches de'i dgun chos bde ba can du bzhugs so / / / /
de nas dgung lo nyi shu bzhes ba'i me 'brug gi lor skyor mo lung gi mkhan po dka' bzhi pa bla ma blo gsal ba zhes pa de 'dul mdzod gnyis la mkhas par byed pas /
bla ma de'i drung du skyor mo lung bu phebs /
de yang sngon dus bod du 'dul ba la mkhas ba'i bla ma rgya mtsho lta bu mang du bzhugs pa'i khrod na dge ba'i bshes gnyen thag ma pa la nyi ma lta bur grags /
de'i slob ma'i gtso bo spal ti dgra bcom pa las pa rgyug pa'i 'dul ba'i chos skor la bla ma blo gsal ba 'di mkhas par 'dug pas de'i legs bshad blang bar bzhed de /
'dul ba mdo rtsa 'grel pa cha lag dang bcas pa rdzogs par gsan nas khod gi thugs la mnga' ba kun thugs su chud cing /
phra zhib rnams khong las lhag par rtogs par gyur /
de'i tshe chos gsan pa'i dang nas mdo rtsa'i rgya cher 'grel gyi dbu nas nyin re bzhin shog bu mda' tshang ma bcu bdun re tsam ma chag par thugs la bzung /
yang de skabs nyin cig mang ja'i tshogs la byon te /
dge 'dun rnams kyis lam gyi sgrub pa mdzad cing shes rab snying po 'don pa'i ring la rje 'dis sher snying gi tshig zhal du gsung zhing /
gzugs med /
tshor ba med cas sogs kyi don la bsam nas chos thams cad snang la rang bzhin med pa ngos gzung med snyam du bsgoms pas mthong thos sogs phyi'i spros pa kun nub nas /
stong sang 'dzin rgyu med ba'i dang la thugs rtse gcig tu zhugs pas dge 'dun rnams kyis zhal 'don dang bdud bzlog thal mo b+jab pa dang /
mar da bzhes nas tshogs grol ba sogs thugs kyis ma nges par bzhugs pa la /
dge bskos 'ongs nas /
tshogs mang po grol ba la khyod gcig bu 'dug pa ci yin zhes rje'i na bza' nas 'then pas /
rje'i sku bskyong pa dang mnyam du sku rgyab tu brten pa'i ka ba 'khyogs nas sgra byur bas /
dge bskos de shin tu skra gnas /
nga mi shes bas mi rigs pa byas ba bshags so zhes phyag byas so / /
don de skyor mo lang gi 'dus sde kun gyis thos nas ngo mtshar du gyur te grub thob chen por 'dug ces dad pa rang bstod @# / /
par gyur zhing /
ka ba de la bsam gtan gyi ka ba zhes ming chags so / /
bod kyi mkhas grub phal mo ches rtogs pa 'di 'dra thob na stong nyid kyi rtogs pa phul du byung ba skyes par byed pa yin kyang /
rje 'di ni gsung rab kyi gnad phra ba rnams la shin tu mkhas pas stong nyid kyi rtogs pa thob par 'khrul ba'i dri tsam yang med do / /
de yang zhi gnas kyi ting nge 'dzin la sems gnas dgu yod pa las 'di ni dmigs pa las mi g.yeng bar gnas pa'i sems gnas brgyad pa yin zhing /
de lta bu ni mu stegs la yang yod pas stong nyid rtogs pa'i phyogs su yang mi 'gro'o / /
rje rin po che ma byon gong du bod kyi mkhas pa rnams kyis 'di 'dra ba'i khyad par yang 'byed dka' ba byung 'dug go / /
gong du bshad pa ltar rgya cher 'grel gyi dbu nas thugs la bzung zhing bam po bzhi bcu lhag tsam song ba'i skabs su chos kyi bar chad lta bus rje'i sku la srog rlung gis sku stor mi bde ba'i bsnyun drag po cig byung /
bsnyun de yun ring du ma drags pas stod lung gi phur u rgyan gyi bsnyen sgrub la mkhas pa'i sgom chen zhig gi gam du byon nas man ngag blangs te bsgoms kyang ma phan /
de nas bde ba can du byon nas sman pa bcu bdun bco brgyad tsam bsdus te brtag dbyad byas bal /
sman pa de dag gis sman dang nad kyi dbye ba legs par ma byed pa gzigs nas /
rje rang nyid kyis nad gang la sman gang 'jug pa dang /
sbyor tshang dang bsil drod kyi khyad par sogs zhib tu gsungs pas /
sman pa rnams shin tu dad de /
gsol rgyu'i sman rnams rje nyid la zhus nas bka' bzhin du sbyar te phul ba yin zhing /
de bzhes pas cung zhig phan bar gyur /
rman pa de kun gyis /
rang cag bod la chos rje tsong kha pa las lhag pa'i sman pa yi mi 'dug /
nged chos rje pa'i drung du sman sbyor la phyin nas sman gyi rnam dbye sogs phra ba'i gnad gsung ba thos pas /
sngar lo mang du bslabs pa las blo skyed shin tu che ba byung zhes gus pas smra ba byung 'dug /
chos rje pa zhes pa ni rje'i yon tan gyis yid phrogs nas bsngags brjod byas ba'o / /
yang bde ba can na kham chu dang 'khrug long mang bas kyang thugs skyo bar gyur te dpon slob 'ga' zhig dgun der gtsang phyogs la byon /
sa skyar 'byon bzheng kyang sa thag ring ba dang grang lhags che bas 'o brgyal ba'i rkyen gyis dur smig gi phu zhes pa'i sa cha brgyud de /
dgun de gnas rnying du bzhugs /
der bzhugs ring gnas rnying gi grwa tshogs dang /
zhabs phyir byon pa 'ga' zhig gis mngon pa kun btus gsung bar nan gyis gsol ba btab pas /
de gong kun btus la ched du gtad nas gzigs rtogs ma mdzad kyang de @# / /
dus cung zad gzigs pas thugs la gsal bar shar ba bzhin gsung bshad mdzad la /
des nyan pa po kun gyi blo 'phel ba rang gzhung don dpyod pa la shin tu phan par gyur to / /
'di ni rje rin po ches dge 'dun mang po la gzhung chen mo gsungs pa'i thog ma'o / / / /
dgung lo nyer gcig bzhes pa'i me sprul lo'i dbyid snar thang la brgyud des skyar byon /
de'i tshes skya na bla ma rje btsun red mda' ba chen po lam 'bras gsan cing 'dug go /
rje 'dis khong la mjal nas zla ba bcu gcig tsam gyi ring la sa skyar ded mda' pa'i drung du bzhugs nas mngon ba kun btus kyi gzab bshad tshad gcig gsan /
gzhan yang tshad ma rnam 'grel la gtso bor sbyangs shing gsan ba dang /
dbum la 'jug pa sogs kyi bshad pa dang /
'dul ba lung sogs su bka' bstan bcos mang po'i lung yang gsan /
bla ma rdo rje rin chen pa las rgyud brtag gnyis sa skya'i khugs kyi bshad pa tshar gcig gsan /
de dus sa skya'i shar gyi bla brang gi dge bshes bgres bo man ngag la mkhas bar byed pa zhig yod pas /
bla ma red mda' pas dge bshes de dang rje 'di la yang bka' gnang ste /
man ngag mnos te bsgoms na bsnyun gzhi la phan zhes bka' phebs bas /
rje rin po ches dge bshes de las man dag blangs te bla brang rin chen sgang gi rgyab kyi ri khrod du bzhugs nas ma ning gi ha 'don ba sogs re zhig mdzad pas /
sku stod kyi bsnyun gzhi lhag med du dag nas shin tu bde bar gyur to / /
ma ning gi ha 'don pa'i man dag ni /
lus stong chus bkrus /
dang yi dam du bsgoms pa'i rjes su mdun du a dkar po zhig yong par bsam /
rang gi lus kyi nad nams bsdus te snying kar ha nag po gcig tu bsam /
lag pa gnyis brkyangs te steng 'og gi rlung rnams bsdus te ha yig gi phyi rol du ga'u lta bur gnas par bsam nas /
dbugs kyi rlung mi thon par re zhig bzung /
de nas ha zhes brjod pa dang mnyam du /
ha yig kha'i rlung la brten nas mdun gyi a yig la thim /
a yig 'ja' yal ba ltar song bar bsam /
de ltar lan mang du bsgoms na srog rlung snying rlung dang khrag rlung gis stod 'tshangs pa rnams la shin tu phan par bshad do / /
yang sa skyar bzhugs pa'i skabs shig sems tsam ba'i lug su kyi nyon yid kun gzhi'i dka' gnas bstan pa'i rtsa tshig dang /
de'i rgya tshar 'grel ba legs bshad rgya mtsho zhes bya ba brtsams /
gsung 'di ni sems tsam ba'i lugs shes 'dod dag la shin tu phan pa'i legs bshad yin no / /
bstan bcos 'di dus phyis shig brtsams pa yin nam brtag @# / /
lar bya'o / / / /
dgung la nyer gnyis bzhes pa'i sa rta lo'i dpyid bla ma red mda' ba dang bcas dbon slob rnams la stong byang gi sa'i char ma ring du chos bar la byon nas dpyid dbyar gnyis der bzhugs /
de dus red mda' pas mdon pa kun btus kyi Tika chen brtsams /
rje 'di pas brtsams pa rnams rim bzhin thugs la bzung /
yang rer mda' ba las tshad ma rnam 'grel gyi rang 'grel zhib tu gsung par zhus nas tshar gcig gsan no / /
de'i ston 'khrungs yul nas chos kyi rkyen du mkho ba'i 'chog chas kyi rigs dbus kyi dgon sde'i 'phrin las la 'gro mkhan ngag la sprang nas bskur ba yod na de nyid bzhes ba dang /
dgos pa gzhan ci rigs kyang yod pas dam ring nas sa skya la brgyud de dbus su phebs /
de'i cho grogs rnams dang slob 'thel mang pos kyang mdo smad du 'byon par bskul ba dang /
yul nas springs pa'i skyes rang yi ge rnams bzhes pa'i khrod na /
yum gyi yi ge la /
kho mo na so rgas /
bu khyod slob gnyer la phyin nas kho yang mang du song bas da lta cis kyang shog /
kho mo ma shi'i gong du 'phrad par 'dong do zhes sogs nan che ba'i yi ge dang /
ma rang gi dbu skra nas shin tu dkar ba dum gcig bskur ba gzigs pa'i rkyen gyis /
mdo smad du lan gcig 'byon par bzheng nas /
mal gro lha lung du byon /
sngags gyi cho ga lag len la thugs sbyong mdzad ba'i skabs shig /
spyir 'jig rten gyi mdza' bshes dang /
longs spyod /
yul gzhi /
bde skyid kun mi rtag cing phugs su phan ba med pa dang /
rang gzhan sems can thams cad la skye ba thams cad du nges par phan pa ni dam pa'i chos kho na las gzhan med pa'i rgyu mtshan rnams bsam nas /
yul du song bas ci byed /
de 'dra'i bya ba la dgos pa mi 'dug /
da ni spyir mdo khams kyi phyogs dang /
khyad par rang yul du 'gro bar mi bya snyam pa'i dgongs ba shugs drag 'khrungs /
tshe gcig la tshur mi 'byon pa dang /
nye 'brel sogs la mi zhen pa'i thugs thag chod par rgyur /
yum la rje rang gi sku brnyan sogs bskur gnang mdzad do / /
bar 'dir rnam thar chen mo las /
lar yang bla ma 'di nyid kyi skye bas thob ba'i mdon par rtogs pa'i yon tan gyi tshogs bgrang ba las 'das pa'i yal 'dab rnam par rgyas pa'i tsan dan gyi shing ljon pa chen bo'i ngos las brags pa /
gsar du mngon par 'bad pa'i rkyen gyis cung zad kyang ma bsgos par yang lhan cig skyes pa'i bri bsung gis srid pa'i tsha gdung 'jil bar mdzad pa'i @# / /
ga bur gyi thigs pa'i cha shas re re snying la reg pa'am /
de'i ngo mtshar ba'i rnam par thar pa'i me tog rnam par bkra ba gcig tsam yang /
tshig gi srang bus gang gi rna lung mdzes par byas pa'i shes ldan rnams kyi mig gi par mo chu'i lud gyis mngon bar non pa dang lhan cig tu lus kyi skyed tshal ba spu g.yo ba'i mgo lcogs dang bcas pas yid kyi brtan pa ta pas pa gsal bar byed cing /
dad pa'i shugs kyis rtabs par gyur ba'i bstod cing smre pa'i tshig bab col du sgrog par 'gyur ba 'di lta bu mngon bar skyed ba'i rgyu ni bsam par bya dka' ba ste /
de yang bdag nyid chen po 'di la ched du bsams pa'i sgo nas rnyed bkur dang /
snyan grags dang /
'khor ba'i phun tshogs gzhan gang yang rung ba /
tha na tshangs pa dang brgya byin gyi dpal la'ang mngon par 'dod pa'i sred pa skye ma myong ba lta zhog gi /
phun sum tshogs pa'i dpal ji tsam 'byor pa de tsam gyis slar zhing srid pa zad pa'i stobs ches cher rgyas par 'gyur pa'i grogs byed pa ni dam pa rnams kyis dran shes kyi lcags kyus yid kyi gnyis 'thung yongs su bzung ba'i 'bad pa la ltos nas nyams su blang ba yang shin tu bya dka' ba'i gnas yin na /
'di ni blo sngon du gtong ba la cung zad kyang ltos pa med par yang /
gzhan dag gis bsnyen bkur ba dang /
snyan bar smra zhing legs par bsngags pa dang /
'byor ba'i khyad par mchog tu gyur pa rgya chen pos mngon par mchod pa sogs phun tshogs pa ji tsam zhig byung ba de tsam gyis kyang slar zhing 'du byed thams cad la mi rtag pa'i 'du shes dang /
mgon med pa thams cad bskyab par 'dod pa'i brtse ba dang /
rgyal ba sras bcas thams cad bsnyen bkur par bzhed pa'i dad pa rnams phan tshun 'gran pa bzhin du 'phel bar 'gyur gyi /
gzhan du na sred pa 'phel ba dang rjes su mthun pa ni gnas med cing go skabs med do / /
'di ni 'di'i skye bas thob ba lhan skyis kyi yon tan yin gyi /
sku tshe 'di nyid du gnyan pos gsar du bskyed pa'i sbyor byung ni ma yin no / /
de yang kho bo la gzhan gyis stan bzang po bshams pa dang /
gus pa'i bsnyen bkur sogs ci tsam byas pa tsam gyis ched du bsam mi dgos par dus de'i skabs dang du /
'di thams cad mi rtag cing yid brtan du mi rung ba /
sgyu ma'i slu brid dang 'dra ba yin dgongs pa'i skyo ba shugs drag po snang ba bun long du thongs pa yid gting nas 'gyur ba rgyun ring po re rkye ba zhig dang po nyid nas rang chas su yod pa yin /
zhes gsung ngo / /
'di ni shin tu mtho ba'i rtogs pa khyad par can du bod la grags ba mang po zhig gis cha tsam du yang bskrun par mi nus pa'i mngon par rtogs pa'i @# / /
yon tan yin la /
brag bcas kyi phun tshogs la srid pa 'gog pa med du mi rung ba'i dgos pa nye bar gzigs nas /
chos kyi rje sangs rgyas bcom ldan 'das kyis kyang /
de'i gnyen po yid la byed ba theg pa che chung gi mdo sde rnams su lan cig ma yin par bka' sul blta zhog gi /
tha na dge slong rnams la rin po che'i khri la 'dug pa sogs bya dgos pa byung na mi rtag pas nyen ba'i 'du shes nye bar gzhag par bya ba sogs kyi bslab pa bcas pa'i sgo nas kyang don de sgrub par mdzad pa yin te /
de bas na tshul 'di ni mkhas pa mgu bskyed pa'i rnam par thar pa chos ngo mtshar rmad du byung ba yin no / /
zhes gsungs pa ltar rje 'di ni 'khor ba'i phun tshogs la zhen pa'i rigs cung zad kyang med do / /
de yang gzhan gyis phyag dang bkur ba dang snyan pa'i tshig gis bstod cing bsngags pa dang /
'bul ba rgya chen pos mchod pa sogs 'jig rten na bzang par byed pa'i rigs ji tsam 'byor na de kun la yid rton kyu med pa'i mi rtag snyam pa'i bsam pa dang /
sgyu mas sprul pa dang 'dra ba don med snyam pa dang /
'di lta bu'i mi rtag cing dgos pa med pa ma shes par zhen nas sdug bsngal mang po myong ba'i sems can rnams snying re rje snyam du brtso pa dang /
nga ni rnyed pa 'di dag gis dkon mchog la mchod ba sogs rnam dkar dge ba'i phyogs la gtor bar bya snyam pa'i dang ba rnams je cher 'phel ba ma gtogs /
gzugs mdzes pa dang /
glu rol snyan pa dang /
bza' btung zhim po dang /
snyan grags slob 'khor phun sum tshogs pa sogs gang la yang thugs g.yo med do / /
phyis su rim gyis rgyal khams kyi skye bo kun gyis bkur zhing /
dad ldan gyi mchod 'bul tshad med pa 'du ba'i tshe de thams cad kyis dkon mchog gi rten bzhengs pa dang /
gtsug lag khang 'dus sde 'dzugs pa sogs su gtong ba las rang gi mdzod dang sbyi sod byas nas 'jog pa dang /
khang ba rtsig ba sogs mi mdzad /
dka' dmas sogs kyi ming dang /
tshogs dpon lta bu'i go sar bzhugs pa yang med do / /
des na je 'di la chos rje dang /
rje bla ma sogs zhe sa'i tshig gis brjod pa ni gzhan gyis dang pas smras pa yin gyi /
rje rang nyid ming btags bzhes pa med la /
rje rin po che'i mdzad pa gcig pu 'di la'ang 'gran nus pa shin tu dkon pas /
mkhas grub rin po ches /
tsha bas gdungs ba'i 'gro ba la tsan+dan gyi shing las brags pa'i ga bur gyi thig pa lus la reg ba na yid du 'ong nyid bde bar 'gyur ba ltar /
rje 'di'i mdzad pa'i chag cig tsam shes na'ang sems dbang med du phrogs nas dad pa skye bar 'gyur ro zhes gsungs shing /
gangs can @# / /
mkhas pa'i gtsug rgyan zhes pa'i rgyu mtshan yang 'di ltar yin no / /
gsung 'di la brtags na ga bur ni tsan+dan gyi shing las 'byung ba'i tshi ba yin par 'dug go /
da ni gong gi 'phro brjod par bya'o / /
de nas ston de mal gro lha lung gi bla ma bsod nams grags ba la chos lung mar rab gsan /
bar zhig tu sku mtshams bcar nas sgom sgrub mdzad /
thun mtshams rnams su rnam 'grel gyi rnam bshad rigs mdzod la gzigs rtog mdzad /
khyad par du le'u gnyis pa'i nang gi 'khor ba las grol te rdzogs byang 'thob pa'i lam gyi rnam gzhag ston pa'i skabs la legs par gzigs pas /
spyir sems can thams cad 'khor bar 'khyams shing dbang med du skye 'chi sogs sdug bsngal du mas mnar ba ni rang nyid kyis bsags pa'i las kyi 'bras bu yin kha /
de ltar rang la gnod pa'i las bsog pa ni chags sngar sogs nyon mongs pa'i dbang du song bas yin zhing /
nyon mongs de dag 'byung ba'i rtsa ba ni da'o snyam du 'dzin pa'i ma rig pa las 'byung ba yin pas /
'khor ba'i sdug bsngal thams cad kyi rtsa ba ni ma rig pa'o / /
de sbyong ba'i thabs ni bdag med pa'i don bsgom pa yin la /
de ltar bdag med bsgom zhing dge ba'i las la 'bad na ngan pa'i skyon rnams rim gyis dag ste legs pa'i yon tan rim gyis 'phel nas mngon par rdzogs par 'tshar rgya bar 'gyur ba sogs rgyu mtshan phra zhib rnams dpyis phyin par nges par gyur /
de ltar nges pa'i rkyen gyis rigs pa'i dbang phyug chos kyi grags pas legs bshad 'di 'dra ma brtsams na /
zab gnad 'di 'drag la rnyed ces drin dran pa'i dad pa dang /
gzhung 'di ni snying nas thar pa 'dod pa dag la mig gcig bu dang 'dra zhes chos la dad pa dang /
rgyu mtshan 'di rnams ma rtogs na 'gro ba rnams gang gi skyon gyis 'khor bar 'khyams pa dang /
sangs rgyas byang sems rnams thabs gang gis 'khor ba las grol ba sogs gang yang mi rtogs pas don 'di zhib tu phye ba'i rigs pa'i lam phul du byung ba'o snyam du rigs pa'i srol la dmigs ba'i dad pa rnams shugs drag po mnan pas mi gnon pa 'khrungs shing /
ston ded bzhugs kyi reng la rnam 'grel gyi gzhung la gzigs tsam nas dang pa'i stobs kis spu long g.yos te /
spyan chab kyi rgyun gtsang par mi nus pa rtag tu 'ong ba cig byung gsung ngo / /
de'i dgun bde ba can du bzhugs nas gzhung mang po la gzigs rtog mdzad /
don gnyer can du mas zhus pa la /
rgyun zhugs phyir 'ong sogs kyi rnam gzhag bstan pa blo gsal bgrod pa'i @# / /
them skas zhes bya ba'i bstan bcos mdzad /
'di'i mjug gi tshigs bcad du /
tshe 'di la zhen cid chos la mi 'bad pa rang cag rnams la brtse bas gsungs pa ni /
mi brtan tshe 'di'i bde tsam skrub pa'i thabs / /
zang zing rdzas la'ang chog shes med gyur na / /
gtan bde sgrub byed nor mchog thos ba'i nor / /
de la chog par 'dzin rnams bdud kyis thabs / /
zhes dang /
ded bkur phyir du gzhan dor tshig brgyud tsam zhig 'dzin / /
'khor la srer nas myur bar slob ma'i tshogs mang bsdur / /
yid brtan med par kha tshon bcad der na rtogs 'doms /
de dag mthong tshe blo bzang grags pa shin tu skyo / /
zhes gsungs te /
nged cag gis don 'di la dpyad nas sems la 'jog dgos so / / / /
dgung lo nyer gsum pa'i sa lug lo'i dbying chos sngon ma la /
gra skor mdzad bzhed pas po ti 'ga' yar gyi gzigs rtog mdzad nas /
gtsang phyogs su byon te snar thang du phebs /
bla ma lo ts+tsha ba don bzang pas tshar ma'i Dik+ka cig brtsams 'dug pa de bstan nas 'di tshar gcig nyon zhes pa la /
rje 'dis rnam 'grel gyi rnam bshad la zhib tu dpyod pa sogs kyis legs par mkhyen pas gsan dgos pa med kyang /
bla ma'i bka' bzhin tshar gcig gsan /
dbyar chos der snar thang du rnam 'grel /
mngon pa gong 'og gnyis /
'dul ba mdo rtsa bcas dka' chen bzhi'i grwa skor mdzad /
snad thang du sngon chang gzhung mang po'i 'chang nyan byed pa med cing /
'di nas bzung ste gzhung de dag gi 'chad nyan byed pa'i srol chags so / /
ston ka bla ma red mnga' ba bo dod du chos bar la bebs pa gsan nas er byon /
lo ts+tsha ba nam mkha' bzang po la snyan dngags me long dang /
tsan+d+ra pa dang /
ka la pa sogs sgra rig pa'i bshad pa cung zad gsan pas shin tu mkhas par gyur /
der bzhugs skabs gtso bor bla ma rer mda' pa la dbu ma tshad ma mngon pa sogs gzhung chen mang po gsan cing /
phar phyin dang 'dul ba gnyis bla ma gzhan las thos pa yin kyang /
bla ma nyid la nyan na byin rlabs che ba dang /
bstan 'gror phan pa'i rten 'brel khyad par can 'ong bar bsam pas gsung bar zhu zhes zhus nas tshar re gsan /
re yang red mnga' ba bla ma la dbu ma 'jug pa gsan pa ma gtogs rtsa ba shes rab sogs rigs tshogs gzhan gsan pa med cing /
dbu ma rigs tshogs thams cad kyi lung ni snar thang @# / /
mkhan po kun dga' rgyal mtshan las blangs /
mkhan po de nyid dang yul gyi zur chen gyi bla ma khri pa cig las de dag gi lung thob pa yin la /
zur chen gyi gdan sa de ni sngon dus dbu ma la mkhas pa'i bla ma cig gi go sar 'dug bas lung rgyun yang de nas brgyud pa yin 'dug gsung /
yar bde ba can pa'i bla ma 'jam rin pa la'ang lung gsan /
khong gis chos rje bla ma la gsan 'dug /
deng mda' bas dbu ma rigs tshogs rnams kyi lung ni brang mo che'i gdan sa pa bla ma chos kyi bshes gnyen ba la blangs /
bla ma de snar thang ba shes rab seng ge las lung gsan par 'dug /
mdor na de dus rje red mda' pa dang rje 'di gnyis la dbu ma'i chos bshad pa lta zhog /
lung len pa'i yul yang rnyed dka' ba byung zhing /
de dag gi lung thob pa'i bla ma gcig gnyis las mang po med cing /
bla ma brgyud rim yang re re tsam byung 'dug go de ltar zab mo stong pa nyid kyi chos skor 'di ni 'khor ba las grol ba'i lam gyi gtso bo yin zhing /
sangs rgyas bcom ldan 'das kyis mdo du mar gtso bor gsungs pa'i bka' yin kyang /
bod du rje 'di ma byon gong du 'chang nyan tsam yang med par gyur zhing /
rje rin po ches ches cher dad bang mdzad bas stong nyid bstan pa'i dbu ma'i chos skor la gzhung thams cad kyi gtso bor shes nas bshad sgrub byed pa'i tshul deng sang gi bar du dar ba 'di yin no / /
yang skabs shig lha mo dbyangs can ma'i bsnyen sgrub mdzad /
de'i tshe mdzad pa'i dbyangs can ma'i bstod pa ni /
oM bde legs su gyur cig /
chu 'dzin dkar po'i glog 'phreng dra ba can / /
mkha' yi mdzos byed 'dra ba'i yid 'phrog ma / /
dri za'i na chung dbus na 'jo sgeg mkhan / /
ring nas brtse ba'i lha mo da tshur byon / /
padma'i bzhin la g.yo ldan bu nga ba'i mig /
mthon mthing ral pa'i rtse na 'od dkar can / /
rol sgeg gar gyis 'gying ba'i dbyangs can ma / /
da rung bdag la ngag gi dbang phyug stsol / /
rol rtsed gar gyi nyams ldan ri dwags mig /
mig gis lta bas mi ngoms yid 'phrog ma / /
ma ltad brtse ba khyod kyis bdag gi ngag /
ngag dbang lha mo nyid dang mtshungs bar mdzod / /
ston zla rgyas pa'i dpal las lhag par mdzes / /
tshangs dbyangs snyan pa'i gdangs kyang zil gyis gnon / /
zab yangs rgya mtsho'i 'jing ltar dpag dka' ba / /
dbyangs can lha mo'i sku gsung thugs la 'dud / /
@# / /
ces sgra dbyangs lha mo spyan drangs nas bstod cing gsol ba gdab pa yul byang phyogs kyi snyan dngags mkhan blo bzang grags pa'i dpal gyis sbyar ba'o / /
zhes pa'o / /
gsung 'di ni sdeb sbyor legs shing mngon brjod kyis bcings pa med pas bltas na go sla ba lta bu yin pa la /
zhib tu dpyad na don shin tu zab pa sogs ngo mtshar ba 'dug pas mkhas pa rnams kyis mthong nas tshig 'don na tshig snyan /
don la dpyad na don bzang bas tshig don gyi rgyan gyi nyams rdzogs zhes bsngags par mdzad do / /
bstod pa 'di rgyun du bton na shes rab 'phel ba'i byin rlabs che ba yin no / /
de nas yab sras gnyis thabs gcig tus skyar phebs / /
rje rin po chas sa skyar rnam 'grel /
mngon pa gong 'og /
mdo rtsa bzhi'i grwa skor mdzad /
de dus rje rin po che 'dis dka' chen 'di bzhi dang phar phyin bcas lnga las gzhan gzhung chen bcu lhag gi grwa skor mdzad chog pa yod kyang /
grwa sa de rnams su gzhung de dag gi 'chad nyan byed srol ma dar bas ma byas gsung ngo / /
de 'phral dbus su byon /
gsang phur dbyangs can ma'i bsnyen ba mdzad nas snying po bye ba lnga song skabs dbyangs can ma'i zhal gzigs /
'di nas bzung ste 'bral med rjes su bzung zhing byin gyis brlabs pas 'chad rtsod rtsom pa sogs bstan 'gro'i don gong nas gong du 'phel bar gyur to / / / /
dgung lo nyer bzhi ba'i lcags sbrel lo'i dbyir gung thang du byon / /
lo gsar chos bcu'i skabs nas brtsams te gsang phu dang rtses thang sogs dbus kyi chos sde rnams su phar phyin sngar nas mdzad tshar bas gzhan bzhi'i grwa skor mdzad /
de yang rnam thar chen mo las /
de'i tshe dbus gtsang gi grwa sa chen po rnams kyi dge ba'i bshes gnyen sde snod 'dzin pa rgya mtsho lta bu mtha' dag kyang /
dam pa 'di'i blo gros kyi bang mdzod las 'ongs pa'i legs bshad gsar pa'i dus ston nyams su myong bas ni yid tshim /
rnam dpyod 'dab bzang dbang po'i spar khyim las thon pa'i dngos stobs rigs pa'i sder mo mi bzang pas bsdigs pas ni snying 'dar /
mkhyen rab gting mtha' yangs pa'i chu gter chen po nga rgyal khebs pa'i rlabs phreng zhi ba'i dul ba'i dpal gyis ni dad pa'i spu long kun nas g.yos te /
'jig rten ma lus pa ngo mtshar ba'i gtam gyi dga' ston la rol bar byed bas dus 'da' zhing /
sa gsum na snyan ba'i ba ngan btsugs par gyur to / /
zhes dang /
yang /
de'i tshe chos grwa chen po rnams su grwa skor la byon pa'i skabs dag tu'ang /
@# / /
dad pa'i shugs kyis gsol ba 'debs shing /
dam ba'i chos kyi bka' stsal mnyan nas /
bdag nyid kyi slob mar khas len pa'i sde snod 'dzin pa'ang du ma zhig byung la /
legs su 'dod pa dag ni /
'di 'dra ba'i dam pa'i mgon la brten pa las 'dod pa'i gnas 'thob par 'gyur gyi /
gzhan gyis ni ma yin no snyam du bsams nas bdag nyid chen po 'di'i zhabs 'bring du khas len par yang byed do / /
zhes gsungs pa ltar grwa skor de dag mdzad pa'i tshe gzhung chen mang po'i don legs par mkhyen pa dang /
rgya pod kyi mkhas ba mang po'i bzhed pa so sor phye ba dang /
nor ba dang pa rjed pa'i dri ma med pa sogs ches phul du byung bas bod yul du sngon chad 'di lta bu'i mkhas pa ma byung zhes grags shing /
dge ba'i bshes gnyen gzur gnas mkhas pa rnams kyis ni thugs phrogs nas shin tu dga' zhing dad pas bstod bkur sogs mdzad pa byung la /
phrag dog ges 'tshe ba'i bsam pa can rnams ni rgol nus pa'i spobs pa cung zad kyang med pas ches cher zhum zhing /
rje 'di'i yon tan gyi zil gyis ma nan nas rang gis skrag cing 'dar bar gyur to / /
gzhan yang rje 'di'i mkhas pa'i yon tan phul du byung ba dang /
log sgrub byed pa dag la'ang byams shing brtse ba ma gtogs thugs la skyon gyi dri m+cung zad kyang med ba dang /
dam tshig sdom ba rnam par dag pa'i dang nas dam pa'i chos la 'bad pa las rnam g.yeng le lo sogs skyon gyi dri ma phra mos kyang ma gos ba dang /
rtag tu bstan 'gro'i don la dgongs pa las rang nyid 'ba' zhig gi don mi mdzad pa sogs gang gi ngos nas brtags na'ang ches phul du byung ba yin pas /
de rnams shes nas sems dbang med du phrogs te dad pa'i stobs kyis phyag dang bsnyen bkur byed pa dang /
slob mar gyur te chos zhu ba mang du byung zhing /
spyir yar la 'gro bar 'dod pa dag ni 'di lta bu'i bla ma bzang po la bsten na 'di phyi'i don thams cad 'grub bar 'gyur gyi /
gzhan la bsten pas phun sum tshogs par gal 'gyur snyam nas rgyun du zhabs phyir 'brang par gsol ba btab ste 'bral med du bsten pa'ang mang du byung ngo / /
yang skabs shig sngon chos rje don rin bas yi dam chos skyong mang pol gnyer du gtad de /
'di rnams kyi bsnyan sgrub mchod gtor rnams ma chag pa gyis gsung ba de nyid dang po lo gcig tsam de ltar bsgrubs kyang /
gzhung don dbyod pa sogs la thugs bzhed che bas dbus gtsang du'ong ba'i lam dang /
thugs gnyer mdzad pa'i skabs rnams su phal cher chag pa yin la /
de yang bla ma'i bka' bzhin ma grub pa'i @# / /
rkyen dang /
khyad par du rnam sras kyi mchod gtor chag pas mtshan nyid la zhugs 'phral longs spyod kyis dbul ba dang /
mgon po phyag drug pa'i mchod gtor chag pas gzhan gyi 'tsho ba mang ba dang /
phyag rdor gyi bsnyen sgrub chag pas nad mang ba byung 'dug ces gsung nas /
de phyin bsnyen sgrub sogs ma chag par mdzad do / /
'di yan gyis mdo phyogs la thugs gnyer mdzad nas mkhas par gyur pa'i skabs brjod pa'o / / / /
chos de dag thob pa la bsten pa'i bla ma mang yang tshad ma'i rigs pa dang dbu ma'i rigs pa sogs gnang don phra zhib rnams la dpyod pa'i blo'i sgo phye ba ni bla ma reng mda' ba las bsnyes pa yin pas bka' drin che par mdzad do / /
re la rnam thar chen mo las /
rje btsun dam pa red mda' pa chen po ku ma ra ma ti zhes 'jig rten gsum na mchog tu dkar ba'i grags ba'i ba ngan ches cher gsal ba 'di ni /
gzhon nu na tshod yongs sum smin pa'i skabs nyid nas /
legs par spyang pa'i nus pa yongs su smin pas /
byis pa nyid na yang /
chos brgyad bur ba'i rol rtsed la chags pa'i kun rtog sbros pa'i nyi 'ong ni nub /
chags sdang 'byung po'i bya tshogs rgyu pa'i bdag 'dzin mun pa'i smag rum ni sangs /
thub bstan gangs kyi ri sul skyong ba'i rnam dpyod gdong lda'i lus rtsal ni yongs su rdzogs /
srid gsum dri za'i grong khyer ltar gzigs nas rgyal sras sgyu ma'i rnam rol gyis spyod pa zhig ste /
zhes gsungs ba ltar bla ma reng mda' pa 'di ni chung dus nas chags sdang sogs 'jig rten gyi dri mas ma gos shing /
gzhon nu la rab tu byung nas rgyal bo'i bstan pa lung gi chos mtha' dag la legs par sbyangs /
de yang dbang lung sogs gsan pa tsam ma gtogs nga lta'i bshes gnyen gnyan dag gi kha la rag las ba med par /
mdo rgyung dgongs 'grel dang bcas pa gang la yang lan gcig gnyis zhib tu gzigs pa tsam gyis bstan bcos de'i rtsa 'grel legs thar sbyar ba'i don gyi lus yongs su rdzogs par shes shing rang rang gi lugs ma 'dres par thugs su chud nas /
rigs pa'i lam nas drangs te 'chang pa la thogs pa med cing /
khyad par du dbu tshad kyi rigs ba'i lam thams cad ches cher nub nas ming tsam yang med par gyur pa la rang stobs kyis dbu tshang kyi rigs pa'i lam srol phye ste /
byang phyogs kyi mkhas ba kun gyi mgo bo la bka'i phreng ba dal gos bgyid pa'i shing rta chen por gyur pa yin no / /
dam pa 'di'i mdon par rtogs pa'i yon tan ni /
nyes spyod kyi @# / /
dri ma thams cad dang bral ba'i lhag ba tshul khrims dang ldan bas gser ri'i phreng ba lta bu'i gnas brtan 'dul 'dzin rnams kyi dbus na lhun po ltar 'phags shing /
rang las gzhan gces pa'i byang chub kyi sems bcos ma min pa rgyun chags par mda' bas 'gro ba kun la bu gcig pu ltar dgongs te brtse ba dang /
gzhan la phan par gyur na dmyal ba'i ma yang padmo'i tshal ltar gzigs nas 'jug pa la ya mi nga zhing /
rang gi cher du dag zhing gi 'byor ba yang rmi lam gyi dga' ston ltar gzigs nas dgos par mi mdzad pa /
so skye'i byang sems phal mo ches rjes su yi rang ba tsam yang bya dka' ba'i rgyal sras kyi snying stobs phul byung mnga' ba /
dpal gsang ba 'dus pa dang 'khor lo bde mchog sogs kyi bskyed rdzogs kyi ting nge 'dzin shin tu brtan po brnyes pas thun mong dang thun mong ma yin pa'i rtogs pa'i yon tan gyi tshogs la 'gran pa'i zla thams cad dang bral ba /
rgyal ba'i spyan sngar khas blangs pa'i dam tshig la mi g.yel ba'i srung ma khyad par can dang /
dkar phyogs mngon par skyong ba'i lha dag gis dngos su bsnyen bkur cing legs so zhes gsol ba'i chig gis bsngags pa yin no / /
gzhan la chos ston pa'i 'phrin las mdzad pa la dgongs ba phyogs pa'i tshe nub cig nam mkha'i dbus nas 'phags pa klu sgrub dang thogs med sogs shing rta chen po rnams kyis dam pa'i chos kyi rnga chen bzhi brdungs pa'i sgra chen pos 'jig rten gang bang byas ba mngon sum du gzigs pa sogs brjod kyis mi lang ba'i yon tan gyi tshogs kyis mtho bar gyur pa'o / /
rje tsong kha pas rgyal ba'i gsung rab kyi drang nges 'byed pa'i shing rta chen po dag gi lam srol /
phra zhib rigs pa'i sgo ni dang por rje btsun 'di las brnyes bas 'gran zla med pa'i bla ma'i gtso bor mdzad ba yin no / /
yang lto brag nam mkha' rgyal mtshan pas /
rje btsun 'di dang rje tsong kha ba gnyis sku tshe sngon mar chos 'brel ji ltar mdzad tshul gsungs pa ni /
skye ba 'di'i snga ma la kha che'i yul du red mda' pa ni paN+Ti ta don yod rdo rje zhes bya bar gyur /
rje tsong kha bas paN+Ti ta ma ti b+ha dra zhes bar gyur nas snge snod gsum la sbyangs shing rgyud 'ga' zhig dang dbang yang zhus so / /
yang skye ba 'di'i gong gi bdun bar reng mda' ba drang srong cig tu gyur zhing /
rje rin po che bram ze'i bu mos ba brtan par gyur pas drang srong las bya sbyod kyi chos skor zhus /
drang srong gis kyang yo ga'i chos skor zhus nas phan tshun bla slob tu gyur /
yang de'i gong gi skye ba gsum pa la rgya gar gyi gang ?ga pat zhes pa'i yul du @# / /
red mda' ba rgyal rigs su skyes nas gtsug lag khang gi bla mar gyur /
rje rin po che nA ga dA dza zhes par gyur zhing /
klu sgrub kyi spral ba yin zhes pa'i dge tshul zhib zang bo zhes pa las klu sgrub kyi chos skor mang du zhus /
gtsug lag khang gi bla ma nges nA ga rA dza las tshe de rnams gsen zhing /
nA ga rA dzas kyang bla ma de las mngon pa'i chos skor gsan no / /
zhes gsung ngo / /
de lha pa'i bla ma de las chos kyi bka' drin mnos pa'i slob ma mang yang mchog tu gyur pa'i slob ma bdun yin par rje btsun pa dang nyid gsung ste /
red mnga' ba nyid kyi zhal nas /
sbyangs pa'i mchog gyur kun mkhyen shes 'od dang / /
sras kyi mchog gyur blo bzang grags pa'i dpal / /
nyams len mchog gyur kun dga' dpal bzang po / /
shes rab mchog gyur nyi ma rgyal mtshan dang / /
brtse lngan mchog gyur dpal 'byor shes rab dang / /
'chang mkhas mchog gyur bsod nams shes rab dang / /
rtsod pa mchog gyur ngad ma rin chen ta / /
gzhung lugs rab 'byams smra ba'i bshes gnyen bdun / /
zhes gsungs so / /
'di'i gnyis pa ni rje rin po che dang /
bdun pa ni rgyal chab rje yin no / /
smras pa /
snying stobs bla ba rdzogs pa de yi snying / /
bde gshegs bstan pa bdud rtsi'i dpal la chags / /
legs bshad lam du blo gros gom pa ni / /
rtag tu ngal gso med par khyod kyis bkod / /
dge legs rtsa ba bshes gnyen nyin byed kyi / /
legs bshad 'ong stong ma lus 'thungs gyur ba / /
dam chos sbrang rtsi'i rgyal mtshan dbang po de / /
skal bzang bung ba kun gyi nyer 'tshor gyur / /
srid pa'i phun tshogs gdug pa'i sprul gyi l+tse / /
bskyod pa'i zlos gang lta bur gzigs pa de / /
yul la mngon 'dod srid ba'i 'ching ba ni / /
mi gtsang mngal gyi rgya dang mnyam du grol / /
num mngon dga' pad mo'i bzhin ngas can / /
lus phra'i mig zur 'phangs bas chags ldan bzhin / /
thub ba'i legs bshad sprang ci'i dog pas kyang / /
khyod thugs rkang drug ldan ba'i brtan pa phrogs / /
mi bzang rigs pa'i sder mo phyogs kun gyi / /
gol ba glang chen spyi bor dal gos ba / /
khyod kyi rnam dbyod yangs pa'i khyon gyis ni / /
mtha' dag shes bya'i tshad kyang nyung dung byas / /
khyod kyi rab dkar grags pa'i do shal gyis / /
phyogs kyi mdzes ma'i mgrin bskal bzang byed / /
mgon khyod bsngags pas brel ba'i 'jig rten 'di / /
bya ba kun la chags bral blangs pa bzhin / /
mtshungs med dam ba rje btsun tsong kha pas / /
rmad @# / /
byung yon tan phun sum tshogs pa ltar / /
bdag sogs 'gro kun tshe rabs thams cad du / /
zab rgyas chos kyi bdud rtsir longs spyod shog /
rje thams cad mkhyen pa tsong kha pa chen po'i rnam thar go sla bar brjod ba bde legs kun gyi 'byung gnas zhes bya ba las /
thugs gnyer mdzad nas mdo phyogs gtso bor byas pa'i rig gnas kun la mkhas par gyur pa dang /
lha mo dbyangs can ma'i zhal gzigs nas rjes su bzung ba dang /
rje red mda' ba'i rtogs pa mdo tsam bcas bstan pa'i le'u ste gsum pa'o / / / /
mang+ga laM / / / /
kha4? @# / /
rje thams cad mkhyen pa tsong kha pa chen po'i rnam thar las le'u bzhi pa bzhugs so / /
@## / /
mkhyen bas srid pa'i 'ching ba mthar mdzad cing / /
thugs rjes zhi la dga' ba ring du dor / /
srid zhi'i mtha' la mi gnas srid zhi'i mgon / /
rdo rje 'chang dbang rje la phyag 'tshal lo / /
bzhi pa bsnyen rdzogs kyi sdom ba bzhes pa dang /
sngags phyogs la sbyangs te mkhas bar gyur ba dang /
rje btsun 'jam pa'i dbyangs kyis 'bral med du rjes su bzung nas man ngag mnos pa sogs ni /
gong du brjod pa ltar rje rin po ches rtses thang sogs kyi grwa skor mdzad tshar nas /
yar lung rnam rgyal gyi jo gdan dgon par byon /
de na ma byon sangs rgyas gsum pa kha che'i paN+Ti ta bsod snyoms pa chen po shAkya shri b+ha dra'i mkhan brgyud /
jo gdan tshogs chen gyi mkhan bo dka' bzhi ba tshul khrims rin chen pas bsnyen rdzogs kyi mkhan po @## / /
mdzad /
bye rdzing tshogs pa'i mkhan po gnas brtan 'dul ba 'dzin pa shes rab mgon pos las slob dang /
bye rdzid ba'i dbu mdzad sdom brtson bsod nams rdo rjes gsang ston mdzad cing /
tshogs pa de gnyis las kha skong du 'os pa'i dge slong nyi shus dad pa'i dge 'dun mdzad nas bsnyen par rdzogs ba'i sdom pa yang dag par bzhes te lhag pa tshul khrims kyi bslab ba yongs su rdzogs pa'i lha'i chu bos thugs rgyud kyi bum bzang nye bar gtams shing /
lha dang bcas pa'i 'jig rten gyi yon gnas gcig pur gyur ro / /
de nas 'dul ba'i bslab khrims shin tu phra mo rnams kyang rnam par dag ba bsrung bar mdzad do / /
de rjes gdan sa thel du byon /
spyan sngar rin po che grags pa byang chub pa'i drung du mjal /
chos kyi bka' mchid mdzad pa la rje rin po ches zab cing phra ba'i don dang nyams su len ba'i lam gnad sogs las bsdus te gnad 'gag legs bar zhus bas /
bla ma des rje 'di'i lung dang rtogs pa'i yon tan phul du byung ba shes nas thugs phrogs te /
dang gus kyis spyan chab 'byung bar gyur /
phyis kyang drung 'khor dag dang phebs mchid gleng ba na /
rje 'di'i yon tan la bsngags nas gzhon nu'i dus nas de lta bu'i phul du byung ba phun sum tshogs pa'i bla ma byon pa'i tshe /
nga rgas nas na tshod yol ba ni skal ba zhan par 'dug ces thugs byung ba'i gsung yang yang 'byon bar grag go /
de'i tshe spyan snga rin po che de nyid la lam 'bras kyi man ngag yongs rdzogs dang /
nA ro chos drug dang /
phag mo gru pa'i gsung 'bum dang /
chos rje 'jig rten mgon po'i gsung 'bum sogs dwags bo rin po che nas brgyud pa'i bka' rgyud kyi chos skod mang po mnos rje bsgoms bas de ba'i thugs kyi nyams rtogs mthar phyin pa 'khrungs so / /
de dus lots+tsha ba nam mkha' bzang po ba spyan snga pas gdan drangs nas phebs 'dug bas /
khor pa las sgra rig pa'i sa ris sogs yongs su rdzogs ba cig gsan bar bzhed pa'i thugs 'dun che yang 'gal rkyen cung zhig byung bas rdzogs bar gsan rgyu ma byung /
'on kyang rje 'di rang gi mkhyen dbyod kyis snyan dngags mngon brjod sdebs sbyor @# / /
sogs sgra rig pa'i skor mkhas par mkhyen pa'o / /
de nas 'on gyi lha khang ge rung chos bar la byon /
tshe kho dben po sogs sde snod 'dzin pa mang po la phar tshar dbu ma sogs kyi chos mang du gsungs /
'dir bzhugs pa'i skabs shig ba slab tshig rnam gnyis mdzad pa las /
e yig gi dbyangs kyis bsdebs pa'i bya dka'i mdzes rgyan zhes pa'i bslab tshig ni /
! ke ru zhes grags gnas 'dir 'khor pa rnams / /
khe dang rnyed bkur dor te chos la gzhol / /
ge sar nyi shar 'od kyis mdzes pa bzhin / /
de dang rnams kyang gsung rab snar bas rtson / /
ce sbyang bzhin du phyogs bcur mi 'gro zhing / /
che tshes dor nas mkhas pa bsten byas na / /
je mtho je mthar song zhing 'gro ba kun / /
nye ding med par dang gis 'du bar 'gyur / /
te lo ba sogs mkhas grub kun gyis kyang / /
the tshom sdangs te bla ma gus pas bsten / /
de bzhin bdag cag mkhas la gus btud de / /
ne'u sing mdzes ltar yid rab rang bar bya / /
pe ta ba yi spyod tshul lhur blangs te / /
phe gu'i rtsig pas bskor ba'i khad bzangs ste / /
be'us ma la gdung 'dra'i 'dun pa yis / /
me shor gsod la pa rtson bzhin 'grus bad rigs / /
tse ne 'dug nas gsung rab don bsams na / /
tshe rabs kun du bde nas bde bar 'gro / /
dze reg phrag dog byams ba'i gnyin bo yis / /
we ran ta yis nad rnams sel bzhin gsal / /
zhes sas 'dud pa'i ngag snang ra sbyangs te / /
ze slongs spyod pa thams cad rab sbangs nas / /
'e ta ka yis bsten pa'i bsti gnas su / /
ye nas spros bral don la 'dris par bya / /
re ba ma che 'dod pa chung bar gyis / /
le lo ma che chos la brtson bar bya / /
she mong stobs kyis ma dregs dben ba'i gnas / /
se bas dkrigs ba'i phyogs su dge la 'bad / /
he he mkhas ba dgyes pa'i tshegs bcad 'di / /
e yig dbyangs nges bya dka'i tshul dag tu / /
legs par bsdebs 'di mang thos tsong kha ba / /
blo bzang grags pas chos bar byed tshe sbyar / /
zhes pa'o / /
yang o yig gi dbyangs kyis bsdebs pa'i ba slab tshig ni /
oM bde legs su gyur cig /
ko ka li ka'i mgrin ba'i slu bzhen du / /
khor khor yug tshon gyis bkra ba 'dir / /
go cha bgos pa'i snying stobs chen po yes / /
ngo mtshar thub pa'i gsung la sbyangs na legs / /
co nas 'dren pa'i dam bas gdams pa ltar / /
tshe digs bzang po'i spyod tshul lhur blangs te / /
jo bo'i drung du sos bskor 'tshogs kyi bar / /
nyo tshe do dor te chos par 'phel na legs / /
to ker bzhin du gtsug tu 'khur ba la / /
tho tshe sbangs @# /
ba'i spyod ba dul ba dgos / /
do zla med pa'i mkhas pa byed 'dod na / /
no bsam thams cad chos la btang na legs / /
lo ta la na 'jig rten dbang phyug ltar / /
pho brang 'dir yang snying rjes rang rgyud 'dul / /
bo long bzang ltar rgyud ni mnyen byas te / /
mo ba sham bu ltar khro ba bral na legs / /
tso ra'i 'jigs pas dben par gyur pa 'dir / /
tshe tshe'i khrod nas bsam pa rgya bskyed de / /
dzo gi dul ba'i spyod ba sgrub ba la / /
wo brgyal byung yang brtson pa bsten na legs / /
zho dang ku mung mdangs ltar rab dkar zhing / /
zo mdog mthong na gzhan yid 'phrog pa khyod / /
'o cag rnams kyis gus pas bsgrub bya ste / /
yo lang 'du 'dzi'i bya ba dor na legs / /
ro la sred ba chung bar byas nas ni / /
lo mang dus nas bsgrubs pa'i nan tan 'phro / /
sho sogs rnam g.yeng dbang du ma btang bar /
so ka 'di la mthar thon byas na legs / /
ho yig bang du thog me thams cad ni / /
o yig dbyangs nges bya dka'i tshul dag tu / /
legs par bsdebs 'di mang thos tsong kha pa / /
blo bzang grags pas chos brar byed tshe sbyang / /
zhes ba'o / / / /
nge nas skyid shod du phebs te dgung lo nyer lnga bzhes pa'i lcags bya lo nas /
nyer dgu'i shing glang lo'i bar lo 'ga' tshal gung thang du bzhugs /
nas bka' dang bstan bcas bod yul du 'gyur ro 'tshal la gzigs rtog zhib bar mdzad /
gsung rab mtha' dag gi don la rnam par dbyod ba'i sgo du ma zhig thugs la 'khrungs /
mdon rtogs rgyan 'grel pa dang bcas ba'i rnam bshad chen mo legs bshad gser gyi phreng ba rtsom pa'i dbu btsugs par mdzad /
yang skabs shig tshig sbyor phun sum tshogs pa'i snyan dngags kyi lam nas drangs ba'i blo sbyong mdzad pa ni /
na mo gu ru many+dzu g+ho ShA ya /
rgyal ba sras dang bcas la phyag 'tshal lo / /
rgyal khams sems can thams cad bde gyur cig /
rgyal sras rnams gyi snyan dngags sgra rgyan dang / /
rgyal ba'i gsung rab chos kyi dga' ston bya / /
dar ngar 'gro ba'i tshogs rnams ma lus kun / /
ban bun dang gzhi drag po'i kun slong dang / /
khral khrol blo gros yangs pa'i shes rab kyis / /
ldan ljin las kyi sdig sgrib sbyang bar gyis / /
myur ba myur bar sdig sgrib ma sbyangs na / /
dang re rang re'i las 'di dbang btsan pas / /
bde ba bde bar shes kyang 'dam dbang med / /
sdug ba sdug par shes kyang 'dor dbang med / /
skye bo phal cher phal cher las kyis mnar / /
nyan thos 'phags ba 'phags ba @# / /
skur chung sogs / /
rgyal ba'i nyan thos nyan thos 'ba' zhig kyang / /
las 'bras bden pa bden pas mnar bar gsungs / /
las 'dis bde sdug du ma bskyed ma bskyed / /
dus gsum bde bar gshegs pas mkhyen ma mkhyen / /
sems can dpag tu med pas myong ma myong / /
dang nyid gar song med par 'brel ma 'brel / /
de phyir las 'bras bslub med ba sems nas / /
da ni dkar nag las la 'dam ka 'tshal / /
de ring nas bzung sdig la 'dzom bar bya / /
do nub nas bzung dge la 'bad par byos / /
dkar nag las rnams bsam pa bzang ngan lags / /
bsam ba bzang nas dang lam yang bzang / /
bsam pa dman nas dang lam yang dman / /
thams cad bsams pa dag la rag las pas / /
mnyan mnyam 'gran 'od bsam ngan 'chang ba dang / /
phyogs phyogs chags sdang rus zhen 'then pa yang / /
rang rang sdug bsngal rgyu du mi 'dug gam / /
yang yang legs par sems dang shes ldan rnams / /
chos min mdun ma'i lam lam blo bring mkhan / /
'dod sred yid kyi zhal zhal col chung po / /
blo sna phar phar bring dus sdug bsngal 'byung / /
lha sbyin chags sdang sdang zhugs tshul la ltos / /
de bas bsam pa bzang po'i sems bskyed bskyed / /
sems 'di dge na dal 'byor don yod yod / /
sems 'di mi dge dal 'byor don med med / /
sems 'di dge bar gyis dang grogs kun kun / /
dge sems dang nas gsung rab tshig don de / /
thog mar thos dang bsam bas sgro 'dogs chod / /
phyi nas thos bsam sgro 'dogs chod bzhin du / /
dben par song ste bsgoms na don yod do / /
de rjes gzhan phan kho na'i sems bskyed de / /
ma lus sems can kun gyis pha dad ma / /
du mar byas pa'i drin la sems bzhin du / /
phan thogs ci nus gyis dang kun la phan / /
byas pa shes shing drin du gzo ba 'di / /
'di dang phyi mar rang gzhan don du bzang / /
bzang gi drin lan ngan gyis 'jal ba'i mi / /
mi de dud 'gro las kyang dman par gsungs / /
'gro dag snyigs ma'i dus kyi skyes bu la / /
bu la ma ltar brtse ba'i phan sems can / /
sems can yongs la dam ba'i chos ston pa / /
ston pa sangs rgyas de yi rdzas su slob / /
dad pas gzhan la phan byed sems 'di bzang / /
bzang 'di sems byed phan la gzhan bas dang / /
phan la sems dus dgos pas bstan par rigs / /
rigs bar bstan pas dgos dus sems la phan / /
bzang sems sbyongs dang gnod @# / /
sems rim gyis 'grib / /
ting 'dzin bsgoms dang sgrib gnyis shugs la 'dag /
snying rje bskyed dang dge ba rang gis 'phel / /
gnyen po bsten dang nyon mongs rang sar 'jil / /
dgras kyang gnyen byed phan byed gnyen kyang dgras / /
byed la su sems sdang sems su la byed / /
bsams nas thams cad gnyen dang pha mar 'dug /
mdor na sdig sems spongs la dge sems bsten / /
rgyud la gnod sems ma 'tshang phan sems chongs / /
thos don sems shing bsgoms la sems rgyud thul / /
'jig rten don med spongs la don yod bsten / /
cis te cis kyang 'jig rten mi spong na / /
chos dang chos min bsam pa'i 'khyer so yin / /
'du 'dzi 'du long chos su ba sgyung thabs gda'i / /
rang la rang gis ga tshe'i gros 'debs kyis / /
dkar 'bas dkang la nag 'bras nag bo zhes / /
phan 'bras bde la gnod 'bras sdug par gsungs / /
bshes dang grogs la gnyen dang ba ma ltar / /
gzhan la than thun phan na rang la phan / /
gzhan la dam dum gnod na rang la gnod / /
phan bde tshar tshing bsreg pa'i gnod sems 'di / /
sdig sgrib ldan ljin gsag pa'i gzhor ba yin / /
don med sdig sgrib gsog ba ring du spongs / /
chos mdzad 'dug tshad rnams la mos gus bskyed / /
sems can 'dug tshad rnams la byams ba sgoms / /
mthong tshad bde bar gyur cig smon lam thob / /
de rjes bde bas thams cad khyab bar sems / /
spro dga' bskyed ba'i chos la rteg dbyod dpyad / /
rtsam ba'i ltad ma tshig tu sdebs sbyor sbyar / /
dad ldan yid la ches cher chos 'di 'du / /
snyam du bsams nas chos kyi dga' ston bstan / /
rtsa ba 'di ni snyan dngags go bder yod / /
'grel pa gsung rab sgrung rgyud kho nar yod / /
tshig la gzigs dang rtsom pa'i ltad mo yod / /
don la soms dang dam chos byed lugs yod / /
phul byung gzhung lugs gsung kun nyung du bsdus / /
mi yi rigs kyis gzigs phyir tshig 'di bris / /
legs shes bden sems bskyed de ches cher 'phel / /
blo gros yod chos dgongs mod don go tshangs / /
'ga' zhig don med tshig gi mdud pa rtsom / /
gzhan dag 'brel med blun tshig bab chol smra / /
sdebs legs gsal bar rtsom ba'i rtsom mkhan ni / /
gangs ri'i khrod 'dir blo bzang grags ba'i dpal / /
phan sems glog phreng 'gyu bas nyer mdzes pa'i / /
kun slong dge sems char sprin 'khrigs @# / /
pa las / /
phun tshogs bde skyid rin chen char bzhin bab / /
thams cad dga' bde'i dpal la spyod gyur cig /
bdag dang mtha' yas 'gro ba ma lus pa / /
yi dam gsung gi dngos grub brtan bar byas / /
phan dang dbag yas bde ba ma lus dang / /
don dam mchog gi dngos grub thob par shog /
ces pa 'di ni shar tsong 'a? ba blo bzang grags pa'i dpal gyis tshal dbus gling gi gtsug lag khang du sbyar ba dge legs 'phel / /
zhes pa'i / /
blo sbyong 'di'i don rags tsam du phye na brgyad du 'gyur te /
de yang /
na mo gu ru sogs dang /
sho lo ka dang bo ni mchod brjod rtsom par dam bca'o / /
dar ding 'gro ba'i tshogs sogs kyi sho lo ka lnga ni skye bu chung du'a lam mo / /
dkar nag las rnams sogs sho lo ka lnga ni 'breng gi lam mo / /
de rjes gzhan phan sogs sho lo ka bcu dang rkang pa gsum ni chen po'i lam mo / /
spro dga' bskyed ba'i chos la sogs sho lo ka gnyis ni brtsams pa'i dgos pa'o / /
phul byang gzhung lugs sogs sho lo ka gnyis ni chos la 'bad pa'i don no / /
phan sems glog phreng sogs sho lo ka gnyis ni smon lam mo / /
ces ba 'di ni zhes sogs ni mdzad byad ngo / /
de yang snyan dngags kyi brtsam tshul mang bos bsdebs ba yin zhing /
sho lo ka dang bo ni rgyal ba zhes pa'i sgras mgo mtshungs mdzad pa'o / /
sho lo ka gnyis pa la rkang pa re re'i mgor snge gnyis zung ldan du sbyar ba sogs rkang ba'i thog mtha' bar gsum du zung ldan mdzad pa mang ngo / /
dkar nag las rnams zhes pa'i sho lo ka gcig ni a yig gi dbyangs kyis bsdebs /
dad pas gzhan lo zhes pa'i sho lo ka ni rkang bas 'khor ba ste /
rkang ba dang po'i dbu nas mar bton ba dang rkang ba gnyis pa'i mjug nas yar bton pa gnyis 'dra zhing /
gsum ba bzhi bsang de dang 'dra'o / /
dgras kyang zhes ba'i rkang pa gnyis ni phyed 'khor te /
rkang pa'i mgo mjug gang nas bton kyang 'dra'o / /
phul byung zhes pa'i rkang ba bzhi ni rim pa bzhin u i e o'i dbyangs bzhis ba sdebs /
bdag dang zhes sogs sho lo ka tha ma ni rkang pa dang po'i dang po gsum pa lnga pa sogs /
rkang pa gsum pa'i gnyis pa bzhi ba drug pa sogs bsnol ba'i tshul gyis 'don ba dang /
de bzhin du rkang pa gnyis pa bzhi ba gnyis kyang phan tshun bsnol te 'don ba dang /
rkang pa so sor mthar chags su 'don pa rnams 'dra bar 'gyur ba'o / /
@# / /
'di dag ni byung tsam brjod pa yin la /
rgyas bar na rgya che bar yod bas blo ldan dag gis zhib tu dpyad bar bya'o / /
nga ni dkyus kyi 'phro brjod par bya ste /
rje rin po che tshal du bzhugs pa'i skabs su dpe 'dzin bzang bar grags ba gling mtshungs med dang /
mdo smad pa 'jam dpal bkra shis dang /
shAkya grub ces ba gsum gyis rje 'di la nged cag dpe 'dzin pa'i khyad bar che chung ji ltar yod pa sang par bya zhes smras pas /
nam langs nas yi ge mthong rung ba'i tshe mgo brtsams te /
tshal dbus gling gi tog gi rtsol nyi 'od phog pa'i bar du sngon gzigs ma myong ba'i dpe la bzhi ka mnyam du 'dzin byas pas /
rje 'dis sho gu mda' tshad yig phreng dgu ma'i shog lde bzhi thogs med du bton nus par bzung /
gling mtshungs med kyis bar bar du thong brgal cung zad bcas sho gu phyed dang gsum bzung /
gzhan gnyis kyis re'i tsam bzung bar 'dug zer ro / /
rje 'dis thugs la bzung ba'i dpe de'i yig phreng re la sho lo ka re yod pa'i dbang du byas na sho gu re la sho lo ka nyi shu dang /
sho gu bzhi bsdoms na sho lo ka brgyad cu yod par nges pas /
'dis dpag na nyin zhag gcig la sho lo ka stong phrag gnyis gsum yang thugs su chud nus pa'i tshang yin par 'dug /
'di ni rje'i mkhyen rab kyi cha shas phran bu tshig blo la 'dzin pa'i shes rab yin pas /
thos bsam bsgom pa'i shes rab dang /
'chang rtsod rtsom pa'i shes rab dang /
zab gsal myur che'i shes rab sogs dpag med mnga' ba la bsam nas rang cag gis nam zhig na de lta bu zhig tu 'gyur snyam du mos gus kyis bsten pa dang smon lam 'debs dgos par snang ngo / /
yang skabs shig tsha lo dpon po mkhan chen ngag dbang grags pa phyag phyi ma khrid nas lha sar byon /
thugs rje chen po rang byon lnga ldan gyi drung du smyung gnas mang du mdzad /
de dus nub cig dpon slob gnyis kas gsol ba drag tu btab nas mnal lam gyi ltas brtags pas /
tsha kho ba la dung dkar chen po gnyis nam mkha' las babs te khong rang gi pang du lhung ba gcig tu gyur 'dug pa blangs nas bus pas dpag tu med pa'i sgra chen po grag pa rmis /
de yang tsha kho pa 'di dus phyis rgyal mo rong zhes pa'i sa'i smad gi char 'phrin las rgya chen po byung ste dgon sde btsugs nas bstan pa rgyas par mdzad pas de'i rtags yin par gsung /
rje rin po che'i mnal lam du snya thar @# / /
gi yar 'phrang nas yar la thon ba'i brag mda' sgro zer ba brag ri gzar po mda' sgro'i dbyibs can zhig la 'jog ste byon pas /
rdo leb dkar po shin tu 'jam pa zhig gi steng na ud pal sngon po kha dog gsal ba /
'dab ma ches cher rgyas shing ma rnyengs ba yu ba dang bcas ba zhig 'dug /
de phyag tu blangs nas 'di ni rje btsun sgrol ma'i phyag mtshan yin pas sgrol mas rjes su 'dzin pa'i rtags yin nam snyam du dgongs pa na sgra zhig byung ste /
da lam de min /
tshe ring ba'i rtags yin zhes pa cig byung gsung /
de nas slar yang tshal du byon nas bzhugs ba las dgung lo nyer dgu'i dgun chos la bde ba can du byon nas mkhas ba rnams la sde snod mang du gsungs /
yang skabs shig rdo rje rnal 'byor ma dngos su byon nas /
d+ph+yin chad paN zhwa gser mdog gyon na bstan pa dri ma med par 'gyur ba sogs kyi dgos pa yod ces lung bstan pas /
rje rin po ches skabs 'di nas bzung ste dbu zhwa ser po bzhes par mdzad do / / / /
! dgung yo sum cu bzhes pa'i me stag lo'i dbyid chos la dbu stod bya yul du phebs /
dge ba'i bshes gnyen bdun cu tsam la /
phar tshad /
dbu ma 'jug pa /
mngon pa kun btus rnams gsungs /
skabs shig lha mo dbyangs can ma'i bstod ba zhig mdzad /
de nas tshal du byon /
legs bshad gser phreng gi 'phro phal cher brtsams so / /
spyir phar phyir zhes pa ni ston pa bcom ldan 'das kyis yum rgyas 'bring bsdus gsum du gsungs pa'i rgya che ba'i lam gyi rim pa yin la /
de yang nyan rang byang sems rnams thog mar rang rang gi lam du 'jug ba dang /
bar du las nyon sogs sbyong ba dang /
lam gyi rtogs pa skye ba dang /
mthar 'khor ba las grol nas byang chub thob pa dang /
khyad bar du byang chub sems dpa'i lam lnga sa bcu sangs rgyas kyi sku bzhi sogs mdor na dang bor bstan pa la 'jug pa'i sgo nas mthar sangs rgyas kyi go 'phang 'thob pa'i bar rdzogs bar bstan ba yin no / /
rje 'dis mdzad ba'i phar phyin gyi 'grel chen legs bshad gser phreng zhes pa 'di ni nged sang gi bar phar phyin gyi 'chad nyan byed ba kun la skron me gcig bu lta bu yin zhing /
phar phyin gyi dor go ba la 'dir lta bu'i 'grel pa sngon chad ye ma byung ba phul du byung ba yin no / /
de nas mdo sngags kyi gnyung che chung du ma la mkhas par sbyangs shing /
khyad par dus kyi 'khor lo cha lag dang bcas pa la @# / /
mkhas par grags ba bla ma rtogs ldan ye shes rgyal mtshan pa la dus 'khor gsung bar zhus /
khong gis kyang gsung bar zhal gyis bzhes nas dpon slob gnyis ka skyor mo lung du bzhugs /
dus 'khor 'grel chen dri med 'od kyi bshad pa zhib par gsan zhing /
rgyu mtshan rtsis dang lag len rtsis rnams la'ang mkhas par sbyangs /
skabs shig tu /
zab yangs mkhyen pa mkha' ltar pha mtha' yas / /
zhes sogs byams pa'i bstod pa mdzad cing /
mkhas pa mang po la gzhung che chung mang bo yang gsungs so / / / /
dgung lo so gcig bzhes pa'i me yos te /
'di ni rab byung bdun pa'i thog ma yin /
lo 'di'i dbyar chos la bde ba can du phebs /
blo gsal 'dus pa rgya mtsho lta bu'i tshogs la sde snod kyi bshad pa mang ru gnang /
lo 'di'i zla ba lnga par gsir phreng gi mjug rdzogs par mdzad do / /
de yang gser phreng gi mjug gi tshigs bcad las /
spyi don rigs pas legs par mtha' bcad cing / /
tshig don rno zhing gsal la rab tu 'dril / /
de yang yid ches gzhung dang mi 'gal bar / /
ba sgrubs pa 'di ni 'di yi khyed bar ro / /
zhes dang /
gang dag rnam dpyod nus ba mi dman la / /
rtsol bas le lo'i go skabs bcom gyur pa'i / /
snying nas rgyal yum mkhas pa'i gzhung bzhin du / /
shes 'dod de yis rnam bshad 'dir 'jug rigs / /
zhes dang /
lha yi lam nas nyi zla 'dzin mar ma ltung zhing / /
ri yi dbang po chu gter smad g.yogs ma grol ba / /
de srid 'di na yu mngon don gnyer skal ldan gyi / /
re bskong ba'i dbang gi rgyal po 'di gnas shog /
zhes gsungs pa ltar spyir sangs rgyas kyi chos lugs dang /
khyad par du rang gi gtan gyi 'dun ma bsgrub pa'i thabs shes bar 'dod pa dag gis 'grel pa 'di la blta ba shin tu gal che zhing /
'di la brten na re skod yid bzhin gyi nor bu ltar don thams cad legs bar sgrub bar byed do / /
de nas dgun chos la stong lung mtsho smad dang /
dang dkar zhes pa'i gnas su byon nas dus 'khor gyi gzhung la gzigs rtog sogs shin tu 'grus par mdzad /
gnas de gnyis su bshes gnyen blo gsal mang po la sde snod kyang mang du gsungs /
de nas rdzod phyi'i dpon grags pa rin chen gyis skabs 'di'i gong nas rje 'di la mi phyed ba'i dang pa yod bas rang yul du 'byon pa'i zhu ba snga phyir lan mang du zhus pa la @# / /
dgongs nas yar lung gi phyogs su 'byon bar bzhed de /
srin po ri zhes pa'i gnas su byon to / / / /
de dus gong dkar du dpon sgom pa chos rgyal yod pa des rje 'di la snying nas dad ba'i dbang gis zhu ba nan cher phul ba'i rkyen gyis dgung lo so gnyis bzhes pa'i sa 'brug lo'i dbyid rigs lnga lha khang du bzhugs nas dge bshes bdun cu lhag tsam la /
phar tshang /
mngon pa gong 'og /
'dul ba mdo rtsa /
dbu ma 'jug ba sogs gsungs /
gong dkar dbon gyis bsnyen bkur dang chos kyi rkyen du mkho ba'i zhabs tog tshad med pas mchod par byas /
de nas yar lung phyogs su byon nas smon mkhar du bzhugs te sde snod mang du gsungs /
rdzod phyi'i dbon gyis yo byad mkho dgu thams cad kyis gus pas mchod /
de ltar yul gru du mar snga phyir sde snod dpag tu med ba nar mar gsungs ba'i par skabs rnams su yang skal ldan gyi slob ma dag la rgyud sde gong 'og gi dkyil 'khor chen po'i dbang bskur nas smin par mdzad pa dang /
gzhan yang lha mang po'i rjes gnang dang /
lung dang /
man ngag gnang ba sogs gang la gang 'tsham gyi chos bstsal bas gdul bya dpag tu med pa smin grol gyi lam la bkod bar mdzad /
lhag par yang de dag gi tshe rje 'di nyid lha mo dbyangs can mas rjes su bzung bar grags pas /
gar byon na'ang dbyangs can ma'i rjes gnang zhu ba chad med mang po 'od bar yod ces zer ro / /
de'i dgun smon mkhar bkra shis gdong gi lha khang du bzhugs /
de dus nub gcig bsro khang gi me la bzhugs nas bod kyi mkhas grub mang po'i rnam thar ci rigs gsung ba'i skabs su dka' bzhi pa shes rab seng ges chos thog gcig la bo ti bcu gcig gsungs 'dug /
de 'dra'i bo ti mang po glo thog nas gsungs pa'i bla ma gzhan ma byung bas /
bod yul du dus phyis chos thog gcig la blo thog nas chos gsungs ba de mang shos su 'od ba 'dra gsung /
de la dge bshes sha ston sogs rje'i drung du 'khor ba'i mkhas pa 'ga' zhig gis /
rje nyid mang po la chos gsung dus bo ti bcu skor thugs thog nas gsungs par mdzad gda' bas /
shes rab seng ges gsungs ba las mang rab gsung na'ang thub nges bar 'dug /
de ltar gsungs na shes 'dod kyi slob ma rnams la blo skyed chen po'i byung pa dang /
bstan pa 'dzin pa'i mkhas pa rnams chos la brtson pa'i rkyen du 'gyur ba sogs bstan 'gro'i don rgya chen po 'byung ba dang /
rang cag rnams kyang rnyed bar @# / /
dka' ba'i chos kyi bdud rtsi mang po 'thob bar 'gyur bas /
thugs rjes gzigs nas gsung bar zhu zhes zhus pa la /
rje rin po ches /
rtsol ba byas na de tsam zhig 'chang thub ba'ang gsungs bar /
dge bshes rnams kyis nan tan chen pos phyag byas te gsol ba btab pas gsung bar zhal gyis bzhes te /
zla ba de'i tshes bcu nas gnam gang gi bar zhag nyi shu sku mtshams bcad nas phyag dpe la gzigs rtog mdzad /
gnam gang gi nyin phyag dpe thams cad la na bza' gsol nas ska rags kyis dkris /
tshes gcig nas mgo 'dzugs par bzhed ba la gsang phu sogs nas dge bshes mang pos gsung chos la sngod pa'i zhu ba phul ba sgugs pa'i ched du zhag 'ga'i bar 'dus ba rnams la mar ba ming kha sogs kyi gsung rgyun thor bu 'ga' gsungs /
tshes lnga nas brtsams te zla ba gsum gyi bar thugs thog nas chos gsungs so / /
de yang tshes lnga la gzhung bco lnga'i dbu rgya gar skad zhes pa nas mgo brtsams /
nyin re bzhin tho rangs nas srong kyi bar chos thun bco lngar bgos te gsung bshad mdzad ba la bo ti chung ba gnyis gsungs char ba'i che /
yang chung ba gzhin gnyis pa snan nas po ti bcu bdun la gsung bshad mdzad do / /
de yar chos bcu bdun ni /
byams chos sde lnga /
dbu ma rigs tshogs lnga /
dbu mal 'jug ba /
bzhi brgya pa /
spyod 'jug /
mngon pa gong 'og gnyis /
'dul ba mdo rtsa /
tshang ma rnam 'grel te bcu bdun no / /
gzhung 'di ngag las rang 'grel yod pa rnams 'grel ba de nyid dang sbyar te bshad /
gzhan rnams la rgya bod kyi mkhas bas mdzad ba'i 'grel chen re gzhir bzhag nas /
bla ma gzhan rnams kyi 'chad tshul du ma dang sbyar te zhib tu dpyad cing /
mi 'thad pa rnams dgag pa dang /
'thad pa'i don gtan la 'bebs ba sogs bstan bcos de rnams kyi tshig don ma lus pa dbyis phyin bar brda sprod ba'i sgo nas zhib tu bshad de /
zla ba gsum la rdzogs par mdzad do / /
de'i skabs su srong chos grol nas rdo rje 'jigs byed kyi bskyed rdzogs bsgom pa dang /
dkyil 'khor du bdag nyid 'jug cing dbang blang ba rnams ma chag par mdzad do / /
de la chos nyan pa'i skal ldan gyi slob ma phal cher ni sangs rgyas dngos su yid ches pa'i dang pa thob /
skye bo kun kyang 'di ni lhag ba'i lhas dngos su byin gyis brlabs pa'i grub chen nam /
mi brjed ba'i gzungs thob pa'i sems dpa' chen po'am /
@# / /
ji ltar na'ang skyes bu chen po zhig yin bar nges kyi /
skye bo phal pa blo nus ji tsam cha yang 'di lta bu 'byung ba mi srid ces gleng bar gyur to / /
de'i tshe dge bshes rnams kyis /
gsang sngags rgyud sde 'chad na rdo rje 'chang / /
mdo phyogs gsungs na 'dren mchog shAkya'i rgyal / /
mdo sngags kun mkhyen chos rgyal tsong kha ba / /
sus kyang bskrun du med pa mkhas pa'i mchog /
ces bstod par mdzad do / /
gong du brjod pa'i chos bcu bdun las byams tshes sde lnga ni /
mngon rtogs rgyan /
mdo sde'i rgyan /
dbus mtha' rnam 'byed /
chos chos nyid rnam 'byed /
rgyud bla ma ste lnga yin la /
byang chub sems dpa'i rgya che ba'i lam gtso bor gsungs ba phar phyin gyi skor ro / /
dbu ma rigs tshogs lnga ni mgon po glu sgrub kyis mdzad pa ste /
rtsa ba shes rab /
stong nyid bdun bcu ba /
rigs pa drug bcu pa /
rtsod bzlog /
zhi ba mo rnam 'thag ste lnga'o / /
dbu ma la 'jug ba ni dpal ldan zla grags kyis mdzad /
bzhi brgya ba ni 'phags ba lhas mdzad ba yin la stong nyid gtso bor gsungs ba dbu me'i skor ro / /
spyod 'jug ni zhi ba ltas mdzad ba ste zab rgyas gnyis tshogs gsungs pa'o / /
mngon pa gong ma ni 'phags pa thogs med kyis mdzad pa kun btus zhes pa'o / /
mdon pa 'og ma ni dbyig gnyen gyis mdzad pa mdzod ces bya ba ste /
'di gnyis ni shes bya thams cad kyi grangs dang ngo bo sogs gsungs pa mngon pa'i skor ro / /
mdo rtsa ni slob dpon yon tan 'od kyis mdzad pa ste /
dge bsnyen nas dge slong gi bar gyi sdom pa len bsrung sogs gsungs pa'o / /
rnam 'grel ni dpal ldan chos grags kyis mdzad pa ste /
blang dor gyi gnas mtha' dag rigs pa yang dag gis gtan la 'bebs ba gtan tshigs rigs pa'am tshang ma'i bstan bcos zhes kyang zer ro / /
rje rin po ches gzhung bcu bdun po 'grel pa re re dang sbyar nas gsungs pas po ti so bzhir 'gyur zhing /
kha cig 'grel pa gnyis gsum dang sbyar nas gsungs pas po ti'i grangs shin tu mang por 'gyur la /
de ltar na shes rab seng ges gsungs pa las gsum 'gyur dang bzhi 'gyur yod par nges so / /
rje yab sras kyi dus su gzhung mang po de 'dra ba la 'chang nyan mdzad pa yod 'dug cing /
der sang ni gzhung de dag gi dpe klog tsam byas ba yang dkon pa 'dra'o / /
blo ldan shes 'dod dag gis gzhung de dag la nyan ba dang /
dpe klog pa dang /
smon lam 'debs pa sogs @# / /
kyis bag chags ci 'jog byed na legs shing /
rje rin po ches /
dang por rgya chen thos pa mang du btsal / /
zhes gsungs pa ltar gyi lung gi yon tan yang dpag tu med pa yin par snang ngo / / / /
dgung lo so gsum bzhes ba'i sa sprul lo'i dbyar yar lung o kar brag gi ri khrod du bzhugs nas mtshams dam po bcad cing /
bcom ldan 'das dpal 'khor lo bde mchog gi bsgom bzlas dang /
thun bzhi'i rnal 'byor /
bdag 'jug shin tu mang bar mdzad /
ni gu chos drug gi dmigs skor rnams kyang nyams su bzhes shing /
zhag re la gtum mo'i rlung sbyor yang brgyad brgya re mdzad ces gsung /
de'i tshe gtum mo sogs kyi rtogs pa'i yon tan bzang po thugs la 'khrungs so / /
de nas ston skyid shod du phebs /
rje btsun red mda' ba'i zhal snga nas kyang dbus su chos par la phebs pas /
dpon slob gnyis ka po ta lar bzhugs nas chos kyi bgro ba mang du mdzad cing /
slob ma rnams la chos kyang bstsal /
red mnga' pa slar gtsang la byon /
rje rin po ches dgun der skyor mo lung gi brag tu bzhugs nas mkhas ba mang po la dus 'khor dang phar tshang mngon ba sogs gsungs so / / / /
dkur lo so bzhi bzhes pa'i lcags rta lo'i dpyid rgyud sde chen po rnams kyi bshad pa dang dbang lag len man ngag rdzogs pa zhig rtsad gcod par bzhed pa dang /
red mda' pa dang rje 'di gnyis chos kyi bgro ba mdzad pa'i dgos pa 'ga' zhig kyang yod pas gtsang la byon /
rong gi snubs chos lung du bzhugs /
der mkhan po grags pa bshes gnyen las bka' lung ci rigs bags na /
'jag chen byams pa dpal las mgon po phyag drug ba'i chos skor gsan /
de dus rje 'di pa'i zhabs 'bring la yod pa'i sngo phyi dpon po bsod nams grags dang /
a mdo dge bshes shes rab grags zhes pa gnyis kyis bla ma dbu ma pa brtson 'grus seng gi bde mchog steng zhes pa'i dben gnas shig na bzhugs ba'i drung du mjal ba la phyin nas chos 'brel zhus /
gsung gleng byung ba la dbu ma bas /
ngas khyed kyi slob dpon la dbyangs can ma'i rjes gnang cig zhu ba yin gsung /
de nas bla ma dbu ma bas rje rin po che la mjal nas dbyangs can ma'i rjes gnang mnos /
de'i cho gang ci'i gsung gleng zhib tu mdzad pas /
dbu ma ba kho rang chung dus mdo khams su phyugs skyong ba'i skabs nas rje btsun 'jam dbyangs kyi sku'i snang ba dang /
rgyun du chos gsung ba /
dang /
@# / /
de la snga phyir brtag pa mang du byas pa sogs zhus nas /
da dung nged 'di la nges pa gting nas ma rnyed pas 'di thugs la bzhag nas dbyad pa yang dag mdzad par zhu /
da lan yang khyed la rjes gnang zhu ba'i ched du song zhes snang ba de'i gsung nas byung pas 'ong ba yin zhes zhus pa la /
rje rin po ches dbu ma'i lta ba sogs chos kyi zab gnad la 'dri gtugs mdzad pa sogs kyis zhib tu dbyad pas yid brtan du rung bar 'dug pas /
da 'di la som nyi mi dgos /
gsol ba drag du thob /
'on kyang rje btsun gyi sku dang gsung dang mtshan pa ni dbang shes la snang ba 'di min /
yi dam gyi sku dngos kyi rnam pa yid shes la dngos su snang ba cig dgos /
nged kyang 'jam pa'i dbyangs kyi sgrub bskor man ngag sogs 'di phyogs la thob 'dod che bar yong pas zhu dgos na'ang /
da lam rje btsun red mnga' ba stag tshang du 'byon pa la deng mjal 'phrad byed pa'i dus nges byas pa yod pas mi 'grub 'dug /
phyis su cis kyang mjal ba'i thabs bsgrig pa zhu zhes gsung /
yang skabs shig rin chen spungs ba'i dpon gyis gdan 'dran zhas pa'i lan du gnad pa'i gsung yig ni /
shes bya kun la dri med mngon sum spyan / /
lus can kun la bu gcig lta bur brtso / /
rab 'byams zhing bzhugs bde bar gshegs rnams kyis / /
mi dbang khyod la rtag tu skyong gyur cig /
mnga' ris byams ba'i thugs kyis legs skyong zhing / /
skyabs gsum gus pas spyi bo'i gtsug na 'khur / /
ya rabs spyod tshul dge mtshan du mas mjos / /
gangs ri'i khrod kyi mgon med zas sbyin gyis / /
bstan ba nyid la dgongs pa'i lhag bsam gyis / /
kun nas bslangs pa'i phun tshogs mthun rkyen stsal / /
phyogs 'dar re zhig sdod pa spro na'ang / /
de la bde bar sdod pa'i mi mthun rkyen / /
gangs can mkhas pa'i dbang po red mda' pa / /
rdzong khar phebs pa'i pho nya 'di ru sleb / /
de tshe 'gro 'dod yid kyis bskyod ba yi / /
lus kyi 'khrul 'khor de ru phyogs bar gyur / /
slar yang legs tshogs kun gyi gter chen po / /
bstan pa ring du gnas phyir bstan 'dzin la / /
skyo dal med par yang 'dud mdzad pa ni / /
nyid kyi ngang tshul lags mod bskul ci dgos / /
'on kyang mi dbang chab srir brtan pa'i phyir / /
rgyal dang rgyal sras bsrung ma'i tshogs rnams la / /
bsam pa dag bas gsol ba 'debs pa dang / /
dri ma med pa'i smon lam bgyid par zhu / /
rdzong khar myur du sleb dgos 'dug pa dang / /
phyogs der chu yi 'jigs pa mthod bas @# / /
na / /
re shig mjal bar 'dod pa'i 'dun pa skyungs / /
slar yang myur ba nyid du mjal bar smon / /
zhes yi ge gzigs ba'i rten du phyag phyis gser mdog kha gang 'bul /
zhes pa 'di ni rje rin po che'i zhal snga nas rin spungs ba /
dpon nam mkha' rgyal mtshan pa la rong chos lung nas gnang ba'o / /
zhes so / /
de nas rje rin po che stag tshad rdzong lar byon /
de na mkhan chen lots+tsha ba grags pa rgyal mtshan /
rje btsun red mda' pa /
bla ma don bzang lots+tsha ba /
rje 'di ba'i zhal snga nas dang /
de dag gi zhabs 'bring du lhags pa'i dge bshes du ma dang /
der gnyug mar gnas pa'i dge 'dun dang bcas bsod nams kyi zhing mchog tu gyur pa thams cad la nye bar mkho ba'i 'chog chas /
gsol bzhes /
gnas mal sogs thams cad chos rje lots+tsha ba skyabs mchog dpal bzang pos thugs khur bzhes nas phun sum tshogs par bsgrubs /
chos rje lots+tsha ba 'di ni gzhung lugs rab 'byams la mkhyen pa rgyas shing /
gcig tu bstan pa rin po che bshad sgrub gnyis kyi khur 'degs ba la mnyam ba med pa'i brtul zhugs can /
rgyal sras 'dul 'dzin chen po yin no / /
lots+tsha ba 'dis bla slob rnams la mtshams sbyar mdzad nas ....dang pa'i ded dpon dag gis mgrin pa'i sgra dbyangs bsgrags bas /
padmo'i mtsho chen skal bzang nyid du byed pa ltar /
mkhas ba rnams kyis dam ba'i chos kyi spel gtam mdzad bas rgyal ba'i bstan pa dar bar mdzad do / /
de yang grags rgyan pas phar phyin dang /
chos rje skyabs mchog pas brtag gnyis gsungs /
rje red mda' bas khong rang gis mdzad pa'i rnam 'grel rgyan gyi 'grel bshad chen mo de gsungs ba la rje 'dis gsan /
dbon slob gnyis kyis dka' gnas gtan la 'bebs pa'i rigs pa'i brgal brtag kyang mang du mdzad /
de nas red mda' ba dang rje 'di gnyis 'ba' 'u 'ba' gnyer du chos bar la byon /
rje 'dis red mda' ba las dpal gsang ba 'dus pa'i rtsa rgyud kyi bshad pa tshar gcig gsan /
da'i tshe gong gsum sde chen ba'i bla ma rin po che chos kyi dpal ba'i drung du dus 'khor gsan dgos dgongs ba byung ba'i nub gcig gi mnal lam du /
chos dpal gyis bu ston rin po che la dus 'khor 'grel chen tshar bcu bdun nyan pa yin zhes ba rmis /
phyis khong dang mjal dus bu ston rin po che la dus 'khor tshad du gsan zhus pas /
bcu bdun nyan zhes gsung ngo / /
'dir rnam thar chen mo las /
@# / /
de dus rje btsun pa'i zhal nas /
sdags kyi rtsad gcod de tsa ma mdzad pa la yun ring 'gyang /
da lta sde snod kyi bshad pas phan 'dogs rgya chen po 'ong gi na 'dug bas de shig bshad pa mdzad pa mi 'thad dam zhes gsung ba la /
bdag sngags kyi phyogs la 'dun pa drag po bdog pas sngon la sngags phyogs kyi rtsad gtsang bgyid pa lags zhes zhus gsung /
de yang da lta'i dus kyi thos ba tshol ba rnams ni phal cher mtshan nyid theg ba'i phyogs kyi gzhung la cung zad blo la phyogs na sngags kyi gzhung la rang nyid kyang 'jug par mi 'dod cing /
rang gi tshig nyan pa dag 'jug pa'ang thabs du ma zhig gis phyir phyogs bar byed la /
kha cig ni sngags phyogs la mos ba ltar snang cig skyes na de nyid rgyu mtshan du byas nas /
pha rol du phyin pa'i sde snod la dgos pa chung zhing dman bar sen sa bas rang gzhan phyogs de nyid las phyir phyogs par byed de /
chos sbong ba'i las kyi sgrib pa shin tu mi bzad cing rnam bar smin pa rab tu tsha ba dag blo sngon du btang nas len par byed la /
rang bzhin bzang ba'i dang tshul can du khas len pa dag kyang cig shos kyi phyogs la 'jug par spro ba yang dad du mi len la dngos su smod par yang mi byed pa tsam zhig de'i snying por zad de /
rgyal ba'i bstan pa la sgo thams cad nas 'dzin par 'dod pa'i las bzang po yongs su bsags pa de lta bu ni 'ga' tsam yang mthong bar bya dka' ba nyid du gyur la /
son du sa kha ba can gyi bshes gnyen chen po dag la yang phyogs rer ma chad ba'i chos kyi spyan mda' ba ni shin tu dkon par byung snang ngo / /
de lta mod kyi bdag nyid chen po 'di ni /
gzhon nu'i dus nyid nas kyang bstan pa yongs su rdzogs pa'i khur 'khyer bar rings bar chas bzhig ste /
rje'i zhal nas /
nga las sngags kyi phyogs la gzhan gyis bskul dgos pa med /
chung du nas 'di la shes 'dod drag po yong cing /
de yang rgyud sde mtha' dag yongs su rdzogs par bslab dgos snyam pa zhig dang po nas yod ces gsung ngo / /
zhes gsungs so / /
de nas rje btsun reng mda' ba sa skyar byon /
rje 'di bas rong chos lung du byon /
bla me dbu ma pa dang mjal nas chos kyi gsung gleng mang du mdzad /
yang rje rin po ches bla ma dbu ma pa brgyud nas 'jam pa'i dbyangs la chos byis dri ba mang du mdzad /
khyad par du dbu ma'i lta ba 'di ma btsal na lam gyi srog mi rnyed /
btsal kyang shin tu rnyed dka' zhing phyin ci log tu bzung na gol sa dang nyes dmigs gzhan las kyang che bar 'phags pa yab sras kyis @# / /
gsungs 'dug pas 'di nyid 'ba' zhig yid la gcags pa'i thugs kyi bzher pa rtag tu rgyun chags pas de kho na nyid tshol ba la byang chub sems dpa' rtag tu du dang 'dra bar yod pas de'i tshe'ang rje btsun la lta ba'i dri ba rang shas cher mdzad do / /
sngar rje red mnga' bas slob ma rnams la chos 'chad bar bskul bas dgung lo nyer dgu nas 'di'i bar lo bdun gyi ring gzhung lugs mang bo'i gsung bshad mdzad ba yin la /
da ni sngags phyogs kyi gsan dgos rnams rdzogs nas dben par bsnyen sgrub mdzad bar thugs thag bcad do / /
de nas nyad stong du bla ma chos kyi dpal ba'i drung du 'byon bar ba zhed ba la /
phag mo gru pa'i dmag chen la stod kyi phyogs su song ba de log 'ong gin 'dug zer ba gsan nas /
dmag de thag mchod kyi bar gyi ston der rong gi ring lung phug tu bzhugs /
ston gyi mjug tu gong gsum sde chen du bla ma chos kyi dpal ba'i drung du phebs /
bla ma 'di ni bu ston rin po che'i bu chen rnams kyi nang nas dus 'khod la shin tu mkhas shing /
sngags kyi gzhung lag len man ngag sogs la mnga' brnyes pa'i mkhas ba yin no / /
bla ma de la thog mar mjal ba'i dgongs mo phyag phyis dar ser zhig phul /
sang nyin gsol ja drangs nas ne tso'i kha dog lta bu'i gos ljang yug gcig phul nas dus 'khor 'grel chen cha lag dang bcas pa yongs rdzogs gsung bar zhus ba la /
bla ma nges /
mdang gi dar ser de sa khams kyi mdog can sdud rim dang mthun bas rdzogs ri ma gyi rtogs pa rdzogs par 'ong /
da nang gi gos ljang nam mkha'i khams kyi mdog can bskyed rim dang mthun pas bskyed rim gyi rtogs pa rdzogs par 'ong ba 'dug /
kho bos slob ma rnams la 'grel chen bshad nas le'u dang po rdzogs te /
le'u gnyis ba'i mgo /
gang zhig chen po'i mi rnams smin par bya ba'i don du /
zhes pa'i tshig la sleb byung bas rten 'brel shin tu legs /
chos thams cad rdzogs par bya zhis dgyes bzhin du gsung /
le'u gnyis pa de nyid nas mjug rdzogs pa'i bar gsungs shing /
slar yang le'i dang ba'i mgo nas brtsams te rdzogs par gsungs / / / /
ston de'i mjug nas brtsams te dgung lo so lnga bzhes ba'i lcags lug lo'i dpyid chos snga ma ma rdzogs kyi ring der bzhugs shing /
rgyud 'grel gyi bshad pa /
phyag len gyi mdzub khrid /
sbyor drug gi nyams khrid sogs rdzogs par gsan no / /
de nas yo ga'i bka' khung ba shad pa mtha' dag gsan bar bzhed pa la /
@# / /
sngon du phyag len 'ga' zhig sbyong dgos pas /
de dus zha lu na bu ston rin po che'i mchod g.yog pa'i gtso bo /
yo ga'i khag len la mkhas par grags pa tshe dbang zhes pa'i bla ma'i slob ma yo ga la mkhas pa mgon bzang zhes pa cig yod pa de gdan drangs nas nyad stod smad kyi mtshams 'khris rtsa khang zhes par bzhugs nas /
rdor dbyangs dang /
dpal mchog rtse mo sogs rnal 'byor rgyud kyi dkyil 'khor rnams kyi thig gdab ba /
phyag rgya dang gar byed pa /
dbyangs 'then pa /
dkyil chog gi 'don cha sbyang ba sogs la shin tu byang bar bslabs /
de'i cho nub gcig mnal lam du khri chen po gcig gi steng na bla ma khyung po ltas pa yin zer ba /
dbu rgyan gsol zhing rdor dril bzung pa'i bla ma bgres po zhig bzhugs pa'i mdun du rje 'di bzhugs pa la /
bla ma de bzhengs nas rdo rje dril stabs kyi phyag rgya dang /
rdo rje'i 'gros kyis rje 'di la g.yas bskor lan gsum mdzad nas /
rgyud rdor phreng nas 'byung ba'i e ka pa tsi ka pa zhes sogs rkye sgra bsgrags nas rje'i da bu'i steng du no rje dril bu gzung ste /
karmA badzra zhes bya ba'o / /
zhes gsungs nas khri la bzhugs song ba cig byung /
mnal sang nas brtags pa na sngar chos rje don rin pa'i drung du dbang zhus pa'i gsang mtshan don yong rdo rje yin pa dang /
karmA badzra yang don grub kyi rigs kyi ming du 'dug pas 'dra bar 'dug dgongs pa cig byung gsung ngo / /
slar yang dbying smed de nas dbyar dang ston mgo ma'i ring la sde chen du byon nas /
rin po che chos kyi dpal ba li rdo rje phred pa'i dbang lung mdzub khrid bshad pa gar thig dbyangs gsum gyi phyag len 'khrid dang bcas pa'i sgo nas phreng ba skor gsum la mkhas par sbyangs /
gzhan yang /
bcom ldan 'das phyag na rdo rje 'khor lo chen po la sogs pa'i dbang lung man ngag dang bcas pa la sogs pa zab cing rgya che ba'i chos mang du gsan /
de nas zha lur rin po che khyung po lhas pa la yo ga'i skor gsan pa la 'byon byung dgongs yod pa la /
nub cig rnal lam du /
khri chen po cig gi steng na rin po che khya ba po ba yin zer ba'i bla ma bgres bo dang cig bzang po'i 'dug stangs mdzad bzhugs /
de'i drung na rje 'di pa'ang bzhugs yod pa la /
bla ma des phyag gnyis kyis thugs kha'i na bza' bsol nas /
thugs kha ston gin 'dug pa la gzigs pas /
bla ma de'i thugs kha nas sngags kyi phreng ba ring bo rim pa du ma bskor ba'i 'khor lo yig 'bru rnams hram me 'dug ba gzigs bas sngags rnams @# / /
phal che ba klogs pa cig rmi /
phyis mjal ba na sku'i rnam pa rnal lam du byung ba de nyid rang du 'dug gsung ngo / / / /
ston de'i mjug nas dgun dang /
dgung lo so drug gi chu spral lo'i dpyid dbyar gnyis zha lur bzhugs nas /
rdo rje 'dzin pa khyung po lhas pa las yo ga'i dkyil 'khor chen po sogs rnal 'byor rgyud dang /
spyod rgyud /
bya rgyud kyi dbang rgyun rnam dag da lta bod du mchad par yod pa phal cher rdzogs par gsan /
bcom ldan 'das 'khor lo bde mchog lU i ba dang nag po pa'i lugs sogs bla mong kyi dbang lung yang dpag tu med pa gsan nas /
khong la bzhugs pa'i dbang lung sogs phal cher bum pa gang 'byo'i tshul du mnos /
de'i cho 'bul ba tshogs 'khor zhabs tog nar ma sogs kyis rgya cher mchod cing /
dad ba'i lcags kyus thugs drangs par gyur to / /
de dus rje btsun khyud lhas pas dbang re re gnang ba'i rjes su chos 'di nga la bla ma 'di zhes bya bas dgyes bzhin du gnang ba yin zhes des par gsungs shing /
bka' thams cad rdzogs pa'i mjug tu /
da ni chos thams cad bstan ba'i bdag bo la 'phrod pas 'gyod pa med do zhes dgyes pa chen pos gsungs /
yang sngar bu ston dang khyung lhas pa gnyis kyis kun mkhyen 'phags 'ong ba'i drung du dpal gsang 'dus dang yo ga sogs kyi dkyil 'khor gyi dbang gsan pa'i tshogs 'khor cig gi gral du /
kun mkhyen pas /
sngon mar pa lo tsAs mi la'ang rmi lam 'chang ba na /
shar du ka chen btsugs pa de / /
dol gyi tshur ston dbang de yin / /
zhes mgur mdzad pa gsungs nas /
da ni de'i tshig spos nas /
shar du ka chen btsugs pa de / /
khyung ston khyod la mi zer ram / /
zhes pa'i lo rgyus gsungs shing /
nga yang de bzhin du /
sgos lhun sdug gangs ri mthon po de'i / /
shar du ka chen btsugs pa de / /
glo bzang grags ba'i dpal khyod yin / /
ka thog tu seng ge 'gyid pa de / /
kho mi gzhi seng dang 'dra ba yin / /
seng g.yu ral mtha' nas rgyas pa de / /
snyan rgyud kyi gdams ngag thebs pa yin / /
snger bzhi gangs la bgrad pa de / /
tshad med bzhi dang ldan pa yin / /
spyan mig gyen du gzigs pa de / /
'khor ba la phyi phyag 'tshal ba yin / /
seng gangs dkar ltongs su 'phyo ba de / /
thar ba'i gling du gshegs pa yin / /
zhes gsungs /
de ni khyud lhas pas 'phags 'od dang bu ston gnyis las sngags kyi gdams pa rgya mtsho lta bu mnos pa'i byin @# / /
rlabs kyi bcud ma nyams par nyams su bzhes shing /
rje rin po che 'di la rdzogs par 'phrod pas ka bas gdung 'degs pa ltar /
rje rin po ches rgyal ba'i bstan pa ches cher gsal bar mdzad nas skye dgu thams cad kyi phan bde'i rtsa lag tu gyur pa 'di lar dgongs nas gsung bar des so / /
rje rin po che 'di pa'i zhal nas /
sngags kyi dngos grub thams cad kyi rtsa ba gtso bor bla ma mnyes par byas pa 'ba' zhig la rag las 'dug pas /
dbang gnang ba'i dus thams cad du bla mas mnyes bzhin du rjes su gnang ba yin no / /
zhes gsung ba de la dpyad rgyu chen po cig 'dug go zhes gsung ngo / /
de ltar rje btsur da ma pa khyung po lhas pa las gsan dgos rnams kyi thugs thag legs bar chod nas /
b+nag nam gyi phag ba rin bla ma sde chen pa chos kyi dpal ba gdan drangs nas bzhugs 'dug ba'i spyan snga ra byo na /
slar yang rdo rje snying 'grel /
phyag rdor bstod 'grel /
nA ro 'grel chen la sogs pa dus 'khor byi cha lag mang po zhig gsan cing /
dpal gsang ba 'dus pa lugs gnyis la /
bu ston rin po che pas yig cha mdzad pa ci yod kyi bshad lung la sogs pa chos bka' mang du gsan /
de nas khong pa sde chen du thegs /
rje 'di pas phag pa rin /
zha lu ba'i yo ga pa mkhas pa sde snod 'dzin pa chen po rgyal mtshan grags pa spyan drangs nas /
yo ga'i gar dbyangs sogs phyag len rnams kyi dag theng yang mdzad /
bka' yang ci rigs par gsan /
khyad bar rin po che bu ston gyis mdzad pa'i rdo rje 'byung ba'i rnam bshad chen mo gsan cing /
yo ga'i rtsa rgyud de nyid bsdus pa /
bshad rgyud rdo rje rtse mo /
dpal mchog /
ngan song sbyong ba'i rgyud la sogs pa dang /
de nyid snang ba /
ko sa la'i rgyan /
dpal mchog 'grel chen la sogs pa /
rgyud dang 'grel ba rgyu gnud gi rigs dpag tu med pa'i lung yang gsan no / /
de nas sprel lo'i ston der bla ma dbu ma pa dang lhan cig dbus kyi dga' ba gdong du phebs /
lha sar jo bo rin po che la phyag mchod gsol 'debs legs par mdzad /
dga' ba gdong du slob ma gcig kyang med par dpon slob gnyis sku mtshams dam par btsang nas bzhugs /
gnyis po'ang gzims khang so sor mdzad nas gsol ja sogs la 'tshog pa mdzad cing /
gsol ja bzhes pa'i skabs su'ang bla ma pas lo tsA mdzad nas rje btsun la chos mang du gsan cing dri ba dpag tu med pa mdzad /
khyad par stong nyid kyi skor @# / /
gtso bor zhus shing /
de dus bod kyi mkhas pa phal che ba'i bzhed pa la /
kun rdzob kyi snang ba 'di kun 'khrul ba'i snang ba yin pas gzhan dor khas len pa tsam ma gtogs rang lugs la ci yang med pa'i stong sang yin /
de'i phyir yod med gang du yang 'dzin rgyu med /
khas len rgyu med /
sgom pa'i tshe yang ci yang mi rtog par sems mnyam par bzhag na stong nyid bsgoms pa yin zer la /
de las gzhan dag gis rang rang gi blos dbyad de 'chad tshul du ma yod kyang de kun gyis stong nyid kyi don go ba min /
'khrul ba 'ba' zhig tu 'dug go / /
de dus rje 'di'i thugs la yang gong gi ci yang med ba'i lta pa de cung zad bde ba tsam yod bas /
de nyid zhus nas /
da'i lta ba 'di thal rang gang gi lta ba yin dri ba la /
gang yang min gsung /
de gnyis dris pa'i rgyu mtshan ni /
ston pa bcom ldan 'das kyi bka'i dgongs ba la grub mtha' bzhi ste /
bye brag smra ba /
mdo sde pa /
sems tsam pa /
dbu ma pa bzhi las dbu ma pa la yang rang rgyud pa dang thal 'gyur ba gnyis yod cing /
de dag las thal 'gyur ba'i lta ba ni zab don dri ma med ba yin la /
gzhan rnams ni gdul bya blo dman rnams kha drangs pa'i phyir du gsungs pa'i dgongs pa can no / /
rje 'dis bod kyi bla ma rnams kyi lta ba ni de gnyis gang yin zhus pa la /
'jam pa'i dbyangs kyis gtan min gsung 'dug go /
des na rje 'di ma byon gong du bod du stong nyid phyin ci ma log bar rtogs pa'i bla ma shin tu nyung bar nges so / /
de'i tshe 'jam dbyangs kyis /
snang phyogs dang stong phyogs gnyis la nye ring gtan nas byed mi nyan /
khyad par snang ba la rtsis su byed dgos zhes yang yang gsungs shing /
mdor na kun rdzob tu snang ba 'di kun bslu med du grub 'dug pa la /
'khrul ngo tsam ma gtogs don la ci yang med ces pa'i lta ba 'di ni /
las 'bras kyang med /
skye ba snga phyi yang med ces kun la log par bzung ba'i chad lta 'di la dbu ma'i lta pa mchog tu 'khrul pa de nyid 'gog pa'i ched du 'jam pa'i dbyangs kyis nan tur che bar mdzad do / /
de ltar dra ba dang ba rgal ba rtag mang du mdzad pa'i skabs su /
rje btsun gyis thal rang gi khyad par /
ngar 'dzin lhan skyes dang kun btags gnyis kyi khyad bar /
de gnyis kyis bzung ba'i bdag dang /
rigs pas 'gog pa'i dgag bya'i phra rags kyi tshad /
stong nyid kyi lta ba rnyed ba'i tshad /
thal @# / /
'gyur ba'i lugs kyi kun rdzob 'jog tshul sogs la zhib tu dpyad pa'i sa bon shin tu 'dril ba re gsungs shing /
yang mdo sngags kyi thun mong dang thun mong ma yin ba'i lam gyi khyad par /
dpal gsang ba 'dus pa'i rim pa lnga'i ngo bo /
go rim /
grangs nges sogs kyi gnad shin tu 'dril ba re gsungs /
rje 'dis /
gsung 'di dag tshig nyung zhing don dka' bas go mi nus par 'dug lags zhus pas /
'di rnams ma brjed par bzung /
zin bris su bris /
bla ma yi dam tha mi dad du byas la gsol 'debs bsnyen sgrub byed /
tshogs bsag sgrib sbyang la 'bad /
gzhung lugs kyi don la rtog dbyod zhib tu bya /
'di gsum ya ma bral bar sum sgril du nyams su longs la /
cung zad go ba tsam gyis ma tshim par rgyun bsrings la legs par dpyod cig /
skabs su bab pa na da lta sa bon btab pa 'dis rkyen byas nas legs par go ba zhig myur du 'od bar 'dug ces gsung ngo / /
'phags pa klu sgrub yab sras kyi lugs kyi dbu ma dang gsang ba 'dus pa la shes 'dod shin tu che bar yod pas rtsad gcod pa'i bla ma bod na su grag zhus pa la /
red mda' ba las grag pa med /
'on kyang khyod la mtha' ma lus par chod pa'i go ba rdzogs par bskyed mi thub /
dbu ma pas lo tsA byas nas ngas khyod la bshad na de ga grag par 'ong na'ang /
khong yang myur du mdo khams la 'gro dgos par snang /
des na da lta nas bshad pa ma byed par bya bral gyis la dben ba bsten /
gong du bshad pa ltar sum sgril du nyams su len pa dang /
dmigs rnam skyong ba sogs la legs par 'bod dang /
ring por mi thogs par de rnams kyi don rnyed par 'gyur ro zhes gsung ngo / /
gzhan yang chos kyi gnad dang gzhung gang la brten nas 'tshol ba sogs gsungs pa la tshad med /
rgya gar gyi paN+Ti ta mkhas pa rnams la'ang 'ga' zhig gi gzhung la 'khrul med rang 'ba' zhig tu bzung mi nyan pa'i dmigs bsal re tsam yang byung bas /
'o na 'phags pa klu sgrub kyi dgongs pa 'grel ba la slob dpon zla ba grags pa 'khrul med rang 'ba' zhig tu bzung bas e chog zhus pas /
zla ba grags pa ni steng phyogs kyi 'jig rten gyi khams kyi zhing gcig gi de bzhin gshegs pa zhig gi zhabs drung nas byang chub sems dpa' rnam dpyod snying stobs mchog tu gyur ba zhig zhing 'dir 'phags pa klu sgrub kyi lugs bstan pa'i snying po gsal bar bya ba'i slad du bsams bzhin du skye ba @# / /
bzung ba yin pas 'di 'phags pa klu sgrub kyi dgongs pa 'grel pa la sngags mtshan nyid gang gi skabs su'ang 'khrul pa phra mo tsam yang med pas 'di la rnam pa thams cad du yid ches kyi gnas 'ba' zhig tu nges par bzung dgos pa yin no zhes gsung ngo / /
yang bdag gis sbyir ji ltar bgyis na 'thad /
mtshan nyid kyi bshad nyan kho na dang /
sngags kyi dbang lung sogs spel ba dang /
dben par sgom sgrub 'ba' zhig byed pa rnams las gang byas na bstan ba'i rgyun la phan /
zhing 'dir ji tsam 'tsho /
phyi ma gang du skye /
khyad par bde ba can dang dga' ldan gnyis kyi gang du 'brel ba che zhes sogs 'di phyi'i don thams cad zhus /
de la rje btsun gyis /
khyod kyi tshe tshad rdzogs pa ni da lta'o zhes gsung bas /
rje 'dis bstan pa la phan pa'i gnas shig tu skye dgos dgongs ma thag /
mgon po tshe dpag med kyis zhal bstan nas sku tshe bsrid ba'i rten 'brel bsgrigs so / /
de'i tshe rje btsun gyis /
da lta tshe 'phel bas phyis tshes lung du 'dug ba'i skabs shig khyod kyi tshems gcig 'bung pa 'od /
de mkhas grub dge legs dpal bzang la byin /
de las 'phel ba'i ring bsral rnams kun la khyab tu chug /
mjug tu phag lo'i zla ba bcu pa la sku 'di brjes nas zhing gzhan du gshegs bar 'gyur /
de dus khyod kyis sku 'di ril bor zhog /
de nas lo sum brgya 'das pa'i rjes su yi dam gyi lhas lung bstan pa'i paN+Ti ta rin chen chos rgyal zhes bya bas sku gdung de ma ga d+ha dang rdo rje gdan du gdan 'dren byed /
de'i phyir tshems las byung ba'i ring bsrel gyis khyab pa'i don de yin no / /
zhes gsungs /
yang mdo sngags gnyis ka'i sgo nas bstan pa la bya ba gyis /
dbang mang du bskur na tshe thung ba dang dngos grub ring ba dang bstan pa la phan chung bas dbang ma byed ces gsung bas /
rje rin po ches dbang mang po ma gnang ba'i rgyu mtshan de yin 'dug go /
bla ma dbu ma pas rje btsun 'jam pa'i dbyangs la /
rje rin po che 'di'i sku skye snga phyi sogs kyi zhu ba mdzad pas /
sngon sangs rgyas 'jig rten na bzhugs ba'i dus su bla ma 'di rgya gar du bram ze'i khye'u zhig tu 'khrungs /
de'i tshe dge slong gi cha lugs 'dzin pa'i byang chub sems dpa' mos pa'i blo gros zhes bya ba dang mjal nas /
de nyid mnyes par byas shing zhabs 'bring du 'brangs /
chos mang du gsan /
des 'khrid de ston ba shAkya thub pa'i zhabs drung du mjal zhing sems bskyed /
de'i tshe ston pa la shel dkar po dri ma med pa @# / /
brgya rtsa'i phreng ba zhig dang pas phul nas smon lam btab bas stong pa nyid kyi lta ba phyin ci ma log bar rtogs pa'i sa bon bzhag pa yin /
de sku skye phyi ma la dga' ldan du rgyal ba ma pham pa'i chos kyi 'dun sar theg pa chen po'i 'byor ba dpag tu med pa la longs spyod par 'gyur zhing mtshan la byang chub sems dpa' 'jam dpal snying bo zhes bya bar 'gyur ro zhes lung bstan mdzad do / /
de dus rje rang yang cung zad 'chad nyan la thugs bzhed che /
bla ma dbu ma pa'ang de dang mthun pas sku'i na tshod shin tu gzhon zhing mkhyen rab dang phan thogs shin tu che ba 'di 'dra ba la da dung bshad nyan ngos mdzad na bstan pa la phan thogs shin tu che zhing 'chad nyan 'phel po 'di 'dra ba'i 'phro la bya bral la byon na deng la'ang skye bo rnams kyis kha zer du 'ong bas na re zhig 'chad nyan mdzad pas chog ba zhig 'tshal zhes zhus pas rje btsun gyi zhal snga nas /
bstan pa dang sems can la gang phan khyod kyis mi shes /
kha zer ba la bzod pa sgoms /
dben pa bsten nas thugs dam ma byas na sku tshe ring po mi 'ong /
phan thogs kyang ltar snang cig las mi 'ong bas bya bral la phyin pa 'thar ces gsung ngo / /
rje rin po ches de dus thog mar bla ma dbu ma pa la rje btsun gyis gnang ba'i zhi gnas kyi dmigs pa gsan nas bsgom gyin yod pa la /
do zhag rang 'di las rje btsun nyid la gsol ba btab cing bsnyen sgrub byas na de ngos don che ba 'dra dgongs nas /
bla ma pa la de ltar zhus pas /
de bzhin mdzad pas khyab ces gsungs nas /
nyin mtshan du bla ma dang rje btsun tha mi dad du byas ba la gsol ba btab cing bsnyen sgrub mdzad pas zhag mang po ma song ba la nyin gcig dkyil 'khor gyi lte ba'i rgya khyon 'tsham pa zhig kha dog rgya ma bing bzang pos legs par byugs pa 'dra ba la shin tu dwangs ba lta bas chog mi shes pa zhig gi dbyibs shin tu zlum por 'dug pa'i mtha' thams cad 'od zer kha dog sna lnga ba 'ja' tshon lta bu'i dra bas 'khrig ma pa'i dbus kyi lte ba sngon po de'i rgya khyon dang 'tsham bar rdo rje'i skyil krung gis bzhugs pa'i 'jam pa'i dbyangs a ra pa tsa na gur gum gyi mdog can /
lta bas chog mi shes pa zhig gi sku'i snang ba dngos su gzigs /
de bla ma ba la ma zhus kyang bla ma pa na re khyod rang la'ang sku'i snang ba yod ba 'dra gsungs nas thigs byung /
de 'dra ba'i sku'i snang ba de nam 'dod res kyis gsol ba btab pa'i dus phal che bar dngos su nar mang 'byung ba zhig de nas brtsams te @# / /
da lta'i bar du rtag par yod ces gsung ngo / /
skabs 'dir rje 'dis rje btsun 'jam pa'i dbyangs las 'jam dbyangs chos skor zhes grags ba'i bka' chos mang po thob /
de yang 'jam dbyangs dpa' gcig gi rjes gnang /
'jam dbyangs lus dkyil /
nang sgrub gsang sgrub sogs kyi dbang rjes gnang /
chos rgyal phyi nang gsang gsum gyi rjes gnang /
dbang bzhi byin rlabs sogs yin no / /
'di la dbu ma pas lo tsA mdzad cing 'jam pa'i dbyangs sku dngos kyis dpa' gcig gi rjes gnang dang /
nang sgrub sogs kyi tshe yab yum zhal sbyor gyi rnam pa can dang /
chos skyong gi rjes gnang gi skabs rdo rje 'jigs byed du gyur nas chos rgyal rnam gsum la bka' bsgos te rje 'di'i 'phrin las gnyer du gtad pa sogs rnam 'phrul ngo mtshar pa bstan pa yod par 'dug /
de nas rje btsun gyis dbu ma pa la gnang ba'i las tshogs dang /
dmigs pa skyong ba'i rim pa sogs mang po zhig gi lung ni dbu ma pa nyid la gsan no / /
don 'di dag la rnam thar chen mo las /
khyad par rje rin po che 'di ni thog ma med pa nas legs par sbyangs pa'i rigs kyi nus pa yongs su smin pa'i dbang gis gsung rab dgongs 'grel dang bcas pa la thos bsam sgom pa ji snyed cig mdzad pa thams cad la yang /
tshe 'di'i rnyed bkur dang snyan grags dang 'khor dang 'du 'gong phun sum tshogs pa dang /
bdag nyid gzhan las khyad par 'phags ba nyid du mthong bar gyur na ci ma rung snyam pa sogs kyi kun slong gi dri tsam yang ma 'dres par gcig tu thams cad mkhyen ba'i ched du dmigs pa 'ba' zhig gis thugs rang dbang med par phrogs pas /
tshig 'grig 'grig mo dang /
don mkhas ba gzhan gyis bshad pa las khyad du thon thon mo dang /
mang po tshogs pa'i dbus su rang gi lugs rnam par bzhag pa la gzhan gyis brgal bar mi nus shing /
gzhan gyi 'dod pa thabs sna tshogs kyi sgo nas dgag nus pa tsam gyis thugs tshim pa dang /
de 'dra ba tsam zhig lhur mdzad pa'i dri tsam yang mi mnga' zhing /
de bas na bdag nyid rgyal zhing pha rol dma' dbab bar bzhed pa dang /
rang nyid mkhas par rlom pa'i nga rgyal gyis de nyid gzhan la grags par bya ba'i ched du /
'chad ba'am /
rtsod pa'am /
rtsom pa 'di lta bu zhig /
dang po thos bsam gtso bor lhur mdzad pa'i thog ma nas brtsams te deng sang gi bar gang gi skabs su'ang dus 'di'i tshe /
tshul 'di ltar mdzad do / /
zhes gzu bor gnas pa sus khyad lan gcig kyang drang bor gleng ba'i skabs mi rnyed pa @# / /
'di ni /
chos la blo kha cung zad cig phyogs pa yan chad sus bsams kyang /
gzu bo'i blos bsams na ni /
rang dbang med pa nyid du dad pa lhag par skyed pa'i skyes bu dam pa'i rnam thar ngo mtshar ba yin no / /
de'i phyir gsung rab dgongs 'grel dang bcas pa'i don rnam par gtan la 'bebs pa na'ang /
thar pa dang thams cad mkhyen par bgrod pa'i lam gong 'og thams cad rgyal ba'i dgongs pa ji lta ba dang /
shing rta chen po rnams kyi lugs di lta pa bzhin du rnyed ba zhig ji ltar byas na 'od zhig gu snyam du 'di nyid 'ba' zhig thugs la gcags pas dpyod par mdzad cing /
de yang dbang po rnon po chos kyi rjes su 'brang ba'i rigs mchog tu gyur bas /
gzhan gyi tshig tsam la brten nas rnam par dpyod pa lung tsam skyabs su gyur ba rnams kyi ngang tshul ni ngo bo nyid kyis mi mnga' pas /
'di snyam du /
rgyal bas gsung rab 'grel ba'i mchog tu lung bstan ba'i shing rta'i srol 'byed chen po dag gis bstan pa'i rigs pa la brten nas rgyal ba'i gsung rab kyi drang nges tshul bzhin du phye ba'i des don gyi gsung rab kyi don shin tu phra ba'i rigs pas rnam par dbyad kyang mtha' gzhan du mi 'gyur ba'i tshul gyis rnyed pa zhig /
skyes bu skom pas gdungs pa btung ba don du gnyer ba lta bu'i thugs kyis /
tshul 'dis gsung rab kyi don tshol ba 'ba' zhig lhur mdzad do / /
de yang rje nyid kyi zhal nas /
da lta bod na shes rab go ba bzang ba'i mthar thug tu brtsi ba 'di cho ltar /
gsung rab dgongs 'grel dang bcas pa'i bstan bcos phal cher la /
bltas pa tsam nas 'di'i don 'dir 'dug snyam pa 'bad med du lam lam 'char ba /
de gzhan la bstan na go ba chen po blo yul du bde sang sang ba 'char thub pa zhig nga la snga mo nas yod de /
de 'dra la yid brtan bcar mi rung /
rigs pa phra mos dpyad pa na /
dang por yin yin 'dra ba'i go ba rnyed pa rnams pa rnams kyang phal cher zhig 'gro ba ka mang /
nges na rigs pa rnam par dag pa phra mo zhig gis legs par dbyad pa'i dpyad pa ma rdzogs bar du don der kha tshon bcad kyang shab shob tu 'gro pa yin /
zhes gsung ngo / /
de yang de'i tshe /
'phags pa klu sgrub yab sras kyi dgongs pa mthar thug pa'i lta ba dang /
gsang ba 'dus ba'i lam rim pa lnga /
de'i nang nas kyang sgyu lus 'di shin tu rtogs dka' ba dang /
rtogs na don che zhing /
ma rtogs na ni log par ltung ba'i g.yang sa'ang shin tu che ba /
de kho na nyid bsgom pa @# / /
dang /
sngags bla med kyi lam la brten nas sangs rgyas 'tshol ba sogs tshig tsam du 'gyur bar dgongs te /
'di dag mgon po klu sgrub yab sras kyi dgongs ba bzhin 'khrul med du ston pa'i bshes gnyen dam pa rgya bod bal gsum dbus gtsang khams gsum sogs gang na yod kyang de'i lungs shig rnyed na ni /
de tshol ba'i phyir du lus srog thed la par nas dka' ba ci byung yang dang du blangs te da lta nyid du'ang 'gro dgos dgongs pa snying nas shugs drag po di'i tshe yod do / /
zhes rje nyid gsung ngo / /
de'i phyir na /
de'i dus su'ang bla ma dbu ma pa la lo ts+tsha ba bcol nas rje btsun 'jam pa'i dbyangs la dbu ma'i lta ba dang /
sngags mtshan nyid kyi khyad bar /
sngags bla med kyi lam gyi gnang che shos rnams dang /
rim pa lnga'i go rim /
grangs nges sogs mtha' yas ba zhig gi dri ba dang /
dogs pa chong pa'i ched du brgal zhing brtag pa'i sgo nas dri ba la sogs pa 'ba' zhig gtso bor mdzad do / /
de'i tshe rje 'di'i thugs yul na'ang khas len ci'ang med cing /
gang yang rang lugs la bzhag sa med bar gzhan ngo 'ba' zhig la skyel ba'i dbu ma'i lta ba de cung thugs la bde bar yod bas /
bdag gi dbu ma'i lta ba 'ang thal rang gang gi lta ba yin zhus pas /
gang gi'ang min zhes gsung zhing /
gzhan yang gsung rab kyi gnad dang /
dpyod pa mdzad pa'i sgo bstan ba la tshad med do / /
de'i tshe gzhan yang rje btsun gyi zhal nas /
da phyin chad /
bla ma dang yi dam tha mi dang du byas pa la gsol ba 'debs pa /
sngar bsags kyi sdig ltung sbyong zhing tshogs rgya chen po gong nas gong du spel ba'i bsag sbyang la 'bar pa /
shing rta chen po rnams kyi rigs pa la brten nas mdo rgyud dgongs 'grel dang bcas pa'i don la zhib tu dpyod pa gsum sum sgril du gyis la rgyun ma chad par nyams su long dang /
ring po mi thogs par lta ba'i gnad mthar thug ba dang /
mdo rgyud kyi don mtha' dag la mi 'khrul ba'i nges pa rnyed bar 'gyur /
da lta nas bshad pa byas kyang phan 'dogs ltar snang las mi 'ong bas /
re shig bya bral byas /
dben pa brten nas sgrub ba snying bor gyis shig /
ces bskul bar mdzad do / /
de ltar bskul pa dang /
rje nyid kyis kyang tshul de legs par dgongs nas bya bral mdzad cing /
dben ba brten rje btsun gyis sgrub pa gyis zhes lan 'ga' bskul gsungs so / / / /
da ni dkyus kyi 'phro brjod bar bya ste /
re yang rje btsun gyis sgrub pa gyis zhes lan 'ga' bskul @# / /
ba dang /
rje rang yang de nyid legs par dgongs nas dben pa'i gnas su 'byon par thag bcad de /
'khor ji lta bu 'khrid pa rje btsun la zhus pas /
'khor dag ba rnam brgyad du grags pa de khrid na legs par gsung /
'khor brgyad ni /
'jam dkar ba zhes grags pa dpal ldan bzang po /
rtogs ldan byang chub seng ge /
gnas brtan rin chen rgyal mtshan gnas brtan bzang skyong ste dbus pa bzhi /
rtogs ldan 'jam dpal rgya mtsho /
dge bshes shes rab grags /
dge bshes 'jam dpal bkra shis /
dge bshes dpal skyong ste mdo smad pa bzhi bcas brgyad do / /
'di yan gyis sngags phyogs la sbyangs te mkhas par gyur pa'i skabs brjod pa'o / / / /
da ni zhar la bla ma dbu ma pa'i rnam thar cung zad brjod par bya'o / /
de yang khams su sku 'khrungs pa yin zhing /
mtshan brtson 'grus seng ge /
gsang mtshan dpa' bo rdo rje /
stong nyid la mkhas pas dbu ma ba zhes grags /
bla ma 'di ni sngon gyi sku tshe dpag tu med par tshogs rgya chen po bsags shing /
sku tshe du mar 'jam pa'i dbyangs kyis rjes su bzung bas na /
tshe 'dir 'bad pa la ma ltos par a ra pa tsa na'i sngags kyi sgra chen po khog pa'i nang nas rang gi dang gis 'byung ba dang /
sgra de 'byung res kyis ba spu ldang zhing sems mnan pas mi non pa lta bu 'byung ba yod 'dug go /
chung dus mdo khams na phyugs skyong ba'i skabs shig nang nas a ra pa tsa na'i sgra drag po byung ba'i rkyen gyis brgyal bar gyur cing /
de nas dran pa rnyed de langs pa'i tshe mdun du rje bcun 'jam dbyangs sku mdog nag po zhig dngos su gzigs /
de rjes rjes gnang dang lung gsan nas bsnyen sgrub byas pas sku dang gsung gi snang ba ji mang du gyur /
'on kyang de la thugs nges rang ma mdzad /
de nas dbus kyi gsang phur slob gnyer la byon /
phar phyin gyi gzigs rtog mdzad bas chos skad phun sum tshogs pa byung /
gra skor mdzad par dgongs pa la /
yi dam gyi gsung gis yo byad ci yod thams cad tshogs su thong gsung /
slob gnyer byed pa'i chas mi 'ong bar 'dug zhus pas /
gter cig 'don rgyu yod kyis gsung /
der yo byad thams cad tshogs su btang tshar nas /
da gter 'don 'tshal zhes zhus pas /
da bya bral thag chod gyis la dge sbyor gyis shig ces bskul lo / /
de nas bya bral mdzad nas rkong po phyogs la byon /
skam tshang gi chos skor phyag rgya chen po la sogs ba zhus /
thugs dam mdzad bas sngar las kyang yi dam gyi sku dang gsung gi snang ba chos gsal @# / /
zhing brtan ba byung /
de nas bsam yas su rtogs ldan mtsho dkar ma la sbyor drug gsan bas /
de'i tshe yi dam gyi rnam 'phrul gsal zhing brtan pa dpag tu med pa byung /
rtogs ldan pa la zhus na byas pas ma zhu gsung /
de nas dpal ri ba'i bla ma gzhon rgyal ba la zhus na byas pas /
zhus pas 'ong gsung /
khong gis lam 'bras nas bshad pa'i man ngag dbang bzhi'i brda' rnams bstan pas brda' lan rgyud nas bshad pa ltar 'jal gin 'dug /
brda' lan 'jal lugs rnams zhus bas /
khyed kyi 'di rnam dag cig yin pa 'dug ces gsung /
yi dam gyi zhal nas /
brda' ston pa la phyag rgya rnams yid la bsams pas chog /
lus kyi rnam 'gyur mi dgos pa yin te khong rang gis mi shes 'dug ces gsung ngo / /
de nas gtsang la 'byon par bzhed pa la /
de dus 'bar 'dzag gnyis grags pa che par 'dug pas su'i drung du phyin pa 'thad zhus pas /
khyod rang song dang /
'bu mtsho gdong ge 'phrad der mi gcig dang 'phrad par 'dug /
de gang zer ba ltar gyis gsung /
byon bas 'phrad der btsun ba gcig dang 'phrad /
de la dris pas 'ba' ra ba can song zer /
der 'ba' ra ba tsa na byon /
phyag chen sogs zhus /
khong skyo shas can cig 'dug pas de'i stobs kyis des 'byung dang skyo shas drag po skyes /
snang shas chung du 'gro ba'i tsha bas chen po byung /
de la dgongs bar 'dug /
khong gis bstan pa'i lhag mthong de lhag mthong mtshan nyid pa e yin zhus pas /
ces kyang min gsung ngo / /
de nas yang yi dam gyis lung bstan nas sa skyar byon /
rje btsun red mda' pa la dbu ma dang 'dul ba gsan /
de nas mar byon /
rong chos lung na bzhugs pa'i tshe /
rje rin po che 'di la'ang 'jug pa'i rang 'grel tshar gcig gsan no / /
mdor na /
rje btsun 'jam pa'i dbyangs kyis dge ba'i bshes gnyen mdzad nas /
tho rangs mnal sad res kyis chos sho lo ka re ma chag bar gsung bar zhal shas che ba de'i gnyen po ston par mdzad /
'phral gyi sgo gsum dang /
lta ba rnams sgom pa'i dmigs rnam skyong tshul sogs mtha' dag par dngos su 'doms shing /
thugs rgyud chon mongs ba gang shas che ba de'i gnyen po ston par mdzad /
'phral gyi sgo gsum gyi bya ba phal ba thams cad kyi 'jug ldog kyang yi dam gyis ston pa ma gtogs par rang dgar 'jug tu me sting /
thugs dam la brtson pa dpag tu med pa'i tshul skye bo @# / /
gzhan gyis bsam bar dka' zhing /
rje tsong kha pa dang mjal ba sogs ni gong du song zhing /
kha cig 'og nas 'byung ngo / /
mya ngan las 'das nas /
gdung zhugs la phul ba'i tshe yang /
me lce dang du ba rnams lha ris ba mkhas pas bris pa lta bu'i ral gri dang ud pa la'i gzugs su rgyun ma chad par 'ongs nas rim ba bzhin nam mkhar yal 'gro ba der nga tshogs pa kun la mthun par snang ngo zhes zer zhing /
ring bsrel shel ltar dwangs pa gur gum gyi mdog can grangs las 'das pa byon pa rnams kyang 'phel gdung du gyur ba las /
kha cig ni ring bsrel phra mo mang po gcig las gcig 'phel ba 'khor lo rtsibs drug pa lte ba mu khyud dang bcas pa shin tu legs shing ngo mtshar ba'i rnam pa can yang snang ngo / /
'dir smras pa /
rig sngags 'chang gi gzhung lugs rgya mtsho che / /
rnam dag dbang bzhi'i rlabs phreng cher g.yo zhing / /
rim gnyis dbu ba'i 'dzum dkar rol pa can / /
dngos grub rin chen bye ba'i gter gyur de / /
bdag don kha chags rab dkar dge ba'i gshed / /
sred pa'i lha min snying rje'i lto bar ni / /
nyid kyis zhu mdzad khyod thugs drang srong ches / /
ma lus rnam dpyod yangs pa'i zhal du drangs / /
mang du thos ba'i 'dren byed stong ldan zhing / /
blo gsal 'chi med tshogs kyi ral pa'i rgyan / /
theg mchog bdud rtsi'i dpal la dbang bsgyur ba / /
thub bstan yongs 'du'i bdag po rgyal gyur cig /
dbu ma'i rtogs ldan dpa' bo rdo rje yis / /
lo tsA mdzad nas brab ma lta ba'i gnang / /
rje btsun mkhyen pa'i gter la gsan pa'i tshe / /
ji snyed snang ba 'gog min gdams pa rnyed / /
g.yo med zhi gnas mtsho las dad pa'i rlabs / /
bskyod tshe in+d+ra nI la ltar sngo zhing / /
'od zer sna lnga'i dra bas bskor ba'i dbus / /
mkhyen gter gzigs nas rjes bzung gnang ba thob / /
phyogs bcu'i rgyal ba kun gyi thugs kyi ba cud / /
dpag med gsang sngags yid bzhin nor bu'i tshogs / /
dbang bsgyur bdag po nyid la gtang ba yis / /
phul byung mdzad pa'i dga' bde ches cher rgyas / /
'jam dpa' rdo rje rnon po'i phyag mdzub kyis / /
yud tsam bsdigs pas srid pa gsum gyi bgegs / /
myur du sgrol mdzad dpa' bo gshin rje gshed / /
sprul ba'i bsrung mar bka' bsgos gnyer du gtang / /
rje btsun bla ma'i rmad byung mdzad pa la /
dri med rigs pas shes nas dang byed cing / /
tshe rabs kun du rjes su 'dzin pa dang / /
bde chen mchog gi dpal la rol gyur cig / /
rje thams cad mkhyen btsong kha pa chen po'i rnam thar go sla bar brjod pa bde legs kun gyi 'byung @# / /
gnas zhes bya ba las /
bsnyen rdzogs kyi sdom pa bzhes pa dang /
bka' dang bstan bcos kun la gzigs rtog mdzad pa dang /
mkhas pa rnams la chos mang po gsungs pa dang /
'jam ba'i dbyangs kyi zhal gzigs nas man ngag mang po ma nos pa dang /
sngags phyogs la sbyangs nas mkhas par gyur ba dang /
zhar la bla ma dbu ma ba'i rnam thar zur tsam bcas brjod pa'i le'u ste bzhi pa'o / / / /
mang+ga laM / / / /
kha? @# / /
rje thams cad mkhyen btsong kha pa chen po'i rnam thar las le'u lnga pa bzhugs so / /
@## / / /
shes bya kun la thogs med 'jam pa'i dbyangs / /
mtha' yas 'gro ba'i mar gyur spyan ras gzigs / /
ma lus bdud dpung 'joms mdzad gsang ba'i bdag /
rigs gsum kun 'dus bla mar phyag 'tshal lo / /
lnga pa dben par byon nas sgom sgrub gtso bor mdzad pa dang /
lha dang bla ma mang po'i zhal gzigs pa dang /
phul byung rtogs pa'i yon tan brnyes pa sogs kyi rim pa brjod pa ni /
bla ma dbu ma pa dang rje 'di gnyis mtshams grol nas /
dbu ma pa khams su 'byon pa'i tshe /
rje 'di lha sa'i bar skyel ma la byon /
de dbon slob gnyis re zhig mi mjal bas byin rlabs can gyi gnas 'dir rje btsun la gsol ba btab ste chos byed ba'i gnad kyi gdams pa zhig zhus na legs zhes bka' bgros @## / /
nas /
lha sa'i thog steng ma rang gi lho ngos kyi gser phub kyi bya 'dab 'og tu mchod pa bshams nas gsol ba drag tu btab pas /
rje btsun gyis nyams len gyi gnad bsdus pa'i tshigs bcad 'ga' zhig gsung /
rje 'dis dus de ka'i tshe gsung rim bzhin yi ger bkod /
yang lha sa'i sgo khang steng gi gtsug lag khang du dbu ma pas rje 'di la gsang 'dus mi bskyod rdo rje'i dbang bzhi rdzogs par blangs nas /
dbu ma pa mdo khams su byon no / /
rje btsun gyis gsungs pa'i nyams len mdor bsdus kyi tshigs bcad ni /
gang la gnas pa med par ni / /
sems nyid nam mkha' lta bur bsgom / /
de yi grogs rnams kun la 'bad / /
bse ru lta bur gnas bar bya / /
'du 'dzi dag kyang spang bar bya / /
nang du mnyam bar bzhag bar bya / /
byang chub chen po mnyes par bya / /
las kyi rnam par smin pa gdon mi za / /
nges par 'byung dang byang chub sems bsgom ste / /
dran pa'i me chen rgyun chad med par spar / /
yul drug bur shing nges par 'tshig par 'gyur / /
'khor dang mya ngan 'das pa'i chos rnams kun / /
sngon chang gang gis ma dmigs mi dmigs phyir / /
nam mkha' bzhin du 'di yi mtha' dang bral / /
yul gyi snang ba nam mkha'i par mo bzhin / /
sems kyi 'dzin ba bde gshegs su yis rnyed / /
dbyings rig gcig ba mo gsham bu yis bsgrubs / /
de 'dra gang yin de dag rgyal ba'i lam / /
zhes pa ste sho lo ka bzhi dang rkang ba gnyis yod do / /
de dag gi don ni /
chos byed pa'i gnad bsdus te bstan pa dang /
cung zad rgyas bar bshad pa gnyis su 'du'o / /
de las dang po bsdus te bshad ba la /
zab mo lta ba dang /
rgya chen spyod ba dang /
de gnyis bsgrub tshul dang /
ba sgrubs pa'i 'bras bu ste bzhi las /
dang po ni /
gang la gnas pa med bar ni / /
sems nyid nam mkha' lta bur ba sgom / /
zhes pa ste /
'di la zab mo lta ba dang shes rab kyi cha dang lhag mthong yang zhes pa stong nyid bsgom pa yin no / /
gnyis pa ni /
de yi grogs rnams kun la 'bad /
@# / /
ces pa ste /
'di la rgya chen spyod ba dang thabs kyi cha zhes ba bshes gnyen bsten tshul nas zhi gnas kyi bar bsgom pa yin no / /
gsum pa la /
bse ru lta bur gnas par bya / /
zhes pa ni lus dben par sdod ces ba'i don no / /
'du 'dzi dag kyang spang bar bya / /
zhes pa ni gtam mang po smra ba sogs spongs zhes pa'i don no / /
nang du mnyam par bzhag bar bya / /
zhes pa ni sems ma g.yengs par chos kyi don sems zhes pa'i don no / /
bzhi pa ni /
byang chub chen po mnyes par bya / /
zhes pa ste /
dben par bsdad nas rnam g.yeng 'du 'dzi med par thabs shes bsgoms na byang chub thob ces pa'i don no / /
gnyis pa cung zad rgyas par bshad pa la /
mdo lugs skyes bu gsum gyi lam bstan pa dang /
sngags kyi bskyed rdzogs bstan pa dang /
stong nyid slar phye ste bstan pa dang gsum las /
dang po la /
khas kyi rnam par smin pa gdon mi za / /
zhes pa ni las 'bras bsams nas phyi mar rten bzang 'thob pa'o phyir chos byed pa skyes bu chung du'i lam bsgom zhes pa'i don no / /
des par 'byung dang /
zhes pa ni 'khor pa las nges bar 'byung ba'i skyes bu 'bring gi lam bsgom zhes pa'i don no / /
byang chub sems bsgom ste / /
zhes pa ni sems can thams cad kyi don du bya dmub kye sems bskyed pa sogs skyes bu chen po'i lam bsgom zhes ba'i don no / /
gnyis pa la /
dran pa'i me chen /
zhes pa ni bskyed rim rdzogs rim ste /
rang gi gnas lus sogs la tha mal gyi snang zhen spang nas lha'i sku dang zhing sogs kyi nga rgyal dad gsal snang bsgom pa ni bskyed rim dran pa'i me'o / /
sems g.yo zhing nyon mongs sogs bskyed pa'i rlung rnams bsdus te dbu mar zhugs gnas thim gsum byas pas bde chen lhan skyes bskyed cing des stong nyid rtogs pa'i 'od gsal sgyu lus bsgom pa ni rdzogs rim dran pa'i me'o / /
rgyud sde 'og ma'i brab gsal gnyis med kyi lam kyang 'di'i gugs la bstan no / /
rgyun chad med par swar /
zhes ba ni sgom bya'i chos 'di dag ma g.yengs par 'bad pas bsgom zhes pa'i don no / /
yul drug bud shing nges par 'tshig par 'gyur / /
zhes pa ni mes bud shing thal bar byed pa ltar skyes bu gsum gyi lam dang bskyed rdzogs kyi rim gnyis legs par bsgoms na /
yul drug la bden par zhen pa'i nyon sgrib shes sgrib bag chags dang bcas pa dag ste /
rdo rje 'chang gi go 'phang nges par 'thob @# / /
pa'i don no / /
yul drug ni /
mig gis mthong ba'i yul gzugs dang /
rna bas thos pa'i yul sgra sogs dbang po drug gi yul lo / /
gsum ba stong nyid phye ste bstan pa la /
'khor dang mya ngan 'das pa'i chos rnams kun / /
sdon chad gang gis ma dmigs mi dmigs phyir / /
nam mkha' bzhin du 'di yi mtha' dang bral / /
zhes pa ni chos thams cad kyi rang bzhin bden par grub pa ni sngon gyi mkhas pa rnams kyis dbyad nas ma rnyed cing /
phyis kyang mi rnyed pas nam mkha' stong sang bzhin du 'dzin rgyu med ces pa'i don no / /
phul gyi snang ba nam mkha'i pad mo bzhin / /
zhes pa ni nam mkha' stong ba'i dang las skyes pa'i padma med pa ltar /
gzugs sgra sogs yul thams cad rang bzhin gyis stong pa'i don no / /
sems kyi 'dzin pa bde gshegs su yis rnyed / /
ces pa ni /
nang gi sems kyang bden par med de /
de'i bden par grub ba'i ngo bo ni gzhan gyis lta zhog bde gshegs rnams kyis btsal kyang rnyed rgyu med pa'i don no / /
dbyings rig gcig pa mo gsham bu yis bsgrubs / /
ces pa la dbyings zhes pa ni stong nyid do / /
de dang gcig tu gyur pa'i rig pa ni stong nyid rtogs pa'i ye shes so / /
de gnyis kyang mo gsham gyi bu ltar rang bzhin med pa'i don no / /
de 'dra gang yin de dag rgyal ba'i lam / /
zhes pa ni kun rdzo pa tu rgyu 'bras bslu ba med kyang don dam du rang bzhin med pa'i don legs par go na sangs rgyas kyi go 'phang 'thob pa'i lam rnam dag yin zhes pa'i don no / /
mngor na skyes bu gsum gyi lam dang bskyed rdzogs kyi rim pa rnams legs bar shes nas 'bad pas bsgoms na sdug bsngal kun las grol te sangs rgyas kyi go 'phang nges par 'thob ces pa'o / /
gsung 'bum thor bur tshigs bcad 'di'i mjug tu /
byang chub du bgrod par byed ba'i lam la thabs dang shes rab gnyis /
thabs la thun mong ba dang thun mong ma yin pa gnyis kyi thun mong ma yin pa la dngos dang /
bsgom ba'i tshul /
phan yan dang gsum /
shes rab la mdor bstan rgyas bshad gnyis kyi rgyas bshad la /
gzung ba dgag /
'dzin pa dgag /
dbyings rig gcig pa'i rang rig dgag /
lam gyi che ba bstan ba dang bzhi /
de ltar rje btsun 'jam pa'i dbyangs kyis gsungs pa'i nyams len mdor bsdus sho lo ka bzhi dang /
rkang pa gnyis kyi bcu sa don 'di ni /
@# / /
rje btsun thams cad mkhyen pa tsong kha pa nyid kyis mdzad pa'o / /
zhes gsungs pa yod do / /
rje'i gsang ba'i rnam thar du lha sar 'jam pa'i dbyangs kyis nyams len gyi gnad bsdus ba'i tshigs bcad 'ga' zhig gsungs zhes pa 'dug la /
rje 'jam dbyangs bzhad pas 'jigs byed chos 'byung du tshigs bcad de ni /
bse du lta bud gnas par bya / /
zhes sogs yin par gsungs /
rje'i gsung 'bum thor bur gdams pa 'di rgya sog phud 'jam pa'i dbyangs kyis gsungs pa lta bud bshad 'dug la /
rje bla ma byams pa rin po ches gsung 'di'i 'grel par yang rgya sog phur gsungs zhes bshad 'dug pas /
lha sa dang rgya sog zhu gang du gsungs pa dpyad bar bya'o / / / /
da ni dkyus la 'jug bar bya ste /
de'i tshe rje 'dis lha sa nas skyor mo lung du phebs /
ston mjug der chos mang du gsungs /
dgung 'o so drug pa'i chu sprel lo de'i dgun gyi stong zla ba bcu pa la rje rin po che 'khor rnam brgyad bcas dben bad 'byon pa'i ched du skyed mo lung nas phyag bteg /
dbus kyi gzhung chu la ko grus? brgal nas 'ol kha'i phyogs su byon /
gzhi kha sne'u'i dbon gyis 'di'i sngon nas yon bdag byas te gang mkho ba'i zhabs tog legs par sgrub kyin yod cing /
skabs 'dir yang dpen par 'byon pa'i mkho rgyu rnams legs bar phul /
de nas dbon slob dgus 'ol kha chos lung gi ri khrod du phebs /
spyir zhwa ser bstan pa'i 'dus snge byung ba'i dbu ni rje tsong kha ba dpon slob dgu po 'di yin la /
rje 'di ma byon gong gi bla ma phal cheng zhwa dmar po gyon pa las /
rje 'di slob mar bcas pa dbu zhwa ser po bzhes pa dang /
stong 'gag rgyan drug ma dang /
mthang gsham mdun rgyab leb 'jog /
g.yas g.yon tshom bur byas te gyon pa sogs yo byad kyi rtags dang /
'grig lam khyad par ba rnams kyang skabs 'di nas byung ba 'dra'o / /
'ol kha'i dpon yab sras rnams kyis skabs 'di nas bzung ste dad pa chen pos yon bdag byas te zhabs tog phun sum tshogs pa bsgrubs /
'on kyang rje yab sras rnams dka' thub la thugs bzhed che bas /
bza' btung gzhan ma bzhes par shug 'bru cung zad la brten nas sgom sgrub mdzad /
de yang thog mar sdig ltung sbyod ba dang bsod nams bsag pa gal che bar dgongs nas /
dpon slob thams cad kyis nyin re bzhin thun bzhir bcad /
thun mtha' dag @# / /
la yan lag bdun ba'i cho ga dang /
stobs bzhi tshang ba'i bshags pa la 'bad pa chen po mdzad /
rje rin po che rang gis kyang yan lag bdun pa'i bshags pa'i skabs su ltung bshags dang sbrags nas phyag brgya 'tshal ba dang /
phyag sor rnams ser kar song gi bar du maN+Dal 'bul ba sogs dka' spyad dpag med mdzad /
rje bzhugs pa'i phug de'i 'og gzhi rnams rdo yin zhing /
rje phyag mdzad pa'i tshe zhabs dang phyag gis mnan pa'i rjes dang /
dpral bas rig pa'i rdo rnams zad nas shin tu zab pa'i rjes byung ba dang /
maN+Dal gyi rdo phyag gis phyis pas zang pa rnams deng sang gi bar shin tu gsal zhing /
de la mchod ba byed kyin yod /
rdo zad pa 'di la dbags na phyag sogs grangs med ba mdzad par nges la /
rje'i bsod nams kyi tshogs las grub pa'i sku'i nus pa'i yon tan de ltar yod kyi /
so skye'i lus kyis de 'dra'i dka' thub theg par mi nus so / /
de ltar bshags pa mdzad res kyis sangs rgyas so lnga'i sku'i snang ba rgyun du byung ngo / /
sngar bla ma dbu ma pas 'jam ba'i dbyangs kyi chos skod thog mar 'jam dpal rgya mtsho la phyin nas sgom du chug ces gsungs pa yod pas /
skabs 'dir 'jam dbyangs dpa' gcig gi rjes gnang sogs gnang nas sgom du bcug bas ma 'byangs par rtogs ldan la 'jam dbyangs kyi sku'i snang ba dang chos gsungs pa sogs byung /
rtogs ldan pa'i snang ba de la rje rin po ches chos kyi zab gnad dri ba sogs kyis lan mang du dpyad pa la 'khrul med 'ba' zhig 'od bar 'dug pas thugs legs par ches so / /
de dus 'khor brgyad zhag bdun bdun res mos kyis rje'i zhabs tog sgrub kyin yod pa las /
'jam dpal rgya mtshos zhabs tog sgrub pa'i skabs shig rten la mchod pa bshams /
slob ma gzhan rnams kyang bos nas brgyad po la dbu ma pa'i lung bstan phran bu 'ga' zhig gsungs pas kun gyis thugs chos la gzhol bar gyur to / /
de dus yon bdag rnams kyis rje rin po che la bdag cag gi bsod nams 'phel ba'i ched du dka' spyad ma mdzad bar /
nged kyis phul ba'i bza' btung bzhes su gsol zhes yang yang gsol ba btab pa dang /
slob ma rnams kyis kyang zhus na sa rje rin po che dang bla ma dpal ldan bzang bo gnyis dka' spyad ma mdzad bar bsod snyoms bzhes so / /
gzhan rnams ni dka' spyad mdzad /
de yang gzhan drug la nyin @# / /
der shug 'bru brgyad cu'i tshod dang /
rtogs ldan pa la nyin rer sum bcu'i tshod kyis chog bar gyur to / /
'bru de bzhes ba la ja dang sing bos ma byas par chu 'ba' zhig gis rta byas te gsol lo / /
de'i tshe rje rin po che la rje btsun byams mgon longs sku'i rnam bcan sku shin tu che ba gser gyi mdog can /
rin po che'i rgyan gyis brgyan pa /
chos 'chad kyi phyag rgyas me tog gi sdong bu bsnams pa /
rin po che'i khri la skyil krung gis bzhugs pa dang /
byams mgon sprul sku bzang bo'i 'dug stangs kyis bzhugs pa rab byung gi cha byad can /
snam sbyar gsol ba /
ril bas mtshan ba'i klu shing gi sdong bu phyag na bsnams pa dang /
sangs rgyas sman bla bla gos ser bo bzhes pa dang /
rgyal ba tshe dpag med rnams rgya mtsho lta bu'i 'khor mang po dang bcas te dngos su gzigs ba mang du byung /
rje'i thugs dgongs la 'di rnams ni nyams snang tsam yin pas nges ba ched med snyam du dgongs kyang /
rtogs ldan pa la 'jam pa'i dbyangs kyis /
rje la gzigs snang byung ba de rnams nyams snang rang ga pa tsam min /
phyis bstan 'gro'i ban bde rgyas pa dang /
tshe ring ba sogs kyi rten 'brel khyad bar can yod ba yin pas gsol ba drag tu btab na legs zhes gsung / /
de la rje rin po ches rtogs ldan pa la 'jam dbyangs kyi sku dang gsung gi snang ba byung ba kun 'khrul med du yod bas de bden zhes thugs nges mdzad do / /
de dag gi skabs su sangs rgyas phal bo che'i mdo sogs byang sems kyi spyod ba ston pa'i gzhung rnams la zhib tu gzigs /
dus gsum gyi rgyal sras rnams kyi bslab spyod mtha' yas ba la zhum ba med pa'i snying stobs skyes nas /
theg chen gyi chos la spyod ba'i rigs kyi nus ba rgyas pa'i ched du mdo nas gsungs ba'i byang sems kyi snying stobs dang spyod ba rlabs po che rnams la re de nas dmigs kyis bkar ba'i thugs spyod yun ring mdzad pas /
dang bor dka' se ba zhig byung yang rim gyis sbyangs bas legs par byad ste 'bad rtsol mang bar 'jug nus ba'i spro shugs byung zhes gsung ngo / /
'di ni chos byed pa dag la shin tu phan pa'i gdams pa ste /
spyir ci 'dra'i dka' ba'i chos rnams kyang bsag sbyang la 'bad pa dang /
lung rigs kyis dmigs rnam skyong ba la yun ring du 'bad na /
rim gyis nus pa brtas te chos kyi bya ba kun byed nus par 'gyur ro / /
@# / /
'dir dmigs rnam skyong ba zhes ba ni thos bsam bsgom pa'i nang nas bsam pa'i don yin la /
nyams su blang bya 'ga' zhig dang bor thos ba'i dus nas bsam bsgom gyis rgyud la bskrun ba dang /
'ga' zhig dben bar byon nas bsam bas gdams par shar ba yang yod pas rnam thar rnams su bsam pa'i mdzad pa ni gsan pa dang bsgom ba'i nang du gsungs la /
rtogs brjod 'dun legs mar gsan bsam bsgom pa'i mdzad ba so sor phye ste gsungs /
rtogs brjod kyi 'gel bar dben bar byon nas lo ngo bzhig ring la bsam pa mdzad par gsungs so / /
don 'di la rnam thar chen mo las /
dge ba'i bshes gnyen gro lung ba chen bo'i gsung las /
mdo sangs rgyas phal bo che 'di ma 'gyur na /
bod kyi byang chub sems dpa' rnams spyod ba la slob tshul ji ltar byed dam /
zhes 'byung ba ltar du /
sangs rgyas bal po che la sogs pa /
byang chub sems dpa'i spyod ba rlabs bo che rnams ston pa'i mdo sde rnams la gzigs rtog zhis bar mdzad de /
theg ba chen po'i rigs kyi nus pa yongs su rgyas par byed pa'i thabs rmad du byung ba /
byang chub sems dpa'i snying stobs dpag bar dka' bas /
rgyal sras kyi spyod ba rlabs shin tu che zhing rnam pa mtha' yas pa rnams la sngar gyi byang chub sems dpa' chen po rnams kyis bslabs shing /
da lta dang ma 'ongs pa'i byang chub sems dpa' chen po rnams kyis slob pa dang slob bar 'gyur ba'i tshul mdo sde las mtha' yas pa gsungs pa de rnams la /
bdag nyid kyang da lta nas de lta bu'i tshul la 'jug pa la zhum pa gtan mi skye zhing spro dga' shugs drag pos 'jug par bya ba'i ched du /
mdo sde nas 'byung ba'i rgyal sras kyi snying stobs dang spyod pa gang rlabs che che rnams la re re nas dmigs phug gin thugs spyod ba'i dmigs rnams nang mar brten bas /
dang po cig cung dka' tsam byung yang /
gyis legs par goms nas 'bad rtsol mi dgos par rang shugs kyis rgyal sras kyi snying stobs dang spyod pa rmad du byung ba ji 'dra'i dpag dka' bzhig la'ang zhum pa nam yang mi skye zhing /
spro dga'i shugs drag po rang gis 'jag ba cig byung zhes rje nyid kyi zhal las thos te /
gsung 'di tsam yang theg pa chen po la slob par 'dod pa'i gdul bya rnams la rmad du byung ba'i gdams ngag dang /
blo chen dag gis kyang dpag par dka' ba'i rnam par thar @# / /
pa'o / /
zhes gsungs so / /
yang skabs shig 'ol kha'i dpon la bslab tshig gnang ba ni / /
swa sti pra dza b+h+ya /
'phral dang yun gyi bde ba yid bzhin du / /
legs par 'grig pa'i rten 'brel rtsa ba ni / /
gsung rab kun nas bla mar gsungs pas na / /
skyabs gsum ngo bor bsgoms la gsol ba thob / /
tshe 'di'i phun tshogs ji tsam spyad gyur kyang / /
'chi ba'i dus su chos mad kun gyis bslu / /
dkar nag las kyi 'bras bus mi bslu bas / /
sdig spong dge ba bsgrub la 'bad par bya / /
nyes med srog chags gsod ba'i las rnams ni / /
myung du myong zhing des par myor 'gyur la / /
rang la smin na bzod ba'i thabs med pas / /
'di la shin tu shin tu 'dzem par bya /
'di ni 'di 'dra'i tshul la rab mos pa / /
ya rabs spyod tshul rgya na gyis mdzes de la / /
nges med gnas su 'khyams pa'i rgyal khams pa / /
blo bzang grags pa'i mching nas de skad lo / /
ces pa 'di 'ol khar dang por byon dus stong lungs bar ban yon tan rgya mtsho la gdams pa'o / / / /
dgung lo so bdun pa'i chu bya lo'i dpyid ka yang sngar bzhin bsag sbyad la brtson par mdzad /
da dus chos 'dod 'ga' zhig gis chos zhu bar 'dug pa la /
rje btsun gyis /
dmu rgod gdul dkar sems can 'di rnams la / /
bshad pas phan thogs chen por ga la 'gyur / /
de bas sgrub pa lhur blangs dben pa bsten / /
rang gzhan gnyis ka 'tshengs pa'i lam rnyed snyam / /
zhes ga las shing sgrub pa la bskul bar mdzad do / /
de'i dbyad rdzid phyi'i byams ba la mjal /
mchod pa dang smon lam rgya chen po mdzad /
de nas dgun dwags po sman lung rgya sog phur byon /
thugs dam shin tu 'phel /
de dus rje btsun 'jam pa'i dbyangs bya chu shin tu che ba gzi brjid phun sum tshogs pa zhig la sangs rgyas dang byang chub sems dpa' dpag tu med pa'i 'khor gyis bskor ba dang /
'phags pa klu sgrub /
Ar+ya de ba /
sangs rgyas bskyangs /
klu byang /
bla ba grags pa ste yab sras lnga dang /
'phags pa thogs med /
dbyig gnyen /
phyogs glang /
chos grags /
yon tan 'od dang shAkya 'od /
lha dbang blo /
rgyan mkhan po /
zhi ba lha /
ka ma la shI la /
a b+ha ya la sogs pa'i pan+ti ta du ma dang /
rgyal po in+d+ra byu ti /
bram ze chen po sa ra ha dang /
slob dpon chen po lU i pa /
dril bu pa /
nag po spyod pa la sogs pa'i grub chen du ma dngos su gzigs /
rjes bzung byin @# / /
gyis brlabs /
'di la'ang nyams snang la gtad ba ming la che dgongs pas /
rje btsun gyis sngar bzhin rtogs ldan pa la /
rang ga pa min /
'di rnams kyi gzhung la brten nas rang gzhan la phan brgya chen po 'ong ba'i rten 'brel yin /
gsol ba thob ces gsung ngo / /
spyir rje la snar ba'i 'jam pa'i dbyangs ni gzi brjid shin tu che zhing gsung mang po mi 'byon pa dang /
rtogs ldan ba la snang ba ni shin tu zhi ba gsung mang po 'byon ba yin par 'dug gong du bshad pa'i grub chen rgyal bo ni in+d+ra b+hu ti yin la /
'di u rgyan gyi rgyal po bcom ldan 'das kyi zhal mthong zhing /
phyag na rdo rje las dngos su chos thos pa /
mchan 'byor ba'i dbang pa zhes pa yin no / /
'di las dus phyis rgyal po in+d+ra bo d+hi zhes pa /
dge slong dpal mo'i mched /
mtshan byang chub dbang po'am dbang po'i blo dang /
lA ba pa zhes kyang zer ro / /
yang de dus bcom ldan 'das dpal rdo rje 'jigs byed kyi sku zhal phyag yongs su rdzogs pa bzod par dka' ba'i gzi brjid can cig dngos su gzigs /
de nyid 'od du zhu nas rje la thim ba byung /
'di ni byin rlabs nye brgyud mchog gi dbang bskur tshul yin gsung /
de nas 'jigs byed kyi bdag 'jug ang ka la zhes pa' ? ma chog par mdzad /
sum pa rin po ches mdzad pa'i chos 'byung du skabs 'dir ma 'ongs lung bstan dang sprul pa'i glegs bam gnang bar bshad /
gnas der rdo bcal du sbyin sreg mdzad bar gangs chen po babs kyang nye 'khor du cung zad kyang ma babs pa kun gyis mthong /
de dag gi skabs su yon bdag rnams kyis bsod nams 'dod nas /
rje'i swas rnams kyis dka' thub mi mdzad par yang yang zhus pas /
gzhan rnams ni bza' btung bzhes /
rtogs ldan pa ni lo gsum gyi bar du me tog dang shug 'bru kho nas dka' thub mdzad /
yang nyin gcig sngar dang 'dra ba'i rje btsun 'jam pa'i dbyangs la sangs rgyas byang sems paN grub mang pos bskor ba gzigs /
'jam dbyangs kyi thugs ka nas ral gri cig byung te /
yu ba 'jam dbyangs kyi thugs kar zug /
rtse mo rje'i thugs kar zug pa'i steng nas sbrang rtsi dngul chu dang sbyar ba lta bu'i shin tu dwangs shing snum ba'i bdud rtsi'i rgyu na kha dog dkar ser rje btsun gyi thugs ka nas byung ste rje'i thugs kar zhugs pa dngos su gzigs /
rje'i sku'i nang thams cad bdud rtsis gang /
brjod par mi nus pa 'dra ba'i bde ba chen po dpag tu med pa 'khrungs /
de'i tshe rje'i 'khor du @# / /
ngo mkhyen pa dang mi mkhyen ba'i skye bo mang po bdud rtsi 'dod nas kha gdangs te gnas pa las mang po zhig gi khar bdud rtsi mang du song bas tshim par thob /
de las gzhan rnams kyi khar gang 'tsham 'gro ba dang /
'ga' zhig ga khang cung zad kyang mi 'gro ba gzigs /
der rje 'dis /
rje btsun a ? mchod ba dang /
dmigs brtse ma bzla ba sogs byas pa thams ca rnams brda tsam du tshigs su bcad ba ni / /
rje btsun mkhyen pa'i gter la phyag 'tshal lo / /
tshogs gnyis bsags pa'i mthu las byung ba'i sku mchog khyod / /
thugs rje mnyes pa'i spyan gyis phyogs bcur kun nas gzigs / /
srid pa'i rten gzhe rmongs rnams rtsad nas drungs phyung ste / /
thar pa'i srog shing shes rab chen po 'gro la stsol / /
ka ta ra yi grong khyer du / /
skyed mos tshal gyi me tog rgyas / /
bud ba mang po rol rol / /
bdud rtsi mchog kyang 'thud bar snang / /
zhes pa'o / /
sho lo ka 'di'i dka' gnas cung zad phye na /
ka ta ra zhes pa'i ka ni ka la zhes pa'i ming yig dang po'o / /
ta ni tsit+ta'i ming yig tha ma'o / /
rin ral gri'i ming yig dang po'o / /
grod khyer ni rje'i sgra'o / /
me tog ni bde ba chen po'i ye shes so / /
gzhan ni go sla zhing /
rkang ba dang bo gnyis kyi don bsdu na /
thugs ka nas byung ba'i ral gri'i bdud rtsis sku la bde ba chen po rgyas zhes pa'i don no / /
de yang rje'i sku bdud rtsis gang /
bde ba chen po myangs pa ni rje btsun gyis rang gi thugs la mnga' ba'i lung rtogs kyi yon tan mtha' dag 'byo ba dang 'dra ba'i byin gyis brlab tshul khyad bar cad yin no / /
des na rje'i grub mtha' ni rje btsun gyi grub mtha' yan zhing /
brtsams pa'i chos kun kyang rje btsun gyi chos yin no / /
rtogs brjod las /
tshul 'di bsams shing 'dun ma legs nas gda' / /
bka' drin che'o rje btsun mkhyen pa'i gtad / /
zhes yang yang gsungs pa yang 'di 'dra ba la dgongs ba yin no / /
gyi gtso bo byams pa'i sku ni m ? dud rtsi tshim par thob ba ni rje'i bstan ba 'di la zhugs nas mdo sngags zung 'brel gyi lam tshul bzhin du bsgrubs te tshe gcig la 'tshang rgya ba'i skal ldan rnams kyi ltas so / /
bdud rtsi gad 'tsham thob ba ni bstan pa 'di la zhugs nas chos byas bas dang dang gi skal pa dang 'tsham ba'i rtogs ba'i yon tan 'thob ba rnams kyi ltas so / /
bdud rtsi ma thob kyang der chud ba ni /
rje'i sku brnyan mchod pa dang /
brtsams pa'i bka' chos thos ba dang /
rnam thar la blta ba tsam yan chad kyis sa bon bzhag nas ma 'ongs ba na dga' ldan dang rmad byung @# / /
bkod pa sogs kyi zhing khams cig tu rje'i sprul pa cig dang mjal nas 'khor ba las 'gro bar 'gyur ba rnams kyi ltas so / /
'di la brtags na rje'i bstan ba la rab byung gi ming tsam thob pa dang /
rje'i sku brnyan mchod ba dang /
dmigs brtse ma bzla ba sogs byas pa thams cad kyang phyis rje rin po che dang mjal nas mchog 'thob bar nges pas /
blo ldan dag gis 'di lta bu la bsam nas gsol ba gdab bar rigs so / /
god gi nyams len mdor bsdus kyi tshigs bcad ni 'dir gsungs bar bzhad pa'ang yod do / /
mdor na gnas 'dir gzigs snang ngo mtshar ba mang po dang /
rtogs ba'i yon tan dpag tu med pa thob pa yin no / /
skabs 'dir slob ma 'ga' zhig byung ba sa dpon slob bcu gnyis su gyur par gsungs so / / / /
! dgu nga lo so brgyad pa'i shing khyi lo'i dpyid rgya sog phu'i gnas der cho 'phrul gyi mchod ba zhag bco lnga'i ring rgya chen mdzad /
phyogs bcu'i skyabs gnas rnams spyan 'dren pa'i dmigs pa mdzad pa'i tshe /
shar phyogs kyi sangs rgyas byang sems rnams sku mdog dkar po rnam snang gi rnam par byon ba gzigs /
de bzhin du lho phyogs pa rnams rin 'byung ser po /
nub phyogs pa rnams 'od dbag med dmar po /
byang phyogs pa rnams don grub ljang khu /
dbus phyogs pa rnams mi bskyod pa sngon po'i rnam par byon nas /
nam mkha'i khams thams cad bar mtshams med par gang ste bzhugs pa gzigs /
de rnams la dngos bshams yid sprul gyi mched pa dpag tu med pas mchod cing /
gsol 'debs smon lam sogs rgya cher mdzad /
mchod yul de thams cad zhag bco lnga'i ring nyin mtshan rgyun du gzigs shing /
de rnams kyis kyang rje'i sku la bdud rtsi 'od zer 'bebs pa sogs byin gyis rlabs pa'i mtshan ma dpag tu med pa 'byung /
'gro ba mang po yang phan bde la bkod par ma dang /
de nas rje btsun gyis rdzing phyi'i lha khang gi zhig gsos kyis gsung bas /
'ol kha'i phyogs su byon nas rdzing phyir phebs /
de yang rdzing phyi'i gtsug lag khang 'di ni sngon dus gar mi yon tan g.yung drung zhes pa'i bla mas bzhengs pa /
rten gyi gtso bo byams pa'i sku ni mi tshad las lhag tsam li 'dra las grub pa /
byin rlabs shin tu tsha ba phul du byung ba zhig yin na'ang /
lo mang du song zhing mchod mkhan med pas lha'i ri mo rnams kyang rnyings thing mi mngon par gyur pa dang /
byams pa'i sku yang rdul khrod du 'o brgyal ba dang /
@# / /
bya tha la sogs kyi mi gtsang bas gos pa zhib tu gzigs pas thugs ma bzod nas spyan chab byung zhing /
nga 'di cis kyang gso bar bya snyam du dgongs nas /
'ol kha' dbon stag tse pa la bka' gnang bas /
dpon des lha khang gi rtsig pa dang thog dang zhal la sogs 'chos dgos rnams lags par bsgrubs /
de nas nang gi ri mo rnams dbon slob rang gis gso bar bzhed nas /
dpon slob bcu gnyis kyis 'tshong du mi rung ba phyag dpe lta bu las gzhan gtor snong sogs rdzas ci yod la rin btab pas zho bcu gnyi tsam du gyur /
ji ltar mdzad kyi rngo mi thogs bas rnam sras la 'phrin las bcol ba'i 'jin gtor 'bul bar dgongs pa la /
gtor ma bzo ba'i mar med cing /
de ma thag btsun pa cig gis mar grong bu gang khyed nas phul /
mar des gtor ma phul nas 'phrin bcol mdzad pas /
de'i sar nyin 'brog gi mi 'gas mar dang thung sogs glang la bkal byung ste phul /
de nas rim gyis 'bul ba mang du byung bas yo byad kyi sa thogs par ma gyur /
'di ltar mkho rgyu rang gis 'byung ba ni skabs 'dir ma zad /
chos ldan gyi dgos pa gzigs pa'i skabs rnams su /
rnam sras la mar gyi gtor ma phul nas 'phrin las bcol bas yo byad glo bur du byung ba mang du yod /
de rjes yang lung gi phyogs nas kyang lha bzo ba mang bo tshon rtsi khyed nas ri mos dge ba byed bar 'ongs /
de'i tshe rje rin po ches lha bzo ba rnams la dge ba'i phan yon sogs gsungs nas /
bsnyen gnas dang gso sbyong gi sdom pa gnang ste lha rnams 'dring bcug /
'og gi las byed rnams kyang ba mal pa'i tshig smra ba spangs nas phal cher la smon lam sogs bton bzhin las bsgrubs par byas /
de la thog mar rje btsun 'jam dbyangs kyi zhing bkod snag tshas bris nas tshon gdab pa'i gor du rab gnas mdzad pas /
'jam dbyangs dngos su byon nas thim pa gzigs /
de'i srod la kong bu chung du gcig la mar me phul bas /
de'i sang nyin phyed kyi bar ma zad bar bzung /
de nas rim gyis lha gzhan rnams kyi zhing bkod bris pa la rab gnas kyi tshe rang rang gi ye shes pa ma thim pa med cing /
phul pa'i mar me rnams kyang zhag la ga'i par gnas pa mang ngo / /
sangs rgyas so lnga'i sku 'bri ba la gzhung chen mo rnams su mi gsal bas /
lha bzo ba dag gis ji ltar 'bri ba ma shes nas rje la gsol bas /
rjes gsol ba btab ste sangs rgyas so lnga'i sku gsal bar gzigs nas sku mdog phyag @# / /
mtshan 'di dang 'di ltar bris zhes 'drir bcug /
de yang ston pa bcom ldan 'das kyi g.yas g.yon du lha'i bu gnyis dang /
'og tu lha bzhi /
de'i g.yas g.yon du klu chen brgyad kyis mchod cing yod pa gzigs /
gzags tshul 'di rnams gnas brtan bzang skyong bas yi ger bkod pa yod do / /
rten gyi gtso bo byams pa'i sku la rdul dang dri mas gos pa rnams legs par byis te gser gsol ba sogs kyis gsar du bzhengs pa ltar mdzad do / /
de ltar legs par grub nas 'jam dpal gsang ldan gyi dkyil 'khor bzhengs te /
rje nyid slob mar bcas bas rab gnas rgyas par mdzad /
de'i tshe skal ldan gyi slob ma bcu lhag la gsang ldan gyi dbang yang gnang /
rab ston gyi skabs su mdo smad kyi bla ma phan tshun gyi gdan sar bzhugs pa sogs kyis gos dad sogs mang du phul bas /
rten 'bur du dod pa rnams la na bza' dang /
logs bris rnams la zhal khebs sogs legs par bsgrubs /
rab gnas dngos gzhi'i nyin thugs dam nar mar mdzad pa dang /
bya byed dang dus chod 'dzin pa rnams kyis phugs dam dang bya ba sogs ches sdar brin pa byung bas 'di ci yin snyam du grib tshod 'jal ba'i shing btsugs te brtags pas de nyi mtshad las ches ring du gyur par 'dug ces mang pos gleng ngo / /
gzhan yang 'ga' zhig gi rmi lam du mkha' 'gros ri mo 'dri ba rmis pa dag /
lho brag grub chen phyag rdor pas sangs rgyas rabs btsun dang sangs rgyas so lnga nam mkha' la byang phyogs su 'byon pa gzigs nas /
khyed gang du 'byon zhus pas /
lha rnams kyis /
rdzing phyi'i rab gnas la sbyam? 'dren cing 'dug pas ded 'gro zhes gsung bar 'dug /
grub chen byis lha gzigs pa'i nyin dang rab gnas kyi nyin gnyis phyis brtsis pas mthun par byung /
des na rten 'di rnams la phyag mchod sogs byed na sangs rgyas dngos la byas pa dang khyad par med pa'i phan yon yod par gsungs /
rje rin po ches bstan 'gro'i don mdzad pa'i mdzad 'phrin rnams kyi nang nas phul du byung ba'i mdzad chen ba'i zhes grags shing /
de bzhi'i gcig ni 'di yin zhes bla ma bya khyung pas mdzad pa'i rnam thar sogs las gsungs 'dug go /
gtsug lag khang 'di'i mchod pa dang 'dus sde sogs kyi rgyun ni deng sang gi bar du yang yod /
skabs 'dir slob ma gcig byung bas dpon slob bcu gsum du gyur /
skabs 'did 'jam pa'i dbyangs kyis rje btsun byams mgon gyi bstod @# / /
pa rin po che gsal ba'i sgron me zhes bya ba byams mgon la phyogs bcu'i sangs rgyas thams cad kyis 'od zer chen po'i dbang bskur tshul la gzhir byas pa cig rtsoms zhes ba dang /
yang bde bcan gyi zhing bkod dang /
der skye ba'i smon lam zhing mchog sgo 'byang ces bya ba dang /
dang nyid ma 'ongs pa na sprul skur 'char rgya ba'i zhing gzung ba'i smon lam bcas rtsoms shig ces don gyi ngo bo dang go rim rnams gsungs pas /
rje rin po ches rje btsun gyi bka' bzhin 'dir smon lam gnyis mdzad /
skabs 'dir rje rin po ches da lta bong du yod pa'i bka' bstan bcos man ngag nams las ma thob pa rnams nyan tshar nas /
zab mo lta ba'i skor la sgro 'dogs gcod pa dang /
dbu ma dang sngags kyi skor bye brag tu gsang 'dus dang bdo mchog gi skor rnams gtan la 'babs pa'i ched du rgya gar du byon nas o Shan+ta pu ri ngar na len+d+ra sogs su phyin te slob dpon klu byang sogs la gtugs bad dgongs te /
dbos sob bcu gsum gyis rtags dang rmi lam sogs la dpyad nas smon lam dang rten 'brel gcig tu bsgrigs nas gnyal nas lho brag la lam btod /
rgya gar shing gi ri nas lam byas /
grub thob mi tu dze ki dad mjal /
da nas ma ga d+har 'byon dgongs te /
dgos don 'ga' zhag dri ba'i ched du grub chen nam mkha' rgyal mtshan ba la 'phrin yig phul /
de'i tshe phyag na rdo rjes grub chen la /
byams mgon gyi sprul ba cig gi gsung shog mi bzhis khyer 'od gin yod ces gsung /
de de? sad nyin rje rin po che'i gsung yig sleb /
yang mkha' 'gro ma dkar mo cig gis /
byams pas byin gyis brlabs ba'i gang zag 'jam dbyangs dad gnyis su med pa /
lha mo dbyangs can mas rig ba ster bar byed ba phun sum tshogs pa zhig dang skye ba bco lnga'i gong nas 'brel ba yod cing /
phan tshun dpon slob tu 'brel ba 'ong ba yod pas khong spyan dangs nas /
de la chos bka' la sris ma 'jug par byin /
phar yang chos zhas zer pa zhig byung /
de nas grub chen gyis rje la zhus ba ni /
'dir cig ci nas phyags phebs bar zhu /
bka' 'dra zhu ba'i 'dod ba'ang yod /
sku tshe bsring ba'i rten 'brel bsgrig ba sogs phya snyan bskul 'dra yang 'bul ba lags /
ces ba'i gsung yig nan che ba phul /
de nas rje rin po ches lho brag bra bo dgon par byon /
skabs der tho rangs shig grub chen la /
mgon po byams pa byon gyin yod ces pa'i skad lhang ba zhig byung /
@# / /
de'i tshe rje rin po ches rgya mo ri zhes pa'i ri logs su sleb pa'i skabs su 'dug nyin de ni zla ba drug pa'i tshes bzhi bcom ldan 'das kyis chos 'khor bskor ba'i dus chen yin par 'dug /
der grub chen pas bsu ba la byon nas /
rje tsong kha ba 'od kyi dra bas shin tu mdzes pa'i 'jam pa'i dbyangs kyi skur mthong /
rje 'dis grub chen pa phyag na rdo rje dngos su gzigs shing /
de'i lto ba che ba /
bi TUdya ltar dwangs pa /
sbrul sngo khras brgyan bar gzigs /
'di ni rje rin po che'i gdul bya 'phrin las sngar las ches cher rgyas pa'i rtags yin gsung /
de'i tshe 'ja' 'od kyi gur phub cing me tog gi char bab bo / /
de nas lhan du byon nas lha khang du phebs /
lo 'di ni grub chen pa dgung lo bdun bcu bzhes pa /
rje'i so brgyad pa khyi lo yin /
de'i nub mo rje rin po ches grub chen pa la bla ma'i rnal 'byor zhus pas /
phyag na rdo rje dngos su byon nas rje rin po che la thim pa byung /
chos bco lnga'i tho rangs grub chen pa la phyag rdor gyis byams pa la bslab btus zhus gsung bas /
grub chen pas rje rin po che la bslab btus gsung bar zhus pa na /
rjes yi dam gyis gsung dam zhes dris /
gsung lags zhus pas /
grub chen gyis gtso mdzad pa'i lho brag gi dge 'dun rnams la bslab btus sogs gsungs /
de'i tshe grub chen gyi gzigs snang la /
rje rin po che'i dbu'i steng du rje btsun byams pa /
dpung ba g.yas na 'jam dbyangs dkar po /
g.yon na lha mo dbyangs can ma bzhugs pa dang /
mgon po phyag bzhi pa dang phyag drug pa sogs mkha' 'gro chos skyong bsam gyis mi khyab pas bskor ba dang /
dkar phyogs la dga' ba'i lha 'dre dang mi ma yin gyi tshogs mang po chos nyan zhing 'dug pa gzigs /
yang grub chen pas so sor 'brang ma'i dbang rjes gnang dang sems bskyed kyang zhus so / /
rje rin po ches grub chen pa la phyag na rdo rjes gsungs pa'i gsang ba bsam gyis mi khyab pa'i khrid lung rjes gnang /
phyag rngor sku lnga'i rjes gnang /
zhu lan rdo rje'i phreng ba /
zhu lan gces phreng gi lung rjes gnang /
phyag rdor khyung lnga'i dbang dang rjes gnang /
dregs pa kun 'dul gyi dbang /
rta mgrin dpa' gcig zhal gsum phyag drug pa'i rjes gnang sogs phyag na rdo rje'i sgrub skor dang /
de'i rdzogs rim gyi nyams khrid sogs zhus /
de la dbang rjes gnang gi bya ba rnams mkha' 'gro mas mdzad pa dang /
rje la bdud rtsi @# / /
ka pA la gang phul bas bdud rtsi'i lbu ba'i nang du 'jam pa'i dbyangs /
dzaM b+ha la /
rnam sras rnams bzhugs par gzigs pa sogs rtags ngo mtshar can mang du byung ba rnams ni bshad kyis mi lang ba'o / /
yang rje rin po ches dgon pa ba nas sne'u zur pa la brgyud pa'i bka' gdams gdams ngag pa'i lam rim dang /
spyan snga pa nas bya yul pa la brgyud pa'i bka' gdams gzhung pa'i lam rim sogs bka' gdams kyi chos skor gsan no / /
de la rje rin po che'i gzigs snang la /
grub chen gyi dbu'i steng du shAkya thub pa /
dpung ba g.yas par phyag na rdo rje /
g.yon du gdugs dkar mo can bzhugs pa gzigs /
'di ni rje'i 'phrin las bgegs med par bzhed pa bzhin 'grub pa'i rtags yin gsung /
phyis nyin cig rje 'dis grub chen pa la /
bdag gis lta ba'i skor gyi the tshom sel ba sogs gyi ched du rgya gar du 'gro 'dod yod /
de la bgegs med par 'grub bam zhes pa la /
grub chen gyis phyag na rdo rje la zhus nas lan gsung ba ni /
lta ba'i gnad rnams bdag gis yi dam la zhu yi /
rgya gar du byon na shing gi ri la mi tra dzo ki bzhugs pas de la mjal ba sogs ngo mtshar ba 'ong zhing /
rig gnas bco brgyad la mkhas pa'i paN+Di ta chen por 'gyur te /
rdo rje gdan gyi phrir bzhugs ba'i mkhan bo mdzad ba 'od na'ang /
sku tshe thud zhing bod du mi 'byon par 'dug /
khyed kyi 'khor 'di rnams kyang tshogs lam pa dang sbyor lam pa yin par 'dug pas /
yul de'i tsha ba ma theg par tshe la gegs su 'gyur /
de bas bod du bzhugs nas 'jam pa'i dbyangs la gsol ba gdab na 'phral du rjes su 'dzin pa 'od zhing bstan ba la phan thogs chen po 'byung zhes gsung bas /
rje rang yang de ltar du 'gyur ba dgongs nas phebs pa bshol lo / /
de'i tshe 'jam pa'i dbyangs kyis rje 'di la rdzing phyi'i byams pa la rab byung gi rtags tshang ma'i 'bul ba dang /
tshangs pa'i cod pan zhes bya ba'i bstod pa don gyi rim ba 'di lta bu zhig brtsams nas phul na phyis 'dul ba'i bslab khrims rnam par ngag ba'i sgo nas bstan pa la phan pa rgya chen po 'byung ba'i rten 'brel yod ces gsung ba dang /
grub chen pas kyang de ltar du bskul bas /
byams pa mgon po la 'gro ba nyam thag pa rnams la thugs rje bskul ba dang sbrags pa'i bstod ba tshig sbyor yid 'phrog cing don rmad du byung ba tshangs pa'i cod pan zhes bya ba brtsams nas /
chos gos rnam gsum lhung bzed mkhar gsil gding ba @# / /
chu chogs sogs dang /
gzhan yang mchod rdzas du ma /
zhal gser bcas rdzid phyi'i byams mgon la 'bul ba la bskur /
yang grub chen bas /
rje rin po ched gung lo bzhi bcu rtsa lnga la sku tshe'i bar chad chen po 'ong ba mkhyen nas /
de sel ba'i ched du phyag rdor 'khor chen gyi dbang bskur /
'di'i bskyed rdzogs kyi zab khrid bdud rtsi'i thig pa zhes bya ba'i lung khrid rnams phul /
der rje rin po che la phyag rdor 'khor chen dngos su byon nas thim pas sku tshe'i bar chad sel lo / /
de'i tshe rje 'di la grub chen pas /
da lan 'di nas tsa ring 'byon pa dang /
gnyal sogs su byon na bstan 'gro la phan pa khyad par can 'byung /
phyis rgya gar gyi mkhas grub cig gi sku'i snang ba dang /
brtsams pa'i bstan bcos la brten nas stong nyid kyi rtogs pa dpyis phyin pa 'ong /
re zhig bya bral gyis 'chad nyan mdzad na bstan 'gror phan che zhes sogs zhus /
grub chen pas rje 'di'i sku bsod rgyas pa'i ched du rnam sras la gtor ma phul bas /
de'i nub mo rje rin po ches rdo rje rnam 'joms la rnam sras bzhis bskor ba gzigs shing /
phyag rdor gyis de'i sgrub thabs las tshogs dang bcas pa gsungs /
gnas der zla ba bdun bzhugs /
yang 'dir bzhugs pa'i skabs shig phyag rdor gyi bstod pa yan lag bdun pa smon lam dang bcas ba mdzad do / / / /
dgung lo so dgu'i shing phag lo'i dpyid slar log nas gnyal lo ror byon /
lo ro stong stag tu zla ba lnga tsam bzhugs /
der dge ba'i bshes gnyen chen po brin las pas mdzad pa'i bstan rim chen mo gdan drangs byung ba la /
bsu ba mdzad /
mchod pa phul /
phrin las pa 'di ni lo chen blo ldan shes rab kyi sras kyi thub bo gro lung pa zhes grags pa de'o / /
bstan bcos de la zhib tu gzigs pas rgyal ba'i gsung rab mdo sngags thams cad kyi gnad gang zag gcig 'tshang rgya ba'i lam du dril nas nyams su len tshul /
lam gyi ngo bo /
grangs nges /
go rim rnams klu sgrub thogs med gnyis las brgyud pa'i gdams ngag yin par thugs nges 'khrungs /
slob ma rnams la bstan rim tshar gcig gsung /
'dir rnam thar chen mo las /
lar yang bya bral la byon pa nyid nas /
rgyal ba'i gsung rab mtha' dag gi don tshig spyi tsam la ma las par da lta las dang po pa nyid nas rang gi rgyud la bskor nas nyams su blangs pas chog pa'i tshul /
lam gyi ngo bo /
grangs nges /
go rim sogs thams cad shing rta chen po rnams kyi lam srol dang @# / /
mthun pa zhig med du mi rung bar gzigs nas bla ma yi dam la gsol ba drag tu btab cing /
gsung rab dgongs 'grel dang bcas ba mtha' dag la zhib tu dbyor pa rgyu na mi 'chang du mdzad pas /
thog mar bshes gnye na bsten pa nas mgo brtsams te /
mthar zhi gnas dang lhag mthong la bslab tshul gyi bar theg pa che chung thu na mong dang /
theg chen thun mong ma yin pa'i lam spyi dang /
de'i steng du sngags kyi thabs mkhas kyi khyad par thun mong ma yin ba rnams snon ba btab nas nyams su len tshul gyi lam gyi ngo bo dang go rim dang grangs nges la phyin cim log ba'i nges ba 'khrungs nas gsung rab dgongs 'grel dang bcas pa gang la'ang khol bton re tsam ma yin par thams cad gang zag gcig 'tshang rgya ba'i cha rkyen du sbyar nas nyams len gyi phyogs su 'khyer shes ba /
de yang bshad ba tsam ma yin par /
da lta blo mthong man dbang po rab 'bring tha ma gang yin gyi rgyud la bskor nas dmigs rnam gyi rim par nyams su len pa'i lag len du 'khyer bde zhing 'chun che la /
sems 'dul ba'i rim ba 'ba' zhig lhur mdzad pa'i sgo nas gdul bya mchog dman thams cad ji ltar bkri ba'i rim pa la mda' brnyes shing /
gangs ri'i khrod 'dir tshul 'di ni /
sems dpa' chen po dbal mar me mdzad ye shes kyi gdams pa byang chub lam gyi rim pa'i mtshan nyid dang sngags kyi theg pa'i lam gyi rim pa phyin ci ma log bar gtan la phab pa'i shing rta'i srol 'di nyid ya mtshan par gzigs shing /
de'i srol la brten nas thugs nges ched 'khrungs /
dpal ldan a ti sha'i gdams pa'i srol la yang dge ba'i bshes gnyen chen po po to ba sogs kyi gdams pa la yang rmad du byung ba'i thugs des yod mod kyi /
'on kyang lhag par /
bla ma lo ts+tsha ba chen po blo ldan shes rab kyis mdzad pa'i bstan rim dang /
de'i sras kyi thu bo dpal ldan gro lung pas mdzad pa'i bstan rim chen mo sogs dang /
dang nyid kyis dgongs pa'i lam gyi rim pa rnams mthun shas che zhing srol phul tu byung bar gzigs so / /
dpal ldan a ti sha'i gdams pa de yang /
gsung rab dang dgongs 'grel gyi bstan bcos man ngag mtha' dag lam gyi rim pa gcig tu dril nas ston par snang bas /
'chad shes pa dang nya na shes pa gnyis kyis bshad cing nyams su blangs na man ngag chung chung du ma zad gsung rab mtha' dag gi gur 'grig nas 'ong bar snang bas /
lam thun mong ba la blo sbyong ba nas 'khrid dgos pa'i gdul bya rnams la khrid kyi rnam @# / /
grangs mang po ston pa ma byas gsung zhing /
'di kho na'i steng nas gtso bor 'khrid bar mdzad do / /
zhes gsungs so / / / /
da ni dkyus la 'jug par bya ste /
de nas gnyal gyi bra gor dgon du byon nas mkhan chen chos skyabs bzang bo la 'dul mngon dbu ma sogs kyi lud dang /
be bum sdon po rtsa 'grel /
spyod 'jug /
blo sbyong sogs mdo sngags kyi gdams pa mang po dang /
po to ba nas shar pa la brgyud ba dang /
po to ba nas gdol ba la brgyud pa'i bka' gdams gzhung ba'i lam khrid rdzogs par gsan /
de'i dbyar gnyal smad gsal rje gangs kyi yar 'dren dgon par re zhig bzhugs /
gtsug tor rnam rgyal ma'i bstod pa 'chi med grub pa zhes bya nas dad bas 'di phyi kun du gdul byar 'gyur bar 'dod nas bar rgya gar gyi paN+Di ta gcig gi gzhung la brten nas dbu ma'i lta ba rtogs ba 'ong zhes lung bstan /
rje 'di'i chos la snying nas dad bas 'di phyi kun du gdul byar 'gyur bar 'dod nas gsol ba 'debs mkhan rim gyis byung bas dpon slob sum cu lhag par gyur /
'dir mthun rkyen dkon par byung ba la rnam sras la gtor ma phul bas 'phral du mthun rkyen phun sum tshogs pa lhag dang bcas par byung /
'dir yang rnam sras kyi zhal gzigs so / /
de nas rje rin po che dpon slob sum cu lhag bcas tsa ri rma chen la byon /
tsa ri 'di'i rtse mor mi phal ba 'gro mi thub pa shin tu mtho zhing /
bde mchog gi dkyil 'khor dngos su bzhugs pa byin rlabs shin tu che ba yin no / /
rjes ri'i steng du zhag 'ga' bzhugs /
'khor lo bde mchog gi bdag 'jug sogs mdzad /
'dir 'khor lo bde mchog gis lus kyi dkyil 'khor du dbang bskur ba sogs ngo mtshar ba'i rtags mang du byung /
ri khrod rnams su phebs /
ri pa rnams la mang ja gnang sbyin mdzad /
tsa ri nas mar log phebs pa'i la kha cig tu byon nas /
gnas 'dir yang tshogs 'khor nang mchod dang bcas pa bya dgos na'ang mi thub par 'dug snyam du dgongs ma thag /
zhabs kyi logs shig tu tsher ma zug pa lta bu'i tsha gzer dang snyun zug che ba mdog nag po skrangs pa che ba'i rma zhig byung bas 'phral du nang mchod dang bde ma chog gi tshogs 'khor bshams nas phul bas tshogs 'khor ma rdzogs gong nas bsnyun zug dwangs shing 'phral du bde bar gyur to / /
de nas rim gyis phebs nas mo la zhes pa'i la rtsar zhag bzhugs mdzad pa'i nub mo rje btsun byams @# / /
mgon sku shin tu che ba /
lhun po lta bu'i gzi brjid can /
nyi ma lta bu'i 'od zer 'bar ba /
phyag gnyis chos 'chad kyi phyag rgya dang bzang po'i 'dug stangs kyis bzhugs pa cig gis rje 'di la /
rigs kyi bu khyod kyis sangs rgyas 'jig rten du byon pa 'dra ba zhig 'ong bar shes par byos shig /
ces seng ge'i sgras dbugs byung zhing /
spro ba bskyed pa'i snang ba dngos su byung gsung ste /
de bas na snyigs ma'i dus 'dir /
rje btsun bla ma 'di ni rgyal ba'i bstan pa la rgyal ba nyid dang khyad par ma mchis pa'i tshig gis bsngags ba ni rang bzhin brjod pa ste /
shes ldan dag gis kyang ston pa nyid dang mtshungs par blta bar bya zhes gsungs /
grub chen nam mkha' rgyal mtshen pas sngar rje rin po ches the tshom gyi dri ba mdzad pa rnams phyag na rdo rje la zhus pas /
phyag rdor gyis zhus lan sman mchog bdud rtsi'i 'phreng ba zhes bya ba bka' bstsal zhing /
gzhan yang rje 'di'i skye ba gong ma rnams dang /
kha che khri stan du ma ti b+ha dra shrir gyur pa dang /
mthong thos reg ba kun la phan thogs pa dang /
yon tan gyi mtha' tshad med pa rnams gsal bar gsung /
grub chen bas de rnams yi ger bkod nas bskur ba'i lan du rje rin po ches gsung yig phul ba ni /
! na maH shrI gu ru badzra pA Ni ya /
gdong bzhi dga' ma'i bdag po sprin la zhon / /
'phrog byed stobs ldan gsod dang rab 'phyang gsod / /
gdong drug yi dwags dbang po sngon gyi lha / /
gdengs can dbang po rig 'dzin grub ba'i rje / /
srid na dregs pa'i khur gyis rab brjid pa'i / /
gang gi gtsug rgyan nor bus mtshan pa la / /
yid 'ong zhabs kyi rdul gyis reg gyur pa / /
mthu stobs bdag pos 'gro kun skyong gyur cig /
bskal bzang bde gshegs stong gi bstan pa la / /
mtshan dpe'i dra bas dkrigs pa'i gzugs kyi sku / /
ma lus srung ba'i don du dbang bskur ba / /
rgyal ba'i dbang po khyod la phyag 'tshal lo / /
mu med zhing gi rgyal ba sras bcas kyi / /
ma lus sku gsung thugs kyi gsang ba'i gnang / /
kun la sgrib pa med ba'i sbyan mnga' ba / /
glog phreng 'khyug pa'i dbus na char sprin tshogs / /
'brug sgra'i gad mos nam mkha' 'gengs pa bzhin / /
mi bzad me dbung dbus na drag po'i sku / /
bzhad ba'i nyams kyis sa gsum g.yo la 'dud / /
dpag med rgyal la rgya chen tshogs gnyis bskrun / /
mtha' med 'gro ba'i don du sems mchog bskyed / /
zad med smon lam mthu las legs 'khrungs pa'i / /
mtshungs med rgyal ba'i sa su? bo ring du rgyal / /
rnam dag lam la lta ba'i dmigs bu bral / /
thar ba'i khang bzang /
@# / /
'khrid ba'i mgon gyis dor / /
srid pa'i g.yang sar zhugs pa'i 'gro rnams kyi / /
dpung gnyen mchog khyod dus ring zhabs brtan mdzod / / / /
de ltar lhag pa'i lha dang rgyal sras chen po la mchod cing shis pa brjod pa'i ngag sngon du btang nas /
skabs kyi zhu ba ni /
sku khams rin po che 'gro ba'i dbal du brtan pa'i thad nas gsung shog sga skya'i rten dang bcas pa dge bshes gzhon seng gis 'phrod pas thugs la btags shing /
khyad par du rgyal ba sras bcas kyi dgongs pa'i gnad dril ba'i man ngag 'phags pa lag na rdo rje'i gsang tshig /
zhus lan sman mchog bdud rtsi'i phreng ba gsang bdag gi zhal sda nas ji ltar gnang ba bzhin lhag chad nor gsum rang bral ba yi ger bkod pa gnang ba 'phrod ba na /
gsang bdag gsung gi /
bdud rtsi yis / /
yid kyi de ba rdzogs par byas / /
nyon mongs nad las rgyal bar gyur / /
lcad lo can du phyin pa snyam / /
slar yang zhu ba 'ga' zhig bgyid bad spro ba'i rgyu mtshan ni /
ding sang thub pa'i bstan pa nub tu ni nye /
bstan ba'i rtsa lag mchog rnams ni 'das /
sems can gyi skal ba bzang bo bri ba'i skabs su zhi gyur /
pha rol tu phyin pa dang sngags kyi theg pa'i nyams len gyi gnang snyan nas snyan du brgyud pa'i rgyud ba rnams ni chad /
de'i stobs kyis bshad ba dang bsgrub pa mjad ba rnams kyang snyan brgyud kyi gdams ngag gi gnang med bar tshig dang yi ge tsam mthong ba dang /
thos ba lhung byas te /
lcags kyu med ba'i glang po che bzhin du rgyal ba'i bka' la gya tshom gyis zhugs nas rang rang gi 'dod ba'i dbang gis 'di ni bden gyi gzhan ni gti mug go zhes phyogs yongs su brung nas /
nyams len la chad cher mi byed bar rtsod ba 'ba' zhig lhur len to / /
der ma zad gzhan gyi skyon 'ba' zhig rtog ba la zhugs pas pha rol gyi yon tan lta ba'i mig ni long /
rang gi skyon la rtog pa'i bsam pa dang ni bral /
rnyed ba dang bkur sti'i zhags bas bcings ba la brten d+nas /
lkog tu gyur ba'i gang zag dam pa re re tsam yod na'ang /
phrag dog dang nga rgyal gyi mun ba chen pos blo yi mig bsgribs pas mthong ba'i lam du gyur pa ches shin tu dka'o / /
bdag gis kyang mdo phyogs kyi bshad pa yod pa rnams la /
lo sbrel gyi bar du thos pa cung zad bgyis shing /
man ngag zab bar grags ba 'ga' yang yang zhus pa'i mthar /
rgyal ba sras bcas kyi dgongs ba /
thos pa'i rjes 'jug sgrub ba snying por byed / /
skye ba'i rjod las tshegs chud thar bar 'gyur / /
zhes gsungs ba ltar rig nas sgrub ba la mos pa drag po byung na'ang /
tshe gcig lus gcig @# / /
la 'tshang rgya ba thun mong ma yin pa'i gdams ngag yod pa yin zer ba sha stag 'dug ba la /
gsung rab nas bshad pa dang sbyar na la ma dngos skyes pa lha zhog /
de skye ba'i snod du dud 'a'i yon tan rnams skyes pa'ang dka' ba'i rigs su yod tshod du 'dug /
theg ba dman ba'i go 'phang la rmi lam du yang 'dod pa med pa skad ther zhing /
rang bde 'dod pa la til gyi cha tsam yang ma gnod par yod pa 'dra /
lam gyi gnad dam pa rnams la myong ba phul du phyin par khas 'che zhing /
chos brgyang kyi gser nas skad cig kyang ma 'phags bar 'dug pa dang /
thams cad mkhyen pa'i khyad chos rgya 'bras khyad du mi gsod pa yin pa la /
de la yid mi ches par lang du gsod 'dod pa'i skyobs la /
ded gsang sngags pa yin zer nas blang dor yal bar 'dor /
de lta bur gyur ba'i skabs su /
the tshom kun gcod nus pa'i gang zag gzhan ma rnyed pas /
khyed sangs rgyas la dngos su zhus pas chog pas /
zhu ba 'di rnams dge bshes 'dis zhu bang yod pas thugs la 'dogs par zhu /
ces ba 'di ni lho brag mkhan chen phyag rdod ba la /
rje thams cad mkhyen pa tsong kha pas phul ba'o / /
gsung shog 'di bar 'dir 'jug pa'i gsal kha med kyang rags tsam gyis mthun ba'i tshong du 'dug pas 'dir bris /
de nas gnyal smad seng ge rdzong du phebs / / / /
dgung lo bzhi bcu'i me byi lo'i dpyid gnas der bzhugs nas dus kyi 'khor lo'i rdzogs rim yan lag drug sogs la zhib tu dpyad pas mi 'khrul ba'i des pa 'khrungs shing /
'phyugs med kyi gzed thebs pa lta bu'i mi 'jigs pa brnyes /
dus 'khor sbyor drug gi dka' gnad bsdus ba rdo rje'i tshig sbram zhes pa'i tshigs bcad mdzad /
de dus bcom ldan 'das dus kyi 'khor lo dpa' gcig gser gyi mdog can nar mar gzigs shing /
nub cig gi mnal lam du /
khyod kyis dus 'khor gyi chos 'di la rgyal po zla ba bzang po 'ongs pa lta bu yod ces gsung /
der rjes sngon chang gzhan la bshad pas phan thogs 'jigs rung tsam ni ma byung /
rang gi rgyud la go ba rnam dag skyes pa la dgongs pa yin 'dug ces gsung /
yang skabs der lha mo dbyangs can mas /
dgung lo lnga bcu rtsa bdun thub /
de bar rang gzhan gyi don dpag tu med pa 'grub gsung ba la /
rje btsun ma rnam par rgyal ma la sogs pa la gsol ba btab cing bsnyen sgrub mang du byas pas de las ring zhig thub par mi 'gyur ram zhes zhus pas /
de thams cad phal cher sngon gyi smon lam gyi @# / /
shugs dang /
chos rab tu rnam 'byed kyi shes rab la thugs 'dun ches pa la sogs pa'i dbang gis blo gros gong nas gong du 'phel ba'i rgyu 'ba' zhig tu song bas sku tshe la de tsam du phan pa ma byung zhes gsung ba zhig byung /
rtogs ldan pa la /
rje btsun gyi gsung nas /
da phan chad sku tshe'i bar chad la sgos su dmigs pa'i bzlog thabs dang /
sku tshe bsring ba'i phyi nang gi rten 'brel legs par bsgrigs na dka' seb zhig la bzlog par nus so / /
zhes gsungs /
yang rje rin po ches rje btsun 'jam dbyangs la sngags mtshan nyid kyi lam gyi ngo bo dang /
go rim /
grangs nges sogs dang /
khyad par zhi lhag gi nyams len gyi gnad rnams zhus pas /
da nged la yang yang dri mi dgos /
gzhung chen mo rnams la zhib par dpyod dang /
nged kyis bstan pa rnams dang phal cher mthun pa sha stag 'ong /
mi mthun pa re tsam byung na 'dor spus gdams ngag tu 'dod pa rnams la 'bab kyi /
gzhung chen mo rnams 'dor du mi rung ngo zhes gsung zhing /
man ngag gis lde mig byas nas mdo rgyud dgongs 'grel dang bcas pa rnams la dpyad pas dpyad pa rdzogs pa'i tshad ni /
lung rig gi lam nas drangs pa'i nges pa rnyed nas blos don der thag bcad kyang gting nas mi bde ba'i rnam pa med pa zhig 'ong /
de dus don de la dpyad pa rdzogs pa yin no zhes gsung ste /
phyin chad tshad de 'khrul med rang zhig byung zhes rje rang nyid gsung ngo / /
yang rje btsun phyis nga phyin chad sgo gsum gyi mdzad pa thams cad gzhan don kho nar gyis gsung /
de nas gnyal gyi gsar phye 'bum pa la mchod pa rgya chen po phul /
de'i tshe rje btsun gyis da slob ma thams cad kyis chos gos sogs rab byung gi rtags tshang ba dang /
phyi dro'i kha zas spong ba sogs la 'bad nas 'dul ba'i lugs rnam par dag pa gyis gsungs ba la /
rje 'dis da lta dus kyi dbang gis 'dul khrims rnam dag bsgrub dka' zhing /
mang po'i blo la mi 'bab pa'i rgyu mtshan zhus kyang /
rje btsun gyis sngon gyi smon lam gyi stobs kyis 'grub yong zhes gsung /
rje rang nyid kyang so thar gyi sdom pa ni bstan pa'i rtsa ba yin zhing /
'di dag na bstan pa dag par 'gyur ba sogs la dgongs nas /
'dul ba'i lugs nyams pa thugs kyis ma bzod par gso bar bzhed cing 'dul ba'i chos mang du gsungs /
slob ma rnams la chos gos rnam gsum gyi tshad dang /
dras drub kyi tshul /
gyon lugs /
gding ba'i tshad dang 'ding lugs /
lhung bzed 'dzin lugs dang kha bshal bgru ba /
@# / /
phyi dro'i btung ba la rung chu 'debs pa sogs lag len rnams zhib par bslabs /
yon tan kun gyi gzhi ma tshul khrims dag pa yin pas 'bad nas bsrung dgos /
nged la ni so thar gyi pham lhag sbom po'i ltar ba 'ong ma myong /
ltung byed dang nyes byas bag re byung ba rnams bshags bsdam byed gsung nas phyir bcos tshul bzhin mdzad /
'khor rnams la'ang rang rang gi sems la brtags nas phyir bcos gyis zhes bshags pa sogs byed du bcug /
gangs ri'i khrod 'dir sangs rgyas kyi bstan pa ches cher nyams par gyur pa la /
gting nas mi bzod pa'i thugs kyi shugs drag pos /
bstan pa rin po che'i rmad dka' ba chen pos gzhi nas btsugs par mdzad pas /
phyi rabs gangs ri'i khrod kyi skye bo yongs la rgyal ba nyid dang mtshungs par bka' drin che ba yin no / /
skabs 'dir grwa'i lhag gi ri gzar po de nas pha bong chen po rnams 'gril te dge 'dun rnams skrag pa la /
rje rin po ches sdigs mdzub mdzad pa tsam gyis rdo rje rnams rang rang gi sar chag sa nas deng sang gi par mi 'gul bar yod do / /
yang cha zhes pa'i sa'i phyogs nas rlung 'tshub chen po gnam sa 'brel ba lta bu byung nas 'od ba la sdigs mdzub mdzad pa tsam gyis phyir log nas zhi bar gyur /
gzhan yang rgyal gdon sogs kyi gnod pas na tsha drag po byung ba dang /
smyos pa sogs la'ang byin rlabs mdzad pa tsam gyis lus sems kyi zug rngu dag song ba rnams drung la bod dag gis mang du mthong ba yod gsung ngo / / / /
dgung lo zhe gcig pa'i me glang lo'i dpyid gnyal gyi sgang chung gi lha khang du bzhugs nas dge 'dun rnams la chos sna tshogs gsungs /
rje'i thugs rje'i stobs kyis khyim pa'i skye bo'i tshogs mang du 'dus pa la'ang bsnyen gnas dang skyabs 'gro sogs 'phral dang yun du phan pa'i dge ba la spyod par mdzad /
rje rang nyid kyis thog drangs thams cad la bskul nas sats+tsha 'bum phrag mang po btab /
phyis kyang lo re bzhin sats+tsha 'debs pa'i srol btsugs pa deng sang gi bar du yod /
de nas dbyar gyi skabs gnyal gyi stong rab grong dgon du byon /
dbyar gnas mdzad /
de'i tshe slob dpon chen po dar ma rin chen pa'i zhal snga nas dka' bcu'i grwa skor mdzad tshar nas /
rje rin po che'i snyan grags che ba gsan te gzhung gi bka' gnad rnams brgal brtag mdzad nas the tshom chod pa'i bsam pas phabs /
der rje rin po che slob mar bcas pas ser sbreng sogs kyi bkur stis bsus /
rje rang gi bzhugs stan dang @# / /
mnyam pa'i stan la bzhugs su gsol /
ram pa'i chos kyi 'bel gtam bgro bar mdzad /
dar ma rin chen pas dka' gnang mang po dris ba la /
rje 'dis gang la la yang thogs pa med par lan mdzad /
rje 'dis rtog ldan la skye ba'i dka' gnang las brtsams te dogs slong mdzad pas /
dar ma rin chen pas lan gyi spobs pa ma byung ba la /
rje rin po ches rton pa bzhi'i zab gnang dang /
dpal ldan chos grags kyis mdzad pa'i rnam 'grel gyi lung drangs nas tshad ma'i rigs pa la brten te /
rgyal ba'i gsung rab thams cad thar 'dod rnams la 'dod du mi rung ba'i gdams ngag yin ba'i rgyu mtshan dang /
gsung rab thams cad kyi dgongs pa gcig tu dril nas nyams su len pa'i gnang zur tsam gsungs pa la /
dbang rnom chos kyi spyan ldan mkhas pa chen po des legs par shes nas /
phul du byung ba'i dge ba'i bshes gnyen 'di lta bus chos 'di 'dra gsung ba la stan la bsdad pa mi rigs snyam du dgongs nas /
stan med par 'og tu bzhugs nas bka' nyan cing /
rje'i gsung gis phul du byung ba'i don chen po shes nas sgro 'dogs chod pa la dga' ba dang /
rje 'di ni rgyal ba'i gsung rab ma lus ba gcig tu dril nas 'chad ba la smon lam stobs chen grub pa'i kun mkhyen chen po yin par 'dug snyam du nges pa'i dad pa mnan bas mi non pa shugs drag po 'khrungs pas ma bzod par spyan chab nyil ba byung /
de nas bka' rdzogs pa'i rjes su yang langs te phyag mang du btsal nas /
rje rin po che'i zhabs la dbu gtugs nas 'di skad zhu /
bla ma rin po che la zhu ba ni /
da lta nges rje btsun red mda' pa la rgyu mtshan zhus nas /
rje rin po che nyid zhabs kyi padmo ji srid brtan par bzhugs pa'i bar du sku dang grib ma ltar 'bral med du zhabs phyir 'brang bar 'dod bas thugs rjes gzigs su gsol / /
zhes dang gus drag pos zhus pa na /
rje rin po ches kyang thugs brtse ba chen pos gnang ba mdzad /
lo 'dir dang ma rin chen pa'i zhal snga nas dgung lo so bzhin pa yin 'dug cing /
dus 'di nas bzung ste rje rin po che'i slob mang gyur te rgyun du 'brangs /
rje rin po che sku gshegs pa'i rjes su dga' ldan gyi gdan sar bzhugs pas /
rgyal tshab chos rje dar ma rin chen zhes yongs su grags shing /
rje'i bstan pa ches cher dar bar mdzad /
rgyal tshab pa 'byon pa'i tshe bsu ba sogs mdzad pa ni bla ma 'di phyis dga' ldan khri la bzhugs nas bstan pa la phan pa chen po mdzad pas de'i rten 'brel bsgrigs pa 'dra /
@# / /
yang rjes rgyal tshab pa la rang gi na bza' gnang zer ba'ang yod /
de'i tshe rje rin po ches rab grong mkhan po la zhal ta gnang nas gnyal sde bzhi'i dge 'dun phal cher dang /
sde snod 'dzin pa mang po 'tshogs nas zhag du ma'i bar du tshogs 'don dang 'chad nyan mdzad /
tshogs de la mang ja 'bul ba sogs rab grong mkhan pos sbyin bdag gi mthil len byas /
dang ldan gyi 'bul ba mang du byung bas phun sum tshogs par grub /
de yang gnyal gyi bla dpon rnams bzhugs gral sogs la ye mi 'cham pas lhan cig tu 'tshogs pa mi srid pa tsam yin pa la /
skabs 'dir rje rin po che'i thugs rje dang bsod nams kyi shugs dang thabs la mkhas pa'i stobs kyis thams cad rtsod pa med cing dam pa'i chos kyi dga' ston gyis dus 'da' bar gyur to / /
de thams cad la rje rin po ches dad 'bul dang /
bsnyen bkur dang /
lo re bzhin 'tshogs pa'i zhal ta sogs mdzad pas thams cad kyis dga' spro dang bcas dang du blangs shing /
deng sang gi bar du yang lo dus la tshes 'khor zhag mang po byed bzhin pa yin la /
de la ni sngar bzhin tsong pa med cing /
re las gzhan pa'i skabs su ni gral dang ja sogs la rtsod pas lhan cig tu 'chogs lar mi byed do / /
'dus sde btsugs pa 'di ni mdzad chen bzhi'i gcig yin zer ro / /
rje bla ma byams pa rin po che'i rnam thar las /
sngar rje bla ma tsong kha pa chen po bzhugs dus mi dra gzhan thams cad 'ur langs te mjal khar phyin bar /
sa skya'i bla ma zhig gi bsam pa la rje rin po che la dbang sdud kyi las stobs chen zhig yod pa 'dra snyam nas khong pas sku mdun du phyin te dbang sdud kyi las la ci zab zhus pas rje rin po ches dbang sdud la rang rgyud chos rang mthun pa 'di rang zab bar gsung /
zhes 'byung ba lhar rje 'di ni chos 'jig rten gang la yang phyogs lhung gi dri ma yi med cing thugs gzu bor bzhugs pa'i steng nas /
bstan 'gro spyi dang bye brag la gang phan dang gang 'os mdzad pa dang /
thugs bskyed smon lam gyi stobs kyis 'phrin las 'bad med du 'grub pa yin no / /
nges na rang cag gis kyang tsho 'di'i chos brgyad sogs kyi dbang du ma shor par gang chos dang mthun pa byed rgyu byung na 'phral phugs kun du legs par nges so / /
de ltar gnyal phyogs su bstan 'gro'i don legs par mdzad nas /
zhe gcig pa'i ston der 'ol kha'i phyogs su phebs /
de nas 'o de gung rgyal gyi ri'i logs dben gnas dwags po lha sdings su bzhugs nas chos mang du @# / /
gsungs /
de yang thal rang gi lta ba'i gnang rnams la /
bya bral la 'byon pa'i gong nyid nas de bar du dpyad pa nad mar mdzad na'ang /
mthar thug pa'i gnang la mi bde ba gtan nas log pa'i nges pa 'dren ma thub /
gnas der bla ma dang rje btsun 'jam pa'i dbyangs tha mi dad du byas shing gsol ba drag tu 'debs pa dang /
rigs pa'i dpyad pa zhib par mdzad pas /
mtshan mo zhig mnal lam du /
'phags pa klu sgrub yab sras lnga dang bzhin yod med kyi gnad rnams la 'bel ba'i gtam gyis bka' bgro ba mdzad kyin 'dug pa'i nang nas /
slob dpon sangs rgyas bskyangs yin zer ba'i paN+Di ta sngo bsangs sku bongs che ba zhig gis dbu ma'i rgyu dpe zhig phyag na bzung ba tshur byon nas rje'i dbu thog tu bzhag ste byin gyis brlabs /
bud+d+ha bA li ta'i lugs bzhin rtsa shes tshar gcig gsung ba byung /
de'i sang nyin rab byung cig gis bud+d+ha pA li ta'i dpe zhig phul bas rten 'brel 'grigs /
rtsa ba shes rab ni yum gyi mdo nas gsungs pa'i stong pa nyid kyi don bkral ba'i bstan bcos yin zhing slob dpon klu sgrub kyis mdzad pa yin la /
bud+d+ha bA li ta ni de'i 'grel pa ste sangs rgyas bskyangs kyis mdzad pa'o / /
rje 'das de'i tshe bud+d+ha pA li ta la gzigs pas 'bad pa med par thal 'gyur pa'i lta ba'i gnang dang dgag bya'i mtshams 'dzin sogs la sngar dang mi 'dra ba'i nges pa gting tshugs pa 'khrungs shing /
mtshan 'dzin gyi dmigs gtan thams cad zhig /
de kho na nyid kyi don la mtha' gzhan du dogs pa'i sgro 'dogs lhag ma med bar drungs phyung bar gyur te /
phyin chad dang re'i rjes 'jug rnams kyis slob dpon sangs rgyas ba skyangs kyi 'grel pa 'di la'ang blta dgos zhes yang yang gsung ba'i rgyu mtshan ni /
de la bltas na lta ba'i gnad la nges pa lhag par rnyed pa'i rten 'brel zhig yod pas de ltar byas pa yin zhes gsung ngo / /
des na rtsa she'i rgya cher 'grel mdzad pa'i skabs su /
gzhung dka' ba'i gnas phal che bar sangs rgyas bskyangs kyi 'grel pa re drangs pa'i bshad pa'ang ched kyis mdzad pa'i rgyu mtshan yang de yin no / / / /
dgung lo zhe gnyis pa'i sa stag lo'i dpyad dbyar gnyis dwags po lha sdings nyid du stong nyid bsgom zhing bzhugs /
skabs 'dir ston pa la shes nas mi phyed pa'i dad pa thob pa'i shugs kyis drangs pa'i bsngags pa brjod pa zab mo rten cing 'brel bar 'byung ba gsungs pa'i sgo nas bstod pa legs par bshad pa'i snying po zhes bya ba mdzad do / /
'dir rnam thar chen mo @# / /
las /
de ltar de kho na nyid kyi don la rigs pa'i stobs kyis sgro 'dogs lhag ma med bar chod de /
stong pa nyid la thugs rtse gcig tu mnyam par 'jog pa'i ting nge 'dzin lhur mdzad cing /
yang dag pa'i dran shes kyis legs par bskyangs pa'i goms pa phul du phyin par mdzad pa'i stobs kyis /
rje nyid kyi zhal nas /
da lta legs bar goms pas rjes thob tu'ang sna tshogs pa'i snang ba 'di thams cad stong bzhin du snang ba'i sgyu ma ltar 'char gyi /
stong pa nyid kyis rgyas ma thabs pa'i snang ba rang dga' ba cher mi 'char bar 'dug ces gsung ngo / /
tshul 'di ni mkhas pa mgu bar byed pa'i rnam par thar pa ches dpag par dka' ba /
rgyal ba sras dang bcas pas kyang bstod pa'i phreng bas bsngags par bya ba'i yul yin na /
bdag cag dag gis lta smos kyang ci zhig 'tshal /
de yang bla ma 'di ni /
gong du brjod pa ltar /
bla ma dang yi dam tha mi dad du byas nas gsol ba 'debs pa dang /
bsag sbyang sogs la rtse gcig tu brtsan par mdzad cing /
skye bo phal ba rnams kyi blo yul du bya dka' ba tsam gyi bsnyen bsgrub la rgyun mi 'chad du brtson par mdzad pas /
lhag pa'i lha du mas byin gyis brlabs pa'i tshul dpag pad dka' ba yod la /
khyad par rgyal ba kun gyi yab gcig rje btsun 'jam pa'i dbyangs kyi zhal mngon sum du yang yang gzigs shing /
dge ba'i bshes gnyen mdzad pa'i stobs kyis /
gsung rab mtha' dag gi don la 'khrul pa mi mnga' bar gyur pa yin la /
ji 'dra ba'i rtogs dka' ba zhig yin na'ang /
thog mar rigs bas zhib tu dpyad pas phal cher dgongs 'ong /
de ltar mdzad kyang thugs nges mtha' chod pa 'dren ma thub pa rnams la /
bla ma dang rje btsun 'jam pa'i dbyangs tha mi dad la gsol ba drag tu btab cing maN+Dal phul bas /
de ma khang 'bad med du dbyis phyin par dgongs nas 'ong ba bsnyon mi nus par yod la /
gzhan yang rje btsun 'jam pa'i dbyangs kyi sku dang gsung gi snang ba sogs kyi rnam par thar ba zhib par ni dngos su yongs la bsgrag par mi nus mod /
'on kyang /
gsung rab kyi don la tshul ji ltar dpyod /
dpyad pa rdzogs ma rdzogs /
nyams len gyi gnad /
gdul bya ri ltar bkri /
'khor ji lta bu ba sten /
gnas ji lta bur bzhugs pa sogs phal cher dang bzos zhugs pa ma byas zhos gsung ngo / /
zhes so / /
yang sngar rdzing phyir bzhugs pa'i skabs su 'jam pa'i dbyangs kyis byams mgon gyi bstod pa rin chen gsal sgron rtsoms zhes bskul ba thugs la bzhag nas yod pa de 'dir brtsams /
gzhan yang @# / /
byin rlabs nye brgyud kyi gsol 'debs dngos grub snye ma dang /
ston pa shAkya'i rgyal po'i bstod pa byin rlabs nyer 'jug /
red mda' ba'i yon tan dran pa'i bstod pa dang /
dmigs brtse ma rnams bka' rtsom mdzad /
dmigs brtse ma 'di ni dang por rje rin po ches nged mda' ba'i bstod par mdzad pa yin la /
red mda' bas da gzigs nas nga la 'di ltar du bstod mi rung /
rje tsong kha pa nyid la bstod na legs zhes gsungs nas /
tshig 'ga' brjes te rje'i bstod par bsgyur ba la /
'jam pa'i dbyangs kyis 'gro ba mang po la phan pa'i phyir byin gyis brlabs par mdzad do / /
yang mgon po 'od dpag med kyi bstod pa zhing mchog sgo 'byed dang /
rje btsun 'jam dbyangs kyi bstod pa 'jam dbyangs mnyes byed bstod sprin rgya mtsho zhes bya ba rnams mdzad do / /
yang 'dul 'dzin grags pa rgyal mtshan pas 'di phyi gnyis kar phan pa'i man ngag zhus ba la bka' rtsam gnang ba ni /
namH shrI gu ru many+dzu g+ho Sha ya /
mkhyen pa shes bya kun du song kyang 'gro bas dpag par mi nus shing / /
brtse ba thugs kyi gter du sbas kyang srid na nyi bzhin lhang nger gsal / /
mdzad pa lus can kun la snyoms kyang bdud sde'i snying la 'jigs pa skyed / /
phun tshogs yon tan dpal gyis mtho ba'i 'jam dbyangs de yis 'gro kun skyongs / /
de ltar 'dod pa'i lha la yon tan brjod pa s+g+non du 'gro ba can gyi shes pa brjod nas /
sems can thams cad la rgyu med par mnyes gshin pa'i sgo nas /
'jig rten na mgon dang skyabs ma mchis shing /
ma rig pa'i thug pos blo mig rab tu g.yogs ba srid pa'i chu bo chen pos sdug bsngal gyi rgya mtsho gting mtha' med par khyer ba rnams 'don bzhed cing phan pa bzheng ba /
nying kyis brnyes pa'i bdud rtsi'i ro phul du byung bas tshim par bzhed pa'i sangs rgyas bcom ldan 'das rnams kyis mngon bde gshegs pa'i lam gang na ba ded 'jug pa'i tshul cung zad brjod par 'dod pa ni /
tshul khrims yongs su dag pas zhi zhing dul / /
gsung rab mang du thos bas de nyid rig /
dad pa'i rtsa ba brtan pas dag la 'dun / /
dam pa'i skye bos bskul ba'i don du'o / /
de la bde bar gshegs pa 'jig rten du byon pa dang /
de'i bstan pa rin po che dang mjal ba dang /
dgos pa chen po sgrub nus pa'i dal 'byor gyi rten rnyed pa'o / /
yon tan kun gyi rtsa ba dge ba'i bshes gnyen mchog dang phrad pa la sogs pa brgya lam na srid mtha' tsam du rgyal ba thugs rje chen po dang ldan pa rnams kyi gsung las byung ba rnams kyi don la /
yang dang yang du @# / /
bsams bas tshig tsam ma yin pa'i nges shes gting nas 'drongs pas rkyen byas pa la brten nas /
bcom ldan 'das kyis legs bar gsungs pa'i chos 'dul ba la rab tu byung nas /
zab pa dang rgya che ba'i don la ma rtogs pa dang log par rtog pa dang /
the tshom gyi dri ma mtha' dag 'khrung ba'i chu rgyun dam pa thos pa dang bsam pas shes rab yongs su dag par byas te /
gang gi don du kra dang kha spu breg pa la sogs pa chos kyi rje thub ba'i dbang po'i brtul zhugs yang dag par blangs ba'i dgos pa mchog thar pa'am thams cad mkhyen pa nyag gcig tu mthong zhing /
de yang mang du thos pa'i don sgrub pa la nan tan snying por byed pa'i rtsa ba can du rig nas /
'du 'ji'i gnas thams cad btsan chod du spangs te /
gsung rab las lan cig ma yin par bsdus pa'i dben pa'i yon tan gyi rlung gis shar bal gyi 'dab ma la bya ba bzhin du rang dbang med par yid drangs te /
dben pa'i gnas su song nas ji ltar thos pa'i don rnams la 'bad rtsol bsgrims pas goms pa mchog thob ste dga' bde rgya mtsho'i dpal lan ma yang nyams pa med par longs spyod pa ni /
skyes bu dam pa sngar byon pa rnams kyi kun du spyod pa'o / /
de la 'di skad ces bya ste /
srid pa'i skyon dang zhi ba'i phan yon rnams / /
so sor 'byed la ring nas goms pa des / /
nyes pa du mas spags pa'i 'du 'dzi'i gnas / /
dug dang bcas pa'i zas bzhin ring du bdor / /
nyin byed 'od kyis legs par kha phye zhing / /
dri zhim bsung dang ldan pa'i 'dab brgya pa / /
mi gtsang 'dam gyi dbus su legs 'khrungs kyang / /
mi sdug dri yis spags par ga la nus / /
spu gri'i sod chags sbrang rtsi ldag pa bzhin / /
mnog chung sdug bsngal bzod dka' skyid pa'i gzhi / /
'khor ba'i phun tshogs ched du yid song rnams / /
zhi ba'i gtam gyis bskul bar ga la nus / /
pad ma'i mtsho chen dbus na bder gnas pa'i / /
ngang pa'i kun spyod yang yang bsgrags gyur kyang / /
ngan skyugs khrong na rlom pas mtho ba yi / /
bya rog dag gi snying la 'bab mi 'gyur / /
de ltar na srid pa dang zhi ba'i skyon rnams ni rig /
mang du thos pa dang ni ldan /
las 'bras la yid ches pa'i dad pa ni yod /
'du 'dzi'i nyes dmigs ni mthong /
dben pa'i yon tan ni shes /
sgrub pa lhur len pa'i mthun rkyen tshang ba khyod la /
rnam par g.yeng ba la brten pa'i lam gol ba / /
lam ngan pa skyes bu dam pa ma yin pas bstan pa'i lam dor nas /
rab tu dben pa la bsten pa'i lam ma nor ba lam bzang po skyes bu dam pa rnams kyis bstan pa'i lam du @# / /
zhugs pa la bskul ci zhig 'tshal /
'on kyang yid la 'bab cing rnar snyan pa'i / /
gdams pa 'ga' zhig smras na cis mi mdzes / /
rab mtho gangs ri'i tog kyang ston dus kyi / /
zla 'od lhung na ches dkar mi 'gyur ram / /
de la blo gros ngan pa rnams kyis ni rgyal po la dus dus su nges par 'jal dgos pa'i dus kyi dbya skabs la bab pa na mi 'bul bar /
rgyal pos chang ba bcad pa na 'bul ba bzhin du gnyen grogs longs spyod grags pa rnyed bkur rnams rang nges par 'bral dgos par shes bzhin du rang la dbang yod pa na de dag dor nas dben pa bsten gtan bde mi sgrub par /
'du 'ji lhar len pa'i tshe 'chi bdag gi chad pas bcad nas /
gnyen la sogs pa dang mi 'dod bzhin du 'bral bar byed mang /
shes rab can rnams kyis nges par bya dgos pa'i las chad ba ma phog pa'i gong du myur pa myur bar byed kyi /
chad pas gcod pa la sgug par ga la 'gyur /
gal te 'chi bdag gi chang pas mi 'dor bzhin du 'bral dgos pa'i phyir /
nags su 'gro bar bya ba ni rigs mod /
de lta na'ang tshe 'di'i 'tsho ba'i sgrub dgos 'ga' zhig yod pas /
de zin nas pas mtha'i nags su 'jug par bya'o snyam na de ni rigs ba dang ldan pa ma yin te /
dber na sngon don mthun mang po zhig byes su bgrod nas 'jigs pa dang bcas pa'i gnas gcig tu 'gro ba na de'i nang nas tshong pa gcig lam na gnas pa'i rdo gcig gi sar sngar nas pa dar yin 'dug pa dang /
grogs rnams kyis smras pa de bdar nas ci byed /
des smras pa gru bzhi byed do / /
grogs rnams kyis smras pa de byas nas ci byed /
de na re re zin nas de nyid du dor ro zhes smras pa na bzhad gad kyi gnas su 'gyur ba bzhin du grub zin pa'i mdo la 'dod dgos pa'i bya ba la 'jug pa ni dang pa'i rjes su 'brang ba rnams la rung gi /
chos kyi rjes su 'brang pa rnams la mi rung ba'i phyir ro / /
nges na 'chi bdag gi chad pa las mi 'da' zhing /
chad pa de yang na ma 'ong ba'i dus kyi khyad par nges pa mi 'dug pa yang yang yid la goms par byas nas /
rings pa rings par dal 'byor gyi khus dgos pa chen po sgrub nus pa'i don che ba dang /
gnya' shing gi bu gar rus spal gyi mgrin pa chung ba ltar shin tu rnyed par dka' ste /
khyad par gnyis dang ldan pa 'di la 'bad par bya'o / /
de ltar dal 'byor rnyed dka' ba rnyed pa don che ba /
de'ang myur du 'jig pa'i tshul ches cher bsams pa ni /
nang po sgrub pa'i bskul @# / /
bar du sgrub ba mi nyams pa'i rgyu /
tha ma sgrub pa mthar phyin pa yin pas gnad shin tu che ba yin /
de ltar myur du 'chi bar ni nges /
shi ba'i rjes su bsod nams dang bsod nams ma yin pa'i las gnyis lus kyi rjes su grib ma bzhin du 'thang /
dge sdig gi las ngo bo shin tu chung zhing bsags nas dus bskal pa dpag tu med pa song yang /
tshogs shing dus la bab pa na 'bras bu rgya chen po ni 'byin /
re la sem bsang phal mo che thog ma med pa nas mi dge ba'i phyogs la rgyun ring ba bar ma chad par shugs drag par goms pa'i cha phra mo tsam yang dge ba'i phyogs la de lta min pas phal cher mi dge ba'i las byed ba la brten nas ngan song gsum du skye la de'i sdug bsngal ni drag pa rtsub pa /
mi bzang pa yin bas sran thabs med la /
bde 'gro na'ang sdug bsngal gyi sdug bsngal la spyod pa phal che zhing /
re zhag bde ba ltar snang yang ngan 'gro'i g.yang sar lhung ba'i rtsa ba can du gsungs ba rnams go zin pas brjod mi dgos mod /
de lta na'ang 'di rnams 'gro ba gzhan kho nar bshad cing sems ba bas /
rang nyid la myong bar mi 'gyur ba'i gdeng med cing de dag myong ba'i rgyu char ltar 'bab yin yod pas 'bras bu sdug bsngal rnams rang la smin na ci 'dra bar 'gyur snyam du rang la dpags nas sgom pa ni zab ste /
'di goms pa'i mthar srid pa mtha' ngag la gshed ma rang 'dra bar mi mthun par mthong ba'i tshe /
thar pa don gnyer gyi blo bcos mam yin pa gcig skye zhing /
de ma byung bar thar pa don gnyer de yang de dang cha mtshungs pa cig las mi skye ba'i phyir ro / /
gzhan yang rnyed bkur ngang gis 'du zhang 'khor mang longs spyod che /
snyan grags rgyas pa'i gtso bo'i gnas thob pa la'ang rang nyid kyi rgyud la snang shas zil gyis gnon par byed pa'i nges 'byung byang chub kyi sems /
lta ba'i myong ba shin tu stobs dang ldan pa yod na lam gyi grogs su 'gro na'ang de dkon pas na chos kyi go yul tsam yod kyang des snang shas kyi 'jug pa mi khegs pas spyir 'khor ba dang khyad par du ngan song gi rgyu dpag tu mang pa ma tshong bzhin du sog /
sngon bsod nams re 'ga' bsags pa'i 'bras bu rnams ni 'dir spyod pas brang ba'i phyir /
nor ye mi spel bar bu lon lon pa 'ba' zhig byas nas dga' dga' ltar snang ba dang 'dra bar mngon no / /
don gyi dbang 'di gzigs nas kyang sa'i snying po'i mdo las /
bzod pa mthob kyi bar du dge sbyong gtso bo dang /
mkhan po gtso bo'i gnas su ma gyur cig ces gsungs pa yin /
nges na snang shas 'di la dkar nag khra gsum yod pa'i nag po @# / /
rig sla yang gzhan gnyis pa 'di la 'khrul sa chen po 'dug bas bag yod bar mdzod cig /
de'i 'og tu rang nyid 'khor ba'i sdug bsngal gyis 'jigs ba ji lta ba bzhin du /
sems can thams cad kyang de dang mtshungs pas de dag gi don du byang chub don du gnyer ba'i blo byams pa dang snying rje'i rtsa ba can gyi byang chub kyi sems sgos pa 'ba' zhig la yun ring du goms pad bya la sangs rgyas kyi thun mong ma yin pa'i rgyu theg pa chen po'i rtsa ba theg dman las 'byed ba'i khyad chos rgyal sras rnams kyi spyod brlabs po che la 'jug pa'i rgyu /
tshogs gnyis rab 'byams sdud pa'i lag pa sdig pa dang spang ba sreg pa'i dus mtha'i me chen po ni /
rin po che'i sems 'di nyid yin par gsungs pa'i phyir ro / /
'dis ma zin na thams cad mkhyen pa'i rgyu mtshan nyid par mi rung zhing thin pa'i tshang kyang go ba rgyang par ma song ba'i myong ba la ltos dgos mod /
'on kyang gzugs brnyan tsam las ma byung yang dge rtsa sgrub pa thams cad la 'dis rgyas btab cing smon lam gyis nya ba na phan yon dpag tu med pa 'byung bas 'di la nges shes 'drongs par mdzod /
de'i 'og tu chos thams cad mtha' bzhi dang bral zhing dang rang gi bya ba la mi slu ba'i byed pa dang ldan pa sgyu ma lta bur mthong ba'i shes rab kyis nges 'byung dang byang chub kyi sems la sogs pa kun rdzob kyi rnam pa can du snang ba'i spyod pa rnams kyi dmigs par lta ba'i dug phyur nas thabs dang shes rab kyi gshog pa'i rtsal gyis /
rgyal ba sras dang bcas pa gshegs pa'i bya lam yangs par bgrod par bya'o / /
rim pa de dag gi tshul mtha' yas par ni mtshan nyid dang ldan pa'i dge ba'i bshes gnyen yun ring por mnyes par byas pa las khong du chud par bya'o / /
gzhan du na slob ma'i blo yi rim pa mi shes shing /
mngon par rtogs pa'i rim pa rnams mtshams 'di dang 'dir skye zhes pa'i nyams len gyi gnad la mi mkhas pa dang phrad nas /
'di sgom pa las che ge mo sgom pa phan yon che'o zhes dmigs pa'i go rim phyin ci log tu khrid nas don ma yin pa la sbyor bas /
dge ba'i bshes gnyen legs par brtags nas bka' drin nong bar bya'o / /
de ltar sngar bshad pa'i yon tan ma skyes pa rnams skye sla ba dang /
skyes pa rnams lam du 'gro zhing rgyun brtan par byed pa la /
mtshan nyid dang ldan pa'i dge ba'i bshes gnyen la ston pa'i 'du shes bskyed pa'i dang pa brtan po dang /
skyabs kyi dam pa gsum la dmigs rnam legs par byed pa'i sgo nas /
snying thag pa nas nges shes 'drongs pa @# / /
gnad du che bas /
chos ldan gyi bya ba gang sgrub kyang 'di gnyis kyi sgo nas gsol ba drag tu gdab cing smon lam shugs drag par bya'o / /
de la 'di skad ces bya ste /
mar du thos pa sgrub pa lhur len nyung / /
sgrub la brtson pa thos dang ldan pa nyung / /
thos ldan nyams len gnad la mkhas pa nyung / /
de phyir srid pa'i pha rol 'gro ba nyung / /
mang du thos pas rgyal ba'i dgongs pa rnyed / /
brtson pa chen pos sgrub pa snying por byed / /
bag yod goms pas dam pa'i rjes su 'jug /
skal bzang nga yis byang chub rnyed mi dka' / /
'di rag ni theg ba mchog gnyis po gang gi lam nyams su len kyang med du mi rung ba'i yan lag yin pas nye bar mkho ba rnams kyi ming tsam bris pa yin /
'di gzhir byas pa'i steng na sngags dang pha rol tu phyin pa'i lam gyi snon pa gdab dgos pa rnams ni 'dir ma spros te so so'i gdams ngag las btsal bar bya'o / /
de yis bskrun pa'i bsod nams 'di yi mthus / /
srid pa'i lam ring bgrod pa'i 'gro ba kun / /
rgyal ba'i bstan pa'i snying po sgrub pa la / /
rnam dag lung rigs stobs kyis yid ches nas / /
dam ba rnams kyis dngos grub brnyes pa'i gnas / /
dpen pa bsten nas mang du thos pa'i don / /
tshul bzhin brtson pas nyams su blangs pa yis / /
rtag tu 'jam dbyangs mnyes par bgyid par shog /
ces pa 'di ni dka' bzhi 'dzin pa grags pa rgyal mtshan gyis 'di phyi gnyis ka la phan pa'i thabs shig zhu zhes bskul ba'i don du /
mang du thos nga'i rgyal khams pa blo bzang grags pa'i dpal gyis gangs can khrod kyi gangs ri'i dbang po 'o de gung rgyal gyi lha zhol du sbyar ba'i yi ge pa ni bzang skyong ngo / /
zhes pa'o / /
yang rgyal bo grags pa rgyal mtshan pas spyan 'dren zhus pa'i lan du gsung yig gnang ba ni /
na mo gu ru many+dzu g+ho Sha ya /
rgyal ba thams cad mkhyen cing thams cad gzigs pa 'jig rten thams cad kyi ma 'dris pa'i mdza' bshes chen po lha dang mi rnams kyi ston pa sngon med pa de yi zhabs kyi pang mo la lan gcig ma yin bar gus pas phyag 'tshal lo / /
grangs med bskal par yang dang yang goms pas / /
mtha' yas yon tan tshogs kyi pha rol byon / /
legs par bshad pa'i gter chen smra ba'i mchog /
bden pa gsung ba de ni bdag gi skyabs / /
bla na med pa'i mkhyen pa'i gter / /
gcig tu gzhan la phan bar dgongs / /
'jig rten rnam par 'dren pa des / /
khyed la rtag tu skyong gyur cig /
de ltar 'jig rten thams cad kyi skyabs gcig bu la mchod pa dang @# / /
shis ba brjod ba'i dag sngon du btang nas skabs rtsom ba ni /
ston dang bstan pa gtsug gi rgyan du 'dzin / /
dge ba'i bshes gnyen tshol la mngon par brtson / /
legs nyes 'byed pa'i rnam dpyod mi dman zhing / /
bsod nams stobs kyis sa chen legs skyong ba / /
mi dbang de yi lhag bsam las 'ongs pa'i / /
bka' lung snyan dngags phreng ba bsgrigs pa yis / /
bdag yid kun du tshim bar byas pa ni / /
yongs 'du'i ljon pas lha rnams ji bzhin no / /
de ltar bka' stsal snyan ba'i 'phrin yig snyan dngags kyi lam nas 'ongs pa /
skye bo blo'i nor can rnams mgu bar byed ba'i don /
sangs rgyas bcom ldan 'das kyi gsung thog ma dang bar dang tha mar dge ba'i legs bar bshad ba'i 'bel ba'i gtan gyi dga' ston spel ba'i phyir du mjal bar bzhed pa khums da'ang /
ji skad du /
pu dag nags khrod mngon bar dga' ba yi / /
dge spyod de ni shin tu bde ba myong / /
zhes dang /
tshul khrims yongs su dag par rab gnas te / /
bsam gtan bsam mi khyab la rtag gnas shing / /
su dag nags khrod zhi bar dga' ba ni / /
de dag nam yang yid gnyis 'ong mi 'gyur / /
zhes thub pas rnam grangs du ma'i sgo nas bsten par bsngags pa'i dban pa'i gnas gangs ri'i dpal dang ldan pa'i khrod sman gyi khyad par ro dang mthu dang rnam bar smin ba'i yon tan mang po dang ldan pa'i sa phyogs me tog dang 'dab ma dang lo ma dang /
ldum bu sna tshogs pa rnams kyis brgyan pa /
gangs kyi phreng ba ni yol ba bres ba ltar snang zhing /
rmugs ba'i sked chings ni do shal ltar gnas ba /
thel sdings shad shod rnam ba mang po dag ni ched du bshams pa bzhin yod pa /
'bab chu rnam pa mang po ni ngos sul du ma nas sgra snyan pa sgrogs shing 'bab pa /
bud ba mang po ni sgra di ri ri zer ba /
dge slong rnal 'byor spyod pa rnal 'byor la brtson pa dang rjes su mthun pa'i gnas lha'i sdings /
ming gzhan rnam par rgyal ba'i gling zhes pa cig gis yon tan gyis yid kun du drangs bas /
chu ha cang bsil ba'i nyes pas zil gyis ma mnan na /
lo kha yar la grong du mi rgyu bar rnal 'byor lhur len cing bsdad bar bya'o snyam pa'i yid dam brtan po gcig lo snga ma'i smin drug gi zla ba la bgyis bdog pas nyid kyi pho brang du /
nga ras la mjal du mchi pad rdo ma thogs ba legs /
de'i rgyu mtshan yang skyes bu dam pa rnams ni ji ltar nan tan gyis khas blangs bo'i dgos pa chen po dang ldan ba'i dam bca' ba'i khur bar ma dor mi 'dor bar bden pa bsrung ba la ched ched byed de /
ji skad du /
@# / /
ya rabs rnams ni bden pa srog dang 'dra / /
de bas rab tu phongs kyang de mi 'dor / /
bden ba med na tshe 'di khi bde ba'am / /
srog kyang ngan 'gro dag las srung mi nus / /
zhes dang /
'gro ba mtha' dag khyab pa'i grags pa 'phel / /
bden pa 'jig rten gsum las 'das pa'i lam / /
lha yi gnas su 'jug pa'i sgo yang yin / /
'khor ba'i rdzod las thar ba'i zam pa yin / /
zhes gsungs pa'i phyir ro / /
da ni legs par bshad pa'i skyes kyi dga' ston bya bar 'dod nas /
mdor bsdus te cung zad cig gsol ba ni /
dar srid tshul bzhin skyong ba'i grags pa yis / /
rgyal mtshan tog ltar kun gyi khrod na mtho / /
legs tshogs dpal gyis rab tu mdzos gyur cing / /
bzang po'i lam la kun nas lhag par dgyes / /
bka' lung snyan po 'gro 'dis spyi bos nod / /
gzi byin phas kyi rgol bas mi bzod kyang / /
dul ba'i dpal gyis mngon bar bstad ba yi / /
sa yi bdag bo khyod la 'di lang gsol / /
'khor dang 'byor ba'i khyad par rgya che bas / /
yangs pa'i mnga' ris gnas la mnga' bsgyur ba / /
rgyal po'i go 'phang skye ba gzhan dag nas / /
bsnams te ma byon dge ba'i ma bu las yin / /
de phyir rang gi chos kyi lam bzung nas / /
'bangs kyang tshul der bkri ba'i thabs mkhas kyis / /
rgyal srid chos kyis bskyangs bad mdzad na ni / /
'di dang phyi mad don chen 'grub par 'gyur / /
de yi tshul gyis rgyal srid skyong ba na / /
lta rnams dga' mgu rangs nas bsrung ba dang / /
phun tshogs dpal gyis 'jig rten 'byor byed pa'i / /
bkra shis mtshan ma mang du 'byung bar gsungs / /
skye dgu'i 'phral dang yun gyi phan bde rnams / /
gang las 'byung ba thub pa'i bstan pa ni / /
bshad dad pa sgrub pas rjes su 'dzin pa rnams / /
sa yi bdag pos rnam pa du mas mchad / /
mgon skyabs gzhan med nyid la ltos gyur ba'i / /
'bangs la rgyal pos byams pa'i sems bzung ste / /
nyes spyod bu la mdzangs ba'i pha bzhin du / /
mi rigs spyod las bzlog ba mkhas ba'i khugs / /
rgyal pa'i bstan ngang phrad pa ches dka' zhing / /
lus srog ri gzar chu bzhin g.yo ba dang / /
'jig rten pha rol tshul la'ang gzigs nas ni / /
sa yi bdag po rtag tu bag yod mdzod / /
skye dbu srid nas srid du 'khyams pa'i tshe / /
mi 'dod sdug bsngal dums gzir ba la / /
dge dang 'dra ba'i skyabs gzhan yod ma yin / /
de phyir las der rtag tu dgyes pa bskyed / /
sngon gyi gling bzhi'i dbang byugs bdag rnams / /
gzhan dring mi 'jog blo gros stobs mda' bas / /
de dag dad srid skyong @# / /
la 'jug pa'i tshe / /
lugs kyi bstan bcos dag la ltos mi 'tshal / /
de nas rim gyis blo yi mthu bri bas / /
rgyal sred skyong ba'i lung khyed rgyal bo rnams / /
lugs kyi bstan bcos de de'i rjes 'brangs nas / /
sa yi bdag pos bgyi ba bgyid bar gsungs / /
drad srod yang ngag ba dang ltar snad gis / /
btsams pa'i lugs kyi bstan bcos de dag kyang / /
chad mngag dang de las bzlog pa 'byung / /
de phyir lugs kyi bstan bcos dam pa bsten / /
legs nyes 'byed la ying ni rnam bar 'tho mas / /
gzu lum cam gyis rang gi srid 'dzin pa'i / /
rgyal rigs ngan pa man ngag yul min bas / /
de la mkhas rnams legs bshad ga la 'doms / /
rigs dang mi rigs rtags pa'i mkhyen pa can / /
sngon gyis bdag dge ba'i rjes su slob / /
dam pa'i mgon la dma' ba'i thugs 'dzin pa / /
sa yi bdag bo khyod ni gdams ba'i yul / /
de phyir gangs ri'i ljongs na gnas bcas shing / /
tshul bzhin sgrub pa dam pa'i rjes zhugs nas / /
rgyal ba dgyes ba bskyed bar 'dod pa yi / /
dge sbyong bdag gis de ltad gsol la lags / /
gtso bo rnams ni ci dang ci spyod pa / /
'bangs rnams ngag kyang phal cher de de bzhin / /
tshul 'di mthong nas skye dgu skyong ba la / /
rgyal ba'i gsung las byung ba'i skyes 'di phul / /
gsung yig snga ma'i dus na yang rgyu mtshan mdor bsdus cig gsol mong kyi /
'on kyang da res mjal du bzhed pa la thugs kyi spro ba yod tshul dang /
rang gzhan gyi don bgyid ba la bskul ba khengs skyungs dang bcas pa'i phrin yig don bzang la tshig sbyor legs pa bskur byung ba'i lan du /
slar yang mjal du mi spro ba min na'ang /
re zhig la krod du mi rgyu ba'i ri mi 'bab kya dam bca'i khur de bzhag tu ma bde ba'i rgyu mtshan ce ba dang /
nyid kyi thugs la snga nas mnga' na'ang /
rdo thal gyis byugs pa'i khang bzang la dgung zla'i 'od kyis phog nang shin tu dkar bar 'gyur ba'i tshul du thub pa'i gsung las byung ba'i gdams pa su bstan ba'i khyad par 'ga' zhig gsom ba lags /
slar nas kyang 'dod par bya ba'i gnas la smon pa'i tshul ni /
mi dbang dge bcu'i khrims kyis srid skyong zhing / /
de la gegs kyi mtshan ma med pa dang / /
chos dang srid dang 'byor ba'i khyad par kun / /
lar ngo'i zla rang phan tshun 'gran bar shog /
'gro ba 'dis kyang sdug bsngal brgya phrag rgyu / /
nyes spyod btang nas dge ba'i lam bzung ste / /
ya rabs dam pa'i spyod tshul lhur blangs pas / /
rdzogs ldan dus bzhin phun sum tshogs par shog /
@# / /
'gro kun byams pa'i sems dang ldan bar shog /
'thab cing rtsod pa'i ming yang med par shog /
rtag tu nad med bde dang ldan par shog /
dge la sbyong pas nyin mtshan 'da' bar shog /
tshe yi mthar yang rgyal ba 'od dpag med / /
'khor dang bcas pa mthong zhing de ma thag /
bu bu bde ba can du tshur shog ces / /
'dren pa'i gsung gis dbugs 'byin thob bar shog /
ces mi dbang chen po grags pa rgyal mtshan dpal bzang po zhes yongs su grags pa la gtam du bya ba'i 'phrin yig 'di ni /
mang du thos pa'i dge slong shar tsong kha pa blo bzang grags pa'i dpal gyis /
gangs can gyi khrong kyi gangs ri'i dbang po'o de gung rgyal gyi lha zhol lha'i sdings med gzhan rnam par rgyal ba'i gling nas phul ba'o / /
zhes pa'o / /
de nas ston khol khar byon /
dgun der mgar phug tu bzhugs nas 'ol kha'i dge 'dun rnams la chos mang du gsungs so / / / /
dgung lo zhe gsum pa'i sa yos lo'i dpyid kyang mgar phug der bzhugs /
dben bar 'byon pa'i dus nas zhabs phyir 'brangs pa'i 'khor brgyad kyi nang nas rtogs ldan pa la sngar chos lung du 'jam dbyangs chos skor gnang ba yin zhing /
gzhan bdun la ni skabs 'dir 'jam dbyangs chos skor gnang nas bsgom du bcug pas phal mo ches 'jam pa'i dbyangs kyi zhal mthong /
de nas dbye'i te'u rang byon /
dbyar bzhugs mdzad /
dbye'i dge 'dun rnams la chos mang du gsungs /
yul de'i skye bo mang po la bslab ston gnang ste dge ba'i lam la bkod /
'jam pa'i dbyangs la mi 'jigs bzhi'i sgo nas bstod pa mdzad /
lo chen blo ldan shes rab kyi gdan sa ba dkon mchog tshul khrims kyis zhu yig phul ba la /
mdo sngags kyi lam gyi rim pa di la nas nyams su len tshul lam rim mdor bstan bka' rtsom gnang /
tsha kho dbon pos zhu yig phul ba'i lan gnang ba ni /
na mo gu ru many+dzu g+ho Sha ya /
kun gyi ma 'dris mdza' bshes te / /
bla na med ba'i grogs kyi phul / /
phongs pa rnams kyi gnyen gcig bu / /
zla med ston pa der phyag 'tshal / /
de yi bstan pa gcig pu nyid / /
'gro ba'i nyer 'chor mthong gyur pa / /
de yis rang gi slob ma la / /
brtse ba'i bsam bas 'di skad gleng / /
skye dgu rnams kyi phan bde'i gter / /
rgyal ba rnams kyi dam pa'i chos / /
yongs su 'dzin la ma zhum pa / /
bu khyod rang du rgyal gyur cig /
blo ldan khyod kyis thub bstan nyi ma'i 'od / /
gang dang bral ba'i mtha' 'khob mun gling du / /
bub pa'i btul zhugs dri med 'dzin pa yi / /
shAkya'i sras kyis gang bar byas zhes grags / /
tshul de gsal @# / /
bar byang pa'i '+s+rin 'gib? ni / /
don bzang tshig 'bru bzang po skyes dang bcas / /
nyid kyi drin gyis khyim nas mngon byung ba / /
'ga' yis bdag gi gam du phyin par byas / /
de tshe bdag yid shing pal ni / /
nyid kyi kun spyod skyon med pa'i / /
dri yi bzhon bas dbang byas pas / /
phyogs der kun du song bar gyur / /
rgyal ba'i gsung rab ma khus sde snod gsum / /
de phyir bstan pa'i snying po bslab pa gsum / /
de dag thog ma tshul khrims bslab pa ste / /
de yi gnas na 'dul ba yin par gsungs / /
de phyir legs par gsungs pa'i dam pa'i chos / /
'dul ba'i tshul la mang po bkod pa la / /
bstan ba'i go rim shes pa'i mkhas pa rnams / /
ci yi phyir na dga' ba skye mi 'gyur / /
lhag mthong shes rab bslab pa skye ba la / /
zhi gnas ting 'dzin dgos pa'i mang tsam snang / /
'di na rnam dag ting 'dzin skye ba la / /
tshul khrims bslab pa dgos pa'i gtam yang nub / /
khas len tsam la rab tu dpa' ba yis / /
dam bca' rab tu 'dod pa phal ba'i phal / /
rang gis ji tsam khas len byas pa yi / /
tshul khrims bsrung la brtson ba dam pa'i tshul / /
de ltar mthong nas nyes ba'i sgo gsum la / /
yang dang yang du rtog pa'i shes bzhin dang / /
dran dang bag yod ro tsha khrel yod kyis / /
log ba'i lam du zhugs pa'i dbang bo'i rta / /
'bar pas 'dul bar byed pa de yi yid / /
dge ba'i dmigs pa gang gang 'dod de la / /
de lta de ltar rab tu gnas par gyur / /
de byin tshul khrims ting 'dzin rgyu du bsdags /
'chal khrims dri ma'i rnyog pa dang bral zhing / /
dge ba'i dmigs pa rnams la mi g.yon / /
de la bdag med de nyid rab tu gsal / /
dwangs shad mi g.yo'i chu la zla gzugs bzhin / /
de ltar bslab pa gsum gyi lam gyi gnang / /
yongs su rdzogs par shes pa sde snod gsum / /
shes pa nyid la rag las de yi phyir / /
mkhas pa bsten nas sde snod gsum la bslab / /
bslabs pa'i dgos pa sgrub pa nyid yin zhes / /
smra ba'i dam pas lan cig min par gsungs / /
de phyir ci tsam shes pa de tsam nas / /
phyi bshol mi bya 'phral la lag tu blang / /
de dag ni tshul khrims lam gyi rtsa bar 'gyur ba'i rgyu mtshan mdo tsam bkod pa yin pas de dag la gces bar bzung nas la dngar yang du chod mdzod /
khyod kyis mtha' 'khob mi bzang pa der /
rab tu byung ba mang po'i sde btsugs shing 'dul ba'i bshad pa yang byed par yod gda' ba shin tu legs pa yin /
sdom pa len pa la gtso bor byas nas /
bsrung ba dang phyir 'chos pa'i lag len ma tshugs na /
tshul khrims dag pa @# / /
'ong thabs med pas /
da der nyes pa rnams ngo shes bar byas nas legs par bsrung ba gcig dang /
mi shes pa la sogs pa'i rgyu bzhis bcas pa'i mtshams las 'das na /
bshags bsdam byed pa'i phyir bcos kyi lag len cig ci nas kyang tshugs pa kyis la ltung ba byung ba la di mi snyam bar 'dog bar ma byed par nam byung res kyis bying bcos kyis dang /
ngo tsha khrel yod dran shes bzhin sogs skyes nas tshul khrims yong+s+su dag par gyur ba yin /
de la yang sbyar dge ba dang mi dge ba la sa bon yon 'byung bar gsungs pa rnams zong kha 'dings pa lta bu dang /
nyes dmigs 'byung bar gsungs pa rnams pa sdigs bskur ba lta bur mi 'dzin par gting thag pa nas nges pa 'drongs pa cig dang /
khyad par du tshul khrims bsrungs ba dang ma bsrungs pa'i phan yon dang nyes dmigs mang du bsgoms nas nges brnyed ba cig dgos pa yin /
de ltar ma byas na gzhan ngo 'am rnyed bkur gyi phyir du bsrung ba cig 'ong bas gnang du mi 'gro /
de ji lta ba bzhin du sgrub pa'i gegs ni tshe 'di'i bya ba lhur len pa yin la /
de yang tshe 'dir ring du sdod par mthong ba las yin zhing /
de'i gnyen por gang las kyang 'chi ba dran ba zab pa yin pas 'chi ba yang yang du bsgom dgos pa lags /
mdor na las 'bras mi slu ba thams cad mkhyen pa'i khyad chos yin pas /
dran pa nyer bzhag /
las brgya pa /
rtogs brjod brgya ba /
'dzangs blun /
lung gi rgyu gleng rnams dang /
gzhan yang mdo dang bstan bcos mang du bltas nas las 'bras la nges ba ci brtan byas te /
ngan pa'i las sngar bsags pa rnams stobs bzhis 'dag nges su sbyong ba dang /
gsar du 'jug pa'i sgo rnams 'bro chod nges su sngom pa dang /
bzang po'i las sngar byas rnams smon lam rlabs po ches rgya cher sbel ba dang /
sngar ma skyes ba rnams byogs re tsam gyis chog shes mi bya bar sgo sna tshogs nas bskyed dgos pa yin /
de dag ci 'dra zhig byed kyang dngos sam cha 'thun tsam yin kyang bla'i /
byang chub kyi sems cig gis brin par byas nas byed ba gnang du che ba lags /
rgyal bas mdo rgyud du mar bsngags pa'i stong pa nyid kyi lta ba ni mtshan mar 'dzin pa'i dmigs gtad thams cad 'jig pas /
yong ba dang med pa'i mtha' spong la /
las dang 'bras bu la nges pa gting nas rnyed pa'i grogs byas nas /
dge mi dge phra mo nas 'dor len byed pas yod pa dang chang pa'i mtha' sbong ba cig yin na /
sems can phal cher yang na ni stong pa gshis la grub pa'i rtag pa dang /
yang na ni kun rdzogs kyi rnam bzhag thams cad 'jig ba'i tshang bar 'dzin pa gcig 'ong bas shin tu rtogs par dka' zhing /
rtogs na'ang ston pa'i snod du gyur ba shin tu nyung /
de bas na gnas 'di la mos na ni /
de rtogs pa'i rgyu bsag sbyang dang /
smon lam mang du bya @# / /
zhing de la mkhas pa'i bshes gnyen bsten pa dang /
de'i gzhung la 'dris par bya zhing /
cung zad tsam la chog tshod ma gzung bar so sor rtog pa'i shes rab kyis dbyang pa zhib par byas te 'tshol dgos pa yin / /
star na bshad ma thag pa rnams kyi don sgom pa dang 'chad na na sbel mar mdzad na go ba'i nges pa cher 'gro ba dang /
nyon mongs kyi gnyen por 'gro ba gnyis ka 'ong ba lags pas de bzhin du bgyid par zhu /
gcig tu bde gshegs bstan la gus / /
rnam dbyod nus pa mi dman zhing / /
skyes bu chen po'i rjes su slob / /
mo ldan ngag dbang grags pa gyod / /
kho bos smras pa'i rjes su zhugs shig dang / /
tshe rabs kun tu spyod dang smon lam kun / /
mtshungs par spyad de nam zhig sangs rgyas che / /
bdud ci'i bgo bsha' thog mar sbyin par bya / /
ces pa 'di ni yang dag pa'i dge ba'i bshes gnyen tsha kho ba mkhan chen ngag dbang grags pas /
shang rgyal mo dod du sngon med pa'i rab tu byung ba'i sde khyad par can btsugs nas 'phrin yig springs byung ba'i lan du mang du thos pa'i dge slong blo bzang grags pa'i dpal gyis /
dbye'i sa phyogs dben gnas te rur nas springs pa dge legs su gyur cig /
ces pa'o / /
bla ma dbu ma pa la phul ba'i gsung yig ni / /
na mo gu ru many+dzu g+ho Sha ya /
legs tshogs dpag tu med pa sku tshe du mar spyad pa la brten nas /
bla na med pa'i mgon gyi gsung gi bdud rtsis 'gro ba mang bo'i nyer 'tsho chen por gyur pa bla ma pa'i drung du /
snyoms las pas zhu ba /
sku khams rin po che bstan pa'i dpal du brtan zhing zab mo'i don gyi dga' ston rgyan ched 'phel ba'i thang nas bka' stsal yi ger bris ba dge bshes gnyis la bskur ba dge bshes rgyal 'od kyis 'phros pas zang zing med pa'i dga' ba dang spro ba rgya cher 'phel /
'dir yang dge phyogs la 'dun pa ma dor tsam pa dog /
skabs kyi zhu ba la /
spre'u lo la ji ltar gsung gleng byung ba bzhin du sgrub pa la thag bcad cing dben pa bsten /
de dag gi skabs su blo nus gang yod kyis mtha' dag bar dbyar nas gtan la phebs pa'i go ba nyig ma rnyed bar du mos mno tsam gyi yid ches de tsam la brten nas sgrub pa byed lo byas kyang ngad du 'gro ba shin tu dka' bar mthong nas thog mar sgrub pa la blo brtan du 'gro ba'i thabs rnams thub pa'i dgongs pa rnyed pa'i nyer len gyi rgyu lung don tshul bzhin du dpyad pa'i dbu tshad kyi rigs pa'i sgros phra rags rnams la nges par sems pa dang /
de dag gi lhan cig byed pa'i rkyen yid dam gyi bsgom bzlas dang bsag sbyang gi gnad thub pa'i gsung las gyur ba rnams la thun thun bcad na yun ring po'i bar du shin tu 'grus @# / /
par byas pa na /
gsang sngags dang pha rol tu phyin pa'i lam gyi srog rnams thun mong du 'ong ba dang /
lhag mthong gi rtogs pa skye tshul la sa bon tsam gyi gsung gleng byung ba tsam gyis lam gyi gnad la nges pa skyed pa la shin tu phan che bar byung /
spyir da lta bod na gsang sngags dang mtshan nyid kyi gdams pa mtha' yas pa cig snang zhing de rnams kyang sangs rgyas byang sems lam brgyud pa mi snang bas yi dam res gsungs pa tsam gyi rgyu mtshan las gzhan 'god rgyu ma rnyed na /
thar ka thang ka'i blo ngo 'ba' zhig tu song nas lam gyi gnad ma 'phyungs pa cig la nges pa rnam dag skye ba'i thabs mi 'dug /
des na gzu bor gnas pa'i sgo nas blo dang ldan pa rnams kyis lam 'phyug med cig 'tshol na /
mdo sde dang rgyud sde rtsod med gang dang yang mi 'gal zhing de dag nas zin pa de yang shing rta chen po gcig gi rigs pa'i rjes su 'brangs nas drang nges legs bar phye ste mtha' gzhan du drang du mi btub par rigs pas gnod med du 'grub pa zhig med mi rung du snang bas /
gsung rab chen po rnams dang de'i dgongs pa 'tshol ba'i rigs pa'i sgo dri ma med ba la rtsis po cher bzung nas rgyud la skye ba'i rim pa sngar mang du byung yang de tsam la chog shes ma byas par bstan pa 'ba' zhig la dmigs pa'i bsam bas kun nas bslangs te /
yi dam dang bla ma tha mi dang bar byas pa la rgyun mi 'chad du gsol ba gdab /
bsag sbyang gi sgo du ma la 'bad pas da lta gsung rab spyi dang dgongs 'grel gyi bstan bcos chen po rnams la khol bton re tsam min pa'i lus yongs su rdzogs pa nyams len du 'gro ba'i phyogs su shes pa yod /
tshul de la nges pa bde blag tu ster bar byed pa ni bdag dang gzhan gyi grub ba'i mtha' rgya mtsho lta bu'i pha rol du song cing /
nang rig pa'i sde snod gsum gyi snying bo bslab pa gsum gyi gnang rnams phyin ci ma log bar shes nas khas blangs pa tsam la ma bzhag par nyams 'og tu chud bar mdzad pa mkhas la grub pa brnyes pa'i dge ba'i bshes gnyen du mas rjes su bzung ba lhag pa'i lha dpag tu med pas byin gyis brlabs pa'i sems dpa' chen po dpal mar me mdzad ye shes kyi gdams pa byang chub lam gyi rim ba'i mtshan nyid ras sngags kyi theg pa'i lam gyi rim ba phyin ci ma log par gtan la phab pa nyid ya mtshan par mthong nas slob ma bkri ba'i rim pa rnams de kho na'i steng nas byed kyi na yod /
gdams ngag de yang gsung rab dgongs 'grel gyi bstan bcos man ngag mtha' dag lam gyi rim pa gcig tu dril nas ston par snang bas 'chad shes ba dang /
nyan shes pa gnyis kyis bshad cing nyams su @# / /
blangs na man ngag chung chung du ma zad gsung rab mtha' dag gi gung 'grig nas 'ong bar snang bas /
khrid kyi rnam grangs mang po ston pa ma byas /
ded rang ga yang nges 'byung dang byang chub kyi sems dang /
lta ba'i 'khrid rnams kyi 'khrid tshul dang /
gsang sngags dang /
pha rol tu phyin pa'i lam gyi thun mong dang thun mong ma yin pa'i nyams len du 'og tshul gsungs pa rnams dang thig gcig tu 'ong bar snang zhing /
ded rang gi de rnams sa bon tsam du snang la lam rim rgya cher 'grel lta bur snang ba dang /
lam rim kun la rtsod med du grub cing /
nged rang gi gdams pa rnams bstan na sgro skur gyi gzhi chen por song nas phan shin tu chung zhing nyes dmigs shin tu che ba cig 'ong bar mthong nas /
lam rim 'debs pa ma gtogs de rnams kyi khrid zur du ma bgyis lags /
'dir yang sgrub pa la phyin 'phral nas gdul bya'i rigs 'ga' zhig la yi dam gyi sku dang gsung gi snang ba byung ba the tshom nam 'dod kyis bcad bas chog pa byung 'dug cing /
khyad par du gcig la ni gsung phal mo che res don du 'ong zhing mang bo mi gsung bar snang na'ang /
gsung rab dgongs 'grel dang bcas pa'i gzhi gang la dpyod dang tshul ji ltar dpyod dang de ltar dpyod la rdzogs ma rdzogs rnams 'chug med du 'ong bar snang bas /
chos gang ston dang 'khor ji lta bu sten dang /
gnas gang du sdod la sogs pa phal che ba rnams rang bzos zhugs pa chen po ma byas lags /
snang ba de dag gi gsung la yang deng kyis bstan pa rnams la gsung rab dang bstan bcos chen po rnams la dpyod dang phal cher mthun pa sha stag 'ong /
brgya la gal te gzhung chen mo rnams dang mi mthun pa re tsam byung na 'dor ba'i spus man ngag tu 'dod pa rnams la 'bab kyi /
gsung rab chen po rnams rnam pa thams cad du 'dor du mi rung bar rtsis po cher gzung dgos zhes gsung ba man ngag gi mchog tu mthong nas /
de bzhin du legs par bsnyad pa 'di la tshor ka dang dpag pa'i phan che rab cig thogs pa 'dra ba 'dug cing /
de min na'ang rang nyid kyi rgyud la lam rnam par dag ba'i bag chags shin tu brtan bas cig lung rigs kyis su thag legs par bcad pa'i nges shes gting thag pa nas skyes pa cig bzhag pa ni gdon mi za bar 'dug pas cis kyang mjal ba'i thabs shig mdzad bar zhu /
ces ba 'di ni /
rje thams cad mkhyen pa tsong kha pa chen pos /
bla ma dbu ma pa la mdo khams su phul ba'o / /
gsung 'di 'ol tshod kyis 'dir bris ba yin /
de nas 'ol kha'i brag gdong du byon /
dgun der bzhugs /
dgun gyi mjug tu rdzing phyir phebs / / / /
@# / /
dgung lo zhe bzhi pa'i lcags 'brug lo'i dbyir cho 'phrul dus chen gyi mchod pa la dgongs nas rdzing phyi'i byams mgon gyi mdun du mchong po rgya chen po mdzes shing yid 'brog ba zhag bco lnga'i ring rgyun ma chad par bshams nas /
ting nge 'dzin gyis byin gyis brlabs te tshogs zhing thams cad mnyes par byed pa'i cho ga dang /
bstan 'gro'i don 'ba' zhig la dmigs te 'phral dang yun du phan bde rgyas pa'i smon lam rlabs che ba mdzad /
'di dag gi skabs su tshogs zhing rigs lnga'i rnam pa can nam mkha' gdab ba bzhugs nas mchod bas dgyes par mdzad pa sogs ni sngar rgya sogs phu'i smon lam dang 'dra zhing /
gzigs snang de dag zhag nyi shu'i bar nyin mtshan thams cad du bzhugs pas phyogs bcu'i 'jig rten gyi sems can dpag tu med ba thar pa dang thams cad mkhyen pa'i lam du 'dren par nges zhes gsung ngo / /
yang dpyid nger dka' bcu pa dar ma rin chen gyis gtso mdzad sde snod 'dzin pa nyis brgya lhag tsam la chos mang du gsungs /
de nas nyang po phyogs kyi 'gro ba thams cad gyis dang pa chen pos zhus pa la brten nas phyogs der byon /
lam du klung 'gram 'phrad zhig la phebs pa na rje'i dbu zhwa chur lhung /
de la rjes chu klung 'di'i nye 'khor du nga'i bstan pa chu rgyun lta bu 'ong /
zhwa gang du chags pa'i gnas der dbu ma'i 'chad nyan byed pa'i 'dus sde chags pa 'ong zhes lung bstan /
zhabs phyi rnams kyis dbu zhwa'i rjes su song bas nyang bo sang sang gi sgang zhes pa'i sa char dbu zhwa nags 'dug /
phyis sgar der theg chen chos 'khor gling zhes pa'i dbus sde chags pa ni deng sang gi bar rar bzhin yod /
de nas nyang po mdang mdo'i dgon par phebs /
dbyar bzhugs mdzad /
nyang po phyogs kyi dge 'dun rnams la chos mang du gsungs /
skye bo rnams la skyabs 'gro dang bsnyen gnas kyi sdom pa sogs bstsal nas phan pa rgya chen po mdzad do / / / /
yang tsha kho dpon po la lam gyi gtso bo rnams gsum bka' rtsom du gnang ba ni /
rje btsun bla ma rnams la phyag 'tshal lo / /
rgyal ba'i gsung rab kun gyi snying po'i don / /
rgyal sras dam pa rnams kyis bsngags pa'i lam / /
skal ldan thar 'dod rnams kyi 'jug dogs de / /
ji ltar nus bzhin bdag gis bshad par bya / /
gang dag srid pa'i bde la ma chags shing / /
dal 'byor don yod bya phyir brtson pa yis / /
rgyal ba dgyes pa'i lam la yid rton pa'i / /
skal ldan de dag dang ba'i bid kyis nyon / /
rnam rag nges 'byur med par srid mtsho yi / /
bde 'bras don gnyer zhi ba'i thabs med la / /
srid la bkam pa yis kyang lus can rnams / /
kun nas 'chid phyir thog mar nges 'byung btsal / /
dal @# / /
'byor rnyed dka' tshal long med ba / /
yid la goms pas tsho 'di'i snang shas ldog /
las 'bras mi slu 'khor ba'i sdug bsngal rnams / /
yang yang bsams na phyi ma'i snang shas ldog /
de ltar goms pas 'khor ba'i byan tshogs la / /
yid smon skad cig tsam yang mi skye zhing / /
nyin mtshan kun du thar pa don gnyer blo / /
byung na de tshongs 'byung bskyes pa lags / /
nges 'byung de yang rnam dag sems bskyed kyis / /
zin ba med na bla med byang chub kyi / /
phun tshogs bde ba'i rgyu ru mi 'gyur bas / /
blo ldan rnams kyis byang chub sems mchog bskyed / /
shugs drag chu bo bzhi yi rgyun gyis khyar / /
bzlog dka' las kyi 'ching bar ma bos bsdams / /
bdag 'dzin lcags kyid ba'i spubs su tshud / /
ma rig mun ba'i smrag chen kun nas 'thibs / /
mu med srid par skye zhing skyem du / /
sdug bsngal gsum gyis rgyun chad med bar mnar / /
gnas skabs 'di 'drar gyur pa'i mi rnams kyi / /
dang tshul bsams nas sems mchog bskyed bar mdzod / /
gnas lugs rtogs pa'i shes rab mi ldan na / /
nges 'byung byang chub sems la goms byas kyang / /
srid pa'i rtse ba bcad par mi nus bas / /
de phyir rten 'brel rtogs ba'i thabs la 'bad / /
gang zhig 'khor 'das chos rnams thams cad kyi / /
rgyu 'thas nam yang slu ba med mthong zhing / /
dmigs pa'i gtad so gang yin kun zhig pa / /
de ni sangs rgyas dgyes pa'i lam la zhugs / /
snang brten 'brel bslub med pa dang / /
stong pa khas len bral pa'i go ba gnyis / /
ji srid so sor snang ba de srid du / /
da dung thub pa'i dgongs pa rtogs ba med / /
nam zhig res 'jog med par gcig char du / /
rten 'bral mi slur mthong ba tsam nyid nas / /
nges sha sa yul gyi 'dzin stangs kun 'jig na / /
de tshe lta ba'i dpyad pa rdzogs pa lags / /
gzhan yang snang bas yod mtha' sles ba dang / /
stong pas med mtha' sel zhing stong ba nyid / /
rgyu dang 'bras bur 'chad ba'i tshul shes na / /
mthar 'dzin lta bas 'phrog par mi 'gyur ro / /
de ltar lam gyi gtso bo rnam gsum gyi / /
gnad rnams rang gis ji bzhin rtogs pa'i tshe / /
dben pa bsten te brtson 'grus stobs bskyed nas / /
gtan gyi mdun ma myur du bsgrubs shig bu / /
ces pa'i zhi di mang du thos pa'i dge slong blo bzang grags pa'i dpal gyis /
cha kho dpon po ngag dbang grags pa la gdams pa'o / /
zhes pa'o / / / /
yang rdo rje dpal ba la gnang ba'i bslab tshig ni /
na mo many+dzu g+ho Sha ya /
gang zhig zhabs pad gus pas rab bsten na / /
'dod pa thams cad bde blag stsol mdzad @# / /
pa / /
'dren mchog bla ma'i zhabs la phyag byas te / /
mdor bsdus smra ba 'di ni nyan par gyis / /
bzang po'i lam mang dag gis legs bsgrubs pa'i / /
dal ba'i rten bzang 'di 'dra rnyed pa'i tshe / /
nyin mtshan kun du dge la ma 'bad na / /
de las bslus bar gyur pa gzhan gang yod / /
deng bya sang bya'i le los g.yengs gyur na / /
don ma grub par stobs chen 'chi bdag gis / /
'jig rten pha rol gnas su khrid gyur na / /
da tshe mya ngan gyur kyang ci byar yod / /
de phyir myur du 'chi ba'i tshul bas ma zhing / /
shi nas lus kyi rjes su grib ma bzhin / /
las gnyis 'brang ba yang dang yang bsams nas / /
sdig sbyang dge ba bsag la gus par bya / /
skye dgu 'jigs rung 'khor ba'i g.yang sa ru / /
grogs med gcig bur kun tu 'khyams pa na / /
dkon mchog gsum dang 'dra ba'i skyabs gzhan med / /
de phyir bsam ba thag pas skyabs su song / /
sems can 'di rnams bdag gi gnyen yin te / /
yun ring dus nas phan pa dpag med byas / /
'di dag sdug bsngal rgya mtshor lhung ba la / /
rnam pa kun tu brtse bar bya bar rigs / /
de dag thar ba'i lam la 'god pa'i phyir / /
rgyal ba'i go 'phang 'dod pa'i sems bskyed nas / /
sna tshogs sgo nas ngag ba bsag bya ste / /
phyogs re tsam gyis tshim par bya ba min / /
mdor na gang zhig khas blangs sdom pa rnams / /
yongs su dag par bya ba gzhir bzung nas / /
dang gi stobs dang 'tsham par nyan pa dang / /
sems dang sgom pa'i tshul la 'bad par mdzod / /
mi 'dod sdug bsngal du ma'i rgyur gyur ba / /
sgo gsum nyes spyod gsar du 'jug ba ni / /
sdom pas bkag ste sngon gyi nyes spyod rnams / /
stobs bzhi'i 'bad pas rtag tu sbyang bar bya / /
zhes pa 'di ni 'gro mgon rdo rje dpal gyis nye bar bskul ba'i dor /
shAkya'i dge slong blo bzang grags pa'i dpal gyis lcang ring thang du sbyar ba'o / /
zhes pa'o / /
gsung 'di gnyis kyang 'ol tshod kyis 'dir bris so / /
de nas dbon nam mkha' bzang pos rje rin po che la skyid shod kyi phyogs su phebs pa'i zhu ba snga mo nas mdzad pa yod cing /
skabs 'dir rting bskul gyi zhu ba dang mnyam du rdog lo chen po'i gdan sa pa slob dpon chen po dkon mchog tshul khrim sa ngo chen la spran te btang ba rnams gleb pa dang /
rje rang nyid kyang lha sa'i jo bo rin po che la mjal bar bzhed pas ston der skyid shod du phebs /
po ta lar bzhugs nas gsang phu /
bde ba can /
gung thang gsum dang /
dga' gdong /
skyor mo lung /
zul phu gsum gyi bla ma rnams @# / /
kyis gtso mdzad /
sde snod 'dzin pa brgya phrag mang po la /
dbu ma snang ba dang /
'dul ba /
lam rim la sogs pa'i chos mang du gsungs /
yang dpon yig rin chen rgyal po zhes pas zhus pa'i ngor spyan snga grags pa byang chub pa'i bstod pa dang /
'khor ba la skyo ba'i gtam gnyis bka' rtso ma mdzad /
de la gnang pa'i gtam ni /
oM bde legs su gyur cig /
srid ba'i 'byor ba rmi lam dga' ston dang / /
bdu 'dzi rnyed bkur chu shing snying se ltar / /
gang gis gzigs nas rgyal bas bsngags pa'i lam / /
g.yel ba med pas bstan pa de dag rgyal / /
yul la sring pa'i chang gis myos shing gti mug mun pa thug pos bsgribs / /
bdag 'dzin dra ba'i spubs thu chud cing mtha' med skye 'chi'i brtson dar lhung / /
'jigs dung las kyi gshin rjes mnar zhing sdug bsngal khrar lcis ral ba yi / /
'khor ba'i chos la yid 'byung gtam 'di snyan dngags rgyan gyis sbel bar bya / /
thugs rje'i rlabs chen rgyun chad med par g.yo / /
mkhyen pa'i gting mtha' dbag par mi nus pa'i / /
thub dbang dge legs chu yi gter chen des / /
shin tu rnyed dka' gsungs pa'i das 'byor rten / /
rnyed par gyur cho tshol khong med ba / /
yang yang yid la le los ma byas par / /
nyin mtshan 'das na na tshod son ba'i mthar /
'chi bdag byung dus dus der 'gyod kyang 'phyis / /
mnyam du 'grogs ba'i grogs rnams shi ba'i gtam / /
thos sam mthong yang yid la khu 'phrig med / /
gsod sar khrir pa'i phyugs kyi lhag ma rnams / /
gshed ma mthong yang yid bder gnas pa bzhin / /
srid pa'i bya lam yangs bar las kyi rlung gis bskyod pa yis / /
lus can rnams kyi srog gi nyin byed 'chi bdag nub kyi sa 'dzin tse ra / /
nub par ma gyur sems can gang de 'di na 'gas kyang ma mthong na / /
nyams chung gnod pa'i rkyen mang bdag la mi 'chi'i gnas yod dam / /
de ltar nges par 'chi na gtan du sdod snyam 'khrul bar go /
go bzhin da dung 'jug na de ni phyugs pas phyugs / /
phyugs kyang g.yang tha mthong na de la skrag pa skye / /
skye mtha' 'chi ba yin na 'di la cis mi 'jigs / /
shugs drag rlung gis mar me'i phreng ba dang / /
nyin byed 'od kyis grib ma'i dpung la bzhin / /
srog dbang mi brtan srin po'i lar chud na / /
de la ring du 'tsho ba'i skabs yod dam / /
de ltar nges par 'chi na phyi ma'i bya ba ji ltar bshol / /
tshe 'dir bsdad long med na de la le lo ji ltar rigs / /
sha rus dag kyang 'gyes na gnyen bshes tshogs la ji ltar chags / /
grogs med gcig bur 'gro na de tshe @# / /
chos las skyabs gzhan gang / /
nam zhig mdza' bshes tshogs kyis mtha' nas bskor / /
'byung ba 'khrugs pa'i mtshon gyis lugs la btab / /
bzod glags ming ba'i tshor bas sems la zin / /
gshang gcas gos pa'i stan la 'gro ldog tshe / /
mal nas mi g.yo zum pa'i mig dang ldan / /
yan lag ring cing skra rnams gyen du gzings / /
sha rnams stong shing rus gzeb ma bral tsam / /
mdog nag lpags pas g.yogs pa'i drang srong nges / /
nyin mo kha zas gcod ba'i dka' thub blangs / /
mtshan mo gnyid kyi bde ba bkag nas ni / /
'khun bu'i drag sngags bgrang la brtson byas kyang / /
'chi bdag ba spu gcig kyang g.yo mi nus / /
de tshe de la brtse ba'i gnyen rnams kyang / /
tab tab gyur te drung du lha gtsangs su / /
brtse ba'i lta stangs de yi gdong du blta / /
gzhan gyi dkyil 'khor mchi ma'i chu yis bkrus / /
yid na mya ngan bsam gtan la gnas shing / /
dag gi 'o dod nga ro dbyangs su blangs / /
lag pa'i dbyug gus brang gi nga brdungs kyang / /
rang nyid ngal btsam zhig 'bras bur zar / /
rnam shes skyes bu phye mar skyes chen 'degs / /
lus kyi grong khyer 'brog stong bzhin du byas / /
ten med rig ba las kyi rlung gis bdas / /
rgyus med phyogs su 'khrul zhing 'khyams pa'i tshe / /
sngon bsags kyi nus pa ma gtogs pa / /
yun ring dga' mgur spyad pa'i gnyen dang grogs / /
dal ba du mas bsgrubs pa'i longs sbyod tshogs / /
til gyi cha shas tsam yang rjes mi 'brang / /
tshul 'di bsams na glog bzhin mi brtan pa'i / /
yud tsam zhig gi cho 'di'i bde ba'i phyir / /
bskal bar ma nag dka'i sdug bsngal myong ba'i rgyu / /
sgrub par byed la sems yong su zhig 'jug /
dbang phyug rmi lam rgyal srid bzhin du g.yo / /
lang tsho dbang po'i gzhu ltar myur du yal / /
grags ba sgra brnyan bzhin du ming tsam pa / /
longs spyod sbrang ma'i rtsi bzhin gzhan gyis spyod / /
de lta na yang ma rig ling tog gis / /
blo mig ring nas bsgribs pa'i byis pa rnams / /
mi gtsang khron na dga' ba'i sbrang bu bzhin / /
tshe 'di'i brlu brid dag gi dbang du gyur / /
kye ma mthon po'i mtha' ni dma' bar ltung / /
lang tsho'i dpal ni rga ba'i nyes pas 'joms / /
'byor ba'i mtha' ni rgud bar 'gyur ba sogs / /
gang gang 'gro ba'i skyabs kyis gsungs pa rnams / /
de de bzhin du 'di na snang gyur kyang / /
slar yang sred ba'i chu bos khyer ba yi / /
lug ltar lkugs pa'i blo can rnams kyis ni / /
'di yi rang bzhin mi mthong ji ltar bya / /
nyam chung 'jig sla chu yi chu bur bzhin / /
@# / /
mi gtsang snod gyur ngan skyugs bum pa bzhin / /
sdug bsngal kun ster stobs ldan dgra bo bzhin / /
rnyed par dka' zhing shin tu 'jig sla'i lus / /
'jam pa'i gos dang zhim ba'i kha zas gis / /
'bad pa du mas lan mang bskyar sa gyur kyang / /
khyi dang bya rgod ce spyad kha zas la / /
rtsol ba du mas gdar byas par zang / /
skye dgu'i phan bde'i rtsa ba bstan pa yang / /
nub pa'i mtha' la shin tu nye bar sleb / /
srid mtsho sgrol ba'i dal 'byor gru chen yang / /
nam gyi tshe na 'jig pa mi shes pas / /
de phyir dal 'byor thob cing bstan dang mjal / /
bshes gnyen dam pa bsten du yod bzhin du / /
de las 'ongs pa'i gdams ngag bdud rtsi'i rgyun / /
kye ma da lta nyid du mi 'thung na / /
nam zhig blo bur nyid du dbang med par / /
gnyen bshes dbus na rtse dga' skyong bzhin du / /
nad kyi pho nyas bzung nas 'chi bdag gi /
drung du khrid na de tshe ji ltar bya / /
de phyir yid smon tsam la ma bzhag par / /
pang du dug sprul byung ba'i mi bzhin du / /
le lo dor nas brtson 'grus shugs bskyed de / /
deng nas thar pa'i bde ba btsal bar rigs / /
sa dang bar snang nam mkha' mi mtshon pa'i / /
stobs chen me lces 'khor ba'i nags khrod kyi / /
srog chags rnams kyis gnas der bag phab nas / /
sos dal bde bar 'dug pa ji ltar 'os / /
shes ldan khyod la mang du smos ci dgos / /
mdor na 'khor ba'i bde 'byod kun gyis bslu / /
gcig tu yid brtan rung ba dam pa'i chos / /
de phyir dal 'byor thob pa don yod mdzod / /
tshul 'di 'di dang phyi mar bde ba'i gzhi / /
dam chos chos nas gsungs bzhin ba sgrub 'dod pa / /
rin rgyal rgyal ba'i bstan pa gus pa des / /
spel legs legs pa'i tshig gis yid skyo'i gtam / /
dad pa'i rlung gis bskul tshe phyogs med du / /
dal gso med par 'khyams pa'i rgyal khams pa / /
blo bzang grags pa'i mgrin pa'i dkyil 'khor nas / /
'thon par gyur pa'i 'od stong tshig gi phreng / /
chu skyes 'dab ma shog bu'i ngos dag la / /
mig gi dga' ston ched du 'khrigs pa 'dis / /
khyod yid thar pa'i lam du 'khul gyur cig /
ces pa 'di ni dad pa dang gtong ba'i yon tan dang ldan pa dpon yig rin chen rgyal pos rgyang ring po nas bskul ba'i don du mang du thos pa'i rgyal khams pa blo bzang grags pa'i dpal gyis /
'phags pa 'jig rten dbang phyugs rgyal po'i gzugs bzung nas byin gyis brlabs pa'i gnas chen po pa ta la zhes grags par sbyar ba'o / /
zhes pa'o / / / /
@# / /
dgung lo zhe lnga'i lcags sbrul lo'i dpyid dga' ba gdong du byon /
slob ma rnams la byang sa'i tshul khrims le'u /
bla ma lnga bcu pa /
rtsa ltung bcu bzhi rnams kyi bshad pa zhib par bstsal /
'dir rnam thar chen mo las /
theg pa chen po bar khas 'che ba rnams kyis /
sangs rgyas dang byang chub sems dpa' thams cad dpang por byas te khas blangs pa'i sems bskyed kyi bslab bya rnams la ji ltar slob pa'i tshul mtha' dag bar shes nas tshul bzhin du slob pa cig ma byung na / /
de'i theg ba chen po pa ming tsam du 'gyur bar dgongs shing /
gsang sngags rdo rje theg pa la 'jug par 'dod na lam thun mong bal legs par blo sbyangs pa'i steng du /
bla ma bsten tshul theg chen thun mngo ba'i skabs su bstan pa las kyang ches khyad par du gyur pa zhig gi sgro nas /
dbang bskur rgyud sde dang mthun pa zhig bla ma mtshan nyid dang ldan pa las mnos te /
re'i dus su khas blangs ba'i dam tshig dang sdom pa rnams mig gi 'brs bu ltar gces par 'dzin cing /
khyad par rtsa ltung la srog bsdos byas nas legs par sdom pa cig ma byung na /
khas blangs pa'i dam tshig yal bar dor nas /
sngags kyi lam la slob ba skad byas kyang ngan 'gro mi bzad pa'i sgo 'byed par dgongs nas /
e ma /
theg pa chen bo spyi dang khrur bar bal slob bar khas 'chi ba 'di dag /
tshul 'di lta bus spyod par gyur na ci ma rung /
snyam du snying nas shas ma bzod pa'i thugs brtse ba chen pos kun nas bslangs te /
gdul bya rnams la'ang tshul de nyid 'doms par mdzad /
ces gsungs /
de'i dus su rje btsun red mda' ba chen po'i zhal snga nas mnga' ris nas byon /
dbyid chos kyi mjug tu zhabs phyi nyung tsam bcas dga' ba gdong du phebs /
rje rin po che dpon slob ches mang po /
ser sbreng sogs bkur sti chen pos bsus /
rje 'dis phyag mdzad pa la red mda' pas kyang phyag lan gnang /
de la rjes phyag mi gnang ba nan gyis zhus nas phyag bzlog /
rje 'dis bla ma red mda' ba la bsnyen bkur zhabs tog rmad du byung ba mad dpon slob gnyis dam pa'i chos kyi bka' mching mang du gsungs /
rjes 'jam ba'i dbyangs kyi bstod pa rgyal kun mkhyen gter ma dang /
smon lam dpag yas bskal ba ma gnyis mdzad /
de nas bde ba can du byon /
'khor ba la yid skyo ba'i gtam zhes pa'i bslab tshig mdzad /
bslab tshig ni /
bslab gsum rgyan dang thos pa'i pha rol son / /
stong gsum khyab pa'i grangs ldan 'gro ba'i @# / /
mgon / /
sku gsum mngon mdzad bla ma'i zhabs pad la / /
sgo gsum gus pa'i yid kyis phyag 'tshal lo / /
sku gnyis phul byung lus stobs rgyas pa la / /
bslab gsum rnam dag gser gyi dra bas g.yogs / /
sku bzhi'i mche ba rab dkar shin tu brtan / /
sku lnga'i bdag nyid thub dbang lag ldan rgyal / /
dal 'byor thob kyang dal ba'i skabs med cing / /
bde 'grong skyes kyang bde bas dben par gyur / /
chos la mos kyang chos don rtogs pa med / /
blo gros dman kyang blo bzang zhes btags pa'i / /
rgyal khams pa khyod rang gi bskul tshig la / /
ma g.yengs rna ba'i dbang shes legs gtad de / /
lung dang rigs pas legs par brtags byas nas / /
'dir smras don rnams nyams su blang bar rigs / /
khyod kyis sngon yang dug gsum la spyad bas / /
thog ma med nas tha ma da yi bar / /
ma rig khrod 'dir bgrang las 'das bar 'khor / /
bzod glags med pa'i sdug bsngal sna tshogs myong / /
da dung 'di la spyad par byas na ni / /
slar yang ngan song gsum las 'gros sa med / /
kyi hud ngan 'gro'i sdug bsngal bzod gyur tam / /
kye ma'o de rgyu deng nas spangs bar rigs / /
zhes smras pa dang /
kho na re /
'o na der mi skye ba'i thabs ci yod / /
de yi sdug bsngal yang ci tsam /
sdug bsnal de nyams su myong ba'i rgyu ci / /
zhes pa'i lan smras pa /
ngan 'gro'i gnas su mi skye'i thabs dag ni / /
bshad kyis legs par nyon dang rgyal khams pa / /
'phral phugs kun tu mi bslur nges gyur pa'i / /
skyabs gnas dkon mchog gsum la skyabs su song / /
sems can 'di dag thog ma med nas bdag /
drin gyis bskyangs pa'i ma mdrin can yin / /
de slad ma rgan de dag byang chub la / /
'god pa'i phyir du byang chub mchog sems bskyed / /
bka' dang bstan bcos ji snyed gsungs de yi / /
dgongs don yongs 'dzin bzang pos bstan don la / /
dben pa'i gnas su grogs med gcig pu ru / /
g.yeng ba spangs te rtse gcig gnas par bya / /
rjes kyi skabs su dge des mtshon pa yi / /
'khor 'das gnyis kyis bsdus pa'i dge rtsa rnams / /
mkha' mnyam ma rgan rnams kyi don du ni / /
'khor gsum dag ba'i thabs shes gnyis ldan gyis / /
sgro skur mtshan ma'i tshogs rnams spangs byas nas / /
stobs bcu mnga' ba'i sa der bsdo bar bya / /
gang du gnas na dug gsum la sogs pa'i / /
nyon mongs tshogs rnams yar ngo'i zla bzhin 'phel / /
@# / /
dkar phyogs tho rangs rgyu skar ltar 'grib pa'i / /
gnas ngan myur du spong dang rgyal khams la / /
sna tshogs 'dam skyes dpag med gcal du bkram / /
rkang drug ldan nyams dga' ba'i glu len zhing / /
snyan pa'i dar dir sgrog par byed pa yi / /
dben gnas dam bsten dang rgyal khams pa / /
tshig tsam shes kyang don la blo ma phyogs / /
sdom brtson rnams la sdang zhugs mnar sems can / /
phyogs 'dzin rlung gis rnam par g.yengs gyur pa'i / /
bla ma'i gzugs brnyan spod dang rgyal khams pa / /
yin lugs khong du chud cing dbang po dul / /
mthong ba tsam gyis gzhan yid 'phrog par byed / /
bsten pa tsam gyis dge 'phel skyon 'grib pa'i / /
bshes gnyen dam pa bsten dang rgyal khams pa / /
dmu rgod ma rungs dug sbrul khros 'dra zhing / /
'grogs pa tsam gyis rang gzhan phung bar byed / /
thar pa'i srog rtsa gcod par byed pa yi / /
grogs ngan myur du spong dang rgyal khams pa / /
gzhan la 'tshe bas dben pa'i ri dwags dang / /
nyan shes 'khor du bde ba bskyed ba'i sgra / /
rgyun du sgrog pa 'dab bzang gzhon nu'i tshogs / /
de 'dra'i grogs dag bstan dang rgyal khams pa / /
de ltar ji skad bstan bzhin byed gyur na / /
ngan song gnas rnams gang du'ang mi skye zhing / /
gnas skabs mngon mtho mthar thug nges legs kyi / /
go 'phang thob par 'gyur ro rgyal khams pa / /
dri ba dang po'i lan rdzogs so / / / /
kwa ye da dung gson dang rgyal khams pa / /
ngan song gsum gyi sdug bsngal che chung ni / /
rnam pa gsum du gyur te chen po ni / /
dmyal ba rnams la yod de de yang ni / /
tsha grang sdug bsngal brgya phrag gnyis su 'gyur / /
yang gsos thig nag bsdus 'joms du 'bod dang / /
du 'bod chen po tsha ba rab tsha dang /
mnar med pa ste tsha ba'i dmyal ba brgyad / /
chu bur chu bur rdol dang kye hud dang / /
a chu so thams pa dang ut+pal ltar / /
gas dang padma ltar gas che rags te / /
de ltar grang ba'i dmyal ba rnam brgyad dang / /
me ma mur dang ro myags 'dam dang ni / /
spu gris gtams sogs nye 'khor ba dag dang / /
rgya mtsho'i 'gram sogs nges med la gnas pa'i / /
nyi tshe ba dang rnam pa bco brgyad ngo / /
de dag rnams kyang snga ma snga ma las / /
phyi ma phyi ma'i sdug bsngal bzod par dka' / /
mdor na tsha grang sdug bsngal bzod dka' yis / /
kun nas gzir cing thar ba'i mthu ma mchis / /
'bring ni yi dwags la yod de yang ni / /
phyi nang zas skom sgrib pas gsum du 'gyur / /
phyi yi sgrib pa @# / /
can rnams rgya mtsho la'ang / /
rnag khrag sogs su mthong nas spyod skal med / /
nang gi sgrib pa can rnams zas skom sogs / /
mi rnyed gal te cung zad rnyed gyur kyang / /
mgrin par mi chud longs spyod mthu yang med / /
zas skom sgrib par gyur rnams zos pa dang / /
'thungs pa rnams kyang me lce'i phreng ba ru / /
gyur nas rang nyid dag kyang tshig par byed / /
mdor na bkres skom sdug bsngal bzod glags med / /
dag gis gzir cing thar pa'i skabs ma mchis / /
chung du dud 'gro la yod de yang ni / /
bying dang kha 'thor sgo nas gnyis su 'gyur / /
de dag gcig la gcig za'i sdug bsngal dang / /
glen cing gti mug la sogs sdug bsngal gyis / /
rtag tu gzir cing thar ba'i skabs ma mchis / /
de 'dra'i sdug bsngal spong thabs ma byed par /
chags sdang gnyis kyis rang gzhan rgyud sreg cing / /
mi dge sna tshogs sgrub pa'i bya ba 'di / /
da lta nyid nas dor dang rgyal khams pa / /
dri ba gnyis ba'i lan rdzogs so / / / /
da dung gson dang bshad do rgyal khams pa / /
de lta'i sdug bsngal myong ba'i rgyu dag ni / /
phyi nang chos la bdag dang bdag gir gzung / /
bdag 'dzin las byung 'dod chags la sogs pa'i / /
dug gsum nyon mongs lte ba rab brtan cing / /
na rga skye 'chi'i rtsibs rnam bzhi dang ldan / /
sdug bsngal gyi dang 'gyur dang khyab sogs kyi / /
sdug bsngal rnams kyi mu khyud kyis bskor ba'i / /
las ngan 'khor lor 'khor 'di byung ba yin / /
dri ba gsum pa'i lan rdzogs so / / / /
zhes de skad smras pa dang /
kho yi rangs te /
'di skad du /
e ma deng nas bzung ste byang chub snying po'i bar / /
dkon mchog skyabs 'gro byang chub sems bskyed nas / /
dben pa'i gnas su bla mas bstan pa yi / /
man ngag nyams blangs dge rtsa byang chub bsngo / /
kye ma'o ngan song gnas las 'jigs pa dang / /
kye ma'o nam 'chi'i nges pa mi snang na / /
kye ma'o gar skye shes pa mi snang na / /
kye ma'o mi skye'i rang dbang mi snang na / /
kyi hud bla na med pa'i bla ma dang / /
kyi hud yid bzhin nor 'dra'i yi dam dang / /
kyi hud bstan la gnod 'joms bstan skyong gis / /
bdag dang mkha' mnyam 'gro ba'i bdag 'dzin 'di / /
gtan nas nye bar bcom nas gtan gyi skyabs / /
mthar thug chos sku thob nas mtha' bral gyi / /
gnas lugs 'gro la ston cing gnas gyur cig /
ji ltar smras las nyes skyon chu 'dzin tshogs / /
mchis gang 'phags dang tshur rol mkhas rnams @# / /
kyi / /
thugs rje'i mgyogs 'gros rab tu bsal byas te / /
bdag ge rnam dpyod tsha zer gsal bar mdzod / /
'di las thob pa'i rab dkar dge ba 'di / /
'di dang phyi ma kun tu mi zad gter / /
gter chen bum bzhin dpag yas yon tan dag /
dag dang ma dag 'gro la stsol gyur cig /
ces rang la bskul ba'i tshigs su bcad pa 'khor ba las skyo ba'i gtam zhes bya ba 'di mkhas pa du ma'i zhabs rdul spyi bos len pa rgyal khams pa shar tsong kha pa blo bzang grags pas gzhan la phrag dog dang 'gran sems kyis ma yin par rang nyid thar lam la bskul ba'i don du ltos 'gro'i rgyu skar gyi dbang po mda'i dkar phyogs kyi tshes la mkhas pa du ma'i 'byung gnas yul du dbus kyi sa'i cha chos grwa chen po bde ba can du sbyar ba re zhig rdzogs so / /
zhes pa'o / /
yang skabs shig hor rgyal po'i bu la gnang ba'i gsung yig ni / /
oM swa sti /
sku ni gzhan phan bsam pas mdzes kyi rab bkra'i gos kyis min / /
snyan ni legs bshad thos pas mdzes kyi gser gyi na chas min / /
phyag ni gtong la 'jug bas mdzes kyi sgra ldan gdub bus min / /
bsod nams brgya yis lhag par mtho ba'i mi dbang gang de rgyal / /
skyon med rigs kyi chu gter 'jings las 'khrungs / /
dge legs gser gyi ri bos kun nas bskor / /
tshad med yon tan brgya yi dpal 'bar ba / /
mi dbang lhun po gling bzhi'i dbus na brjid / /
sa bdag gzhan phan dgongs pa gangs ri'i gos / /
snyan zhing nang 'bab gsung gi tsha zer gyis / /
legs par bzhu ba'i chu rgyun grags pa'i tshogs / /
skye dgu kun gyi rna ba'i rgya mtshor zhugs / /
de tshe khrims gnyis mkhyen pa'i blo gros kyis / /
skye dgu bde la 'god pa'i khur 'khyer ba / /
sa skyong de yi lhag bsam 'di 'dra zhes / /
ya mtshan gtam gyis gtam gzhan go skabs phrogs / /
dge mtshan rgyu skar phye bas bkra ba yi / /
sku yi nam mkha' mi mthun chu 'dzin gyi / /
sgrib g.yogs bsal phyir bsam kun rdzogs mdzad pa'i / /
lhag pa'i lha la gsol ba 'debs shing mchis / /
mi dbang byams pa'i thugs kyis mnga' ris rnams / /
chos bzhin skyong ba'i chab srid gang yin ma / /
pad gnyen lha yi lam nas ma lhung ba / /
de srid yar ngo'i zla bzhin 'jug gyur cig /
ces pa 'di ni gong ma hong rgyal bu mi'i dbang po'i drung du / /
blo bzang grags pas zhu ba'i zhu yig gi skyes kyi mtshon par phyag phyis dang kha dkar po kha gang 'bul /
zhib kyi zhu ba dge bshes bsod rgyal ba la gsal /
zla ba bcu gnyis pa'i nyer bdun la chos gra chen po bde @# / /
ba can nas phul / /
zhes pa'o / /
de nas rje rnam gnyis lhan cig tu phebs nas stag tshang du dbyar bzhugs mdzad /
gnyis kas tshes mang du gsungs /
de dus yab sras gnyis ka dben pa la dgyes shing /
dbyar r+wa sgreng gi bsngags pa gsan pas kyang thugs g.yos /
dpal ldan a ti shas lung bstan pa'i gnas /
'brom ston yab sras kyi gdan sa /
bka' gdams pa'i dam pa'i chos kyi chu bo thams cad kyi 'byung khungs su gyur pas kyang gzigs par bzhed de /
yab sras gnyis kyis thog ma mdzad pa'i dge 'dun sde snod 'dzin pa mang po'i tshogs dang bcas pa r+wa sgreng la phyag bteg /
dgun bzhugs r+wa sgreng du mdzad /
bla ma rje btsun chen pos /
rigs pa drug bcu pa dang gsang 'dus rim lnga sogs gsungs /
rje rin po che 'dis /
theg pa chen po mdo sde rgyan dang /
dbus mtha' dang /
kun las btus dang /
nyan sa la sogs pa thams cad kyi gung legs par bsgrigs te /
zhi gnas kyi bshad pa mtha' dag par gsungs shing /
sgom du bcug pas /
zla ba gcig tsam gyi ring la mang po zhig gi rgyud la gsung rab dang mthun pa'i zhi gnas khyad par can 'khrungs /
red mda' pas kyang rje 'di la rtsa shes dang /
gsang 'dus kyi 'grel pa sgron gsal rdzogs par gsan /
rje rnam gnyis kyis sngags mtshan nyid kyi gnang du ma la 'bel ba'i gtam gyi bka' mchid shin tu zhib par mdzad do / / / /
de nas chos rje lo ts+tsha ba dang /
'bri khung chos rje gnyis kas zhal 'dzom par zhu ba'i pho nya dang gsung 'phrin nar mar byung bas /
dgung lo zhe drug pa'i chu rta lo'i dpyid mgor rje 'dis 'bri khung du byon /
chos mang du gsungs /
spyan snga rin po che la nA ro tshes drug dang /
phyag chen lhan cig skyes sbyor sogs gsan /
de rjes rje red mda' pa dang rje 'di gnyis phyag bteg /
lo chen skyabs mchog dpal bzang dang gsum ga ang byang chub ye shes kyi gtsug lag khang gnam rtsengs ldeng du sde snod 'dzin pa mang pos thog drangs pa'i dge 'dun drug brgya lhag tsam gyis dbyar gnas mdzad /
dpon yon tan rgya mtshos dad pa'i sgo nas zhabs tog rgya chen bsgrubs /
chos rje gsum gas 'dul ba'i lugs dag ther mdzad par bzhed nas so so nas 'dul ba'i mdo rtsa'i bshad pa rgyas pa re mdzad /
sdom khrims dag bar bsrung ba'i srol bzang po tshugs /
so thar gyi lugs gtsang bar mdzad pa 'di ni rje'i mdzad chen bzhi'i gcig yin nam snyam /
de la rnam thar chen mo las /
chos rje gsum kas kyang /
bstan pa rin po che'i dag ther rnam par dag pa zhig mdzad par dgongs shing /
de yang ji srid du rgyal ba'i nang mdzod 'dul @# / /
ba rdzogs par yod pa de srid du sangs rgyas kyi bstan pa yod la /
de med na med par gsungs pa de nyid thugs la lci bar gyur nas /
bstan pa 'ba' zhig la dgongs pa'i thugs kyis /
'dul ba mdo rtsa ba'i bshad pa rgyas pa re gsungs shing /
de'i dus su gzhi bcu bdun nas gsungs pa'i bcas pa phra mo zhig yan chad /
da lta'i gang zag gis nyams su blang nus tsam rnams dang /
rnam 'byed nas 'byung ba'i bcas pa rnams las 'das pa'i ltung ba thams cad dang rang gi ming rigs kyis phyir 'ches pa'i cho ga ji ltar bshad pa bzhin gyi phyag len rnam par dag pa'i srol legs par btsugs te /
de'i tshe 'dul ba gsan pa phal che bas kyang rang rang gi rgyud la brtags nas /
ltung ba phra rags thams cad bshags yul mang nyung gi bye brag dang /
dngos po spangs pa'i tshad las sngon du gtong ba sogs ji ltar bshad pa bzhin du phyag len la btab nas phyir bcos mdzad de /
da phyin chad phyag gyi la gnyug mar gnas pa phal chengs nyan re zhing /
rang rang gi rgyud la brtags nas ltung ba dang yun du mi 'grogs par phyir 'chos pa dang /
yo byad byin brlab /
dung khang gcod pa /
nub lhag nyal bsrung ba sogs kyi phyag len dag la'ang ches brtson par mdzad na /
de tsam du bsgrub mi dka' ba rnams la ni lta smos kyang ci dgos /
de bas na sangs rgyas kyi bstan pa'i rtsa ba so sor thar pa'i rmang rdzogs par gsos pas bstan pa la bya ba mdzad pa zhig la 'di ya mtshan pa yin no / /
zhes gsungs so / /
gzhan yang dbu tshad sogs kyi chos 'khor mang du bskor /
yang nam mkha' dpal dpon po'i yig lan du bslab tshig phan bde'i gzhi 'dzin zhes bya ba bstsal /
de ni / / / /
gang la brten na 'phral dang yun gyi don / /
bde blag sbyin pa gcig pu kun gyi gnyen / /
mgon po thugs rje'i gter de'i zhabs kyi rdul / /
skye dang skye bar gus pas mchod gyur cig /
blo gros gsal zhing dad pa'i rtsa ba brtan /
gtong la lag brkyang thos la 'dug gyur pa / /
nam mkha' dpal gyis ring nas sbrangs pa yi / /
'phrin yig chag don bzang zhing snyan ba'i ngag /
rgyal sras thu bo'i sku gzugs 'dus pa'i rgyud / /
dur smrig rgyal mtshan du nga la sogs pa yi / /
yid 'ong skyes mang bskur ba pho nya bas / /
ma tshang med par bdag gi gam du 'phrod / /
sngon chad phan par smras pa'i rjes su bslabs / /
da dung legs bshad dga' ston stsol zhes zer / /
sngon chad gdams pa rnams khas ches lhag pa'o / /
gdams par bgyi ba ci yang ma mchis mod / /
'on kyang gus par nyan la yang yang du / /
legs @# / /
par gdams na khyad par thob 'gyur te / /
shin tu snyi ba'i chu thigs lhung ba yis / /
ches cher 'khregs pa'i brag la ji bzhin no / /
kye ma 'gro 'di blo gros nyams chung zhing / /
tshul bzhin 'doms pa'i dam pa'i mgon med pas / /
rgud pa'i sgo la 'bad pa drag po yis / /
rgyun mi 'chad par rab tu 'jug par byed / /
de slad byis pa'i spyod las ring song ba'i / /
dam pa'i tshul lugs thos par gyur pa na / /
de yis rings pa thob par mi 'gyur te / /
pad mas brgyan pa'i ri rtser lug bor bzhin / /
bdag cag legs par spyad pa'i bsags pa dman / /
nyes spyod sgo la rgyun mi chad du phyogs / /
de phyir bde legs sgor gyur thub bstan dang / /
mjal ba'i go skabs rnyed pa da res tsam / /
deng dus 'di na sbun pa 'phyar ba bzhin / /
snying po med pa'i bya ba ma btang na / /
lus srog yal nas bskal mang ngan 'gro'i gnas / /
brgyud pa'i sdug bsngal su yis mang par nus / /
gdon gyis zin pa rnams la ches brtse ba'i / /
bshes kyi srog la rgol bar byed pa ltar / /
rmongs par gyur rnams dang gi bde legs sgo / /
thub pa'i bcas pa'i mtshams la dgra bzhin blta / /
khyod ni bdag gis smras pa'i rjes slob na / /
dal ba shin tu rnyed dka' don che dang / /
de yang chu bur bzhin du myur 'jig cing / /
de nas gzhan gang rjes su mi 'brang la / /
dkar nag las 'bras phra ba'ang mi slu ba / /
rten cing 'brel bar 'byung 'di ring du soms / /
de yis phan bde'i rtsa ba'ang ma bzung ba'i / /
mkhas par rlom dang yun ring bsam gtan la / /
spyad pa'i yus kyis brnangs pa de dag kun / /
nor bur 'khrul nas 'ching bu'i khur thogs pa'i / /
gser gling phyin pa'i tshong pa slar log nas / /
rang gi yul du 'gro bzhin rig par mdzod / /
rnyed dka' rig na gyi nar sdod thabs med / /
don chen mthong na don med 'da' ba phangs / /
'chi ba bsams na phyi mar 'gro grabs byed / /
las 'bras bsams na bag med gnas las ldog /
de ltar de bzhi'i rtsa ba brtan gyur na / /
dge chos lhag ma bde blag nyid du skye / /
de phyir dgram rtsa zad pa'i khang dul la / /
dga' bar ma sems rtsa ba bzhi la slobs / /
thog mar zhing gi mthu la brten nas ni / /
nang gi bsam pa'i stobs ni skye 'gyur bas / /
dge ba'i bshes dang dkon mchog mchod pa la / /
rgyun chad med pa'i sbyor ba sten 'tshal lo / /
de ltar rtsa ba brtan la gtsor 'bang na / /
zab cing rgya che'i chos rnams ma lus pa / /
kha cig da lta lag tu blang ba dang / /
gzhan dag smon lam yul du byas gyur te / /
gcig kyang mi spong kun kyang @# / /
sangs rgyas thabs / /
de ltar rgyal ba'i bstan pa yongs rdzogs pa / /
lam du bsrel ba shes na mkhas pa'i phul / /
gzhan du dam chos spong ba kho nar zang / /
mdor na rang gi bsam ba gang dga' la / /
mi btang rgyal ba'i bcas pa'i dbang du btang / /
de tshe 'phral du gdung yang phan yon la / /
gus par bya ste gtar dang sreg pa bzhin / /
bdag gis brtse bas cung zad gdams pa las / /
byung ba'i dge ba nge yis 'gro ba kun / /
dam pa'i bshes kyis rjes su 'dzin pa dang / /
de yi gdams pa bzhin du bsgrub gyur cig /
ces 'phrin yig phan bde'i gzhi 'dzin zhes bya ba 'di ni /
shAkya'i dge slong blo bzang grags pa'i dpal gyis /
gnam cod ldeng gi gtsug lag khang nas dbon bo nam mkha' dpal bzang gi yi ge'i lan du /
la stong byang du springs pa'o / /
zhes pa'o / /
yang red mda' ba'i bstong pa cig mdzad do / /
dgag dbye thon nas rje btsun red mda' pa gtsang la phyag bteg /
rje 'di dang lo chen skyabs mchog pa gnyis 'khor bcas slar r+wa sgreng du byon /
rje 'di brag seng ge'i zhol du dpen ga nas mdzad de bzhugs /
lo chen gyis dbu ma sogs gsungs /
rje rin po ches lam rim sogs gsungs /
khyad bar r+wa sgreng gi dgon pa gong du jo bo'i sku 'dra dbu yon ma che ba zhes grags pa jo bo dngos dang khyad par med pa'i byin rlabs che ba de'i mdun du zhag mang bo'i bar du gsol ba btab pas /
ston ba bcom ldan 'das nas nam mkha' rgyal mtshan gyi bar gyi lam rim brgyud pa'i bla ma rnams dngos su gzigs /
khyad par du jo bo rje /
'brom ston pa /
bo to ba /
sha rab rnams zla ba gcig gi bar du gzigs shing /
gdams pa dang rjes su bstan pa mang du bstsal /
mthar 'brom sogs gsum jo bo rje la thim /
a ti shas rje rin po che'i spyi bor phyag bzhag nas bstan pa la bya ba rgya ched gyis dang /
byang chub sgrub pa dang sems can gyi don byed ba'i grogs bdag gis bya'o zhes gsung nas mi snang bar gyur pa sogs ngo mtshar ba'i ltas mang du byung /
de'i tshe byang chub lam rim brgyud ba'i bla ma rnams kyi gsol 'debs lam mchog sgo 'byed ces bya ba mdzad /
skabs 'di'i gong nas rdog lo legs pa'i shes rab kyis bzhengs pa'i gsang phu'i bla ma dkon mchog tshul khrims dang /
khya 'dul 'dzin gyis bzhengs pa'i zul phu'i bla ma dkon mchog dpal bzang sogs bod kyi bla ma mkhas pa mang pos lan mang du bskul ba dang /
skabs 'dir lo chen skyabs mchog dpal ba brang @# / /
bos nan tan chen pos gsol ba btab pa dang /
jo bo rjes byin gyis brlabs pa sogs gong gi dge mtshan rnams dang 'grigs pas byang chub lam rim rtsom par bzhed nas /
rgyal ba'i gsung rab thams cad kyi gnad bsdus pa /
shing rta chen po klu sgrub dang thogs med gnyis kyi lam srol /
skyes bu gsum gyi lam gyi sgo nas skal ba dang ldan pa rnams sangs rgyas kyi sar 'khrid pa'i tshul rgyas par bstan pa'i lam rim chen mo'i bka' rtsom mdzad /
lam rim 'di ni chos rnam dag byed bar 'dod pa'i skal ldan rnams la mig gcig lta bu yin zhing /
'jig rten gsum gyi mun pa sel ba'i nyi ma gcig pu rmad du byung bar grags te dar zhing rgyas par bzhugs pa 'di yin no / /
de la rje btsun 'jam pa'i dbyangs kyis nges kyis gsungs pa'i nges 'byung byang sems lta ba gsum du ma 'dus sam zhes gsung ba la /
rje rin po ches lam gyi gtso bo gsum gyi man ngag na gzhung mdor bstan lta bu dang /
skyes bu gsum gyi lam rim ni rgya cher 'grel lta bur 'dug pas /
blo rab 'bring tha ma kun la phan par mthong nas /
lam gyi gtso bo gsum gzhir bzhag la /
lam sgron sogs gzhung mang po nas kha bskang ste sbyar ba yin zhes sogs gnad don phra zhib mang po gsung bgros mdzad /
zhi gnas yan brtsams nas lhag mthong brtsams kyang stong nyid kyi don go dka' bas mang po la phan par mi 'gyur ram snyam du dgongs pa la /
'jam pa'i dbyangs kyis lhag mthong brtsams na gzhan phan 'bring 'ong bas rtsoms zhes pas lam rim rdzogs par brtsams so / /
de'i tshe gnyan chen thang lha dang /
zhog lha rgyugs po /
ngang lha sham po sogs dbus phyogs kyi gzhi bdag dkar phyogs la dga' ba mang pos /
nged padma saM b+ha ba dang jo bo rje sogs las chos thos pa'i dge bsnyen yin /
da khyed kyi mthun rkyen bsgrub pas skyabs 'og tu 'jug par zhu zhes sgo gsum gus pas phyag btsal /
de'i phyir lam rim gyi mjug gi smon lam du /
lam bzang bsgrig pa'i mthun rkyen sgrub byed cing / /
'gal rkyen sel byed mi dang mi min kun / /
tshe rabs kun tu rgyal bas bsngags pa yi / /
rnam dag lam dang 'bral bar ma gyur cig /
ces gsungs so / /
yang lam rim gyi dbu'i tshigs bcad las /
deng dus rnal 'byor brtson rnams thos pa nyung / /
mang thos nyams len gnang la mi mkhas shing / /
phal cher gsung rab blta la phyogs re'i mig /
lung don rigs pas 'byed pa'i mthu med pas / /
bstan pa'i gnang nams rdzogs pa'i gdams @# / /
pa mchog /
mkhas ba dgyes pa'i lam dang bral mthong nas / /
shing rta chen po'i lam 'di bshad ba la / /
bdag gi yid ni kun nas spro bar gyur / /
gang dag phyogs 'dzin mun pas ma bsgribs la / /
legs nyes 'byed pa'i blo yi mthu ldan zhing / /
dal ba'i rten bzang don ldan byed 'dod pa'i / /
skal ldan de rnams rtse gcig bsgrims te nyon / /
zhes dang /
mjug gi tshigs bcad las /
'jam gling mkhas pa yongs kyi gtsug gi rgyan / /
snyan pa'i ba ngan 'gro na lhar nge ba / /
klu sgrub thogs med gnyis las rim bzhin du / /
legs brgyud byang chub lam gyi rim pa ni / /
skye dgu'i 'dod don ma lus skongs bas na / /
gdams pa rin chen dbang gi rgyal po ste / /
gzhung lugs stong gi chu bo 'du ba'i phyir / /
dpal ldan legs par bshad pa'i rgya mtsho 'di yin / /
zhes gsungs pa ltar mngon mtho nges legs kyi bde ba thams cad ster ba'i yid bzhin gyi nor bu dang /
rgyal ba'i gsung rab kyi dgongs don thams cad 'dus pas bdud rtsi'i rgya mtsho lta bu yin zhing /
gsung rab 'di mthong thos klog mchod sogs byed pa kun gyi gnas skabs dang mthar thug gi phan bde mtha' dag yid bzhin du 'grub par nges pas blo ldan dag gis sems la 'jog dgos so / /
yang lam rim 'di ni phyogs bcu'i sangs rgyas thams cad kyi mkhyen brtsa'i byin rlabs las grub pa yin zhing /
nye brgyud ni rje rin po ches rje btsun 'jam pa'i dbyangs las mnos pa yin /
des na smon lam gyi tshigs bcad las /
sras bcas rgyal ba'i rmad byung 'phrin las las / /
legs grub byang chub lam gyi rim pas kyang / /
thar 'dod rnams kyi yid la dpal ster zhing / /
rgyal ba'i mdzad pa ring du skyong gyur cig /
ces gsungs la /
'di rtsom pa'i skabs su stan pa bcom ldan 'das sogs rtsa brgyud kyi bla ma rnams byon nas byin gyis brlabs pa dang /
jo bo rje sogs zla ba'i bar du bzhugs nas byin gyis brlabs pa dang /
sngar rgya sogs su sogs su phyogs bcu'i sangs rgyas thams cad dang /
klu sgrub thogs med sogs bla ma rnams kyis yar yang byin gyis brlabs pas rmad du byung ba'i lam rim 'di brtsams pa yin pas /
'di yi dam du byed pa dag la bla ma de rnams dang sangs rgyas thams cad kyis byin gyis brlab bar nges so / /
yang lam rim 'di nyams su len pa dag la mgon po phyag drug ba /
dam can chos rgyal /
rnam sras sogs bsrung ma rnams kyis 'bral med du bsrung zhing 'phrin las bsgrub bar 'jam @# / /
pa'i dbyangs kyis gsung ba yod cing /
yang gong du bshad pa'i gnyan chen thang lha sogs dkar phyogs skyong ba rnams kyis kyang grogs mdzad cing bsrung ba sogs do mtshar ba'i rgyu mtshan dang phra zab mang du yod /
'dir ni zur tsam ste /
rgyu mtshan dang phan yon sogs rgyas par ni gzhan du shes par bya'o / /
de nas rje rin po ches da phyin chad sngags kyi chos than thun 'chad 'dod pas /
khyed drag pa 'ga' res chos rje lo ts+tsha ba la dpal gsang ba 'dus pa mi bskyod pa'i dbang zhus la sngags kyi sdom pa sor chug gsung /
slob dpon rin po che 'dul 'din pa'i zhal snga nas gtso mdzad /
nyi shu rtsa lngas dbang zhus /
de yang rje rin po che rang gis smon 'jug gi sdom pa phog pa 'ga' zhig ma gtogs pa rnams la /
chos rje lo ts+tsha bas smon 'jug gi sdom pa phog cing /
de nas dbang bskur bar mdzad do / /
gzhan yang gnas de nyid du /
rje rin po che rang nyid kyis sngar gnam cing ldeng dang lam pa dgon pa sogs su smon 'jug gi sdom pa gnang pa 'ga' zhig gi ched du gtso bo rang dgongs shing /
spyir byang sdom bsrung 'dod dag la phan pa'i phyir byang sa'i tshul khrims le'u'i rnam bshad byang chub gzhung lam brtsams /
yang 'jig rten mgon po 'bri khung chos rje zhel gags pa'i gdung rgyud gu shrI chen po don grub rgyal po dang /
chos sgo ba bkra shis rin chen dang /
chos rje lo tsA ba sogs don gnyer can mang pos bskul bas bla ma lnga bcu pa'i rnam bshad dang /
rtsa ltung rnam bshad gnyis brtsams /
bla ma shes rab dpal bzang gi zhus lan du mdo sngags kyi lam ji ltar nyams su len tshul brtsoms te gnang ngo / / / /
dgung lo zhi bdun pa'i chu lug lo'i dpyid chos rje skyabs mchog pas lam rim chen mo'i glegs bam phyag tu bzhes /
legs bshad rin po che'i skyes kyis thugs kyi bar mdzod gtams nas gtsang la theg /
rje 'di sa de'i dbyar gnas dang dgun yang ra sgreng der bzhugs nas lam rim sogs chos mang du gsungs /
khyad par du mngon rtogs rgyan yum gsum dang sbyar nas rgyas par gsungs shing /
rdzogs ba'i dus slob ma rnams kyis mchod pa rgyas bar bshoms gsangs /
der gzhan rnams kyis mchod me'i kong bu blangs tshar bas /
rgyal tshab rjes gtor chen po cig tu sdong bu bangs tsam gyi mar me byas nas phul /
rje rin po ches mar me thams cad la gzigs nas thams cad gtor 'dir blug gsung /
thams cad der thugs pas ka to ra gang bar gyur /
de la rje rin po chas dka' @# / /
bcu pa dar ma rin chen gyis blo la bzung ba rnams bris nas phar phyin gyi 'grel pa zhig tsoms zhes gsung zhing /
'di ni rje rang gi tshab tu bstan pa'i bdag bor mnga' gsol ba yin gsung /
rgyal tshab rjes bka' bzhin du btsams ba'i 'gral pa ni rnam bshad snying po'i rgyan zhes grags pa'i legs bshad 'di yin zhing /
'dir gser phreng du gsungs pa dang cung zad mi 'dra ba 'ga' yod kyang /
rje'i dgongs pa rnam dag man zhes bla ma rnams gsung ngo / /
yang tsha kho dpon po ngag dbang grags pas lam rim chen mo'i glegs bam la bltas te dad gus kyi sa zhu yi ga phul ba'i lan du gnang ba'i gsung yig ni /
'dren mchog rgyal ba de yi rgyal tshab dang / /
rje btsun mkhyen ba'i gter dang glu sgrub zhabs / /
'phags pa thogs med rnams kyi mdzad 'phrin rnams / /
skal ldan khyod la rtag tu 'jug gyur cig /
yangs pa'i rnam dpyod mkha' ltar rgya che zhing / /
phul byung dad pa ri dbang ltar ba rtan la / /
bstan pa'i khur gyis nam yang mi ngal ba'i / /
bshes gnyen ngag dbang grags pa zhes grags ba'i / /
sdom brtson mchog des shing rta che gnyis las / /
legs par brgyud ba'i skyes bu gsum gyi lam / /
legs bshad rgya mtsho byang chub lam rim gyi / /
yi ge'i phrang bas mig la dpal byin bas / /
don dpyod yid ni bdud rtsis ngoms so zhes / /
rnar snyan yid la 'bab pa'i phrin yig gis / /
srab 'jam yang ba'i dmar smug gos mchog dang / /
mchil lham zung gi rten bcas bskur ba 'phrod / /
gzar bus tshod ma'i ro la ji bzhin du / /
legs bshad ring du bsten kyang lcigs dka' ba / /
ro 'dzin dbang pos ro la ji bzhin du / /
yud tsam re yis nyams bu myong ba mtshar / /
deng dus yang dag pa dang ltar snang gi /
lam gyi rnam dbye shes pa ches cher dkon / /
brgya la srid kyang legs bshad legs bshad du / /
ji bzhin shes pa'ang de 'dra kho nar bas / /
de phyir zab cing rgya che'i lam gyi gnad / /
phra mo rnams la'ang bcos min nges rnyed cing / /
yig ger bkod pa mthong tshe ho bo'i yid / /
ring du ngal ba'i 'bras bu thob bas tshim / /
chos kyi rje nyid kyis brnyes ba'i go 'phang la gdul bya rna mas dngos dang brgyud pas bkri bar bzhed nas mdo sde dang rgyud sde'i rim pa gsungs pa'i mdo nas 'byung ba'i thar pa dang thams cad mkhyen par bgrod pa'i lam gyi rnam par bzhag ba 'dis /
rgyal ba'i ba stan pa spyi'i rkang gzung nas gdul bya mchog 'ga' zhig la rgyud sde'i lam byi snon pa btab nas rgyal ba'i bstan pa @# / /
yongs su rdzogs par 'dzin pa 'di /
gsung rab thams cad gdams ngag du shar ba'i rgya bod kyi mkhas pa thams cad kyi bzhed pa yin /
kho bos kyang de rtogs pa'i don po mang por bas mtha' brten nas khas blangs ba'i tshul khrims srung ba gzhir bzhag bsag sbyang gi lhan cig byed rkyen mang po dang lam gyi lus tshang ba'i dmigs rnam skyong ba'i nyer len gyi rgyu la 'bad pas mkhas pa dgyes pa 'i mdo sngags kyi la m+ph+yogs rags pa tsam mthong nas /
bstan pa la dmigs pa 'ba' zhig gi sa kun nas bslangs nas /
sngon la theg pa thun jong ba'i lam gyi rim pa yi ger bkod pa yin /
'di la'ang lam gyi lus rdzogs ma rdzogs dang /
lam gyi go rim nges tshul dang lam gyi cha phra mo rnams nas lag len du byas nas 'khrid tshul dang khyad par du zhi gnas dang lhag mthong gzhung che ba'i dgongs pa bzhin du gsal bar ba phol ba 'di dag snying nas sgrub pa byed 'dod byung ba'i tshe /
nya mas len gyi gnang la mad mar gyur ba'i gzhung che ba rnams nges par bzhag dgos par mthong nas 'dor zhing /
sgrub pa lhur len gyi blo sna ma skyes ba'i tshe de dag la nyin mtshan du 'bad pa byed pa na nyams len ji ltar bstan la blo kha ma phyogs par tha snyad tsam la mkhas pa'i yan lag tsam du ma mong nas gzhung nge de'i tshig don la lugs ma 'dra ba mang po'i 'bu ya rgyon tshig spyi tsam du ma song bre thebs na de tsam gyis de dag dpyes byan pa cang ro nga 'a'i da lta'i dus 'dra ba lta ci smos /
sngon dus kyi rnam dbyod can tshe 'di'i phun long yal bar bzhag nas rig pa'i gnas mang du bslabs te /
nyams su len pa'i gnad ji lta bu zhig yin snyam du sgrub 'dod kyis blangs pa'i shes 'dod can rnams kyis ring du dbyad kyang dpag dka' bar byung 'dug pas lam la bskor ba'i go yul rnams kyis tshim sla ba ma mdzad bar /
sngar bshad pa ltar gyi rgyu rkyen la 'bor la yang dang yang du gsol ba thob la zhib par chod mdzod /
ma go ba'i go rgyu byung ras kyis 'dod pa'i lta dang dam pa'i bshes kyi sku drin du bzung la slar yang zang zing dang sgrub pa'i mchod bas sku drin gsob pa la 'bod dang blo khyad zhugs par song nas lam gyi gnad phra rags thams cad la bcos ma ma yin pa'i nges pa re rnyed nas /
lha dang bla ma la je dang ston pa dang bstan pa la je gus /
sems can la nge brtse sgrub pa la rje brtson du 'gro zhing /
legs bar dmigs phyed pa'i gnad kyis bag chags brtan bar 'jog pa la gzhan dang mi 'dra'o zhes pa 'di ni tsha kho ba mkhan chen ngag dbang grags @# / /
ba'i zhu yig gi lan du /
rje rin po che blo bzang grags pa'i dpal gyis gnang ba'o /
zhes ba'o / / / /
dgung lo zhe brgyad ba'i shing spre lo'i dpyid ra sgreng du cho 'phrul chen po'i dus mchod la mchod pa dang smon lam rlabs che ba mdzad /
de nas rim gyis lhas phu dgon gsar du phebs /
tshad ma sam 'grel gyi gzhung don lam gyi rim par bsgrigs nas gsungs pas mkhas pa kun gyis sngon thos ma myong ba'i rigs ba yang dag brnyes shing /
tshad ma'i bstan bcos ni nyams kha ri sdar sa'i gzhung yin par nges par gyur /
'dir rnam thar chen mo las /
blo gros dang ldan pa'i sde snong 'dzin pa du ma la /
tshad ma rnam 'grel gyi brjod bya'i gtso bo mtha' dag rigs ba'i lam nas drangs te /
gzhung lam gyi rim par bsgrigs nas /
nyams len la sbyar nas gsungs pas /
sde snod 'dzin pa thams cad sngon lan cig kyang ma myong ba'i legs par bshad pa'i bdud rtsi'i ro phul du byung ba myong bas yid kyi skyes bu rang dbang med bar phrogs te ngo mtshar ba'i gtam gyis dus 'da' bar byed cing /
de phyin chad kyang skabs skabs su gsungs pas /
sdon chad gangs ri'i khrod 'dir tshad mtshig gi na yam mam phyi'i go rgya gcod pa'i tshe bstan bcos gzhan blta ba la blo cung zad drag tu 'gro ba'i yan lag tsam du nye bar mkho bar zad kyi /
'di nyams len la mkho ba'i the tshom tsam yang su la'ang med bas /
phal mo che zhig don ma yin bskyed bar byed pa la /
da lta blo gros dang ldan zhing gzu bor gnas bdag la 'di nyid nyams len ston pa'i bstan bcos gcig la rmad du gyur ba'i phyogs mthong tsam yod pa 'di ni /
rje rin po che 'di 'ba' zhig gi thugs rje la brten pa yin te /
'di tsam gyi bka' drin yang gangs can pa yongs kyis bsab par sla ba ma yin no / /
zhes gsungs so / /
de nas mi dbang grags ba rgyal mtshan gyis nan tan gyis gsol ba btab pas 'on sde chen steng du phebs /
sde snod 'dzin pa brgya phrag du mas dbyar gnas mdzad /
rgyal bzang smon mkhar nas zhabs tog gya nom pa bsgrubs /
yang dpon shAkya shrI yi ge phul nas shes rab 'phel ba'i smon lam zhus pa la bka' rtsom gnang ba ni /
swa sti /
skye dgu rnams kyi phan bde'i gter gcig bur gyur ba /
bstan pa rin po che 'bad ba du mas phyogs 'dir gsal bar mdzad nas /
bod kyi mnga' ris chos lnga na du skyong ba'i sa skyong chen po rnams kyi gdung rabs su 'khrungs shing /
ya rabs @# / /
dam pa'i yon tan gyis brgyan pa /
dpal lha btsan po sku khams bzang ba'i thang nas gsung yig tshig don bzang bo dar kha dkar po'i skyes dang bcas pa bskur ba /
dge bshes shes rab dbang phyug gis bdag gi gam du 'phrod pas spro ba 'phel bar gyur /
bdag kyang rgyal ba'i bstan pa skyong pa la cher rdo mi thog na'ang bas ma pa bzang po ma dor tsam /
gang gi nor gyis lha dbang 'byor ba yang / /
zil gnon 'phags pa'i nor mchog dang pa dang / /
rnam dbyod shes rab nor gyi dpal yon can / /
lha rigs dam pa'i rgyud 'dzin shAkya shrI / /
srid zhi'i phun tshogs gang las legs grub ba'i / /
dri med rnam dbyod yar ngo'i zla bzhin du / /
'phel byed smon lam 'debs pa sbro ba legs / /
gang phyir shes rab lam gyi srog yin phyir / /
'on kyang shes rab 'phel ba'i zla med rgyu / /
dam pa'i mgon las dam chos yang yang du / /
gsan zhing de don reng du sems pa yin / /
de phyir de mdzod nyid kyis legs sbyang kyang / /
bden gnyis 'byed la gzhan dring mi 'jog pa'i rgyal bar gyes pa'i shes rab thob bya'i phyir / /
nyin re zhing yang lan gsum bsngo ba'i tshe / /
byang chub sems mchog gnyis kyis legs bzung nas / /
'khor bcas rgyal ba'i tshogs la dbang gsol te / /
shugs drag 'dun pas yang dang yang gsol na / /
bzhed don bde blag nyid du 'grub pas na / /
lha khyod tshul der rtag tu dgyes ba bskyed / /
bdag gi legs spyad dus gsum dang / /
'brel ba ji snyed mchis pa yis / /
rgyal ba'i mkhyen rab thob par shog /
der ma son ba kun tu yang / /
rab 'byams gsung rab don rnams ni / /
ji bzhin 'byed la mda' 'byor ba'i / /
rlabs chen shes rab thob bar shog /
ji lta ji snyed don rnams kyi / /
phra ba'i gnas rnams 'byed ba la / /
ku sha'i rtse mo dang 'dra'i blo / /
gsal ba'i shes rab thob par shog /
ma rtogs pa dang log rtog dang / /
the tshom dri mas yid bskyod tshe / /
de ma thag tu 'gog nus pa'i / /
myur ba'i shes rab thob par shog /
zab dang rgya che'i gnas rnams kyi / /
don bzang re re'i cha la yang / /
gtugs pa med par 'jug pa yi / /
zab pa'i shes rab thob bar shog /
mdor na 'chal ba'i shes rab kyi / /
skyon dang bral ba'i rnam dpyod kyis / /
rang gzhan don gnyis sgrub pa la / /
bdag ni 'jam pa'i dbyangs bzhin shog /
ces bde chen steng nas nyer lnga la phul ba'i skyes kyi mtshon par phyag gyis cig 'bul /
zhes pa 'di ni yar lungs jo bo la @# / /
gdams ba'o / /
dbyar gnas der byang chub lam rim gyi khrid dang /
dbu tshad kyi dka' gnad 'grel ba'i chos mang du gsungs /
ston 'ol kha pa bkra shis rgyal mtshan dpon gyis gsol ba btab pas /
'o de gung rgyal gyi lha zhol 'ol kha'i byams pa gling du phebs /
don gnyer can rnams la lam rim dang bskyed rdzogs kyi chos gsungs /
rje rin po che dpon slob rnams kyis mtshams dam par bcad nas thugs dam la brtson pa'i skabs su /
'jam ba'i dbyangs kyis /
slob dpon klu byang gis mdzad pa'i rnam gzhag rim pa'i 'grel ba rtsom na bstan pa la phan thogs chen po 'ong zhes gsungs bas rnam gzhag rim ba'i rnam bshad gnad don gsal ba zhes bya ba 'phral du ba rtsams /
'di ni dpal gsang ba 'dus pa'i bskyed rim gtso bor mdzad cing rdzogs rim kyang ston ba'i bstan bcos yin la /
don gnyer can rnams la gzhung 'di zhib par gsungs /
de yang rje 'dis gsang ba 'dus pa'i rdzogs rim rim lnga'i gnad dang /
khyad par du rim pa gsum pa'i sgyu lus sgrub tshul sogs gsang 'dus kyi rtsa rgyud bshad rgyud dang /
'phags pa klu sgrub yab sras lnga'i gzhung las gsungs ba'i thun mong ma yin ba'i don rags pa rnams dbyis phyin par legs par go nas /
bstan bcos 'di rtsom pa'i bar lo bcu lhag song zhing /
da bar du smra ma nus /
da lta zur tsam smras pa yin zhes gsung bar snang ngo / /
gsung 'di la dpags na dgung lo so bdun par rgya sogs phur 'jam pa'i dbyangs kyis byin gyis brlabs pa sogs ltas bzang mang du byung ba'i skabs der rdzogs rim gyi gnad rnams legs par mkhyen pa yin 'dug /
da bar du smra ma nus zhes pa ni bod kyi bla chen dums 'khrul nas log par bzung ba'i skyon mang zhing /
gsal bar bshad na skyon la phog pa dang /
skyon mngon du 'gyur ba sogs kyis ma gsungs pa yin no / /
skabs shig stobs bzhi bshags pa'i chog brtsams /
yang bzang bo zhes pa'i dpon la gnang ba'i gsung yig ni /
oM bde legs su gyur cig /
gang zhig dran pa tsam gyis legs tshogs kun / /
ji bzhin stsol mdzad slu ba med ba'i skyabs / /
mtha' yas rgyal ba'i yab gyungr 'jam dbyangs des / /
skal bzan khyed la kun nas skyong gyur cig /
sngon chad bzang bo'i las kha cher goms pas / /
deng dus grub pa'i rigs su @# / /
legs 'khrungs shing / /
theg pa mchog la brtson pa mi lhod pas / /
nyin mtshan dus rnams 'bras bu yod par 'da' / /
che ba'i go 'phang dag la gnas na yang / /
des pa'i dpal gyis rab tu mdzes gyur bas / /
bshes gnyen rnams la gus bas legs 'dud pa'i / /
bzang bo'i mtshan can de yis sbyar ba yi / /
phrin yig tshig don bzang bo'i snyan dngags dang / /
rmad byung ro dang reg pa'i bde ster ba'i / /
btung pa gnyis dang bgo ba'i gos dang ni / /
tshon dang sman gyi rnam pa sna tshogs dang / /
zhing bzang rnams la 'os pa'i btung bar bcas / /
dri med dgongs bas kun nas bslang ba rnams / /
mngags ba'i pho nyas phyogs 'dir legs par 'phrod / /
ji ltar dgongs pa de ltar bgying par zhu / /
snyigs dus 'gro ba'i phun tshogs shin tu dman / /
mi srun nag po'i rtsa lag 'phel ba yis / /
nyin re bzhin yar glags skabs tshol bar byed / /
de phyir brtson ba chen po mdzad par rigs / /
rten bzang rnyed dang bstan dang mjal ba dang / /
dam ma'i bshes rnyed shin tu dka' ba dang / /
lang tsho'i dbal yang ches cher g.yo ba'i tshul / /
yang yang sems pa gnang kyi gdams pa lags / /
'di phyi'i legs tshogs yid bzhin 'grub bas na / /
skyabs gsum bla ma gtsug gi rgyan du bzung / /
rgyal sras rnams kyi thabs mkhas mchog yin pas / /
dge ba gang byed byang chub sems kyis bsgyur / /
'khor gsum yongs dgal ma gyi srog yin pas / /
dang bzhin med pa'i lta bas rgya yis thog /
mthong thos dran reg don ldan 'gyur bas na / /
rlabs chen smon lam mang po rgyun du mdzod / /
gangs ri'i dbang bo 'o de gung rgyal gyi / /
gangs sul byams ba'i gling gi ri sul nas / /
sngon gyi dam pa'i rjes su slob 'dod pa / /
blo bzang grags ba'i mchid na sa 'di skad lo / /
mchu'i zla ba'i nyer bdun la dge legs su gyur cig /
zhes ba'o / / / /
dgung lo zhe dgu pa'i shing bya lor byams pa gling de nyid du bzhugs /
re'i tshe lo chen skyabs mchog dpal bzang dang /
spyan snga rin po che'i gdung rgyud bla ma bsod nams bzang po sogs dam pa mang pos gsol ba btab pa la brten nas /
rgyud sde bzhi'i la ma gyi khus yongs su rdzogs par ston ba'i bstan bcos chen po rdo rje 'chang chen po'i lam gyi rim pa gsang ba kun gyi gnad rnam bar phye ba zhes bya ba'i legs ba shang rmang du byung ba bka' @# / /
rtsom mdzad /
'di ni sngags rim chen mo zhes grags pa'i gsung rab de yin no / /
'di la rje rin po ches rdo rje 'chang gi lam gyi rim pa chen po mdzad ba la /
sdar rgya sog phur bzhugs dus grub chen rnams dang /
slob dpon a b+ha ya'i gzhung la brten nas phan pa chen po 'grub bar 'gyur ro / /
zhes gsungs pa de ma gtogs ba rtsom pa rang gi skabs su dus myur ches gsol ba 'debs pa sogs yun ring ma grub bas rgyu mtshan khyad par ba gzhan cher med do / /
zhes gsung ngo / /
spyir rje rin po che 'di ni lhan skyes kyi mkhyen rab shin tu phul du byung ba'i steng du mkhas pa mang bo la brten nas mdo sngags kyi gzhung lugs rnams la ring du sbyangs pa la brten nas /
rigs pa dang mi rigs ba'i gnas rnams rang stobs kyis 'byed nus pa'i blo gros kyi nus ba mtha' yas pa rgyas pa'i steng du /
rje btsun 'jam dpal dbyangs kyis rjes su ba byung zhing byin gyis brlabs pas /
mkhas btsun bzang gsum gyi grags bas gangs can gyi khrod 'di khyab bar gyur te /
karma pa dkon gzhon lta bu'i blo ma tshad pa kun gyis kyang /
rje 'di'i mkhas ba'i yon tan phul du gyur ba dang /
sgom sgrub kyis rtogs ba mthon bo brnyes ba'i btsun pa'i yon tan dang /
bstan 'gror phan pa rgya chen mdzad ba'i bzang po'i yon tan shin tu ngo mtshar ba rnams la dbang med du rang gus skyes te bsnyen bkur bar gyur to / /
khyad par du rje btsun 'jam pa'i dbyangs kyis rjes su bzung ba'i tshul sngags rim gyi mjug tu 'di ltar gsungs te /
mtshams sprin gzhon nus 'khyud ba'i gser gyi ris / /
in+t+ra nI la'i thor cog bcings pa bzhin / /
dmar ser sku yis yid 'phrog gang gi gtsub / /
mthon mthid ral ba'i sdur du da lngas mdzes ba'i / /
'jam dbyangs de yis tshe rabs kun tu bdag /
dgyes bzhin rjes su bzung ba'i drin las ni / /
gting dpag dka' ba'i chos tshul rgya mtshol / /
blo gros thogs pa med par 'jug bar shog /
ces dang /
dri ba lhag bsam dab dkar las /
'jam dbyangs bla mas rjes bzung zhes bgyi bas /
dben pa'i sgrub gnas khyad bar can gyi ri lus nas zhus pa /
zhes gsungs pa sogs gsung gi zur la thon pa yod do / /
de ltar 'jam pa'i dbyangs kyis rjes su 'dzin pa'i rgyu rkyen ni sngags rim gyi dbu'i tshigs bcad las /
rgyal ba kun gyi yab gcig 'jam ba'i dbyangs / /
dgyes nas spyan ras tsam @# / /
gyis btsas ba la'ang / /
rgyal ba'i dgongs zab rtogs pa'i rnam dbyod kyi / /
mchog sbyin mdzad ces thos nas ring zhig nas / /
rgyun mi chang du lhag pa'i lhar bsten zhing / /
da dung khyod kyi zhabs pad spangs nas ni / /
nam yang skyabs gzhan med do mkhyen ba'i gter / /
bdag gi reb 'bras bu mchis par mdzod / /
ces pa sogs mang du yod cing /
lha 'di'i mtshan rjen par mi brjod bar mdza'en ba'i gter zhes pa lta bu zhe sa'i tshig gis gsungs ba'ang mang ngo / /
de nas sde snod 'dzin ba mang bo la sngags rim chen mo gsungs /
de'i tshe bar chad kyi ltas shin tu rtsub pa ci rigs byung /
dge bshes gcig gnyis kyang 'das /
der dpon slob rnams kyis sku mtshams dam par mdzad de /
thugs dam dad bzlog ba sogs la 'bad pas tshegs med par bslob / /
de'i tshe bcom ldan 'das dbal rdo rje 'jigs byed dpa' bo gcig pa'i sgrub thabs bdud thams cad las rnam par rgyal ba zhes bya ba dang /
rdo rje 'jigs byed kyi las bzhi'i sbyin sreg gi cho ga dngos grub rgya mtsho zhes bya ba btsams /
rje'i rjes la dug rnams kyis rdo rje 'jigs byed la yid ma du bsten nang thar dang bgegs kyis mi tshugs pa sogs gsungs pa yod /
yang rdo rje rnam 'joms kyi bstod ba nag phyogs kyi nyer 'tsho zhi ba'i gsol 'debs bcas brtsams /
'di la brten na chos kyi bya ba bgegs med du 'grub gsung /
yang 'dir bzhugs ba'i skabs su 'dus sde'i lugs srol dag bar bya ba'i phyir bca' yig rnam gnyis mdzad do / / / /
dgung lo lnga bcu'i me khyi lo'i ston gyi bar byams pa gling nyid du bzhugs shing thugs dam shin tu 'phel lo / /
skabs 'di nas bzung bde stong dbyer med kyi ting nge 'dzin la mnyam par bzhag pa'i rtogs pa'i yon tan shin tu brtan par gyur bas /
bsgom bzlas sogs kyi skabs su ched du gtad pa'i thugs ma bcug na drung 'khor rnams kyis gtam smra ba 'gro 'ong byang pa sogs gang byas kyang thugs kyis mi des par gyur /
phyis skabs shig mkhas grub rin po ches mnyam bzhag gi rtogs pa 'di lta bu ci tsam nas byung lags zhus par /
dge sbyor gyi dus su de ltar 'ong ba ni byams pa gling du sdod pa'i skabs nas yin /
dpe cha blta rtog dang zhib thud byed pa'i skabs su de ltar 'ong ba ni snga mo nas yong /
de 'dra ba 'dug ces gsung ngo / /
gnas der sngags @# / /
spyi dang khyad par du bla med dang / /
bye brag tu bde mchog gi skor bod du 'gyur ro cog gi don rnams gsungs pas lung pa de la gsang sngags nang zhes ba'i ming chags /
gzhan yang sngags kyi chos mang du gsungs pa'i gnas rnams la'ang sngags nang zhes grags pa yod /
de nas byang chub lung du phebs nas dgun der bzhugs /
mdo sngags kyi sde snod 'dzin pa brgya phrag mang po la gsang sngags lam rim gsungs so / / /
dgung lo nga gcig pa'i me phag lo'i dpyid skyid shod du phebs /
se ra chos sdings su bzhugs nas mtshams dam bad bcad /
gsang 'dus rim lnga dang /
ma rgyud kyi rdzogs rim 'ga' zhig gsungs /
dbyar gnas kyang der mdzad /
de dus sne'u'i dpon gyis dang pa drag pos zhabs tog tshang med pa nar mar bsgrubs /
skabs 'dir mgon po phyag drug ba dngos su gzigs shing /
de phyin chang 'bral med rgyun du bsrung bar mdzad do / /
nang thugs kyi sras mkhas grub rin po ches rje rin po che'i yon tan gyi snyan pa gsan nas dad gus kyis skabs 'dir 'ongs nas mjal /
lo 'dir mkhas grub rje dgung lo nyer gsum pa yin /
yab sras 'di gnyis ni sngon sku tshe du mar dpon slob tu gyur ba'i 'brel ba che bas /
mkhas grub rjes rje'i zhal mthong tsam nas sangs rgyas dngos kyi 'du shes 'khrungs shing /
rjes kyang shin tu thugs brtse bar mdzad do / /
de nas rje rin po ches mkhas grub rje la lam du rmi lam 'dra byung dam gsung ba la /
mkhas grub pas /
chu shul zhes pa'i sa char zhag byas pa'i nub mo shin tu mun pas gar 'gro ma shes par gyur pa la /
shar phyogs nas ral gri'i 'khor lo rtsibs stong can gyi lte bar rje btsun 'jam pa'i dbyangs da mar ser mdog can /
glegs ral bsnams pa /
shin tu mdzes ba bzhugs shing /
rtsibs re'i rtse la nyi ma'i dkyil 'khor re yod pa zhig byung nas nga'i lus la thim pas 'dzam gling 'od kyis khyab pa rmis /
zhes zhus /
der rjes /
khyod kyi rmi lam shin tu bzang /
bstan 'gror phan thogs chen po 'ong /
nga la 'jam dbyangs su mthong ba ni don la gnas kyang mang po la tha mal ba'i rnam par bstan pa yin /
da'i rjes 'jug rnams kyis yi dam rdo rje 'jigs byed dang 'jam dbyangs a ra pa tsa na la byed dgos /
'di la rten 'brel zhig yod gsung /
deng mkhas grub rjes phyag byas te /
kho po gshed dmar dang 'jam @# / /
dbyangs smra seng la bsten pa yod pas da rdo rje 'jigs byed kyi man ngag gnang bar zhu zhus pa la /
rje rin po ches brtse bas dgongs te /
rje rang nyid kyis rdul tshon gyi dkyil 'khor bzhengs nas rdo rje 'jigs byed kyi dbang rjes gnang /
zhi khro sbrags sgrub kyi man ngag sogs mkhas grub gcig pu la rdzogs par gnang /
dus der spyan snga ba bsod nams bzang po dang /
mi dbang grags rgyan dang /
dkon mchog tshul khrims sogs kyis zhus pas rtsa she'i Tika chen rtsom par bzhed de /
gzhung gi dka' gnad la zhib tu dpyad pas don 'ga' zhig la dbyad dka' ba phran bu byung bas /
'jam pa'i dbyangs la gsol ba shugs dra ga mdzad ba'i tshe /
yum gyi mdo nas gsungs pa'i stong nyid nyi shu'i 'gres rkang gser gyis bris ba lta bu'i yi ge bar snang gang ba yang yang gzigs shing /
rtsa she'i don rnams la 'bad rtsol med par the tshom lhag med du tshod par gyur /
de 'phral du rtsa bshes rab kyi Tika chen rigs pa'i rgya ma mo mdzad ngo / /
'gres rkang gi yi ge gzigs pa la /
rnam thar dad pa'i bu ju sha rogs su 'dir gzigs par gsungs la /
rnam thar legs bshad nyin byed las gser phreng rtsom ba'i dus su gzigs par bshad /
tsong kha brgyad cu pa las /
phar phyin dgongs 'grel rnam bshad mdzad pa'i tshe / /
gser gyi kha rog lta bu'i yi ge'i tshogs / /
nam mkha'i khams kun khyab par gzigs pa yis / /
yum don thugs su chung ba'i tsong kha pa / /
zhes gsungs so / / / /
dgung lo nga gnyis pa'i sa pho byi ba'i lo'i dpyid dbyang gnyis kyang gnas der bzhugs /
de'i tshe gsar phu bde ba can gnyis kyi mkhas pa mang po dang /
dga' skyong zul gsum gyi gdan sa ba dang /
thang sag pa'i gdan zur sogs dge ba'i bshes gnyen drug ba rgya tsam 'dus /
dbyar gnas kyang der mdzad /
de la sne'u'i dpon gyis 'dus sde spyi dang /
khyad par rje yab sras rnams la zhabs tog phun sum tshogs pa bsgrubs /
bar skabs su nyin cig rje rin po ches gung ru dge sbyong sogs bgres pa 'ga' zhig la mi mang po la mi sgrog pa'i zhal ta mdzad de /
rang re dpon slob rnams la bar chung kyi rnam pa cung zad cig snang bas /
de sel ba'i phyir du deng 'di nas gzhan du zla ba 'ga' 'gro gsung /
gar 'byon zhus bas /
da res bshad na mi yong ba'i gnad cig yod gsungs nas /
dpon slob gsum gyis mtshan mo gcig gzha @# / /
gyis ma tshong bar ra rang brag tu byon /
sku mtshams dam par mdzad pa'i tshe /
'jam pa'i dbyangs kyis dbu sems kyi grub mtha'i gnad rnams gsungs nas /
nga 'di rnams kyi don bsdus pa zhig yi ge nga gyis gsung ba la bten nas drang nges rnam 'byed legs bshad snying po tsom par mdzad /
'di ni 'jam dbyangs kyi gsung bris pa yin bas mjug gi tshigs bcad las /
rgyal ba'i dgongs zab zab mo'i mdo yis rab bstan bstan pa'i snying po 'dzin / /
thub pa'i ring lugs lugs mchog gnyis kyi gzhung mang mang du thos pa dang / /
da don rnam dpyor dpyod ldan yid 'phrog rigs tshul tshul bzhin bsams pa dang / /
'jam dbyangs zhas grags grags pa'i phreng bas kun khyab khyab bdag de yi zhabs / /
shugs drag rgyun mi 'chang ba'i dad pa yis / /
snying gi pad ma'i lte bar gus bsten pas / /
gsung rab de nyid mthong ba'i rigs smra des / /
rmad byung gtam gyi sbyor ba 'di byas so / /
zhes pa ste /
rigs smra de zhes pa ni 'jam pa'i dbyangs so / /
spyir rje 'dis mdo sngags kyi don 'grel ba dang /
rjes 'jug rnams kyis bla ma yi dam bsrung ma gang la brten pa dang /
sgom sgrub ji ltar bya tshul sogs lugs srol btsugs pa thams cad ni 'jam pa'i dbyangs kyi grub mtha' yin zhing /
lam rim sngags rim sogs kyi gsu bar ba rnams kyang 'jam pa'i dbyangs kyi gsung ji lta ba bzhin yin pas /
sngon chad 'di lta bu'i tsom pa byung ma byung mkhas pa rnams kyis dpyad na shes par 'gyur ro / /
zhes rnam thar zur 'debs las gsungs so / /
yang drang nges rnam 'byed kyi mjug gi tshigs bcad las /
res 'ga' rgyal la dad pa'i dga' ba gyis / /
skabs 'gar shing rta chen po'i sku drin dran / /
gzhan tshe mkhas pa'i bshes la gus ba dang / /
nyam chung 'gro la snying nas brtse ba dang / /
bstan pa rin chen ring du gnas 'dod pa / /
'di dag phan tshun 'gran bzhin 'phel par 'gyur / /
zhes gsungs te /
don ni /
ston pa bcom ldan 'das kyis chos 'di ma gsungs na 'di 'dra gnas rnyed ces sangs rgyas kyi drin dran nas bstan pa dang mjal bal dga' ba dang /
sangs rgyas kyi gsung rab yum kyi mdo sogs zab cing go dka' bas 'di bkral ba'i klu sgrub thogs med sogs drin che zhes bsam pa dang /
dgong su 'grel gyi bstan bcos yod kyang rang stobs kyis go mi nus pas 'di dag bslabs pa'i bla ma rnams drin che snyam pa dang /
'di lta bu ma shes nas @# / /
'khor bar 'khyams pa'i 'gro ba rnams snying re rje snyam pa dang /
bstan pa gnas na skal ldan rnams 'phral phugs kyi phan bde thob par 'gyur bas bstan pa yun ring du gnas na snyam pa rnams 'gran pa bzhin du 'phel bar gyur to zhes pa'i don te /
phyogs bcu'i sangs rgyas byang sems thams cad kyi mdzad pa rnam thar rnams rje 'di gcig pus mdzad pa'i bka' yin gsung 'dug go /
de dus rje 'di'i snyan grags phyogs kun du rgyas pas rgya nag ta'i ming rgyal pos sngar lan 'ga' gdan 'dren zhus kyang /
rje rin po che dben par bzhugs nas sgom sgrub mdzad pa ma gtogs mang po'i nang du phebs pa med ces ma byon pa yin la /
skabs 'dir mang po la chos gsung gin 'dug ces thos nas /
rje nyid rgya yul du spyan 'dren pa'i gser yig /
phyag rten gyi 'bul ba du ma dang /
wang bre bo tA yen sogs tA yen bzhi dang /
mi brgya phrag mang po mngag byung ba rnams rim gyis song nas /
'phan yul nas mtshan 'gros byas te nam langs ba'i tshe se ra chos sdings su slebs /
rje bla ma mi mang la mjal kha gnang ba thos nas nged kyi rgyal pos phyag rten 'bul zhes mngags pa yin zer nas glo bur du lhags pas /
mtshams la bzhugs pa'i dge 'dun mang pos mtshams grol ba dang /
rje'i nang 'khor rnams kyis rje rin po che 'dir mang po'i nang du bzhugs pa med /
dben pa'i brag tu sgom sgrub mdzad kyin yod ces smras kyang /
tA yen sogs yid ma chos bal /
sne'u'i dpon dpang por mdzad nas dag 'tshang byas /
don 'di dag rje rin po ches thog mar drang por ma gsungs na rdzun du 'gyur zhing /
rgya'i pho nya 'ongs pa sogs drang por bshad na slob ma yon bdag rnams sems g.yeng ba dang /
gzhan du 'byol ba'i grags pa dang /
gang du phebs ba'i gnas su mi mang 'gro 'ong byed pa sogs la dgongs nas ma gsungs pa yin pas /
rje 'di ni lkog gyur mkhyen pa la thogs pa med cing thabs la mkhas pa yin no / /
de ltar rje rin po che dben par bzhugs nas ga ser yig pa rnams mjal du ma gnang ba la /
rgya'i pho nya rnams dad gus kyis mchi ma byung zhing /
mi dbang grags rgyan dang /
dpon nam mkha' bzang po la ngo chen bya bar btsel nas de dag gis zhus pa'i tshe ser chos sdings su phebs /
pha nya rnams mjal /
tA yen sogs kyis rgya nag rgyal po ta'i ming yung khos phul ba'i yi ge /
phyag rten rnams phul nas rgya yul du bsod nams kyi zhing dang /
'gro ba thams cad la dam pa'i chos kyi bka' drin mdzad ba'i @# / /
slad du rgya yul du spyan 'dren pa'i gsol ba nan ched 'debs pa la /
rje rin po ches rgya nag tu 'byon pa las thag ring bas sku lus kyis mi theg pa sogs dgag bya mang zhing /
der phyin kyang bstan 'gro la phan ched mi thub pa sogs dgos pa chung ba rgyu mtshan dang bcas zhib tu gsung nas rgya nag tu ma phebs par /
ta'i ming rgyal po la phul ba'i yi ge rten dang bcas pa sbrang bas /
pho nya rnams zla ba drug pa'i tshes bcu dgu la log song /
rjes de ltar ma phebs pa ni rgya nag tu byon kyang phan thogs mi che zhing /
bod du bzhugs na bstan pa yun ring du ngar zhing rgyas nas bod sog rgya nag sogs kun la phan thogs chen po 'byung ba 'di gzigs pa yin no / /
de'i tshe ta'i ming rgyal po la phul ba'i yi ge ni / / /
oM bde legs su gyur cig /
rlabs po che'i bsod nams kyi mthu la brten nas sa chen po rgya mtsho'i mthar thug bar tshul bzhin skyong ba'i mi'i dbang po chen po'i spyan sngar /
nub phyogs gangs can gyi khrod yul dbus kyi cha na gnas pa'i shAkya'i dge slong blo bzang grags pa'i dpal gyis zhu ba /
chos kyi rgyal po chen po'i bsod nams ri ngab lhun po ltar 'phang mtho zhing bka' 'bangs rnams kyi bde skyid lha yul ltar phun sum tshogs bar bka' lung gnyan po rgyal phran du mas spyi bos len par bzhugs pa'i skabs nas /
dkon mchog gsum gyi mthu stobs bskyed ba'i phyir du lung gis 'di phyogs su mngags pa'i gser yig ba rnams kyis 'ja' sa /
me tog zhib mo sprin ris yod ba'i gos yug dmar po gcig dang /
ljang gu yug gcig /
me tog med pa'i gos yug dmar po /
sngon po /
ljang gu yug gsum dang /
dar mdog can yug bdun /
gos chen gyi chos gos /
phyag tshe /
gong thung /
dir 'gang / /
thang theb /
chu shel gyi phreng ba /
rdo rje dril bu bubs gnyis /
dkar yol gnyis /
rten khebs gnyis /
lag phyis gsum /
pang khebs maN+Tal gyi rgyan gsum /
ska rags /
ting shags bubs gnyis /
lham 'bob dang bcas pa /
ja rgya ma lnga bcu /
tsan dan dum gcig gi gnang sbyin dang bcas pa 'dir 'phrod bas thugs la btags /
gong ma chen po'i thugs kyi dgongs pa la /
deng de phyogs su lan gcig 'ong ba gyis gsung ba yin zer ba'i lung bud pa'i rgyu mtshan gser yig pa rnams dang /
wang gis nan gyis gsung 'byon yin 'dug pa'i don khong du chung /
sa'i bdag po chen pos sangs rgyas kyi bstan pa la dgongs pa'i lung yin par 'dug pa mgo zhing lung bud lam gus pa dang /
brnyas pa byas pa ma lags @# / /
na'ang /
ma mang po dang nam phrad pa'i pus rnams su nad drag po 'ba' zhig 'ong ba byung ba'i don phyis /
\u0f38 bka' lung bzhin du bsgrub par ma nus ba la nam mkha' dang 'ang bar zab la shin tu rgya che ba'i thugs kyis mi dgyes pa mi mdzad pa thu gsal 'dogs par zhu /
sngon gyi dus su byon pa'i chos rgyal chen po rnams kyis 'jig rten 'di'i khrims lugs dang 'jig brten phyi ma'i chos lugs phyogs thams cad du legs par dang pa'i thugs kyi khur chen tho bsnams 'dug pa'i lur bzhin du /
da lta'i dus su gong ma chen po'i thugs dgongs rnam bar dag pa dang mdzad pa 'phrin las ngo mtshar bas lha dang bcas pa'i 'jig rten gyi yid mgu bar bye de ba'i gtam snyan po yang dang yang du thos pas /
bdag cag 'di phyogs na yod pa'i rab byung drug pa pal mo ches /
gong ma chen po'i sku tshe dang rgyal srid yun ring du brtan pa'i smon lam rnam par dag ba yang dang yang du 'debs kyin yong pa'i tshul 'di dgongs par zhu zhing /
de ltar yin lags na de la /
\u0f38 sa skyong chen po'i 'phrin las kyis ji ltar skyong /
chos gyi rgyal po nyid kyis mkhyen pas /
bdag cag 'dra bas zhib tu mi sbobs lags /
gus pas phul ba'i zhu yig /
sbyan la ma du bab ba'i thabs kyi rten mtshon par /
li'i yul nas spyan drangs pa'i spyan ras gzigs kyi sku gcig /
bcom ldan 'das shAkya thub pa'i gseb sku gcig /
de bzhin gshegs pa'i jam dpal gyi gser sku gcig /
de bzhin gshegs pa'i ring bsrel 'phel bzhin pa gsum sprel gcig /
yang de bzhin gshegs pa'i ring bsrel gcig /
rgya gar gyi grub chen rgya dang bod gnyis kar sangs rgyas kyi bsten pa dang ?sa su mdzad pa'i sku drin can jo bo chen po lta cig gi gdub rus las byon pa'i ring bsrel gcig rnams phul /
byi ba lo zla ba drug pa'i chos bcu dgu la yul dbus nas phul ba'i zhu yig /
ces pa 'di rgya nag ta ming rgyal pos lnga pa rgyal rnams kyi gtsug rgyan dam bar gyur pa rgyal ba btsong kha pa de nyid nyi ma shar phyogs kyi yul gru chen por gdan 'dren gyi zhu yig gser yig pa dang bcas pa btang pa'i zhu mig lan nges bya shus so / /
mang+ga li / /
nang blon gon tA yin la gnang ba'i yi ge ni /
bslu ba med pa'i skyabs gnas dkon mchog gsum / /
thogs pa med pa'i mthu ldan bstan ba srungs kyis / /
dad segs yon tan mang po'i rgyan ldan pa / /
khyod kyi dge legs yid bzhin bsgrub gyur cig /
sa skyong chen po'i bka' lung tshul bzhin du sgrub pa'i mi mchog god shrA bzhin gyi phyag tu phul ba /
khyed bstan pa dang bstan 'dzin la dad pa shin tu @# / /
brtan pa cig yod zer ba thos shing /
'di nas kyang yi ge bskur na dgongs pa yod gda' ba la 'phrin yig dbul ba ni 'di ltar ro / /
ral ba'i rten bzang po mi'i lus thob pa ni rgya mtsho chen por g.yengs ba'i gnya' shing gi bug par rus spal gyi ma grin pa tshur pa las kyang rnyed bar dka' /
ba shes gnyen dam pas rjes su bzung nas rgyal ba'i bstan pa dang mjal ba ni u dum wa ra'i me tog las kyang dkon /
'jig rten gyi phun tshogs kyi 'byor ba ni mi la mthun gcig tu dpal 'byor la longs spyod pa dang 'dra /
'gro ba rnams kyi lus dang srog myur du 'jig pa ni bar snang gi glog dang 'dra ba yin zhing /
'jig rten 'di nas dang gcig pur 'jig rten pha rol du 'gro ba na /
chos ma gtogs ba gang gis kyang mi phan pa'i tshul de yang dang yang du dran bar mdzod la /
nyes spyod mi dge ba sngar byas la 'gyod cing bshags pa dang /
phyin chang 'jom ci thub dang /
dge ba'i tsa ba sdang bsags pa nams smon lam slabs? chen pos yang yang la bsgyur ba dang /
gsar du dge ba sog pa la sgo du ma nas 'bad par zhu /
ces pa 'di ni rje rin po che thams cad mkhyen pa'i zhal snga nas gon shA bzhin la gnang ba'o / / / /
nga ni dgyus la 'dug bar bya ste /
gong du bshad pa'i 'dus tshogs mang po la /
rtsa she'i Tika chen /
drang nges rnam 'byed /
bzhi brgya pa /
sngags rim /
rtsa ltung rnam bshad /
bla ma lnga bcu pa sogs zhib tu gsungs shar /
lam ri ma'i khrid kyang gnang ngo / /
skabs shig rgya ma'i dpon gyis yi ge phul ba'i lan du gnang ba'i gsung yig ni /
gang gi thabs mkhas mdzad pas 'gro ba la / /
gnas skabs kun du bde ba'i mchog stsol ba / /
zla med ston pa de yis khyed la ni / /
nyin mtshan kun du bde legs spyin gyur cig /
phul byung dad ba'i shugs ni rab drag cing / /
rnam dpyod shes rab nor gyis mi dman pa / /
cho rigs bzang po'i brdul zhugs 'dzin pa khyod / /
phyogs 'dir rnam dkar dgongs pa yod ba khums / /
de lta na yang 'du 'dzi mang po yis / /
g.yongs bar gyur tshe khams kyis mi zhugs pa'i / /
tshul 'dis don gnyis bsgrub la mthu med cing / /
khyad par nyid kyi bzhed pa mi rdzogs par / /
mthong nas re shig phyogs der bgrod pa bshol / /
de la blo gros ldan khyod bzod pa mdzod / /
dge la brtsams ba mthar phyin ma gyur kyang / /
ji tsam btsams ba de tsam gyis kyang 'tshed / /
skom pas chu klung rdzogs par ma 'thungs kyang / /
chu 'ga' 'thungs ba yis kyang ngo mas bar 'gyur / /
de 'dra'i dge des tshe rabs kun du khyod / /
rgyal @# / /
ba'i dam chos ma lus 'dzin gyur cig /
cis pa 'di rgya mkhri dbon chen po rin chen rgyal mtshan pas rgya mar 'od dgos zhes yang yang bskul ba'i don du /
mang du thos pa'i dge slong blo bzang grags pas sbyar ba'o / /
zhes pa'o / /
yang de dag gi skabs 'ga' zhig tu /
se ra'i rgyab kyi ri rtse'i phug chung du mtshams mdzad pa dang /
skabs 'gar ra kha brag tu byon nas sku mtshams mdzad /
thun mtshabs su sats+tsha gdab ba dang /
lha sku bzhengs pa yang mang du mdzad /
de dag gi dus su byams chen chos rjes rgyun du zhabs phyir 'brangs nas gsol ja zhu ba sogs kyi zhabs tog mdzad cing /
bka' chos kun gsan pa yin 'dug /
sbyir rje rin po ches 'ol kha'i phyogs dang /
gnyal gyi yul /
lho brag /
nyang po /
'bri khung /
'o de gung rgyal sogs thugs dam gang 'phel gyi gnas rnams su byon nas bsgom sgrub la brtson par mdzad pas rtogs pa'i yon tan dpag tu med pa brnyes shing /
rang gzhan gyi don mtha' dag 'bad med du lhun gyis grub par gyur to / /
de yang rje 'dis so than gyi sdom ma /
byang sdom /
sngags sdom rnams rnam par ngag pa bsrung ba'i steng du rgyun gyi thugs dam gyi rim ba ni /
nam phyed yol tsam nas gsar 'dus mi bskyod rdo rje'i bskyed rdzogs rgyas bar bsgom zhing bdag 'jug mdzad /
nam langs nas nyi ma ma shar bar la rdo rje 'jigs byed kyi bskyed rdzogs dang bdag 'jug mdzad /
nyi ma shar ba nas snga dro'i ja bzhes pa'i bar la mdo rgyud gang rung gi shog bu sum bcu tsam gsung ba dang /
tshe dpag med dang /
grwa lnga sogs bya spyod kyi yi dam mang po'i gtor ma dang /
gtor ma brgya rtsa dang /
gzhi bdag gtong ma rnams gtong bar mdzad /
ja bzhes ba'i rjes su bka' rtsom dang /
chos 'chad pa dang /
dge bshes rnams la the tshom gcod pa rnams mdzad /
gung gi dus su bras kyi rnal 'byor gyi sko nas gsol ba bzhes shing /
sher snying tshad gsum /
mdo sdud pa tshar gcig smon lam dang bcas pa mdzad pa yin /
de'i rjes su sAts+tsha bcu re /
tshe dpag med /
sman bla /
'jam dbyangs /
sgrol ma rnams kyi sku par brgyab nas bdun bdun bzhengs /
bka' 'gyur dang bstan 'gyur gang rung nas cung zad re gsung sgrog dang /
phyag dpe gzigs pa dang /
bka' rtsom mdzad pa yin /
gung yol ba nas srod kyi bar la gshin rje gshed dmar nag 'jigs gsum gyi sbyin sreg /
phyag rdor 'khor chen gyi mngon rtogs /
mgon po phyag drug pa dang phyag bzhi pa gnyis kyi mngon rtogs dang gtor @# / /
'bul /
gur mgon dang /
rnam sras /
seng gdong ma /
mgon po gri gug /
lha mo dung sol ma sogs kyi gtor 'bul rgyas pa dang /
srod kyi dus su bde mchog lU i pa' dam gnyis ngang bdag 'jug mdzad pa rnams go rim nges pa yin /
gzhan yang zhag gcig la hrIH. Sh+T+rIH. khri cho /
nged mchog gi hrIH. ha ha zhes pa'i yi ge bdun pa sum stong /
a ra pa tsa na bdun stong /
sku mtshams kyi nang nas kyang mdo sngags kyi chos bun gnyis gsum re gsung ba rnams kun la mthun bar snang ba yin /
chos gsung bzhin du gtor ma 'bul pa dang /
lta bsgom pa dang /
rdzogs rim gyi ting nge 'dzin las mi g.yo ba sogs thun mong ma yin pa'i chos spyod kyang mtha' yas ba yong bar gsung /
'di dag ni rnam thar zur 'debs su gsal ba ltar yin la /
lam rim bsdus don las mdo sngags yongs su rdzogs pa'i lam thams cad gcig tu dril nas nyams bzhes su mdzed pa ni /
yongs rdzogs man ngag bsten ba nges / /
dal 'byor thob pa don dang ldan par byas / /
rnal 'byor ngas kyang nyams len de ltar bgyis / /
thar 'dod khyed kyang de bzhin bskya ba 'tshal lo / /
zhes gsungs shing /
rtogs brjod 'dun legs ma las /
dang bor rgya chen thos pa mang du btsal / /
bar du gzhung lugs thams cad gdams bar shar / /
tha mar nyin mtshan kun du nyams su blangs / /
kun kyang bstan pa rgyas pa'i ched du bsngos / /
tshul 'di bsams shing 'dun ma legs nas gda' / /
bka' drin che'i rje btsun mkhyen ba'i gter / /
zhes gsungs te /
mdor na sangs rgyas kyi go 'phang 'thob pa la mdo rgyud nas gsungs ba'i sbang bya mtha' dag ma lus par spong ba dang /
nyams su blang bya mtha' dag ma lus par nya mas su len dgos pas gong du bshad pa de ni thun mong du snang ba'i thugs dam gyi rim pa yin la /
don gyi gnas tshod la ni bshes gnyen bsten tshul nas zung 'jug gi bar gyi nyams su slang bya mtha' dag ma lus bar nyams su bzhes shing mthar phyin bar mdzad pa yin no / / / /
'dir smras pa /
dpal ldan gsung rab kun la lta ba'i yig /
dri med rigs pa'i 'dren byed stong ldan pa / /
khyad kyi dngos stobs rigs ba'i la gnyal gyis / /
mthar 'dzin ri bo ming gi lhag mar mdzad / /
bzod dka' rigs pa'i dri bzhon rlung shugs kyis / /
ma lus phyogs kyi go skabs la gnas pa'i / /
log pa'i gzhung lugs sprin tshogs kun bcom ste / /
phan bde sbrang rtsi'i gnyen gcig mkha' la mdzes / /
bi med digs ba rnon po'i mchon 'chang pa / /
khyod kyis rtsub mo'i @# / /
sbyod ba rgyad ba srings kyang / /
smra ba'i seng ge kun gyi nga rgyal gyi / /
ral ba ma lus gcig char sa la lhung / /
bde gshegs bstan pa'i sa chen khyod kyi ni / /
legs bshad dpung pa'i ka ba la ba tan pa / /
theg mchog 'khor los sgyur ba khyod kyi bka' / /
dpal ldan ma las pa kun gyi mgo pos 'dzin / /
'jam mgon bla ma'i lung rtogs yon tan rnams / /
legs par shes nas mi phyed dad pa yis / /
tshe rabs kun du 'bral med bsten byed cing / /
yon tan mtha' dag yongs su rdzogs gyur cig /
rje thams cad mkhyen pa tsong kha pa chen po'i rnam thar go sla bar brjod pa bde legs kun gyi 'byung gnas zhes bya ba las /
dben par byon nas thugs dam gtso bor mdzad cing phul du byung ba'i rtogs pa'i yon tan brnyes pa sogs kyi rim pa brjod pa'i le'u ste lnga pa'o / / / /
mang+ga laM / / / /
kha ? @# / /
rje thams cad mkhyen pa tsong kha pa chen po'i rnam thar las le'u drug pa bzhugs so / /
@## / /
mtha' bral lta bas chos kun stong par gzigs / /
yang dag rigs pas rgol ngan dregs pa 'joms /
dmigs med thugs rjes 'gro la bu ltar brtse / /
bstan 'gro'i gnyen gcig khyed la phyag 'tshal lo / /
drug pa bstan 'gro'i don du dgon snge chags 'debs mdzad pa sogs kyi rim pa brjod par bya'o / /
de yang gong du brjod pa ltar rje rin po che dgung lo nga gnyis pa'i sa byi ba'i lo'i dbyar se ra chos sding du dbyar gnas mdzad pa'i skabs su /
rje btsun 'jam pa'i dbyangs kyis lha sa'i jo bo'i lha khang rten dang bcas pa gsar du gsos nas cho 'phrul dus mchod mdzad na bstan 'gro la phan thogs chen po 'byung zhes lung bstan zhing /
rje rang nyid kyang lha sa'i jo bo @## / /
shAkya'i rgyal po sogs kyi rten rnams ni sangs rgyas dngos dang khyad par med pa'i byin rlabs shin tu che ba yin pas /
rten 'di rnams la mchod na bstan pa rin po che phyogs dus kun du dar zhing rgyas pa dang /
rigs drug gi sems can thams cad spyi dang /
khyad par du rje'i bstan pa'i rjes su 'brang ba kun la 'di phyi kun du phan yon dpag tu med pa 'byung ba sogs kyi rgyu mtshan rnams la dgongs nas /
lha sa smon lam chen mo zhes grags pa 'di 'dzugs pa'i ched du thugs kyi 'dun pa btang ngo / /
de yang lha sa'i jo bo che ba'i bzhugs gnas 'phrul snang gi gtsug lag khang dang /
jo bo chung ba'i bzhugs gnas ra mo che'i gtsug lag khang bcas 'di gnyis ni rgyal po srong btsan sgam pos bzhengs pa yin la /
jo bo rnam gnyis ni rgya gar nas byon ba yin zhing /
ten gzhan rnams kyang byin rlabs shin tu che ba yin no / /
sngon dus de dag gi mchod pa dang ba snyen bkur dpag tu med pa yod kyang /
rim gyis 'gro ba rnams kyi dad pa dang bsod nams nyams pa'i dbang gis lha khang rnams rnyings shing zhig pa dang /
lha khang la lar slong mo ba rnams bsdad nas me bus pa dang /
ten gyi steng du bran khug dang gos hrul bzhag pa sogs byung 'dug /
de dus rje rin po ches zhabs phyi mngags nas chu klung gi 'gram du bza' btung gya nom pa bshams /
slong mo ba rnams der bos nas bza' btung byin /
lha khang du bzhag pa'i yo byad rnams phyir bton te sgo lcags kyis bsdams nas der 'dug tu ma gzhug /
de nas sne'u-I dpon nam mkha' bzang po la zhal ta byon pas khong gis dad gus kyis lha r+sa'i dkyil 'khor steng dang /
seng g.yab sa sogs kyi zhig gsos nams legs par mdzad /
smon lam gyi mchod pa la mkho ba'i yo byad rnams kyang sta gon mdzad do / /
dgag dbye grol ba'i rjes su mi dbang grags rgyan gyis zhus pas /
rje rin po che skyi smad grum po lung du phebs /
je'i zhabs phyir byon pa'i bshes gnyen @# / /
lnga brgya tsam la mi dbang gis zhabs tog legs par mdzad /
gzhan yang dam pa'i chos nyan pa'i ched du 'dus pa dang bcas dge 'dun stong longs pa tsam gyis dgun der bzhugs /
lam rim dang /
bde mchog lU i pa'i sgrub thabs /
ma rgyud kyi rdzogs rim sogs rgyas par gsungs /
yang skabs 'dir 'bri khung dang ra sgreng tshun chad /
'ol kha yan chad kyi 'dus sde dang /
yon bdag dang ldan rnams la phyogs phyogs phyogs su dad 'bul gyi zhal ta mdzad pa dang /
thugs rtsol che bar mdzad /
mi dbang grags rgyan pa la'ang zhal ta zhib par byon /
de ltar mdzad pas rje'i thugs rje dang bsod nams kyi stobs kyis mdo khams dbus sogs kyi dad ldan rnams kyi 'bul ba mtha' yas pa byung /
dpon slob rang la'ang smon lam gyi thugs 'dun mdzad phyin chad phyag tu yo byad ci byung phal cher smon lam gyi phyogs su bsngos te bzhag /
grum po lung nas phyag mi 'degs sa'i gong du lha sar slob ma rnams btang nas lha bzo ba mang du bsags /
tshon rtsi dang gser shog sogs kyang mtha' yas pa byung bas /
lha khang gi ldeb ris dang /
bris sku /
'bur sku sogs gog pa thams cad dang /
lta sku 'ga' zhig gi mdog kyang des dka' bar gyur pa rnams la dri bzang gi chu sogs kyis bkrus /
skyon du mi 'gyur ba'i rdzas kyis phyas rnaMs dag par byas /
tshon bzang rnams kyis legs par gsos / /
gser shog dang gser dul ma sogs kyis legs par spras te gsar du bzhengs pa ltar mdzad /
yang bzo rig ba mang du bsags nas dad 'bul gyi gos dar rnams kyis sku gzugs kyi na bza' dang /
ba dan /
rgyal mtshan /
gdugs sogs lha khang gi phyi nang du brgyan ba'i rgyan gyi rigs dang /
mchod pa'i rigs /
jo bo la 'bul rgyu gser bzang pos byas pa'i dbu rgyan lnga'i dbus su rigs lnga'i sku 'bur du dod pa dang /
mthar rin po che na la dang /
mu tig /
g.yu sogs kyi phra bkod pas mdzes par byas pa dar dpyangs bcas dang /
che tshad du longs pa'i dngul gyi lhung bzed /
de'i khal 'tsham pa'i dngul gyi maN+Dal /
jo bo mi bskyod pa dang bcu gcig zhal la 'bul gyu dngul bzang po las byas pa'i dbu rgyan rnam gnyis /
jo bo gnyis dang thugs rje chen po la gsol rgyu'i gser chab sogs gang dgos rnams sta gon mdzad do / /
de nas rje rin po che zla ba bcu gnyis pa'i mjug tsam du lha sar phebs /
jo bo rnam gnyis kyi lha khang gi nang du ba shams pa ni /
rten rnams kyi mdun du chu bzhi /
@# / /
nyer spyod /
rol mo /
rgyal srid sna bdun /
nye ba'i rin chen bdun /
'dod yon lnga /
bkra shis rtags brgyad /
rdzas brgyad /
ngo mtshar ba'i mchod pa bco brgyad /
mchod pa nyer lnga sogs mchod ba'i bye brag mtha' yas pa /
bkod pas mdzes pa /
yid 'phrog pa rnams bshams /
jo shAka gnyis dang thub ba gangs chen mtsho sogs sprul sku'i rnam pa can gyi sku 'bur du dod pa rnams la gos dar phun sum tshogs ba las byas ba'i bla gos dang snam sbyar /
sems dpa' sems ma bcu drug sogs dang /
khro bo'i rnam par bzhugs ba rnams la dar chen dang gan gos sogs kyi stod g.yogs smad g.yogs phul /
gtsug lag khang gi steng du brgyan ba na /
lha khang che chung rnams kyi kany+dzir tog dang /
bya 'dab sogs kyi rtse zur phan tshun du tha gus sbrel ba las ba dan dang /
rnga yab /
dril bu sogs bar ma chad par btags nas mdzes bar byas /
phyi'i bskor lam gyi phyi rol du brgyan ba ni /
phyogs skyod bco lnga /
rgyal chen bzhi /
klu chen brgyad rnams kyi ba dan 'dogs pa'i shing ring po nyer bdun dang /
de dag gi bar bar du gdugs dkar sogs kyi rgyal mtshan 'degs pa'i shing bcas shing ring po lnga bcu rtsa bzhi btsugs /
de dag la gos rang sogs kyis bzos pa'i ba dan rgyal mtshan 'jigs su rung ba chen po rnams btags /
de yang tshangs pa'i ba dan ser po /
brgya byin gyi dkar po sogs rang rang gi mdog dang mthun pa /
tog la so so'i sku dang /
ba dan la rang rang gi sngags bris pa rnams so so'i phyogs su btsugs /
de dag gi rtsa bar nub re bzhin gtor ma 'bul ba'i gtor stegs bshams /
de dag gi bar bar du gdugs dkar sogs kyi rgyal mtshan rnams rang rang gi cho ga bzhin bsgrubs nas btsugs /
shing de rnams tha gus sprel ba las 'phan dang rnga yab dril bu sogs kyis brgyan nas /
rnam par bkra ba'i 'ja' tshon gyis nam mkha' khams kun gang ba ltar mdzes bar byas so / /
gzhan yang mchod pa de rnams las logs su /
yon chab /
spos /
mar me /
lha bshos rnams bshams pa las /
mar me ni /
jo bo'i lha khang ni thog gsum pa /
shin tu rgya che ba yin bas /
de'i khyams nang ma dang /
steng gi thog rnams su yang nyin mtshan kun du mar me brgya phrag bzhi tsam dang /
khyams phyi ma la ka tshar ji ltar yod ba bzhin gyi mar me dang /
bar bskor la nyin mo mar me brgya lhag dang /
mtshan mo rtsig 'ga' 'khor bar mar me phul /
phyi bskor la jo bo'i zhal gyi mdun sgo'i @# / /
phyi rol tu yi ge brkos ba'i rdo ring yod cing /
de'i 'gram du mar me'i kong bu gru bzhi pa /
ngos re la 'dom gsum gsum yod pa la mar gyis legs par bkang nas de dang 'tsham pa'i sdong bu btsugs te mar me sbar ba ni /
gser gyi mchod sdong gis nam mkha'i lam 'gog pa ltar gyur /
des thog drangs rdza'i khog ma chen po mar gyis bkad ba la sdong bu ni sbom la lag ba'i tshad tsam dang 'a phang la mda' tshad tsam btsugs nas phyi rim 'khor bar bshams te phul /
gzhan yang ra mo che dang /
klu phug dang /
po ta la /
gung thang rnams su yang mar me mang du phul /
'di la rnam thar chen mo las /
ji ltar sa chen bo mngon par bris pa'i sgron me'i phreng bas /
lha'i lam la 'khrigs ba'i rgyu skar gyi tshogs la 'phya ba gsal bar byed pa'i so so'i 'od zer gyis /
mtshan gung la bab pa'i mun pa'i tshogs dpung dang bcas pa'ang rab tu zhum zhing ngo tsha bas sa'i 'og tu song ste kun gyi mig lam du mi mngon par gyur to / /
de'i phyir /
ra mo che dang po ta la tshun chang kyi lcang ma'i lhug phran gzhon nu dag gi rang rang gi lus kyi grib ma'ang nyin mo ji lta bar sa la 'bab pas nyin mtshan khyad par mi phyed ba ltar du gyur zhing /
rgyu skar gyi tshogs ni nyi ma brgya phrag mang po gcig char sa gzhi las 'thon par gyur to snyam du 'jigs pa lhur len pa'i bab col gyis /
mtshan phyed la nam mkha'i lam btang ste rgya mtsho chen por bros ba ltar /
mtshan mo'i gung la'ang /
steng du mngon bar bltas pa na /
nam mkha' mar me'i 'od kyi gos dang bcas pas kha dog dmar skya nyid du mthong ba ma gtogs pa skar ma gcig gi gzugs kyang mthong ba'i yul las 'das bar gyur to / /
zhes gsungs so / /
yon chab ni /
kha che gur gum gyi khu bas kha dog legs par bsgyur ba'i mchod yon nyin re bzhin brgya phrag yan chad bshams pa yin zhing /
kha che gur gum gyi ro ma ni nyin re bzhin bre chen gyis gzhal ba'i tshod du byung 'dug /
spos sogs dri'i mchod pa ni /
spos kyi snod mi 'dra ba mang por shin tu dri zhim pa'i spos bsregs pa'i du ba rnams ni bar snang la sprin ring po phan tshun mdud ba lta bu dang /
de dag las lnga ldi mang po 'phyang ba lta bur gyur /
gzhan yang spos bzang las bzos pa'i rgyal mtshan dang /
gdugs kyi rnam ba tshar du dngar ba sogs brjod kyis mi lang zhing /
tha na phyi'i bskor lam gyi sa rnams kyang spos chus chag chag btab bar byas na gzhan lta ci smos /
de lta bu'i dri bzang pos phyi rol gyi khor yug kun du dri zhim bo'i dang rgyun ru ldang bar gyur to / /
@# / /
zhal zas ni /
mda' tshad lhag tsam gyi zhal zas brgya rtsa brgyad la mar gyis bzos pa'i rgyal srid sna bdun sogs yid 'phrog pa'i rgyan gyis brgyan pa rnams nyin re bzhin gsar du bshams nas phul zhing /
gong gi mar me chen po'i g.yas g.yon du sa stegs la zhal zas chen po gnyis bshams pa yin la /
de yang gcig la ni tsam pa khal bzhi brgya re las byas shing /
rgyan dpag tu med pas spras pa /
'phyar dar btsugs pa'o / /
zhal zas rnyings pa de dag rnams bdag gir mi byed bar sprang po'i tshogs la byin pas sprang po rnams kyang bkres pa'i bsam pa las grol nas bza' btung gis lhag bar tshim pas bza' ba yid kha mi byed pa lta bur gyur to / /
de ltar bsham dgos rnams tshar nas zla ba bcu gnyis pa'i gnam gang gi nyin dge 'dun stong phrag brgyad lhag tshogs nas /
jo bo shAkya'i rgyal pos gtso byas phyogs bcu'i skyabs gnas mchog gsum kun la mchod bstong dang /
cho 'phrul dus chen gyi mchod pa smon lam gyi snyan gsan gyi gsol 'debs mdzad /
'dus tshogs de la rje rin po che dbon slob rnams kyis sbyin bdag mdzad nas mi re la lha sa'i srang gis mar nyag bzhi dang /
ja dkar zhes pa'i ja bzang bo zhi drug bcu lhag gis mang ja bul /
spyir tshong ra'i mar gyi nyag re la rgya nag gi srang bzhi'i tshad yin pas grwa ba re la mar srang bcu drug re phul ba yin 'dug / / /
dgung lo da gsum pa zhes pa'i sa glang lo'i zla ba dang po'i tshes gcig nas bco lnga'i bar du cho 'phrul dus chen gyi mchod pa dngos mdzad pa yin no / /
de yang ston pa bcom ldan 'das kyi yon tan kha shes nas dad ba bskyed pa'i ched du snga dro'i tshogs la 'dus sde yon bdag dang bcas pa la /
slob dpon dpa' bos mdzad pa'i skyes rabs so bzhi ba las bun re gsung par mdzad /
gung gi jes kyi tshogs la /
je rang nyid jo bo'i phyogs su zhal gzigs te bzhugs nas dge 'dun khri phrag tsam gyi tshogs dang bcas bshams pa'i mchod pa rnams sngags dang phyag rgya ting nge 'dzin gyis byin gyis brlabs te /
mdo gyur nas gsungs ba'i cho ga rnam dag gis legs bar mchod /
bstan pa rgyas ba dang sems can thams cad la phan bde 'byung ba'i ched du bsngo smon rnam par dag pa nyin re bzhin mdzad do / /
'di dag la tshegs 'don mdzad tshul rags tsam zhig bsdebs pa gsung 'bum thor bur bzhugs yod do / /
yang chos gcig gi nyin jo bo rin po che la sngar bshams pa'i gser gyi dbu gyan dang /
zhal gser gsol /
mdun du dngul gyi lhung bzed /
maN+Dal /
@# / /
gye re zhes pa'i ri gter nas blangs pa'i dngul dam rta mgo ma sogs phul /
jo bo mi bskyod pa dang /
bcu gcig zhal gnyis la zhal gser dang dngul gyi dbu rgyan phul /
de ltar lha 'di gsum la nyan gzhan la zhal gser dang /
tshes brgyad rang bco lnga gnyis la sku yongs rdzogs la gser chab phul /
nub re bzhin phyogs skyong gi ba dan rnams kyi rtsa bar mchod gtor bshams nas bstan 'gro'i don gyi 'phrin bcol mdzad /
de ltar nyin re bzhin smon lam gyi tshogs la phyogs bcu'i sangs rgyas thams cad spyan 'dren par mdzad pa ni /
shar phyogs kyi sangs rgyas byang sems nyan rang mkha' 'gro chos skyong thams cad rnam snang dkar po'i rnam pa can dang /
de bzhin du lho nub byang phyogs ba rnams ser dmar ljang khu /
steng phyogs pa rnams mi bskyod pa sngon po'i rnam bar byon nas lha'i tshogs kyis gur phub pa ltar bzhugs nas mchod pa'i tshogs bdag gir mdzad pa rnams rje rin po ches dngos su gzigs /
de la rjes mchod yul dang mchod pa sogs thams cad la bde stong gis rgyas btab nas phul bas de thams cad bde stong dbyer med kyi ye shes kyi rnam rol du 'char ba byung gsung /
yang ltung bshags 'don pa'i tshe 'od zer dpag med 'phros ba'i sangs rgyas so lnga nam mkha'i khams gang ba dang /
sman bla bde gshegs bdun /
mgon po byams pa /
tshe dpag med /
sgrol ma /
gdugs dkar /
lta mo dbyangs can ma rnams rgyun du gzigs /
de dus lho brag nam mkha' rgyal mtshan pa'i gzigs snang la rje rin po che'i dbu'i steng du rigs gsum mgon po bzhugs ba dang /
dkar phyogs skyong ba'i chos skyong phal cher 'tshogs pa gzigs /
yang rtogs ldan ku cor pas lha sa'i nye 'dab cig tu mtshams la bzhugs pa las mtshams grol nas lha sar phyin pa'i lam du glang chen gdong zhes pa'i sa char rgya gar gyi grub chen dpal ldan sha ba ri lha sar phebs ba dang mjal zhing /
grub chen brgyad bcu smon lam la phebs bzhugs pa dang /
mtshan gung la grub chen brgyad bcus jo bo la bskor ba mdzad cing smon lam 'debs pa dang /
lha klu mang pos bskor ba byas ba mthong /
lha dbang brgya byin dngos su 'ongs nas dri bzang gi spos phul /
rnam thos sras khyim bdag gi rnam par sprul nas 'dus tshogs la mang ja phul /
de ltar bod yul gyi rab byung phal cher gcig tu 'tshogs nas bstan pa'i bdag po bcom ldan 'das dang dbyer ma mchis pa'i jo bo rin po che'i mdun du rgya mtsho lta ba'i smon lam chen po mdzad nas /
bcu drug @# / /
gi nyin par 'dus tshogs mang po grol ba yin kyang /
mar me zhal zas sogs kyi mchod pa rnams na gnam gang gi bar du phul /
sdom brtson sde snod 'dzin pa'i 'du long de las che ba sngar gangs can du ma byung bar nges zhes grags so / /
'dir rnam thar chen mo las /
de'i tshe lha mchod mi mchod rnams kyi mthil len /
phyogs phyogs nas 'dus pa'i bla ma dge ba'i bshes gnyen /
mi dpon so so /
rang 'bul skyel ba la byon pa so so /
bzo rigs pa so so la sogs pa thams cad kyi sna len /
chas kha sogs kyi mthil len /
dbon nam mkha' bzang po khu dbon gyis thugs dang pa dang gtong ba rgya chen pos gus par bsgrubs shing /
bdag po chen po mi dbang grags pa rgyal mtshan pas kyang mchod pa rnams kyi mthil len gyi thugs khrur cher bzhes pa dang /
gzhan yang 'bri lung sogs kyi dang 'bul dang /
snyen bkur mangs pas /
zhag bcu drug po'i ring la /
dge 'dun khri r+wa can tsam ri'i tsha dro /
tsha ja dro da dang bcas pa 'chag med du byung zhing /
tsha gro la dge 'dun tshogs pa'i tshe bsod nams che ba la dgongs nas /
gral du tsha dro mi bzhes par bskor ba mdzad pa'i dge 'dun yang stong lhag tsam re yod par nges so / /
de las kyang skye bo mi nag pa'i tshogs 'dus pa ni shin tu mang ste khri phrag bgrang ba yod bar mngon la /
thugs rje'i shugs kyis /
de tsam du tshogs pa'i skye bo thams cad kyang /
phan tshun tshig tsub mos 'thab mo mngon tshan can byed pa ni gcig kyang ma mthong zhing /
bskor ba gzhan gyi skabs ltar glu gzhas dang rkang bro dang chang 'thung ba la sogs pa bag med pa dag kyang lhur mi byed kyi /
gzhan du na /
thams cad rang bzhin gyis rgyud 'jam pa dang /
dad pa rang dge ba la spro ba sogs kyi gzhan dbang du gyur pas nyin mtshan khor yug tu /
chos mnyan pa dang /
phyag dang /
bskor ba dang /
smon lam 'debs pa dang /
gzungs kha ton du byed pa sogs 'ba' zhig gis dus 'da' bar gyur cing /
de yang mtshan phyed la bab pa'i dus rang na /
phyi bskor byed ba nyin mo las cung zad nyung bar mngon pa tsam ma gtogs pa /
bskor ba byed pa bar chad pa ni cung zad kyang ma byung ngo / /
de'i tshe nyams snang bzang po rang yod pa'i thugs dam pa zhig gi mnal lam du /
bud med chen mo zhig gis /
lag pa gnyis kyis gtsug lag khang la 'khyud 'dug /
ci byed byas pas /
me'i gnod pa bsrung ba yin brer ba zhig rmis 'dug /
de'i phyi de nub /
kong bu chen mo'i mar phal che ba rdzogs /
mar gsar pa ma blugs pa'i 'tshams zhig tu /
rkong bu'i @# / /
nang gi ras rdzag rdog rnams dang mar ltag ma dang bcas pa thams cad la me 'bar nas shin tu che ba'i me'i phung por gyur te /
skye bo thams cad 'jigs skrag tu gyur pa la /
rje'i zhal snga nas de ma khang gzims khang du byon song nas thugs dam la bzhugs pas /
rlung gcig kyang med cing thabs rnams kyis kyang bzlog shin tu sla bar byung nas de ma khang zhi zhing gnod la cung zad kyang ma byung ngo / /
da ltar lha mchod mi mchod kyi chas phyogs kyi dad 'bul dang bcas pa thams cad rags pa tsam zhig brtsis nas phyogs gcig tu dril ba la /
gser zho dgu brgya dang nyer gcig /
gser zho phyed dang lnga brgya'i dngul /
mar khal khri tsho gsum stong phrag bdun dang drug cu tham pa /
nas rtsam khal khri tsho gcig stong phrag brgyad dang nyis brgya dang bcu gcig /
ja dkar zho bzhi brgya dang bcu drug /
ja nag sig brgya drug cu re gsum /
bu ram ka da tang bco brgyad /
sha skams khog ba nyis stong dang brgya bdun cu don gnyis /
'phan dang rgyal mtshan chen mo so gsum /
na bza' dang gos btsems ma sum cu /
gos dar yu gnyis brgya dang dgu bcu /
ras yug bdun brgya so gcig /
ka dan sgril ma lnga bcu lhag gcig /
g.yu rnying rdog po che chung 'dres pa drug cu lhag tsam /
mdzo rta sogs kyi rin gong btsis pa smar zho nyis stong dang don gsum /
sdong ras la phul ba'i ja thar bcu bzhi /
spos dkar khal nyi shu rtsa gcig /
bla bre btsems ma gsum /
spos reng mda' tshang ma khri tsho gsum dang sum stong nyis brgya bdun cu /
spang spos dang dri bzang bsres pa phang bu chen po nyer lnga /
gzhan 'dir ma brtsis ba'i phran tshegs mtha' yas mod /
'di rang gi dkar chag chen mo logs su mdzad bar blta bar bya'o / /
zhes gsungs te /
gong du bshad ba'i mar gyi tshad khal re la rgya nag gi srang brgyad bcu yod zer /
ja'i tshad kyi zho ni deng sang gi zho srang gi tshad lta bu ma yin bar zho gcig ni rgya ma gang gi tshad lta bu yin ba 'dra /
yang rje rin po ches dad ldan mang po la zhal ta gnang nas /
jo bo'i lha khang la shwa 'od kyi chu'i gnod pa mi yod ba'i ched du klung gi 'gram nas rdo rags brtsigs /
bcu drug gi nyin tshogs 'grol ba'i ston mo bzang po dang /
grwa pa rel smar drug dang nam re'i 'gyed mdzad /
'di'i smar ni zho dang nam ni skar ma lta bu'i tshad kyi ming yin ba 'dra ste dpyad /
yang 'gro ba rnams ma 'ongs ba na sangs rgyas byams pa dang mjal nas byang grol gyi skal ba bzang po thob ba sogs kyi phan yon chen po mang du yod pa la dgongs nas /
rgyan dang rol mo sogs kyi bkur si chen pos rgyal ba byams pa'i sku brnyan phyi'i skor lam du spyan @# / /
drangs te gling bskor mdzad cing /
phyogs bzhir byams pa'i sku la khrus gsol dang smon lam gdab ba /
'byung po rnams la gtor ma cha gsum gtong ba /
dge mtshan rgyas par mdzad pa'i phyir shis pa brjod pa'i tshigs bcad bkra shis don grub ma gsung ba bcas rmad byung mdzad pa bzang pos smon lam rdzogs par mdzad do / /
de lta bu'i smon lam bsam las 'das pa'i sgo nas bstan pa dang sems can kun gyi gsos su 'gyur bar mdzad de /
'di ni rje rin po che'i mdzad chen bzhi'i gcig yin no / /
de'i tshe thugs dam ba nyams snang shin tu bzang po zhig gi mnal lam du /
lha sa'i nye skor gyi sa gzhi las skye bo'i tshogs grangs las 'das ba thon nas /
thams cad nam mkha' la yang thal byung du 'gro yi 'dug /
'di ci yin byas pas /
nged rnams jo bo rin po che la 'di ltar mchod pas tshangs pa'i 'jig rten du 'gro ba yin zer ba de 'dra ba'i rmi lam yang byung 'dug /
yang sngon chos rgyal srong btsan sgam bos jo bo'i lha khang bzhengs nas ji ltar bzhengs pa'i kar chag dang ma 'ongs pa na ji ltar 'gyur ba rnams yi ger bkod nas gter du sbas par mdzad pa la /
phyis jo bo chen bo dpal ldan a ti sha bod du byon nas jo bo rin po che'i lo rgyu sa dris par /
su gang gis kyang mi shes par 'dug pa'i tshe /
mkha' 'gro ma zhig gis /
ka ba shing lo can gyi drung du gter du sbas pa'i yi ge yod par lung bstan /
a ti shas gter bton nas shog dril la bris pa'i yi ge gsum blangs so / /
de la rgyal po rang gi bka' chems de'i nang nas bstan pa la bya ba mdzad pa dang /
jo bo rin po che la mchod pa mdzad pa'i skyes bu dam pa 'di 'dra ba 'byung bar 'gyur zhes pa'i lung bstan mang du yod ba la /
khong rang gi brgyud ba'i rgyal po 'byon lugs dang /
lo chen rin bzang 'byon par lung bstan ba'i rjes nas rdog lo chen po lung bstan /
de nas de'i legs bshad nyams te /
ci yang yid la mi byed pa lam gyi mchog yin zer nas kun rdzob khyad du gsod pa'i lta ngan dar bar 'gyur bar lung bstan /
bar skabs su /
dwags po lha rje khu dbon gyis lha sa la zhig gsos dang zhabs tog phun tshogs mdzad par lung bstan /
de nas dus phyi mo nas /
rigs pa la mkhas pas gong gi lta ngan de lta bu cung zad nyams par byed par lung bstan cing /
dge slong byang sems do je 'dzin ba zhig jo bo'i zhal bsgyur zhing mchod ba phul du byung ba mdzad bar lung bstan pa ni rje bla ma 'di nyid yin no zhes zer te /
ji skad du /
bkar chems las /
de nas khyad par ba snyen bkur cher mdzad pa / /
dge slong byang sems shar phyogs @# / /
sku 'khrungs pa / /
gsang sngags 'chang zhing rnal 'byor chen po ni / /
snying po'i mtha' bsten skyes chen dam pa ni / /
zhal yang bsgyur zhing bsnyen bkur dam pa mdzad / /
de l bsnyen bkur cher byed de dag ni / /
'phags pa'i gang zag dge sbyong sha stag go /
zhes 'byung ba'o / /
de yab shar phyogs ni lha sa nas shar phyogs tsong kha'i yul lo / /
snying po'i mtha' brten ni rje rin po che'i sku na phra ba'i dus kyi mtshan kun dga' snying po zhes pa dang /
dga' ldan du 'khrungs pa'i mtshan 'jam dpal snying po zhes pa yin pas de bstan pa'o / /
zhal yang bsgyur zhes pa ni jo bo rin po che'i zhal sngon dbu rgyan dang mi ldan pa las dbu la gser gyi dbu rgyan phul ba de bstan /
bsnyen bkur cher mdzad sa ni smon lam chen mo btsugs pa 'di bstan /
'phags pa'i gang zag ces pa ni rje'i slob ma 'phags pa shin tu mang po 'byung bar bstan no / /
rje rin po ches smon lam de lta bu mdzad pa las /
da lta'i bar la gcig gnyis tsam ma gtogs chad med du dar bzhin pa yin no / / / / /
da ni zhar la lha sa'i jo bo'i lo rgyus mdo tsam brjod par bya'o / /
de yang thog mar jo bo rin po che'i sku 'di bzhengs pa'i gyu mtshan ni /
ston pa bcom ldan 'das rgyal byed tshal du bzhugs pa'i skabs shig rje btsun 'jam pa'i dbyangs kyis /
'gro ba mang bos bsod nams bsog pa'i rten bzhengs pa'i rim pa zhus bar /
bcom ldan 'das kyi zhal gyi sgo nas 'od zer byung ste /
tshangs pa khyab 'jug brgya byin dang bi shwa ka ma ba /
lha bzhi la phog /
de dag gis sangs rgyas kyi mthus spobs pa skyes nas /
ston pa'i drung du 'ongs nas /
rang gzhan la phan bde rgya chen po 'byung ba'i phyir du rten bzhengs par bgyi zhes zhus /
de nas lha tshangs pas lha'i rin po che sna tshogs bsags pa la bi shwa karma sa bzhu btul byas te /
ston pa bcom ldan 'das kyi chos sku'i rten mchod rten cig bzhengs so / /
mched rten 'di ni da lta u rgyan gyi gnas su mkha' 'gro ma rnams kyi mchod yul du bzhugs so / /
de nas khyab 'jug gis klu'i rin po che rnams bsags pa la bi shwa karmas ston pa'i longs sku'i rten gangs chen mtsho zhes pa'i sku bzhengs /
'di ni phyi'i rgya mtsho chen por gza' skar sogs mi ma yin rnams kyi mchod gnas su bzhugs so / /
de nas brgya byin gyis in+d+ra nI la dad thon ka sogs lha'i rin po che dang /
gser dngul byu ru mu tig sogs mi'i rin po che rnams bsgags pa la bi shwa kamas ston pa'i sprul sku'i rten sku gzugs che 'bring chung gsum bzhengs /
de la che ba ni ston pa'i dgung lo @# / /
nyer lnga'i sku tshad can te nga lta sum bcu rtsa gsum gyi lha yul na bzhugs /
'bring po ni dgung lo bcu gnyis kyi sku tshad can te /
thog mar brgya byin gyis lha'i yul du gdan drangs /
de nas u rgyan gyi yul dang rgya gar dang rgya nag rnams su byon /
da lta lha sa'i jo bo chen po zhes grags pa 'di yin no / /
chung ba ni dgung lo brgyad pa'i tshad can te da lta lha sa'i jo bo chung bar grags pa 'di'o / /
rten 'dir ga ni ston pa shAkya'i rgyal po rang nyid kyis rab gnas mdzad cing byin gyis brlabs pa yin pas sangs rgyas dngos dad khyad par med pa byin rlabs shin tu che ba yin no / /
! jo bo rin po che 'di gnyis bong du ji ltar byon pa'i tshul ni /
sngon ston pa thub pa'i dbang po sku bltams pa'i me rta lo nas chig stong lnga brgya zhe gsum 'das te /
zhe ba ni ba sa glang lo la /
bod du gnam ri srong btsan zhes pa'i rgyal po la sras cig 'khrungs /
khe'u de'i dbu gtsug tu sangs rgyas 'od dpag med dngos su grub pa /
mtshan dpe phun sum tshogs pa /
'khrungs pa'i tshe rtags ngo mtshar can mang du byung ba'o / /
sras de la khri lde srong btsan zhes mtshan gsol /
sras de nyid dgung lo bcu gsum pa'i thog tu rgyal srid kyi khrir bzhugs /
de'i tshe phyogs bcu'i sangs rgyas byang sems thams cad nam mkhar byon te rin po che'i bum pa'i chus dbang bskur /
shis pa brjod cing me tog gi char babs par mdzad /
gnas de ni da lta da' ldan btab pa'i sa 'di yin no / /
rgyal po des blon po thon mi saM bo Ta rgya gar du brdzangs bas mkhas par gyur te bod kyi gzab yig gshar yig rnams gsar du bzos /
spang kor phyag brgya pa sogs mdo 'ga' bod du bsgyur /
de nas rgyal pos /
'bangs kyi skye bo thams cad kyis dge ba bcu la spyod pa dang /
dkon mchog gsum la brten pa dang /
ma Ni 'don ba sogs kyi srol bzang po tshugs par mdzad pas chos rgyal srong btsan sgam po zhes mtshan du chags so / /
ma Ni bzla ba'i srol ni rim gyis sog yul du dar nas /
thams cad kyis ma Ni shes shing 'don pa 'di byung ba yin no / /
de dus bal po'i yul du 'ong zer go cha zhes ba'i rgyal po'i sras mo lha mo khro gnyer can ma'i rnam 'phrul khri btsun zhes pa de rgyal po srong btsan sgam pa'i btsun mor spyan drangs /
btsun mo de 'byon pa'i tshe /
gong du ba shad pa'i shAkya mu ni'i sku chung ba dang /
byams pa mgon po /
sgrol ma /
bai DUr+ya'i lhung ba zed dang /
gzhan yang rin po che sogs nor rdzas kyi rigs mang po rang gi yab rgyal po la zhus nas bsnams te byon no / /
ston pa'i sku @# / /
'di ni brgya byin gyis bzhengs pa'i sku gsum gyi chung ba yin zhing /
jo bo mi bskyod rdo rje zhes grags so / /
jo bo chung ba 'di brgya byin gyis bzhengs pa min zhing /
dus phyis bzhengs par bzhed ba'ang yod do / /
byams pa ni /
'dzam bu gling ba'i tshe lo nyi khri pa'i dus su sangs rgyas 'od srungs kyi sbyin bdag rgyal po kr-i kr-is li dmar gyis bzhengs pa /
sangs rgyas 'od srungs kyis dab gnas mdzad pa'o / /
sgrol ma ni tsan dan las bzhengs pa ste /
tshur 'byon pa'i lam du brag dang chu 'thab pa'i 'phrang la rten 'di rnams zhabs thad la dngos su byon pa dang /
'od zer 'phro ba sogs ngo mtshar can yin no / /
bainyUr+ya'i lhung bzed ni dgos 'dod 'byung ba'i yid bzhin gyi nor bu yin no / /
de nas khri btsun gyis /
lhung bzed de zas sna tshogs kyis bkang ste rin po che'i khri'i steng du bzhag nas gsol ba btab pas bza' btung sogs zad mi shes pa byung /
bza' btung de rnams mi mang la byin nas po ta la'i pho brang chen po brtsigs /
pho brang de'i khor yug gi khyim ni dgu brgya go dgu yin zhing /
rtse mor rgyal po'i pho brang bcas khyon grangs stong du longs pa'o / /
de'i kha pang la nor bus brgyan cing /
dril bu sgra snyan pa dang /
dra ba dang /
mdung dmar sogs kyis brgyan pa rnam rgyal khang bzang dang mtshungs pa'o / /
pho brang 'di brtsigs ba'i gnas ni dmar po ri zhes bya ba spyan ras gzigs kyi bla ri yin la /
pho brang 'di la po ta la zhes grags /
deng sang rgyal dbang rin po che sku na rim gyis 'dir bzhugs yod pa yin no / /
de nas rgya nag gi rgyal po thang tha'i tsung gi sras mo rje btsun sgrol ma'i rnam 'phrul 'u shing kung jo zhes pa btsun mor spyan drangs /
btsun mo 'dis 'byon pa'i tshe yang /
jo bo shAkya mu ni dang /
rin po che dang longs spyod kyi rigs dpag tu med pa bsnams te byon no / /
rgyal po 'di'i mtshan thang tha'i tsung zhes pa ni seng ge dpur bzhes pa yin la /
kung jo'i mtshan 'u shing zhes pa ni rgya mtsho'i padma zhes ba'o / /
jo bo 'di ni gong du bshad pa'i brgya byin gyis bzhengs pa'i ston pa'i sku 'bring po yin zhing /
da lta lha sa'i jo bo rin po che zhes grags pa 'di'o / / / /
de nas rgyal po btsun mo gsum gas sems can thams cad bde zhing skyid pa'i phyir gtsug lag khang bzhengs par bzhed de /
yi dam gyi lha la gsol ba btab pas /
rgyal po'i sku tshad dang mnyam ba'i thugs rje chen po'i sku bzhengs na 'dod don 'grub /
ces pa'i sgra zhig byung ngo / /
de nas lha rnams kyis bskul bas rten gyi nang du gzhug rgyu byin @# / /
rlabs can gyi rigs len pa'i phyir /
rgyal pos smin mtshams nas 'ong cig phyur /
'od zer de las blo gros 'byung gnas zhes bya ba'i sprul pa'i dge slong zhig byung ste /
rgya gar lho phyogs ut+pal ge sar zhes pa'i rgyal po'i yul du phyin /
rdzu 'phrul gyis rgyal po de dang par byas /
rgyal po dang mi mang po 'khrid nas sing+ga la'i rgya mtsho'i 'gram du sleb pa na /
der brag la rang byon du grub pa'i thugs rje chen po kha sar pa Ni bzhugs /
brag de'i rgyab kyi bye ma'i steng du glang po che mang po nyal nas 'dug cing /
de'i khrod na glang chen sna dmar po zhig shar phyogs su kha bltas te nyal 'dug go /
der rgyal po dmag bcas skad btang nas brgyugs bas glang po rnams 'drogs te bros /
de nas glang sna dmar nyal ba'i 'og gi sa brkos pas /
tsan+dan sprul snying zhig byung /
shing de la sul gyi ris bzhi yod ba bzhin bcag pas spyan ras gzigs bcu gcig zhal 'od zer 'phro ba zhig byung ba blangs nas tsan dan las kyang cung zad blangs /
tsan+dan gyi lhag ma rnams ni lha sku brgya rtsa brgyad bzhengs zhes rgyal po de la byin no / /
de nas yang tsan dan kor shi sha blang ba'i phyir song ba na de la dug sbrul dkris nas 'dug pas gla rtsi'i dri btang bas sbrul de byol nas song /
de nas tsan dan bcad nas blangs de nas ut+pa la ge sar rgyal po'i pho brang gi nye bar padma 'khor lo can zhes pa'i mchod rten gyi bum pa'i nang nas de bzhin gshegs pa bdun gyi ring bsrel bre gang blangs nas de'i shul bkag ste rgyas btab nas bzhag go /
de nas rgya mtsho'i gling du phyin pas rtswa 'jag ma mang po skyes 'dug pa'i rtswa re re'i rtse mor lha re bzhugs pa mthong nas rtswa de las dum cig blangs /
de nas chu bo nai rany+dza na'i 'gram du phyin pas bye ma'i steng du lha mang po bzhugs pa mthong nas bye ma bre gang blangs /
de nas byang chub kyi shing gi yal ga lo ma /
gnas chen brgyad kyi sa /
'phags yul gyi sa rdo byin chen sogs mang po blangs nas 'ongs te rgyal po la phul /
rgyal pos spyan ras gzigs de la mchod pa phul nas gsol ba btab pas /
lha de'i thugs ka nas 'od zer byung /
rgya bal mtshams kyi ha ri tsan dan gyi shing cig la phog /
de nas sprul ba'i dge slong gis shing de'i drung du phyin pas /
shing de ni tshigs bzhi ba phyogs bcur 'od zer 'phro ba zhig 'dug go /
de'i tshigs pa dang po'i nang nas nga mang yul du spyan drongs zhes sgra byung bas /
de bcag pa na wa ti zhes pa'i spyan ras gzigs kyi sku byung /
de mang yul du spyan drangs nas bzhugs su gsol ba ni da lta'i bar phyogs der 'gro ba rnams kyi rten du bzhugs so / /
@# / /
tshigs pa gnyis pa'i nang nas dbu khang zhes pa'i phyag rdor gyi sku byung ba yaM bu ya mkhal zhes pa'i grong khyer du bzhugs su gsol / /
tshigs pa gsum pa'i nang nas 'ja' ma li zhes ba'i 'jam dbyangs kyi sku byung ba rgya bal gyi mtshams su bzhugs su gsol / /
tshigs pa bzhi pa'i nang nas 'phags pa lo ke shwa ra'i sku byung ste kho bo bod kyi rgyal po'i rten du 'gro gsungs pas /
de spyan drangs nas rgyal po la phul /
rten 'di ni deng sang po ta la'i pho brang na mchod cing yod /
de nas rgyal pos bal po'i bzo bo bkug nas tsan dan dang sa rdo byin chen sogs phye mar byas te /
ba dmar mo dang ra dkar mo'i 'o mas sbrus te bzhag nas gsol ba btab pas /
nam mkha' gang ba'i lha'i tshogs byon nas de la thim /
sang snga bar bltas pas spyan ras gzigs bcu gcig zhal du grub 'dug /
der rgyal pos bzo bo la /
rten 'di shin tu ya mtshan pa byung 'dug kyang rgya gar nas spyan drangs pa'i rang byung thugs rje chen po dang /
sangs rgyas rabs bdun gyi ring bsrel rnams nang du gzhug rgyu yin pa la /
gsungs par /
bzo bos /
'dings bzhengs pa min /
'di rang byon du grub ba yin zhes zhus /
de ma thag lha de'i zhabs mthil g.yon pa nas 'od zer byung ste rten de rnams drangs nas spyan ras gzigs kyi thugs kar thim par gyur /
yang 'jig rten dbang phyug /
lha mo khro gnyer can /
dbyangs can ma /
bdud rtsi 'khyil pa /
kha sar pa Ni /
sgrol ma /
'od zer can /
rta mgrin rnams kyi sku bzhengs /
de'i tshe nub phyogs kyi zla ba zhes pa'i tshal gyi dug gi sdong po'i rtsa bar nag phyogs kyi 'byung po rnams 'tshogs nas /
chos byed pa la bar chad bya bar brtsams /
de'i tshe spyan ras gzigs 'dzum pa mdzad pa'i zhal nas 'od zer gnyis byung ba'i gcig las bdud rtsi 'khyil ba byung ste ma mo'i yul phrogs nas rdo rje'i ra bas bskor bar mdzad /
gcig gi rtse mo khas rta mgrin byung ste de'i zhal nas thog dang 'dra ba'i me dpung chen po byung ste 'byung po de rnams la phog pas bdud rigs de rnams phyi'i rgya mtsho'i pha mthar bros /
'phros pa'i lha de gnyis slar 'ongs nas rang rang gi sku la thim par gyur to / / / /
de nas khri btsun gyis la gdong ne'u thab la lha khang gi rmang bting ba mtshan mo mi ma yin gyis shul tsam yang med par bshig /
de rgyal po la zhus pas /
rgyal po btsun mo gnyis 'o thang gi mtsho 'gram du phebs /
rgyal pos sor gdub nam mkha' la 'phang du bcug pas mtsho nang du bab ba'i tshe mtsho'i dbus su 'od zer 'phros pa'i mchod rten cig yod pa kun gyis mthong /
de nas rgyal @# / /
bos bkra shis ba'i tshig gsungs shing /
blon 'bangs bcas kyis mtsho nang du rdo mang po 'phangs pas shin tu brtan pa'i rdo rmang zhig chags /
de'i steng du lha khang brtsigs kyang lha 'dres bshig pas /
btsun mo kong jos nag rtsis kyi lugs bzhin brtag dpyad mdzad de /
bod gyi yul 'di ni srin mo gan rgyal du nyal ba'i dbyibs can kyis yin 'dug cing /
mtsho 'di ni de'i snying ka lta bur 'dug bas /
de'i yan lag rnams gnon pa'i lha khang brtsig dgos /
zhes sogs bcos thabs kyi rim pa rgyal po la zhus pas /
rgyal po shin tu dgyes te rgyal po dang kong jo khri btsun bcas gsum ga pha bong khar byon te zhag bdun du bsnyen sgrub mdzad /
rigs gsum mgon po dngos su byon te sa gzhi byin gyis brlabs so / /
de rjes sa dgra'i nyes pa 'joms pa'i ched du /
srin mo'i phrag pa g.yas lta bu'i sa la ska tshal gyi gtsug lag khang brtsigs /
de bzhin du phrag g.yon la khra 'brug /
rkang pa g.yas la gtsang 'gram /
rkang g.yon la grom pa rgyang ste ru gnon gyi gtsug lag khang bzhi brtsigs so / /
yang gru mo g.yas par bu chu /
gru mo g.yon par lho brag /
pus mo g.yas par ska brag /
pus mo g.yon bar bra duM rtse'i lha khang ste mtha' 'dul gyi gtsug lag khang bzhi brtsigs so / /
yang lag pa g.yas pa'i mthil du rlung gnon /
g.yon pa'i mthil du thang sgron /
rkang pa g.yas pa'i mthil du byams sprin /
g.yon pa'i mthil du mon gyi lta khang ste yang 'dul gyi gtsug lag khang bzhi brtsigs so / /
de'i rjes 'o thang gi mtsho'i nang du rdo'i rmang gzhi chen po brtsigs /
shug pa'i shing bkram /
klu 'dam gyis zhal ba byas /
de'i steng du ra dkar rgyas sa bskyas te brdal bas rmang gzhi sra zhing brtan par gyur to / /
de'i steng du 'phrul snang gi gtsug lag khang sgo lho nub kyi mtshams su bstan te bzhengs /
'di ni deng sang lha sa'i jo bo che ba'i gtsug lag khang zhes grags pa 'di yin no / /
de nas btsun mo kong jos de'i g.yon phyogs su ra mo che zhes pa'i gtsug lag khang bzhengs /
sa dgra gnon pa'i ched du rdo'i seng ge sogs bcos te bzhag /
thog mar jo bo che ba ra mo che dang /
chung ba 'phrul snang du bzhugs pa yin la /
phyis rgyal po srong btsan sgam po dgung lo gya gnyis bzhes ba'i thog tu mya ngan las 'das pa'i tshul ston pa'i dus su btsun mo gnyis bcas jo bo rnam gnyis la mchod pa rgya chen po phul te smon lam btab /
rang byon thugs rje chen po'i mdun du byon nas rgyal bu dang blon 'bangs rnams la bslab bya dad ma 'ongs @# / /
lung bstan mang po gsungs /
btsun mo gnyis kyis kyang smon lam dang bslab bya sogs mang po gsungs nas /
jo bo che ba 'phrul nad dang /
chung bar mo cher spyan drangs nas bzhugs su gsol nyes bka' bstsal ba'i rjes su rgyal po btsun mo gsum ga thugs rje chen po la thim par gyur to / /
de'i phyir thugs rje chen po 'di ni sing ga la nas spyan drangs ba'i spyan ras gzigs dang /
byin rlabs can mang po 'tshogs pa las grub pa'i spyan ras gzigs gnyis gcig tu gyur pa'i steng du rgyal po btsun mo gnyis bcas thim pas /
thugs rje chen po rang byon lnga ldan zhes grags so / /
btsun mo'i bkas jo bo rnam gnyis brjes te bzhugs su gsol ba ni da lta'i bar du de bzhin bzhugs pa yin no / /
chos rgyal srod btsan sgam pos lha sa'i gtsug lag khang bzhengs ba'i lo ni /
thub pa'i dbang po 'khrungs pa'i me rta lo nas chig stong lnga brgya re bdun 'das te /
re brgyad pa chu glang yin no / /
'di ni srong btsan sgam po'i dgung lo nyer lnga'i glang lo yin /
lha khang bzhengs pa'i lo 'di nas lo bdun brgya dang nyag ma bzhi 'das te /
lnga pa me bya la rje rin po che 'khrungs pa yin no / /
de ltar bzhengs pa'i gtsug lag khang gi rten gyi rim ba ni /
kong jos gdan drangs pa'i jo bo shAkya mu ni /
rgyal bos kor shi sha dang nai rany+dza na'i bye ma sogs 'o mas sbrus te bzhag pa las grub pa'i thugs rje chen po rang byon lnga ldan /
de dus bzhengs ba'i 'jig rten dbang phyug /
khro gnyer can ma sogs sa gtso 'khor dgu /
khri btsun gyis gdan drangs pa'i rje btsun byams pa /
sgrol ma 'jigs pa brgyang skyob rnams ni gtsug lag khang 'di'i rten gyi gtso bo yin no / /
bcu gcig zhal gtso 'khor dgu po thog mar po ta la'i pho brang du mchod pa las /
lha sar gdan drangs pa'i tshe rang nyid 'phur te byon pa'o / /
gzhan yang rgyal po btsun mo rnams kyis zhal phyag bkrus pa'i chu thim pa'i sa las bzhengs pa'i byams pa khrus mdzad ma /
bla ma gser gling pa'i nang rten li dkar las bsgrubs ba'i tshe dpag med /
rgyal po btsun mo gsum gyis zhal khrus mdzad pa bad spungs zhes pa'i rdo /
rje rin po che'i sku brnyan /
'di ni rje rang nyid kyis rab gnas mdzad pa /
mthong ba tsam gyis kyang thar pa'i sa bon 'jog nus pa byin rlabs shin tu che ba yin /
srong btsan sgam pos me tog gtor nas byin gyis brlabs pa'i phyag rdor /
'di ni glang ngar mas bstan ba bshig pa'i thog mar lha sa'i rten rnams med par byed pa'i bsam pas /
phyag rdor 'di'i mgul la thag pa btags ma thag 'dogs mkhan gyi mi de kha nas khrag skyug smyos shing brgyal nas shi'o / /
@# / /
de la skrag nas lha khang bshig ma nus bas byin rlabs shin tu che ba yin no / /
'od zer 'phros pa'i lha 'od dpag med /
nye ba'i sras brgyad /
khro bo sme brtsegs te sngon rgya nag nas dmag 'bum phrag bcu bod du song ba na sus kyang 'thab ma nus pa'i tshe /
sme brtsegs 'di'i lto ba'i nang nas sprul pa'i dmag grangs med pa byung ste rdzu 'phrul gyis rgya dmag bzlog par mdzad pa byin rlabs che ba yin no / /
rje mi las byin gyis brlabs pa'i g.yag r+wa /
'di ni mi la'i slob ma ras chung ba rgya gar du chos kyi phyir song ste log 'od ba'i dus su /
mi la bsu ba la byon /
bla slob gnyis mnyam du phebs pa na /
lam khar g.yag r+wa cig 'dug pa mi las gzigs nas 'di longs shig gsung /
ras chung gis mi 'dod kyang bla ma'i lags thogs te song ba las /
dpal mo thang zhes pa'i sa char glo bur du sprin 'dus /
ser ba drag po bab /
mi la g.yag r+wa'i nang du bzhugs nas bu nang du sdod gsung /
ras chung gis bltas pa na r+wa cher ma song /
mi la chung du ma song bar bde bar bzhugs pa mthong nas ras chung gis 'jug par brtsams kyang ma nus so / /
r+wa 'di ni rje mi las de ltar du byin gyis brlabs pa yin no / /
yang sangs rgyas 'od srung gis rab gnas mdzad pa'i spyan ras gzigs /
rdo rje sems dpa' /
so sor 'brang ma /
rgyal pos rab gnas mdzad pa'i sangs rgyas rabs bdun /
sman bla bder gshegs bdun /
sangs rgyas rigs lnga /
srong btsan gyis rang gi shangs mtshal gyis bris ba'i lha mo'i sku brnyan nang du bzhugs pa'i lha mo /
thub dbang /
gnas brtan bcu drug /
jo bo rje /
'brom ston pa sogs dam pa mang po'i sku brnyan /
dar len ma zhes grags pa'i sgrol ma /
'di ni sngon 'phags pa bla mas rten mang po la kha btags phul nas kha btags cig phyag tu bzung nas yod pa la /
sgrol ma 'dis /
'phags pa nga la dar thongs zhes gsungs pas de ltar du grags pa'o / /
yang mo'u gal gyi bus rang gi ma la ma Ni 'don du 'jug pa'i ched du gdang la btags nas dkrol bar mdzad pa'i dril bu /
gzhan yang rgyal po srong btsan 'khor bcas kyi sku brnyan sogs rten shin tu mang po bzhugs so / /
phyogs bzhi'i 'dod dgu 'du ba'i phyir ka ba shing lo can gyi drung du chos dang rin po che sna tshogs kyi gter bzhag /
pha rol gyi dmag dang gdon bgegs kyi gnod pa zhi ba'i phyir ka ba sprul mgo can gyi drung du drag sngags kyi gter bzhag /
bza' btung gi bcung 'phel ba'i phyir du g.yang gi yi ge bris nas ka ba seng @# / /
mgo can gyi drung du bzhag /
'bru dang lo tog rgyas pa'i phyir klu khang du sbrul pags kyis rat+na d+he wa btums nas bzhag /
zas nor longs spyod 'phel ba'i phyir bai DUr+ya'i lhung bzed zas kyis bkang ste bzhag /
gos rgyan rin po che 'bru sogs rgyas pa'i phyir dzam b+ha la'i 'og tu rin po che stag sha d+he wa rin chen gzi'i ga'ur bcug ste bzhag /
yang gyang logs dang ka ba sogs la gzhon nu nor bzang gi gtam rgyud /
phal chen las gsungs pa'i lo rgyus /
po ta la'i pho brang gi rim mo /
bod kyi rgyal pos 'bangs rnams la dga' ston gnang ba'i ri mo /
skye bo gso thig sogs rnam thar gtam rgyud mang po'i ri mo mang po yod do / / / /
ra mo che'i gtsug lag khang gi rten ni /
brgya byin gyis bzhengs pa'i jo bo chung ba /
shA ri'i bu dang mo'u gal gyi bu'i gdung bzhugs pa'i mchod rten gnyis /
rje rang gis rab gnas mdzad pa'i rje tsong kha pa /
bskal bzang gi sangs rgyas stong /
ston ba'i mdzad pa bcu gnyis /
phyag rdor /
dbyug sngon can /
se ba'i sdong po la srog shing du byas nas bzhengs pa'i mgon po gri gug sogs rten mang po bzhugs so / /
jo bo'i gtsug lag khang 'di rnams kyi bsrung ma ni dpal gyi lha mo'o / /
da ni phan yon cung zad brjod par bya ste /
jo bo rin po che mthong ba'i phan yon ni /
chos rgyal nyid kyi gsung las /
gcig mthong na ngan song gi sgo tshod /
gnyis mthong na lha mi'i lus thob nas thar ba 'thob /
gsum mthong na dug gsum rang sar zhi nas sku gsum la spyor nus /
zhes dang /
thos pa'i yon tan ni /
dud 'gro'i rna lam du thos kyang dud 'gro'i lus las grol nas thar lam gyi sna brin no / /
lha mis thos na thar pa 'thob /
dran pa'i yon tan ni /
yi dam de rnams kyi yon tan rjes su dran na bskal ba lnga stong gi sgrib pa 'dag cing mi skye ba'i chos la bzod pa 'thob bos / /
zhes gsungs /
phyag 'tshal ba'i phan yon ni /
gzugs bzang ba dang gser mdog lta bur 'gyur ba dang mig tu sdug pa dang skad snyan cing tshig bzung 'os pa dang /
'khor du bag mi meb deng lha mi rnams dga' ba dang gzi brjid chen bor 'gyur zhing sangs rgyas byang sems sogs dang 'grogs par 'gyur ba dang longs spyod che ba dang mtho ris su skye ba dang myur du mya ngan las 'das pa'i go 'phang thob par gsungs so / /
mar me phul ba'i phan yon ni /
'jig rten na mar me lta bu dang lha dang sha'i mig rnam par dag pa dang dge mi dge'i chos shes par 'gyur ba dang /
ma rig pa'i mun pa sel cing shes rab kyi snang ba thob pa dang mun nag tu mi skye ba dang longs spyod che ba dang mtho ris su skye ba dang myur du mya ngan las 'das ba'i go 'phang thob par @# / /
gsungs /
de bzhin du sku la gser chab gsol ba bskor ba byas ba sogs kyi phan yon ni /
mi dge bcu sogs kyi sdig ba 'dag pa dang /
nang gdon bgegs sogs zhi ba dang /
tshe ring ba sogs 'dod don 'grub pa dang /
tshe rabs rnams su rten bzang thob nas chos byed pa'i skal ldan du 'gyur ba dang /
mthar sangs rgyas kyi go 'phang 'thob pa sogs kyi phan yon dpag tu med ba gsungs so / / / /
da ni dkyus la 'jug par bya ste /
de yang zhabs phyir 'brangs pa'i slob 'khor rnams sa cha mang po la 'byon bzhud rgyun du mdzad pas thugs cung zad sun nas /
skabs 'di'i sngon nas dben dgon cig 'debs pa'i zhu ba byed kyin yod pa'i steng du /
smon lam chen mo mdzad pa'i tshe sde pa dang yon bdag bu slob so so nas dgon rnying 'bul ba dang /
sa yul 'bul ba dang /
gsar pa gdab na bdag rkyen byed zer ba mang du byung pas gang bzang brtag pa'i phyir lho brag grub chen la lung bstan zhus par /
dbang bskur ri yi ldebs dag tu / /
btsun mo ri yi ngos phyogs su /
dge 'dun dpag med 'du bar 'gyur / /
ri ni gang yin 'jam dbyangs 'chang / /
dbus gtsang mdo khams rgya yul gyi / /
mchod gnas dam pa tshogs gsog rten / /
mnga' ris mdo smad kun gyi skyabs / /
phyogs bcur sde dgon rgyas par 'gyur / /
zhes gsungs /
dbang bskur ri zhes pa ni dga' ldan btab pa'i ri ni dbu rgyan gyi dbyibs can dang /
sngon rgyal po srong btsan sgam bo khrir bzhugs pa'i gnas yin pas de ltar gsungs /
rje rang nyid kyis kyang jo bo rin po che'i mdun du mchod pa phul nas gsol ba btab ste mar me brtag pa dang /
gnas kyi ming bris nas zan ril du bcug ste bskor zhing brtag pa dang /
mnal lam sogs brtags bas thams cad kyi nang nas 'brog ri bzang bar byung /
'jam pa'i dbyangs kyis kyang 'brog ri bzang bar gsungs /
'did phyag rdor gyi lung bstan la /
dbang bskur ri zhes pa ni rje'i 'phrin las bgegs med rang dbang du 'grub pa'i dgos pa yod cing /
'jam dbyangs kyis gsal bar mdzad pa ni rje'i bstan pa la mjal nas dad ba thob pa rnams 'jam dbyangs kyis byin gyi brlabs te lung rtogs kyi yon tan chen po 'thob pa'i dgos pa yod do / /
yang 'jam dpal dang phyag rdor gnyis kas rje nyid sku tshe phyi ma dga' ldan du 'khrungs shing /
rjes 'jug rnams la'ang phan thogs chen po yong pas /
dgon ba'i ming la dga' ldan du thogs zhes gsungs /
de nas smon lam gyi tshogs grol ma thag rje nyid slob ma nyung shas bcas 'brog ri bo cher 'phebs nas brtags pas /
@# / /
sa dbyad /
nam dpyad thams cad bshad sgrub longs spyod rgyas ba'i ltas legs po 'dug gsung /
brag thams cad la yang sku gzugs yig 'bru phyag mtshan gyi rang byon mtha' yas pa 'dug /
der slob ma cig gis /
'din chu cung zad dkon zhus par /
rjes logs kyi brag zhig la phyag mdzub kyis bstan te 'di nas chu 'byung pa 'dad zhes gsungs ma thag /
brag re gas ba'i gseb nas chu rgyun bzang po glo bur du bab /
chu 'di la bdud rtsi chu mig ces mtshan du chags shing /
da lta'i bar 'dus tshogs rnams 'di nas bzhes kyin yod do / /
sdon mtsho ma dros pa'i klu rgyal gyis ston ba la dung dkar zhig phul ba mo'u gal gyi bu la gnang nas /
'di khyod kyis 'gog ba rir sbos shig /
ma 'ongs ba na dge slong padma'i dad ldan 'dis gter nas 'don bar 'gyur zhes lung bstan ba'i dung dang /
de dang nye ba'i brag zhig la chos rgyal gyi zhal 'bag gcugs ba gnyis ka mang po la mi ston par gter nas bzhes /
rten 'di gnyis blangs ba'i dgos pa ni mdo sngags kyi chos dar ba sogs dgos ba che zhing /
blangs ba'i shul ni da lta'i bar gsal bar yod do / /
de nas mdo sngags nas gsungs pa bzhin sa 'dul rgyas par mdzad /
sras kyi thu bo 'dul 'dzin grags pa rgyal mtshan dang /
rgyal tshab dar ma rin chen gnyis la /
gtsang khang /
'du khang /
gzims khang rnams kyis yul dang /
dge 'dun rnams kyi spyi la po sogs kyi bkod pa gnang bar mdzad do / /
de nas dpyid kyi stod la rje rin po che se ra chos sdings su phebs /
sde snod 'dzin ba drug brgya tsam la rtsa she dang /
tshul khrims le'u dang /
sgrub thabs kun bzang /
lam rim sogs mdo sngags kyi chos mang du gsungs /
de nas spyan snga rin po che bsod nams bzang bo bas gsol ba na cher btab pa la brten nas /
dbyid rting ma rje'i zhal snga nas dpon slob nyis brgya tsam gyis zangs ri'i phu mchin du byon /
spyan snga rin po che bsod bzang ba dang /
mkhan chen rgyal bzang bas gtso mdzad thel pa'i ri dge mang po dang /
gzhan yang sde snod 'dzin ba mang du 'dus pa rnams la lam rim la sogs pa'i chos mang du gsungs /
slob dpon dka' bcu pa dang /
slob dpon 'dul 'dzin pa rnam gnyis kyis thog ma mdzad ba'i dge 'dun phal che bas 'brog ri bo ched byon te dge ldan rnam par rgyal ba'i gling btab /
phyogs kyi yon bdag dang /
nye skor gyi ban skya'i sde pa thams cad gyis dang ba slangs sogs tshad med pa dga' spro dang bcas bas bsgrubs pas de ka'i lo la gzims khang gis thog drangs brang khang rdzogs bar grub pa bdun cu lhag tsam dang /
gzhi bting ba brgya phrag brgal ba byung /
@# / /
brang khang so so phal che ba la yab 'bul ba nas ji ltar gsungs pa bzhin du /
dang por gzhi brtag ba dang /
brtags nas dge 'dun la gsol ba dang /
de nas dge 'dun gyis gnang pa sbyin pa dang /
lag gi bla bsko ba dang /
rdo bteg pa'i mtha' las byung ba'i rung khang gcod ba dang /
khang pa'i tshad las ma lhag bar rtsig pa sogs kyi phyag len dag ter can mdzad pas /
mkhar las kyi phyag len tsam gyis kyang bstan pa rin po che gsal bar mdzad do / /
dus der breg chen cig bshig ba'i nang nas sngon sangs rgyas 'od srung gi dus su ting nge 'dzin la mnyam par bzhag pa stong nyid rtogs ba'i rnal 'byor pa zhig byung /
des las mkhan rnams rdo bcag pa sogs kyi sgras ting nge 'dzin las sang nas sangs rgyas 'od srungs gdan bzhugs ces par /
mya ngan las 'das so zhes smras /
de'i yon bdag rgyal po kr-i kr-i gang na yod ces par /
de yang mi 'dug ste /
dus de nas da lta'i bar lo stong phrag mang po song zhing /
deng sang shAkya thub ba'i bstan pa bzhag pa'i skabs yin /
zhes smras ma thag rnal 'byor pa de nam mkhar 'phags nas sku las me 'bar te phung po bsregs nas 'das zer ro / /
rje nyid kyis de'i dbyar gnas 'ol kha pas gdan drangs nas 'ol kha bsam gtan gling du mdzad /
'ol kha dang dwags po sogs kyi rab byung mang po dang bcas pa la chos mang du gsungs /
gnyal gyi rab skrong dge bshes 'das pas /
khong rang gi kha chems bzhag ba'i lugs ltar /
'brel ba shul na mchis pa dag gis kyang g.yo zol med par rje bla ma nyid la mgur mo'i gser phye ma zho stong phrag gcig gis thog drangs dngul la sogs pa'i 'bul ba dpag tu med pa byas /
ston ka'ang phyogs der rang gzhan gyi don rgya chen bo mdzad /
de yang sngar chos lung du bzhugs pa'i skabs shig thugs dam la bzhugs dus rgyud sde bzhi yi lha tshogs dang /
khyad par sangs rgyas so lnga mngon sum du byon nas byin gyis brlabs pas /
'dir mkhas grub rjes rje bla ma la zhus pa /
mdang ni pha bla ma'i lung bstan byed ba rmis bas /
rgyud sde bzhi'i don bsdus ba rdo rje 'chang gi lam gyi rim pa rnams bshad du gsol / /
zhes gsol ba btab pas /
rjes kyang de legs gsung /
chos zab mo rnams gnang /
de'i nyin gcig nyi ma'i 'od zer rgyas pa dang /
rje'i zhal nas 'od cig byung nas nam mkha' khyab pa kun gyis mthong ngo / /
de yang la las 'ja' 'od du mthong /
rgyal tshab bas rje rin po che'i tshems gcig .bud pa gzigs /
'dul ba 'dzin pa dang mkham grub pa gnyis kyis kyang tshems gcig dud pa gzigs te /
rje'i zhal nas /
lhun @# / /
po'i drung na gser ri lta bur gnas / /
'gran zla med pa'i dge legs khyod la sbyin / /
gsungs nas mkhas grub pa la gnang ngo / /
rgyal tshab pa dang 'dul 'dzin sogs kyis deng rnams la ma gnang ba ci yin zhus pas /
khyed rnams la mi gnang ba min /
mkhas grub pa 'di las dang skal par ldan pa yod /
rje btsun gyis lung bstan pa yang yod /
rgyud 'di rnams 'chad pa'i don yang de yin /
khyed rnams zhag bdun gyi bar gsol ba thob dang /
gnang bas chog gsung ngo / /
mkhas grub pas kyang tshems khong rang gi gzims khang du khyer nas gsol ba btab pas gzims khang 'od kyis gang ngo / /
zhag bdun song ba na /
rjes tshems khyer shog gsungs nas mchod pa legs par bshams pa dang /
zhal phye bas /
tshems rang la 'jam dbyangs kyi sku zhig byon /
de'i dbu dang phyag tshems rnams la ring bsrel phra btab pa bzhin byon /
'jam dbyangs de'i spyi gtsug gi dung mdog dpa' bo rdo rje la gnang /
dbral ba'i shel mdog rgyal tshab pa la gnang /
mgrin pa'i gser mdog pu N+ye shrI la gnang /
thugs ka'i bai TUr+ya lta bu 'dul ba 'dzin pa la gnang /
rje btsun gyi sku dang yan lag la ring bsrel stong rtsa gnyis byon pa de /
der bzhugs pa kun la khyab bar gnang /
de nas bzungs te phal cher byon ba ring bsrel gyis khyab par bzhugs pa rnams las can rnams kyi mchod rten no / /
zhes gsungs nas tshems nyid 'jam pa'i dbyangs kyi skur gyur pa mkhas grub rje nyid la gnang ngo / /
de ltar tshems gnang ba'i rnam thar 'di ni rnam thar chen mo dag tu mi gsal zhing yig tshud cig las bshad pa yin kyang lo gang la gnang ba mi gsal pas /
mtshems 'dir bris pa yin min dpyad par bya'o / /
de nas dgun der bsam gtan gling nyid du mtshams bcad de bzhugs /
bla ma yi dam dbyer med pa la gsol ba shugs drag tu btab /
dpal gsang ba 'dus pa'i rdzogs rim rim lnga'i ngo sprod kyi rnam bshad chen mo rim lnga gsal sgron zhes pa'i phul byung bstan bcos de rtsom pa'i thugs 'dun btang /
de'i tshe gzhung mang po la zhib tu dpyad nas zin bris mdzad pa'i skabs sa ngo mtshar pa'i mnal lam gyi ltas byung ba brjed na mi legs par dgongs te brda tshig gis bcings pa'i tshigs bcad bris nas mang po'i mig tu mi snang ba'i gnas ji lta bar bzhag nas yod pa las /
phyis mkhas grub rjes gsan par 'dod nas zhus bar gnang ngo / /
gsung de ni 'di yin te /
rje btsun 'jam pa'i dbyangs la gus pas phyag 'tshal lo / /
bya g+h+ra'i gong gi tsan+d+ra ni / /
mig dang zla ba'i grangs gsum la / /
'gro ba mdzad pa'i chu 'dres chus / /
@# / /
ka la sha bkang ster tsis byed / /
phul byung nas ni sum brgya bcu / /
song zer yab gcig dkyil 'khor gtso / /
'gro ba mdzad pa gnyis kyang snang / /
grangs bzhi pa la rnam pa can / /
khri yi steng nas rtsa ba ni / /
gtad nas 'di bdag gyis zhes tshe / /
sngags rgyas lan gsum bteg sngon gyi / /
nge 'dra'i ltas go lnga pa la / /
lho yi thugs bcud dam pa la / /
'brig tshud de nas drug pa la / /
des rnyed de nas bdun pa la / /
rtog bsres las ni shin tu nges / /
shing zan zhes ba'ang de nas bo / /
de 'dra'i ngo mtshar rmad du byung / /
brjed kyis dogs nas yi ger bkod / /
de don sgrub ba mthar phyin shog /
glang gi lo zla ba bcu gnyis pa'i tshes bdun la 'ol kha'i bsam gtan gling du bris ba dge legs su gyur cig /
ces pa'o / /
nga ni gsung de dag gi don cung zad 'grol par bya ste /
de yang byA g+h+rA ni stag gi skad dong yin la /
de'i gong zhes pa glang gi lo go bar byed pa'o / /
tsan+d+ra ni zla ba'i ming yin la /
mig ni gnyis dang zla ba ni gcig yin te /
rtsis kyi ri mo bya tshul ltar gnyis kyi grangs 'bri /
de'i gong du gcig gi grangs bris bas bcu gnyis su 'gyur bas zla ba bcu gnyis pa zhes pa'i don no / /
grangs gsum ni chos gsum gyi mtshan mo'o / /
bsdoms na rje'i dgung lo nga gsum ba'i glang lo'i hor zla bcu gnyis ba'i tshes pa gsum gyi mtshan mo'i mnal lam du zhes pa'o / /
bgro ba mdzad pa'i chu zhes pa nas bgro ba mdzad pa gnyis kyang snang zhes pa'i bar gong 'og bsgyur te 'grel dgos pas 'di ltar /
mnal lam der gzigs pa ni /
rgyal kun yab gcig gsar 'dus 'jam pa'i rdo rje lha bcu dgu'i dkyil 'khor gzigs shing /
dkyil 'khor gyi gtso bo 'jam pa'i dbyangs kyis rgyan bzang po sna tshogs pas spras pa'i rin po che'i bum pa chus bkang ba ster rtsis kyis phyag brkyangs par mdzad pa rmis /
ka la sha ni bum pa'i skad dod yin /
lha nges bum chu sbyin pa'i tshe bka' bstsal ba /
bum pa'i chu 'di jo bo chen po dpal ldan a ti sha dgung lo re drug bzhes pa'i me phag lor snye thang gi skyi chu'i 'gram na bzhugs dus /
rje btsun 'jam dbyangs dang rje btsun byams pa gnyis kyis sangs rgyas kyi sku gsum yin nam gcig yin zhes dbyad nas bgro bar mdzad pa'i chu 'dres pa'i chu yin /
jo bo a ti sha la zab mo'i rtogs pa 'khrungs par byin gyis brlabs pa'i phag lo de nas /
rje 'khrungs pa'i snga rol gyi me sprel lo'i bar la lo sum brgya dang bcu song /
de'i bar du ster du rung ba'i skal ldan gyi gdul bya ma rnyed /
de dus rje 'di yum gyi lhums su zhugs nas ster du rung @# / /
ba'i mi zhig rnyed ba yin kyang dus la ma babs pas ma byin pa yin la /
da dus la babs bas khyod la ster ba yin zhes gsung nas gnang ba thugs rmis la byung ngo / /
phul byung zhes pa ni a ti sha zhes pa'i tshig bsgyur ba'o / /
bgro ba mdzad pa po gnyis ni byams 'jam dbyangs te dkyil 'khor gyi g.yas g.yon gnyis su bzhugs pa rmis pa'o / /
spyir gsang ba 'dus pa'i rtsa rgyud nas gsungs pa'i sgyu lus dang zung 'jug gi don dpyis phyin par ma nges na /
sangs rgyas kyi sku gsum gyi gnas tshul dang /
sku gsung thugs gsum gyi gnas tshul rnams ji ltar ba bzhin du nges ma mub pa yin la /
sgyu lus sogs gsang ba 'dus pa'i rdzogs rim gyi zab gnad phra ba rnams sngon jo bo a ti shas dgung lo re drug pa'i dus su nges pa'i skal pa smin pa'i dus su 'jam pa'i dbyangs dang byams pa gnyis kyis byin gyis brlabs pas dri ma med pa'i rtogs pa'i yon tan phul du byung ba brnyes pa yin la /
da lta yang rje rin po ches de 'dra'i rtogs pa thob pa'i dus la babs pas byin gyis brlabs pa'i rtags so / /
rgyu mtshan 'di lta bus gsang 'dus la bsngags pa che ba dang /
rtsa rgyud 'di med na bstan pa med par brtsi ba sogs gsungs pa yin no / /
yang mnal lam du /
bcom ldan 'das 'khor lo bde mchog rten dang brten pa'i dkyil 'khor gyi bris sku zhig gi 'og na phar la /
bde mchog gi tshes bcu'i mchod pa byed pa'i bkod pa zhig bris /
de'i 'og na shing zan gtong ba yin zer ba'i yi ge zhig bris 'dug pa rmis so / /
yang gsung de las /
grangs bzhi pa la nas ltas go zhes pa'i bar rkang pa phyed dang lnga'i don ni /
chos bzhi pa'i mtshan mo'i mnal lam du /
rin po che sna tshogs pas spras pa'i khri zhig gi steng na thams cad mkhyen pa bu ston rin po che yin zer pa'i bla ma'i rnam pa can gcig bzhugs 'dug ba nges /
dpal gsang ba 'dus pa rtsa rgyud kyi glegs bam zhig gnang nas 'di'i bdag po gyis shig ces gsung ba la /
mjug nas cung zad ma tshang dam snyam nas gzigs pas thams cad tshang 'dug /
de nas phyag gnyis kyis glegs bam de bzung /
hUM badzra ung tiShTHa /
zhes pa'i sngags dang phyag rgyas lan gsum dpu'i steng da bteg pa rmis /
nub snga ma'i mnal lam du bum pa bdud rtsis bkang ba ster rtsis mdzad pa ni 'dus pa'i rgyud kyi glegs bam gtad nas bdag por byin gyis brlab pa'i ltas su go /
zhes pa'o / /
lnga pa la /
lho yi thugs bcud dam ba la / /
'phrig chud /
ces pa ni tshes lnga la lho brag mar pa rang @# / /
gis bsgoms shing slob ma rnams la gsungs pa'i bsre 'pho'i gdams ngag gi skor la go ba rnyed pa'i don no / /
drug pa la / /
nges rnyed ces ba ni /
tshes drug pa la sku gsum gyi bsre ba skar dgu ni 'dus pa'i rtsa rgyud dang 'phags pa klu sgrub yab sras kyi dgongs ba la gnas pa'i rmad du byung ba'i man ngag yin par nges pa rnyed pa'i don no / /
de nas bdun pa la / /
rtog bsres las ni shin tu nges / /
zhes pa ni tshes bdun gyi nyin slob dpon 'phags pa ltas mdzad ba'i spyod bsdus la gzigs pas gnyid dang rmi lam dang bsre ba'i skor gyi man ngag gi gzhi thams cad btings yod ba gzigs pas shin tu nges pa rnyed pa'i don no / /
spyod bsdus la rtog bsres zhes brdas gsungs pa'o / /
shing zan zhes pa'ang de nas go /
zhes pa ni tshes gsum gyi mnal lam du shad ba de yin la /
de yang sngon bod du bcom ldan 'das 'khor lo bde mchog gi chos skor rnams dar ba yin kyang dus phyis shin tu nyams nas shi ba'i ro ltar gyur pa la /
rje rin po che 'dis legs par gsal bar mdzad pa ni mi shi ba'i rjes su shad zan gtong ba ltar gyur zhes pa yin zhing /
mdor na bde mchog gi chos skor ches cher nyams pa dar bar mdzad pa shin tu legs zhes ba'i brda yin par go ba'i don no / / / /
dgung lo nga bzhi ba'i lcags stag lo'i mgor 'ol kha'i gnas de nyid du bzhugs pa las /
hor zla gnyis pa'i tshes lnga'i nyin ri bo dga' ldan rnam par rgyal ba'i gling zhes grags pa'i dgon gsar du phyag phebs /
slob ma mang po la byang chub lam rim dang /
gsang 'dus sgron gsal rim lnga dang bcas pa gsungs shing /
mngon pa kun btus dang sa sde la sogs pa'i 'gangs kyi rnam gzhag dang /
tshad ma'i dka' gnas rnams kyang mang du gsungs /
de ltar zhwa ser bstan pa'i gzhung shing du 'gyur ba'i dgon sde chen po btab nas /
'dus tshogs spyis zhwa ser zla gam ring 'gag rgyan drug ma bla gos sogs na bza' bzhes lugs /
tshogs 'tshogs pa dang /
chos 'don pa /
gsol ja bzhes pa sogs gang ci'i lugs srol dang /
sde snod gsum gyi 'chad nyan /
bslab pa gsum gyi nyams len dang bcas chos lugs dri ma med pa nam yang mi nyams par dar zhing rgyas pa'i lugs srol bzang po tshugs pas /
rje tsong kha ba'i ring lugs rnam par dag pa zhes snyan pa'i grags pa phyogs bcur khyab cing /
sangs rgyas kyi bstan pa nyi ma shar ba ltar gyur to / /
de dus dga' ldan gyi 'dus tshogs ni rgyun par sum stong yan chad yod cing /
lam rim tshul bzhin du sgrub mkhan @# / /
stong phrag lhag yod zer ro / /
dpal gsang ba 'dus pa'i bshad rgyud lha mo bzhis zhus dang ye shes rdo rje kun las btus gnyis kyi rnam pa shad rgyas pa'i rtsom pa yang mdzad /
yang 'tshams shig tu lha bzo cig la gnang ba'i zhal gdams ni /
na mo gu ru many+dzu g+ho Sha ya /
'gro ba kun gyi bde dang legs pa'i dpal / /
gang zhig skyabs su bzung bas stsol mdzad ma / /
sdug bsngal can rnams skyob pa'i khur 'khyer ba'i / /
rje btsun sgrol ma de la gus phyag 'tshal / /
gang dag sdug bsngal rgya mtsho cher lhung ba / /
de dang de dag ngag nga yis bsgral lo zhes / /
rlabs chen dam bca' rjes su sgrub mdzad pa'i / /
brtse ldan ma de'i zhabs kyi chu skyes ni / /
gang gis gus pas spyi bos rab mchod pa / /
dal ba'i rten bzang rnyid pa'i bzhin bzang khyod / /
kho bos phan pa smras pa'i rjes 'brang na / /
mdo tsam ba shad kyi bsam pa thag pas nyon / /
nges bar 'ong zhing myur du 'ong nges pa'i / /
'chi ba'i bsam pa yang yang ma sbyangs na / /
dge ba'i bsam ba mi skye skyes na yang / /
tshe 'di'i phun tshogs lhur len tsam du zad / /
de phyir gzhan dag 'chi ba mthong thos rnams / /
yid la soms la bdag la 'di 'dra zhig /
myur du 'ong nges nam yong cha med la / /
de tshe lus dang longs spyod mdza' nga shes rnams / /
kun dang 'bral zhing dge dang sdig pa'i las / /
grib ma bzhin du rjes su 'brang ba dang / /
sdig ba'i las las rgyun ring shugs drag pa'i / /
ngan song gsum gyi sdug bsngal 'byung ba dang / /
dge ba'i las las bde 'gro brgyud nas ni / /
myur du rgyal ba'i go 'phang 'thob pa'i tshul / /
shes bar gyis la nyin re bzhin du soms / /
de ltar bsams nas skyabs su 'gro la 'bad / /
thub pas khyim pa'i rten la bsngags pa yi / /
gtan khrims lnga la blo dang 'tsham par slob / /
dus mtshams nyi mar gso sbyong yan lag brgyad / /
legs par blangs nas srung ba shin tu gces / /
lhag bar 'jig rten gnyis su phung byed pa'i / /
myos 'gyur 'thung ba dam pa rnams kyis smad / /
de bying bzhin bzang khyod kyis snang ba'i gnas / /
las 'di la ni gtan du log na legs / /
gang la spyad pas phugs su sdug bsngal na / /
'phral du bde bar snang yang bsten mi bya / /
dug dang 'dres pa'i kha zas g.yos lags rnams / /
kun gyis spong bar byed pa ma mthong ngam / /
nyin re bzhin yang dkon mchog mchod pa sogs / /
dge la 'bad cing sngar byas sdig pa bshags / /
slan chad sdom pa je drag je drag bya / /
gang bsags dge ba sangs rgyas rgyu ru bsngos / /
mdor na skye dang 'chi ba'i dus rnams su / /
gcig bu skye zhing gcig bu 'chi bas na / /
grogs dang @# / /
nye du la sogs kun gyis bslu / /
bslu ba med pa'i mchog ni dam chos yin / /
tshe thung 'di ni glog bzhin yud tsam ba / /
gang ltar byas kyang phyir kyi gtan bde gcig /
sgrub dus da res yin no legs par soms / /
dal 'byor rin chen stong log ma byed cig /
de ltar gdams las bsod nams gang thob des / /
skyid kyang mi 'tsher sdug kyang mi phung ba'i / /
tshe 'di'i bun long bsgrub ba'i blo log nas / /
'gro kun chos kyi dga' bas 'tsho bar shog /
'di ni 'gro ba'i bsod nams zhing / /
sku gzugs 'dri ba'i las la mkhas / /
dpal ldan zhes byas bskul ba'i ngor / /
dge slong blo bzang grags bas smras / /
ces dal 'byor gyi rten la snying po len par bskul ba'i tshigs su bcad pa'o / /
zhes so / /
yang sgom pa grags pa rin chen la gnang ba'i bslab tshig ni /
'gro ba'i gnyen gcig rgyal ba yi / /
zhabs la gus pas phyag 'tshal te / /
de yi bstan la rab dad pa / /
blo gros can gyis springs pa yi / /
skyes bcas yi ge 'phrod pa dang / /
gdugs re zhing yang dge ba la / /
rab tu brtson par mdzad do zhes / /
thos pas bdag nyid rangs par gyur / /
skyes bu'i nor mchog rnam dbyor de /
dad pa dkar chos kun gyi gzhi / /
don med 'da' ba brtson pas sel / /
de phyir de dag 'bad bas bsten / /
blo dang ldan bas legs spyad gang / /
tshogs ni chung ngus bsod nams sgom / /
du ma rnyed bas de tshol la / /
rang gzhan ji ltar rigs par sbyor / /
don ldan tshig ni re res kyang / /
shes rab can la don kun byed / /
sangs rgyas kun gyi gsung gis kyang / /
rmongs la phan pa bsgrub par dka' / /
'jig rten 'dir yang bde 'gyur la / /
pha rol dang yang mi 'gal ba / /
tshul de rig bar gyur ba la / /
mkhas rnams shes rab can zhes smra / /
zhes pa 'di shAkya'i dge slong blo bzang grags pa'i dpal gyis /
blo gros kyi nor can bsgom pa grags pa rin chen la gdams pa'o / /
zhes so / /
yang blo gros 'phel la gnang ba'i bslab tshig ni /
blo ldan khyod kyis bdag la phan 'dod na / /
tshe 'di'i 'tsho tshis ji ltar byas kyang phyir / /
'jig rten phyi mar nges bar 'gro 'tshal bas / /
de phyir phyi ma don du gnyer bar rigs / /
mi yi lus dang bstan dang mjal ba ni / /
yang yang mi rnyed da res tsam khags shing / /
'di na don chen 'grub pa'i gnas yod pas / /
tshul 'di soms la mi lus snying po long / /
deng bya sang bya'i bsam pas 'byams gyur na / /
'chibs gtugs nas ci brgyir ma mchis bas / /
de phyir thos ba'i don rnams de ma thag /
phyi bshol mi bya lag tu blang bar rigs / /
dran shes go cha bral ba'i skye bo la / /
yul gyi chom rkun rag gis rtag tu @# / /
'tshe / /
dge ba'i khas la'ang grogs byed dkon pas na / /
mkhas pas gzhan gyi dring la mi bzhag go / /
slob dpon blo gros 'phel zhes bya ba la yig lan mjid pa las khol du phyung ba'o / /
zhes so / /
yang sa skya pa ngag dbang grags pas /
thub dbang zhing 'dir khyod nyid 'khor nas ni / /
thub bstan gsal ba'i 'phrin las 'di 'dra na / /
brub pa'i rgyal tshab bdag gis ci bya zhes / /
mi pham mgon des phrag dog mi mdzad dam / /
zhes sogs kyi yi ge phul ba'i lan du gnang ba'i yi ge ni /
srid pa'i phun tshogs du ma'i rtser son cir / /
mngon rlom ri po mthon po la 'dzeg pa / /
tshangs dang lta chen rnams kyi gtsug gis kyang / /
gang gi zhabs rdul gus pas rab bsten pa / /
lha yi ltad gyur rje btsun mkhyen pa'i gter / /
'jam pa'i dbyangs kyis 'gro ba'i dbugs 'byin pa / /
'jam pa'i dbyangs kyi zhabs kyi padmo de / /
skye zhing skye bar gtsug na mdzes gyur cig /
rnam dkar las kyi byed po yis / /
rnam dpyod bgo skal lhag byin pas / /
rnam mang gzhung la mnga' brnyes pa / /
rnam 'dren bshes gnyen dam pa rgyal / /
rgyal ba'i gsung rab mdo sngags kyis bsdus pa'i nang rig pa dang /
tha snyad kyi gzhung du ma la rnam dpyod kyi snang ba cher rgyas pa'i bshes gnyen chen po rab la ngag dbang grags pa sku khams rin po che 'gro ba'i bsod nams kyi zhing du zhabs brtan cing 'phrin las bzang po phyogs su rgyas pa'i skabs nas /
don bzang la tshig gi sbyor ba legs pa'i phrin yig gzungs sngags kyi skyes dang bcas pa bdag gi sug par phyin pas yid shin tu rangs par byas /
'dir yang dge bar mchis /
dam pa khyed gzhan gyi legs par bshad pa phun sum tshogs pa mthong bas /
rang gi yid tsher ma'i mal du mi 'jug par ma zad /
tshig dang don gyi ro myangs ba las byung ba'i dga' bde 'phel bar byung gsung ba ni /
rigs pa dang /
mi rigs pa tshul bzhin du dpyod par nus shing /
gzu bo'i blo dang ldan pa'i dam pa rnams gang nas gshegs pa'i lam re nyid nas song bar mthong nas bdag gi yid kyang ches drangs pas ngag gis dam pa rnams kyi kun du spyod pa ni 'di 'dra bas so zhes gzhan la'ang grags pa'i phreng ba sbel zhing mchis /
thos mang mkhyen pa rgya che la / /
rigs lam du mar ral byas shing /
brtsan ldan gzur gnas ngang tshul can / /
khyed la mang du smos ci dgos / /
de lta na yang ma 'dris mdza' bshes la / /
cung zad gsol ba 'di yang dgongs par mdzod / /
srid zhi'i phun tshogs 'byung ba'i sgo gcig pu / /
rgyal ba'i bstan pa ring du gnas pa ni / /
gzhung lugs gdams par @# / /
shar ba'i mang thos kyis / /
sgrub pa snying por byed la rag las pas / /
mkhas khyod mang thos don ldan mdzad pa yis / /
lha dang bcas pa'i 'jig rten mgu par mdzod / /
skal bzang rnam dpyod can gyi skye bo yis / /
snying nas shes par 'dod pa'i 'bel gtam ro / /
yid la skal bzang stsol ba las lhag pa'i / /
dga' ba'i longs spyod 'di nam mchis pas / /
de phyir theg mchog gtam gyi bgro ba las / /
byung ba'i dga' dang bde ngang dang ba yis / /
lus kyi spu long rgyas pa'i dga' ston la / /
yang yang 'du ba'i smon pa'ang bgyid bar 'tshal / /
zhes dbo zla'i nyer gnyis la 'brog ri bo che dge ldan rnam par rgyal ba'i gling nas blo bzang grags pa'i dpal gyis phul ba dge legs su gyur cig /
ces pa'i skyes kyi brda' mtshon tsam du dang chen dkar po mchu 'gril yod pa kha gang phul /
zhes so / / / /
dgung lo nga lnga'i lcags yos lor yang dga' ldan nyid du bzhugs nas /
sngar 'ol khar bzhugs dus zin bris su mdzad pa'i shog dril gyi yi ge rnams la gzigs nas dag par byas te /
gsang ba 'dus pa'i rdzogs rim gyi rgya cher bshad pa rim pa lnga rab tu gsal ba'i sgron me zhes bya ba rmad du byung ba'i legs bshad kyi gter chen po de brtsams /
yang de 'phral rim lnga gdan rdzogs kyi dmar khrid kyang brtsams so / /
de yang rim lnga gsal sgron las /
gsol ba ring du btab pas gzhung rtsom par gnang ba'i mtshan ma khyad par can yang rnyed nas /
'phags skor gyi 'dus pa'i lugs shin tu nyams 'dug pa legs par sos nas yun ring du mi nyams par gnas bar gyur cig snyam pa'i bsam pa dag pas bgyis so / /
zhes dang /
rim lnga'i dmar khrid las kyang /
ring du 'bad kyang ji bzhin mi shes par / /
mthong nas gsol ba ring du btab pa'i tshe / /
'dod pa'i mtshan ma brtan po rnyed pa ni / /
rang dang gzhan gyi don du bdag gis sbyar / /
zhes gsungs pa ni 'ol kha bsam gtan gling du bzhugs dus ltas bzang byung pa de nyid bstan pa yin no / /
yang skabs shig tu /
rje rin po che /
rtogs ldan 'jam dpal rgya mtsho /
skal ldan gyi lha 'ga' bcas la rje btsun 'jam pa'i dbyangs kyis snyan brgyud kyi man ngag shin tu zab pa dang /
bstan pa ji tsam gnas pa dang /
bstan 'dzin gyi skyes bu ji lta bu 'byung ba dang /
bstan pa'i sbyin bdag dang /
gnas gang dang gang du bstan pa rgyas par 'gyur ba sogs lung bstan pa gsang ba'i me long zhes bya ba gsungs shing /
rang byon sprul ba'i glegs bam kyang gnang ngo / /
snyan rgyud glegs bam bcas 'di dag @# / /
dga' ldan du bzhugs dus gnang ba yin zhes paN chen blo bzang chos kyi rgyal mtshan gyis dge ldan bka' rgyud kyi rnam thar du gsungs so / /
yang 'dus tshogs la theg pa chen po'i chos dpag tu med pa stsol bar mdzad do / /
de nas dgung lo nga bdun pa'i steng du sku tshe'i bar chad chen po yong ba'i mtshan ma de'i lo bcu bzhi'i gong du rje bla ma rang nyid kyis ji ltar gzigs pa bzhin 'khor gyi thog ma 'ga' zhig la zhal ta gnang ste /
dgun gyi stong nas rje bla ma dang nyid kyis gtso mdzad /
dbon slob sum cu rtsa grangs kyis sku tshe 'phel ba dang bad chad bzlog pa'i thabs dpal rdo rje 'jigs byed kyi rgyas pa'i 'khrul 'khor mang du mdzad /
sku mtshams dam par bcad de rje dang nyid snga dro byams pa'i 'dug stangs kyis rgyan dang na bza' ser po bzhes /
chos dang tes bsod rgyas pa'i bsgom bzlas dang /
phyi dro drag po'i 'dug stangs kyis drag las kyi gos rgyan gsol nas phyir bzlog gi bsgom bzlas shugs drag la rgyun ring ba mdzad pas /
spyir phyogs bcu'i sangs rgyas thams cad kyi zhal gzigs /
khyad par du rdo rje 'jigs byed /
phyag rdor 'khor chen /
sgrol ma /
gdugs dkad /
'jam pa'i dbyangs /
tshe dpag med /
gtsug tor rnam rgyal /
'od zer can ma sogs mngon sum du gzigs shing /
rje'i zhal nas /
da dung lan mang du byas na dga' rab yong ba e yin gsung ngo / / / /
dgung lo nga drug pa'i chu 'brug lo la yang dpon slob bzhi bcu rtsa grangs kyis sngar bzhin mdzad na'ang /
bar chad bzlog ba'i mtshan ma gsal ba rang ni ma byung gsung /
lo de'i ston gyi dus su rje'i zhal nas /
da yang yang bshad pa e yong mi shes pas da lan rgyud sde bzhi'i gtso bo rnams kyi bshad pa re smon lam gyi rten du byed pa yin gsung ba la /
'khor gyi thog ma rnams kyis bka' bgros nas /
da mtshan ma ngan pa'i lo dus kyis gzhugs pas /
rje'i zhal snga ni sa sku mtshams dam par bzhugs pa thugs rjes gzung 'tshal /
bdag cag rnams kyis kyang sku rim 'bad nas bsgrub par bgyi zhes nan ches gsol ba btab pa la brten nas /
'brug lo zla ba brgyad ba'i tshes bdun gyi nyin nas /
rje'i zhal snga nas gtso mdzad dpon slob sum cu rtsa bgrangs sku mtshams la bzhugs shing /
de nas drag shos rnams rim gyis sku mtshams la bzhugs nas sngar bzhin sku rim bsgrubs /
de'i tshe rje rin po ches nam mkha' gang ba'i lha tshogs dang /
khyad par du 'jam pa'i dbyangs sogs gzigs so / /
nyin cig thugs dam la @# / /
bzhugs pa'i tshe steng gi sna rtse'i phyogs la a ba d+hU ti'i yar sna'i thad na mar /
e waM gyi gzugs 'od kyi thag pa lta bu skya nar rar 'od ba zhig mnal lam du byung /
dus de nas thun mong min pa'i zhu bde khyad par can dang stong pa nyid sbyar ba'i bde stong gi ye shes dga' ba bzhi dang stong pa bzhi'i bdag nyid can 'khrungs nas de phyin chad bde stong gi ye shes khyad par ba nar mar bskyangs pas /
mnyam bzhag tu bde stong gi yi shes rgyud sde nas gsungs shing /
grub chen gyi gzhung las byung ba phyi rol pa dang nang pa gnyis ka'i ting nge 'dzin thun mong ba'i char gtogs tsam re la bde stong gi ye shes su ming btags pa de lta bu ma yin pa'i ting nge 'dzin la mnyam par bzhag cing rjes thob tu gang shar lha'i 'khor lo bde stong gi rol bar 'char bas dus 'da' bar gyur te tshul 'di ni rgyud sde dang grub chen gyi man ngag la blo'i 'phrig tshud pa zhig gis bsams na dpag par dka' ba'i mngon par rtogs pa'i yon tan rdo rje 'chad chen po tshe 'di nyid la ster ba'i lam gyi rigs thugs rgyud la 'khrungs pa yin par shes bar gyis shig /
ces gsungs so / /
de nas gong du smras ba ltar sku rim la 'bad kyang zla ba bcu gcig pa'i nad nas sku khams cung mi bde ba gcig byung ste /
de nas bzung ste sku khams bsnyel ba yun ring du byung ba'i gnas skabs su'ang /
mnal gtam nas mang pa zhag nyi shu rtsa re tsam 'thud pa dang /
sku'i smad kyi cha la snyung zug tu mngon pa de 'ga' yod gsung ba ma gtogs /
thugs dam zab mo la mnga' brnyes pa'i ting nge 'dzin la g.yo ba mi mnga' ba'i dbang gis /
gsol ba cher 'gag pa dang /
thugs dam la sbyor mi bzod pa sogs ye med pas /
phyi nas mngon pa li mi bde ba mngon mtshan can rang na med /
de'i skabs su slob dpon dka' bcu pa'i zhal snga nas gtso mdzad dge 'dun byings dang /
nang du sku la nye bar gnas ba 'ga' zhig dang bcas pas lo ngo sprel gyi bar du cung zad kyang g.yel ba med par sku'i rim gro nyin mtshan khor yug tu bsgrub pa la bsam gyis mi khyab po / /
yang mtshams shig tu ma gcig dpon po la gnang ba'i gsung ni /
dpon po khams snyoms lam bde bar byas te /
'jig rten gyi mig tu gyur pa mkhan po yi shes sde'i gdams pa dang rjes su bstan pa rnams 'bad pas bsgrubs te khyer 'ongs pa bdag gi sug par byin pas zang thing med ba'i dga' ba 'phel /
'dir kha sing mtshams glod pa yun rings pas re shig mtshams dam pa'i yi dam brtan rab gcig bgyis bdog /
lar yang 'ong bar nges pa'i 'chi ba mi dran zhing las dang 'bras @# / /
ba'i tshul la nges ba mi brtan bas lus 'du 'dzi dang sems la stobs med pa nyes ltung gi go skabs du ma bye bar 'gyur 'di /
de'i tshe ji lta bu yin dran par ma Tas? na'ang /
gcig tu tshul bzhin du sems pa than thun byung pa'i tshe /
gnyis su med par gsung ba bden pa gsung ba gzhan du mi gsung pa'i ston pa de'i rjes su bstan pa dran ba na /
bdag gi 'gro pa ni ci 'dra zhig tu 'gyur zhig gu snyam nas 'gyod pa drag po skye bar snang bas nang du nyal ba lhur blangs par sgom ba yin /
khyed rang yang /
bdag ni sdig pa ma byang bar / /
sngon du 'gum par 'gyur du mchi / /
ji ltar 'di las nges thar bar / /
myur ba'i tshul gyis bskyab tu gsol /
zhes gang gsungs pa'i don yid la byed pa nyams par bgyis te /
yang brtan skad cig kyang mi rung ba'i lus la snying po blang ba la 'bod mdzod /
ces mtshams nang nas yi ger bris te ma gcig dbon po la gnang ba'o / / / /
co tsa dka' bcu la gnang ba'i gsung ni /
swa sti /
dben pa'i yon tan mthong bas yid drangs ti phyi nang gi g.yeng ba kun de zhig dong ba'i rnal 'byor pa don yod rdo rjes /
sdem brtson dam pa dka' bcu pa yon tan rgyal mtshan la yang dag par rtogs par byang pa 'di lta ste /
kho bos lho brag stong ri nyi shar gyi dgon par re zhig mang du thos pa 'tshol ba la bskul ba ltar khyed kyis mdzad nas 'di phyogs su theg pa bla na med pa'i rim pa gnyis las /
rnal 'byor lhur blang ba'i phyir du thag ring po nas byon pa ni /
bcom ldan 'das kyis mang du thos pa dben par tshul bzhin yid la byed pa'i don du gom ba bdun por ba la yang bsngags pa rgya cher gsungs pa ltar yin pas shin tu legs la /
rje btsun byams bas rgyal sras nor bzang la ji skad du /
nor bzang nor rnams rab tu brtan ba'i bu / /
mkhas pa de yi drung du 'ongs ba legs / /
legs par 'ongs sam snying rje'i sems ldan khyod / /
legs bar 'ongs sam blta na rab zhi ba / /
dbang po ma zhu ma chur shog 'ongs pa legs / /
skyo med bsam 'ongs tshur shog 'ongs ba legs / /
spyad pa spyod tshe dub par ma gyur tam / /
zhes gsungs pa ltar 'dir yang de skad du smra bar bya'o / /
ci rung rung ru ma yin bar legs bar brtags te yi dam bcas pa mthar 'byin pa la ni /
yon tan du ma dang /
de las bzlog pa la ni nyes dmigs de bzhin du gsungs ba'i rjes su slob pas na /
khyad par shin tu gal che yang phrad bar ma gyur pa'i rgyu mtshan ni /
khyed rang gi phrin yig na 'dug pa ltar lags /
lam mthar thug pa phyin ci ma log par ston pa'i dge ba'i bshes @# / /
gnyen gyi ba sdu'i khung bu gcig la mchen bas rgyal ba thams cad la mched ba zil gyis gnon par theg pa slan med par gsungs pa ni /
phan 'dogs pa bla na med pa'i zhing du sangs rgyas las kyang ches mchog tu gyur pa'i gtan tshigs dang bcas pa yin la /
tshul de la des pa rnyed nas rang gi tshe dang bsod nams dang dge ba'i rtsa ba la sogs thams cad dge ba'i bshes gnyen srid pa ji srid bar bzhugs pa'i don du 'bul zhing /
de ltar bsgrub par khas blangs pa'i sgo nas bzlas pa'i grangs nyi shu rtsa gcig kyang 'don par zhu zhes pa ni /
rnam dbyod can gyi tshogs bde blag tu rdzogs pa'i thabs yin pas shin tu yi rang zhing de bzhin du yang bgyi'o / /
dam ba rnams las legs bshad gtam / /
ji srid ma thos de srid du / /
dka' ba spyod pa mi 'dod ba / /
des ni de la don chen byed / /
lo bdun 'das nas chos 'phags kyis / /
nam zhig chos ston 'gyur zhig gu /
snyam nas dus 'das rtag tu du / /
chos thos gyur tshe ting 'dzin gyi / /
sgo mtha' yas pa thob pa yang / /
ma 'ongs skye bo la bstan phyir / /
rgyal ba mkhyen cing gzigs pa des / /
gsungs pa rnams kyang bsam par rigs / /
dbyod ldan khyod la legs par bshad pa'i gtam / /
sngon chad rnam grangs du mas bstan mod na'ang / /
lang tshe mi rtag legs bshad gsar pa 'di / /
dga' ba bskyed la bsngags bas 'di yang smras / /
zhes pa 'di ni shar tsong kha pa blo bzad grags pa'i dpal gyis /
co tsa dka' bcu pa yon tan rgyal mtshan la gdams pa'i yi ge pa ni snye thang ba gu na shrI b+ha dra'o / / / /
karma chos rdze la springs pa'i yi ge ni /
oM bde legs su gyur cig /
rmad byung legs bshad skyes kyis ni / /
dam pa'i yid rab 'phrog pa ltar / /
tsan+dan ljon pa dri bzhin gyis / /
bskyod ba'i bsung gis de lta min / /
de phyir mkhas ba'i mgrin pa'i rgyan / /
ngag gi dpal ster dbyangs can la / /
gus pas 'dud do bcom ldan ma / /
tshig gi mchod sbyin rgyas par mdzod / /
chu gter bzhi yi ska rags can / /
sa chen 'di yi lho phyogs kyi / /
rgyal phran du ma'i spyi gtsug na / /
gang gi bka' lung ngal gso ba / /
'dzam gling sa yi theg le ta ming zhes / /
yongs su grags ba'i snyan pas phyogs kun gyi / /
skye rgu'i rna ba'i rgyan du byas pa des / /
zhabs rdul 'ong 'bad gtsug rgyan bzhin mdzad pa / /
de ni dpal ldan thub pa'i ring lugs pa / /
'gro ba'i yon gnas bla na med pa'i zhing / /
snyigs dus 'gro ba'i ri skong dpag bsam shing / /
mgon khyod bsod nams zhing du zhabs brtan cig /
@# / /
de ltar 'dod pa'i lha la phyag 'tshal ba dang skabs su bab pa'i shis pa brjod pa'i ngag sngon du btang nas rnam par dkar ba'i dge legs gser gyi sa gzhi chen po'i khyon las ni 'khrungs /
thabs la mkhas pa'i bsdu bzhi'i bar rim gdul bya'i nyer 'tsho'i gnas dam bas ni mdzes /
dpal dang 'byor ba'i rlabs kyi phreng pa chas chil g.yo ba'i rgya mtsho chen po'i dbus na phyogs thams cad las rnam par rgyal ba'i tshul gyis lham me lhan ne lhang der bzhugs pa'i ri'i dbang po gnyis pa de'i spyan sngar zhu ba ni /
gangs ri'i khrod pa dang /
rgya nag po'i 'gro ba du ma'i mtho ris dang byang grol gyi lam lta ba'i blo gros kyi mig legs par bshad pa'i gtam gyis yongs su sbyangs nas slar yang sku la snyun med par /
dbus kyi phyogs su phebs pa'i gtam glengs pa yang dang yang du thos pas yid kyi shing bal dga' ba'i rlung gi shugs kyis kun nas bskyod par gyur to / /
de lta bu'i skabs su /
'phags pa rnams ni mthong na bde / /
dam pa rnams dang 'grogs pa bde / /
zhes ji skad gsungs pa bzhin /
sku yi rgyal mtshan lha ba'i phyir du /
nyid kyi gam du lhags par rigs na'ang /
lo kha cig gi ring la ri mi 'bab kyi dam bca' brtan po cig bgyis na shin tu dga' bar mthong nas yos lo'i dpyid stong nas /
de 'dra ba'i yi dam brtan po zhig bgyis pa'i gzhan dbang du gyur bas de zhig la mjal bar rdo ma thog med /
'on kyang /
lus ni ring na gnas na yang / /
sems ngag mdza' ba mi nyams te / /
dpag tshad du ma'i bar gnas pa'i / /
padmo'i gnyen dang pad tshal bzhin / /
skabs kyi don nye bar bsdus te zhu ba ni /
skye gu'i bde legs 'byung ba'i sgo gcig pu / /
thub bstan rgyas ba'i khur chen 'khyer ba la / /
nyid las mthu chen gzhan 'ga' ma mchis pas / /
tshul der brtson pa'i rgyal sras spyod pa la / /
bdag 'dras gsol ba btab la ltos ci 'tshal / /
'on kyang yid 'phrog dmar ser li khra'i mtsher / /
nyi ma gzhon nu'i 'od zer zhugs pa na / /
sngon las ches cher mdzes la 'gal ba ci / /
mi mnyam bsod nams rta bdun shing rta yis / /
gangs can bya lam yangs par legs drangs shing / /
'phrin las 'od stong 'gyed pa'i mdzad pa can / /
thub bstan padma'i tshal gyi gnyen gcig pu / /
mang thos lung gi 'dab brgya rgod pa dang / /
tshul bzhin sgrub ba'i ge sar 'dzum pa yis / /
gsung rab sprang rtsi'i dpal la rol 'dod pa'i / /
skal bzang bung ba'i dga' ston rgyas bar mdzod / /
lta bu gzhon nu'i rtsod 'jor dga' ba'i tshal / /
chags ldan @# / /
mig gi bdud rtsir lang tsho'i dpal / /
gtam snyan don gnyer rna bar yid 'ong 'phrin / /
ting 'dzin la chags yid la bsam gtan bde / /
ji ltar de bzhin brtson pa'i go bgos shing / /
rnam dpyod yangs pa'i yid rab tshim byed pa / /
thub pa'i legs bshad las gzhan dga' ston gang / /
de slad rgyal ba'i bstan pa rgyas par mdzod / /
rgyu mtshan zhib par dge ba'i bshes gnyen dpon slob kyis zhu bar bdog /
ces nyer bzhi la ri bo dge ldan rnam par rgyal ba'i gling nas zhus pa'i skyes kyi mtshon par /
byang r+wa sgreng gi rten byin rlabs can gcig tu byed pa'i mi pham chos rje'i sku bzang po'i bzhugs stangs mdzad pa'i li ma gcig /
srab mo dkar mo bubs gcig /
phrug dmar gcig lar khebs gcig /
btsugs zhwa dmar po gcig 'bul ba lags /
'di chos rje karma pa de bzhin gshegs pa'i drung du phul ba'o / / / /
dgung lo nga bdun pa'i chu sbrul lor yang lo ril po rdzogs kyi bar /
bla ma rnams kyis mtshams la bzhugs nas bsgom bzlas mdzod pa dang /
'dus tshogs mang mas sku rim bsgrub pa sogs la brtson par mdzad /
de ltar lo phyi ma'i ngo mthong gi bar du sku rim la 'bad pa yin la /
sngon chad gangs ri'i khrod du bla ma'i sku'i rim gro bsgrubs ba la 'di lta bu gzhan ma byung zhes mthun par gleng la /
de dag gi skabs su dge 'dun gyi mar ja dang gdugs tshong la sogs pa'i bsnyen bkur bu slob dad sbyin bdag thad thad nas bla ma'i sku'i rim gro 'ba' zhig la dmigs te /
'di nyid mi bzhugs na bdag cag thams cad mgon dang bral bar 'gyur ro snyam pa'i gdung shugs drag bos bsgrubs pa la yang chad med de /
sku rim gyi skabs su dge 'dun gyi mang ja 'dren pa phyi nang kun dril ba la /
ja dkar zho stod drug brgya ltag tsam zhig song 'dug go /
zhes zer ro / /
de'i tshe rje rin po ches bde bar gshegs shin tu mang po'i zhal gzigs shing /
gdams pa dang rjes su bstan pa tshang med pa thob /
khyad par du 'jam pa'i dbyangs /
byams pa /
spyan ras gzigs /
sgrol ma dang /
sangs rgyas so lnga sogs rgyun du gzigs shing tshos mang du gsan /
chos skyong gi rigs las 'di ma gzigs bya ba med gsung /
de nas nyin cig rje'i zhal nas /
nang du sku mtshams kyi khongs su sgrub grogs 'ga' zhig kyang shog gsungs nas dam tshig dang sdom pa la gnas shing lha'i rnal 'byor la goms par byas pa bsnyen sgrub rang bzlas pa tshad du phyin pa'i rtsa ba'i rdo rje slob ma bdun gyis @# / /
nyin mtshan du zhabs drung du nye bar bsnyen nas lha'i rnal 'byor dang phyir bzlog dang srung ba'i 'khor lo sogs la brtson par byas shing rje rin po che rang nyid kyis ni nyin bar bcom ldan 'das rdo rje 'jigs byed dang 'khor lo chen po'i thugs dam gtso bor mdzad cing /
mtshan mo bde stong dbyer med kyi ting nge 'dzin la mnyam par 'jog pa lhur mdzad do / /
de nas zla ba bcu gnyis pa'i tshes bcu gsum gyi nyin /
rje bla mas spyir sangs rgyas thams cad dang /
khyad par du mchog gi dngos grub ster ba'i lha gsum /
bdud bzlog pa'i lha gnyis sogs mngon sum du gzigs /
mtshan ma brtan po zhig byung bas da 'bad na dga' mo cig yod ba 'dra gsung /
'di'i mchog ster ba'i lha gsum ni /
gsang 'dus /
bde mchog /
dus 'khor gsum yin par bshad ba dang /
dus 'khor ma bgrangs par 'jam rdor bgrangs pa'ang 'dug /
gong du bum chu ster ba'i skabs su 'jam jor dang byams 'jam dbyangs gsum gsungs la /
lho brag grub chen gyis /
rje'i dbu dang phrag pa g.yas g.yon gyi steng du mgon po byams pa dang 'jam pa'i dbyangs lha mo dbyangs can ma gsum bzhugs par gzigs 'dug /
bdud bzlog pa'i lha ni /
rdo rje 'jigs byed dang phyag rdor 'khor chen gnyis yin gsung /
rtsa ba'i rdo rje slob ma bdun ni /
dben par byon pa'i zhabs phyir 'brangs pa'i 'khor brgyad las /
dpal ldan bzang po bla ma 'das pas gzhan bdun yin nam zer ba 'dug ste dbyad de / /
yang zla ba bcu gnyis pa de nyid kyi nyin dgu'i nyin bar chad kyi mtshan ma mngon mtshan che ba rang zhig gi skabs su /
rje rin bo che bzhugs gdan la bzang po'i 'dug stangs kyis bzhugs nas thugs dam mdzad pa'i zhabs drung na sku rim pa rnams kyang 'khor nas /
bsgom bzlas la yid gzhung par yod pa'i tshe /
gnod byed sde bzhi'i gcig ni dga' ldan gyi gdan rabs bcu gsum gyi bar du mi gnod pa'i dam bca' byas /
de nas yang dmigs pa drag tu mdzad pa'i skabs su /
rje nyid sku cung mi bde ba'i rnam pa yod pa las glo bur du bzhengs nas lan 'ga' bskor ba mdzad cing /
bzhugs gdan la bzang po'i 'dug stangs kyis bzhugs ma thag /
rje'i zhal snga nas /
bcom ldan 'das thub pa chen po sku shin tu brjid pa gser btso ma'i mdog ltar mngon par gsal zhing /
nyi ma bye ba'i mdangs dang ldan pa'i 'od kyi khor yug can bdud 'dul chen po'i phyag rgya mdzad pa zhig mdun gyi nam mkhar byon pa dngos @# / /
su gzigs /
de'i tshe ting nge 'dzin brtan pos thub pa'i dbang po de nyid slar tshur la spyan drangs te bdag nyid la bcug pa'i dmigs pa mdzad pas dngos su bdag nyid kyi sku la thim ba'i gzigs snang dang nga rgyal brtan pos bdud thams cad zil gyis gnon pa la bag tsha ba med pa'i go 'phang brnyes /
de'i tshe nam mkha'i skar ma lta bu'i lha mang po'i zhal gzigs /
mgon po phyag drug pa /
phyag bzhi pa /
gur mgon /
chos rgyal phyi nang gsang gsum /
rnam sras sogs chos skyod dpag tu med pa 'chogs pa'i khrod nas /
gshin rje chos kyi rgyal pos gnod byed bcud kyi gtso bo'i mgrin pa nas zhags pas bcings te khrid /
mgon po phyag drug pas sna drangs /
gnod sbyin k+She tra pA las rgyab nas ded cing bsdigs bzhin par khyer 'ongs nas /
rje'i mdun du gri gug gis mgo bcad nas /
rje rin po ches ting nge 'dzin gyis sprul pa'i 'brub lung shin tu gnag cing 'jigs su rung ba rno zhing drag pa'i me dpung chen po sgra chen po dang bcas 'bar ba'i nang du bcug song ba dang mnyam du bya sgro me la bsregs pa bzhin du gyur song /
nang du de ltar gyur ba'i tshe phyi rol na gnas ba'i nag po'i phyo shas kyi gza' /
klu /
sha za /
rgyal po ste bdud kyi rigs kyi 'byung po mi bsrun pa bzhi po sde dang bcas pas /
dmag pham mo zhes bya ba'i cho nge chen po mi bzad pa dud mo'i sgra dang bcas pa bsgrags nas phyogs bcur byed zhing bros /
srungs ma rnams kyis bros pa de dag gi khred nas yang gcig bzung nas sngar bzhin mgo bcad do / /
klu dang gza' dang rgyal gdon gsum gyis srog snying phul /
rje'i slob 'khor dang bstan pa'i rjes 'jug rnams la'ang mi gnod pa'i dam bca' byas /
de'i tshe rje'i zhabs drung na 'khor ba'i nyams snang bzang po yod pa'i slob ma ngag gis kyang ji ltar gyur pa rnams dngos su mthong zhing /
dmag pham mo zhes cho re btab pa'i sgra ni phyi rol gyi dge 'dun mang pos kyang gsal bar thos pa byung ngo / /
de la rje rin po ches tshar bcad pa'i bdud de dag gi sdig sgrib sbyong ba'i phyir de'i sha khrag rnams bdud rtsir byin gyis brlabs te /
bla ma yi dam chos skyong rnams la phul nas rnam shes dag zhing du 'phangs par mdzad do / /
de ltar bsgom bzlas dang sku rim gyi stobs kyis shin tu bzlog pa dka' bar chad kyi mtshan ma ngan pa mtha' dag bzlog nas /
ring bo ma lon par rje'i sku khams dwangs par gyur te /
lha dang bcas pa'i 'jig rten thams cad bde skyid la gnas par gyur to / /
rje'i sku bsnyel ba'i tshul bstan bde ni tha mal @# / /
ba'i nang dang 'dra ba min /
bstan 'gro'i don gyi dgos pa chen po yod /
de yang bdud ni sngon gyi bag chags ngan pas rgyu mtshan med par dam pa'i chos nyams pa dang /
'gro ba sdug bsngal ba la dga' ba yin la /
rje 'di ni bod kyi yul du bstan pa shin tu nyams ba dri ma med par ngar bar mdzad nas /
sems can thams cad bde ba la 'god pa'i 'phrin las phul du byung ba mdzad pa la /
nag phyogs kyi bdud rnams glags tshol ba'i rtags su bsnyung ba'i tshul bstan to / /
rje bla ma 'khor bcas kyis bstan 'gro'i don la bsams nas sku rim rgya chen po bsgrubs te bdud kyi sde stobs can rnams tshar bcad pas /
da lta rje bla ma'i rjes su 'brangs nas dge ba byed ba dag la bar chad stobs che ba mi yong ba dang /
rje'i bstan pa la zhugs pa'i dge 'dun gyi sde yon bdag dang bcas ba la bde skyid byung ba thams cad ni rje bla ma'i drin yin no / /
de'i phyir blo ldan rnams kyis rje'i bka' drin 'di lta bu dran nas /
dad gus kyis gsol ba 'debs pa dang /
rang gzhan gyi don sgrub bar 'dod pa dag gis kyang rje bla ma la rgyun dub sten pa dang /
khyad par can gyi yi dam chos skyod de rnams kyi bsgom sgrub la 'bad dgos so / /
gzhan yang sku bsnyel pa de'i tshe bar chad kyi mtshan ma cung zad rtsub pa re 'ong res kyis rje'i zhal snga nas la bcom ldan 'das rdo rje 'jigs byed bzod par dka' ba dang /
'khor lo chen po sku rags la sbom pa /
spyan 'bras nyi ma bye ba lta bu /
bskal pa'i me'i 'ong can chen po /
tshangs pa'i 'jig rten du sleb pa lta bu'i gzigs snang re nges can du 'ong zhing /
de'i stobs kyis bar chad kyi mtshan ma de'ang myur du zhi 'gro ba zhig 'dug /
bcom ldan 'das rnam par rgyal ma dang /
sgrol ma dang /
gdugs dkar dang /
'od zer can dang /
rgyal ba sman gyi bla dang /
de bzhin gshegs pa tshe dpag tu med pa rnams kyi sku'i snang ba dngos su gzigs ba phal cher gyi dus su byung zhing /
ye shes mgon po phyag drug pa /
gur gyi mgon po /
phyag bzhi pa /
rnam thos sras rnams kyi gzigs snang yang nang mar byung ngo zhes gsung la /
gshin rje chos kyi rgyal po dang /
gnod sbyin k+She tra pA la gnyis ni sku dngos dang /
phyag g.yog gang rung gi gzugs kyis bran bzhin du bka' bsgrub par byed do / /
spyir snyigs ma'i dus su ma ngag pa'i zhing du bstan pa rgyas par byed pa la ma ma yin rnams glags chos ba ni gong du bshad ma thag ba ltar yin zhing /
mi rnams kyang chos la yid phyogs ba @# / /
nyung ba dang /
phrag dog sogs byed pa mang bas /
rje 'dis sngon rgyal ba dbang po'i tog gi drung du thugs bskyed pa'i tshe lus srog la mi blta bar bstan pa rar bar bya zhes pa dang /
sangs rgyas thams cad kyis kyang snying stobs chen po zhes bsngags pa sogs kyi rgyu mtshan ni 'di lta bu la dbyang nas shes dgos so / / / /
dgung lo nga brgyad pa'i shing rta lo'i dpyid sku khams bsnyel ba cung zad drangs pa'i skabs shig tu rje btsun 'jam pa'i dbyangs kyi zhal nas /
dpyin chad gtso bor bskyed rdzogs kyi rnal 'byor thugs nyams su bzhes pa la 'grus par mdzad na sngags bla med kyi sgo nas rtogs pa khyad par can myur du rgyud la 'khrungs shing /
slob ma skal ldan bdun la'ang lam gyi rtogs pa khyad par can re skye bar 'gyur ro zhes lung bstan par mdzad pa la /
rje'i zhal snga nas /
ded khams ma snyoms pa'i skabs kyi nyams kyi snang ba la gtad pa cher med dam /
rtogs ldan pa la'ang dri dgos gsungs nas bka' gnang bas /
rtogs ldan pa na re /
skyar ma zhu dgos pa yod /
tshe blos btang snod du rung ba'i 'khor rnams la mdo sngags kyi lam rdzogs par bstan nas bsgom du bcug /
rje'i zhal snga nas rang gis gtso bor sku mtshams kyi ngang nas sgrub pa lhur mdzad na /
rje'i zhal snga nas rang gi thugs rgyud la lam de myur du 'khrungs pa'i nang gi rgyu bde stong gi ye shes khyad par can la sogs pa sngar thugs rgyud la 'grungs tshar zhing phyi'i rkyen zhing skyes kyi pho nya mo rnams kyis grogs mdzad pa la sogs pa khyad pa can myur du 'ong /
lhag pa'i lhas kyang byin gyis brlabs pas rgyu tshogs rnams tshang zhing lam de myur du thugs rgyud la 'khrungs ngo zhes rje btsun gyis gsung zhes zhus so / /
de nas nub cig rtogs ldan pa'i mnal lam du rje rin po che ba'i mchod rten yin zer pa'i phyag tshang yongs su rdzogs ba nor bu rin po che'i tog sprin gyi gseb na sleb pa kha dog shin tu dkar zhing mkhregs pa dkar yol gyi rnam ba lta bu byas pa zhig la mkha' 'gro ma mang pos 'dug ga la la ni mi'i bu mo lta bu dang /
la la ni lha'i bu mo lta bu /
dus pa dang rin po che'i rgyan sna tshogs 'chang ba /
lag na rin po che'i bum pa bdud rtsi dkar bos gang ba thogs pa dpag tu med pas bdud rtsi'i rgyun gyis khrus gsol zhing 'dug /
mchod rten de'i drung na de'i seng khri dang mnyam pa'i mchod rten drug 'dug pa la /
'ga' zhig na re bdud rtsi gsol ba drag ces zer ba la /
la la na re 'di rnams da dung bcos dgos bar 'dug bas da lta mi gsol bcos tshar nas gsol ba byed ces zer /
yang mchod rten gcig gi go sa zhig 'dug pa der e gsol zer pa la /
da lta mchod rten ma byung pas mi gsol /
byung nas gsol zer ro / /
de nas mnal sad pa dang rje btsun 'jam pa'i @# / /
dbyangs la sngar 'di 'dra ba'i rmi lam mi 'ong ba la da lan byung pa 'di ji lta bu lags zhes zhus pas /
sngags mtshan nyid kyi go ba thams cad legs par rdzogs /
rdzogs rim gyi rtogs pa khyad par can bde stong gi ye shes khyad bar can thugs rgyud la 'khrungs pa rnams kyi ltas yin zhes gsung ngo / /
mkhas grub rin po ches rje'i zhal snga nas la /
'di rnams kyi go ba thams cad yongs su rdzogs par thugs rgyud la 'khrungs pa ji tsam nas legs zhes zhus pas /
sngags kyi gnas thams cad la the som gyi lhag ma med par yongs su rdzogs pa nga drug nas yin /
pha rol tu phyin pa'i gnad rnams snga mo nas rdzogs rgyu yin na'ang /
pha rol tu phyin pa'i yang dag mtha' mngon du byed tshul dbyis phyin pa zhig go ba sngags kyi spyod pa'i skabs shig legs par go ba la rag las 'dug ces gsung ngo / /
de nas bsnyun legs par dwangs bar gyur to / /
de nas tA'i ming yung lo rgyal pos /
rje rin po che spyan drangs kyang ma phabs pas skabs 'dir pU bzhen sogs kyi tA yin bzhes gtsos mi mang po mngags nas 'bul skyes kyi rim pa dang /
rje nyid ma phebs kyang sku dang khyad bar med pa'i slob ma bzang po hor l ng dgos pa'i zhu yig bcas sprangs pa ni 'di'i lo snga mang 'ongs nas 'bri khung chos rje khu dbon gnyis brgyud de zhus pa yin kyang /
bsgom sgrub dang sku rim sogs bya ba mang du yong pa'i dbang gis skabs 'di'i bar la bsgugs nas bsdang pas skabs 'dir mtha' 'khob rgya sog gi 'gro ba mang bo la phan ba dang /
bstan ba rgyas bar mdzad ba'i phyir byams chen chos rje shAkya ye shes gtor bar thag bcad de /
byams chen chos rje la bstan 'gro'i don ji ltar mdzad tshul zhib tu gsungs nas /
'phrin las bsgrub pa'i phyir rnams sras la gnyer gtad 'phrin bcol mdzad pas /
rnam sras kyis chos rje'i 'phrin las rnams bsgrub par bya zhes dngos su khas blangs /
de nas byams chen chos rjes rgya nag gi mi rnams dang bcas pho brang be cing du chibs brgyud mdzad /
lo 'dir byams chen chos rje dgung lo re gcig pa yin zhing /
tA'i ming yung lo khrir bzhugs pa'i lo bcu gnyis pa yin no / /
de nas mi dbang grags pa rgyal mtshan pas gsol ba btab ste /
'on gyi bkra shis do khar byon nas dbyar gnas mdzad /
sde snod 'dzin pa brgya phrag du ma la dbu tshang dang la ma rim la sogs pa'i chos mang du gsungs shing /
thel ba'i bla ma spyan snga rin po ches thog drangs ri khrid kyi dge 'dun rnams dang /
rtse thang chos rje dang /
bla ma gzhung las pa /
dge ba'i bshes gnyen mang po dang /
sne gdong gi bdag chen grags pa rgyal mtshan dpon blon rnams dang bcas shin tu mtho ba'i dpal dang ldan ba kun gyis dad pa'i ser bus bskyod pa'i gtsug gi padmo zhabs kyi ngos la gtugs te phyag 'tshal bas @# / /
tshim pa med par gyur to / /
bkra shis do kha m+zhes grags pa'i lha sku byin rlabs can de skabs 'dir bzhes pa yin no / /
rgyal dbang rin po che'i sku gong ma rje dge 'dun grub kyis skabs 'dir rje kha mjal nas slob mar gyur /
dge 'dun grub pa 'di ni sngon ston pa shAkya'i rgyal po'i dus su rje tsong kha pa dge slong padmo'i dad ldan du gyur pa'i tshe de'i slob ma dge slong bde ba'i 'byung gnas zhes par gyur zhing /
rje rin po che jo bo a ti shar gyur pa'i tshe 'brom ston par gyur pa sogs sku tshe du mar bla slob tu gyur ba yin la /
skabs 'dir yang byang sems kun bzang ba dang /
shes rab seng ge gnyis kyis dge 'dun grub kyi shes rab bzang ba'i tshul zhus pas kyang kyen lta bur gyur te /
rje bla mas dge 'dun grub mjal ma thag nas shin tu brtse zhing dgyes pas chos mang du bstsal /
lo 'dir rje dge 'dun grub dgung lo nyer bzhi pa yin no / /
yang rje rin po ches 'jam dbyangs chos rje bkra shis dpal ldan pa la 'di ltar gsungs te /
da lta nged kyi ring lugs kyi mdo sngags 'chang tshul 'di srid pa ji srid bar rgyun mi 'chad cing /
phyogs thams cad du rgyas pa'i ched du chos sde phun sum tshogs pa zhig thob /
ces bka' gnang bar /
'jam dbyangs chos rjes kyang gus pas phyag 'tshal te /
rje bla ma'i bka' bzhin du dgon sde 'dzugs par bgyi'o zhes zhus /
sne'u dpon nam mkha' bzang la chos sde'i sbyin bdag mdzad dgos pa'i bka' snga phyir phebs shing /
dpon des kyang dad gus kyis bka' bzhin sgrub par zhus /
lo 'dir 'jam dbyangs chos rje dgung lo so drug pa yin /
de nas slar yang gdan sa chen po dge ldan rnam par rgyal ba'i gling du phyag phebs /
de nas brtsams te lo 'ga'i bar rim pa bzhin du /
dpal 'khor lo bde mchog lU i ba'i TIk+ka chen mo dang /
rdzogs rim rnal 'byor bzhi ldan gyi khrid yig che chung /
sgrub thabs /
dpal gsang ba 'dus pa'i rtsa rgyud dang 'grel pa sgron gsal gyi zhus dag ngag ter can mdzad nas /
tshig don shin tu zhib par 'chad pa'i mtshan bu dang /
le'u so so dad spyi'i dka' ba'i gnas rnam par gtan la 'bebs pa'i mtha' gcod dang /
don tshan so so'i dmigs 'byed pa'i bsdus don dang bcas pa mdzad cing /
sgron gsal dang /
de'i mtshan dang /
mtha' gcod dang /
bsdus don te bzhi la 'grel pa bzhi sbrags zhes grags so / /
de ltar bka' rtsom gnang ba'i mtshams rnams su rgyud sde bzhi dang 'brel ba'i bshad pa mtha' dag pa rgyun ma chad par gsungs pas /
rgyal pa'i bstan pa rin po che'i snying tho mtha' dag legs pas nyams nas ming tsam yang med par gyur pa 'di gzhi nas blangs te legs par gsal bar mdzad pas rgyal ba las kyang bka' drin che bar gyur pa yin no / / /
@# / /
dgung lo nga dgu'i shing lug lor yang gong du bshad pa'i chos kyi 'phro rtsom pa dang /
chos 'chad pa sogs mdzad pa yin zhing /
de lta bu'i skabs su /
rje'i zhal snga nas /
sgrub mchod sogs tshogs khang du byas na dbang mthob pa rnams kyis kyang dkyil 'khor sogs mthong ba'i dgag bya che bar 'dug bas /
sngags kyi sgrub mchod khang pa 'gol ba cig logs su byed dgos par snang gsung nas /
lug lo'i dpyar rmang bting zhing /
de'i mthun rgyen dang dad bskul sogs kyi thugs 'dun mdzad pas /
phyogs phyogs nas 'bul ba dpag tu med pa byung zhing| cung zad zangs dkon par yod pa la'ang /
gnyal sogs nas zangs ru mangs dang ru gnyis ma tsam yan chad che chung 'dres pa brgya rtsa brgyad dang /
thangs ban mang pos thog drangs pa'i zangs kyi dad 'bul mtha' yas pa byung ngo / / / /
dgung lo drug bcu'i me sprel lor lo snga mar bting ba'i rmad gzhi'i steng du gtsug lag khang khyims gcad khang dang bcas pa la ka ba bdun bcu rtsa gnyis yod pa'i lha khang chen po bzhengs nas /
yangs pa can zhes mtshan btags /
'jam dbyangs chos rje la gter nas bzhes pa'i chos dung gnang nas /
ded kyis bzhengs pa'i dgon ma las khor kyis bzhengs rgyu'i bu dgon dang rgyas chen po 'ong bar 'gyur zhes sogs lung bstan mang po bstsal /
'jam dbyangs chos rje zhabs phyi mang po bcas 'bras spungs 'debs pa'i gnas su phebs /
gtsug lag khang gi bya ba byed pa la rje rin po ches lto 'phye'i thig gdab pa sogs dang /
de ltar brtsig tshul sogs kyi bkod pa gnang ba yin /
'bras spungs kyi rten gyi gtso bo dpal rdo rje 'jigs byed sogs bzhengs ba la| rje bla mas sprul pa'i dge slong mang po dang bcas /
sku rgyu 'jim pa'i /
srin zhal gyi mthob skyu re la ya ma rA dzA 'bum phrag re dang /
sku gzhan rnams kyi mtheb skyu re la khri phrag re bcas bzlas nas bsgrubs /
byams chen chos rjes rgya yul du lo gcig lhag gi bar bstan 'gro'i don mdzad nas slar bod du phebs /
dga' ldan du rje rin po che la mjal nas bsnyen bkur rgya chen po mdzad do / / / /
dgung lo re gcig pa'i me bya lo'i zla ba gsum pa nas bzo rigs pa shin tu mkhas pa du ma bsags te /
rten rnams bzhengs pa'i bya ba nye bar brtsams so / /
de yang thog mar ston pa'i sku jo bo rin po che'i sku tshad las cung zhig gis che ba gser zangs kyis bzhengs /
'di'i nang gzhug la byin chen gyi rigs mtha' yas shing /
'di ni rje rin po che la gang ci'i lung bstan dngos su gsung bar mdzad pa byin rlabs shin tu @# / /
che ba thub pa tshul khrims ma zhes ba'o / /
rten 'di dbus kyi gtsang khang du bzhugs su gsol ba yin /
de rjes dpal gsang ba 'dus pa lha sum bcu rtsa gnyis /
dpal 'khor lo bde mchog lU i pa lha drug bcu rtsa gnyis /
dpal rdo rje dbyings kyi dkyil 'khor chen po rnams kyi rten dang brten par bcas pa'i gzhal yas khang skos bslang rnams bzhengs pa'i thog mar lugs snga ma btang ba'i lugs phung la dpa' bo kha Na Ta ka pa kha 'ja' tshon ma rang byon du grub ste /
de yang rgyu zangs yin kyang /
lugs kong nas byon mkhang la /
zangs kyi kha dog yungs la? zu'i rjes tsam yang mi mngon par /
sku thams cad 'od zer lnga'i gong bur gyur ba'i /
sngon po rnams na rgya mthang bzang bo'i mdangs kyis bskrun du med la /
dmar po dag ni nga chu btu lam bzang po'i kha dog las bdun 'gyur gyis lhag cing /
dmar ser dag ni li khri'i mdangs mog mog por byed la /
ser po dag ni gser bzang po'i rgyan gyi mdangs kyang ra shan ltar byed pa /
gzhan yang dkar po dang /
ljang khu dang /
btsong kyi la dog sogs du ma spel ba nam mkha'i 'ja' tshon sku la 'khyung pa'i rnam pa lta bu mig gis bzod par dka' ba'i 'od zer gyi phung po chen po zhig byon te /
zad bdar sogs cung zad kyang ma byas kyang shin tu 'jam zhing gtsang ba /
shin tu ngo mchar par byung nas /
'di lta bu ci zhig ces gzigs su phul zhing /
dag byed kyi rdzas du mas shin tu dag par byi dor byas kyang /
sngar las kyang 'od zer rnams ches cher kha dog gsal bar gyur nas /
lugs kha bcad pa'i mtshams la bltas pas /
zangs kyi kha dog thams cad kyang de 'dra ba 'ba' zhig tu gnas gyur nas /
bcad mtshams 'od zer sna ldar khrig ge snang ngo / /
rje'i zhal nas rten 'di la rgyan dang nam bza' khyad par can phul la gsol ba thob /
zad brdar ma byed ces gsung ngo / /
de nas rten de la na bza' sogs phul nas mchod pa bshams te /
rje rin po ches /
he ru ka yi pho brang nas / /
'khor lo bde mchog yab yum ni / /
'gro ba'i bsod nams zhing mchog tu / /
thong pa'i dum bu yab yum gyi / /
sku la ngo mtshar ltas mang gis / /
brgyan nas 'di da ni byon pa legs / /
e ma'o bdag cag gdul bya rnams / /
shin tu tshogs bsags skal bar ldan / /
bdag cag rnams kyi lhag bsam gyis / /
bsgrubs pa'i rab 'byams mchod pa'i sprin / /
bzhes nas gnas mchog 'di nyid du / /
'khor ba ji srid bzhugs su gsol / /
padma tsan+t+ra a sa ni tiShTHa na tu swA hA /
zhes sogs kyi gsol 'debs mchod bstod rnams mdzad /
@# / /
de nas blos bslang gsum gyi rten dang brten par bcas pa rnams rin po che 'ba' zhig las bsgrubs pa yin la /
de yang gzhal yas khang dang lha gzhan rnams zangs la gser gsol ba| gtso bo rnams dang /
phyogs kyi de bzhin gshegs pa dang snying po'i rnal 'byor ma rnams dngul bzang po 'ba' zhig las bzhengs pa'i gtso bo yum drang bcas ba rnams re re la'ang dngul bre chen gnyis lhag re dang rdor dbyings kyi gtso bo la dngul bre chen gnyis ma longs tsam dang /
'khor gyi lha bcu gnyis la re re la'ang dngul bre chen phyed dang gnyis re cung ma longs tsam dang bcas pa dang /
de dag la rin po che dang /
g.yu rnying bzang po dpag tu med pa'i 'phra bsam gyis mi khyab pa dang /
dkyil 'khor gyi gtso bo gsum dang bde mchog gi rnal 'byor ma bzhi rnams par du blugs pa tsam gyis shin tu phra ba'i ri mo yan chad cung zad kyang 'chos mi dgos bar rang byon du grub /
bde mchog gi thugs kar rta rnga tsam gyi drod yod /
sgrub mchod khang gi dbus su gsang 'dus kyi zlos bslang /
shar du bde mchog /
nub tu rdor dbyings rnams bzhugs par mdzad /
gzhan yang rje btsun 'jam pa'i dbyangs /
rgyal ba tshe dpag med /
rje btsun byams mgon /
bcom ldan 'das rdo rje 'jigs byed /
zhal phyag yongs su rdzogs pa rnams kyi gser sku mnga' tshad re dang /
bcom ldan 'das ma gtsug tor rnam par rgyal ma dang /
gtsug tor gdugs dkar gnyis kyi gser sku khru tshad re dang /
gos ngar bzang po mtha' yas pa brdungs ba'i dar 'dag 'ba' zhig las bsgrubs pa'i bcom ldan 'das rdo rje 'jigs byed zhal phyag yongs su rdzogs ba'i sku la rgyab mtho bcu bdun yod pa dang /
chos rgyal tsa muN+Ti bcas dang /
khru gang tsam gyi 'khor lo sdom ba'i sku rnams bzhengs rgyu'i rdzas la rje rang gis byin rlabs mdzad nas mang po la mi ston par bzhengs pa'i tshe /
rdo rje'i 'jigs byed kyi rtsa zhal dang /
chos rgyal gyi sku phal cher dang /
bde mchog gi zhal bzhi mdog dang bcas pa rang byon du grub /
'jigs byed 'di'i thugs kar bye'u'i sgo nga tsam gyi drod yod /
'jigs byed chos rgyal 'khor bcas mgon khar du bzhugs /
rten gzhan rnams rje'i gzims khang sogs su yod /
de dag thams cad kyi nga lha bzo'i bzo thig dang phyag tshad pal pa ma yin par /
shA ri'i bu dang tshangs pa e Da'i bu la sogs bas zhus pa'i phyag tshad kyi yi ge'ang mang du yod mod kyi /
gtso bor /
dpal 'khor lo bde mchog sdom ba 'byung ba'i rgyud kyi le'u gcig gis lha'i phyag tshad zhib par ston cing /
de'i rgya cher 'grel rang na rak+Shi tas kyang bar zhib @# / /
tu gtan la phab pa dang /
dpal gshin rje gshed dmar po dang nag po'i rgyud gnyis kyi le'u re res lha'i phyag tshad ston pa rnams gung legs par bsgrigs pa'i thig khog nas drangs te| lha rnams rgya ba bas gsungs pa'i phyag tshad dang ldan par bzhengs shing /
de dag rnams la'ang rgyu'i byin brlabs sogs tshul bzhin du mdzad pas /
lugs btang ba la 'di 'dra ba'i lugs 'dren bde ba dang mtshar ba sngar 'ong ma myong zhes lha bzo ba dag brer la /
thams cad kyang bltas pa tsam gyis yid 'phrog par byed pa'i mig gi bdud rtsi 'ba' zhig nye bar byon no / /
de ltar rten de rnams dang gtsug lag khang dang bcas pa'i rags rim zhig lo de ka'i khongs su grub /
nye kor gyi dge 'dun gyi sde rnams dang /
cha lhas kyi grong pa skye bo'i tshogs dang bcas pa thams cad bsags te /
rab ston bzang po rmad du byung ba mdzad cing /
rgyud sde nas gsungs pa'i cho ga rnam par dag pas /
rab tu gnas ba phun sum tshogs pa rgyas par mdzad /
de yang rdo rje 'jigs byed kyi rab gnas kyi nyin nam mkha' drabs pa'i dkyil nas 'brug sgra tsam gyi sgra chen po grag bzhin par rten gyi lha khang du zhugs pa kun gyis thos shing /
de dang mnyam du gsang ba 'dus pa dang bde mchog gi rim lnga'i rnal 'byor pa 'ga' zhig gis rdo rje 'jigs byed kyi dkyil 'khor nam mkha' gang ba tsam phyogs bzhi nas byon te rten la thim pa sogs gzigs /
de phyin chad dbu ru stod smad kyi sa phyogs kun du lo legs pa dang char chu dus su 'bab pa dang /
bshad sgrub rgyas pa la sogs pa'i khyad par sngar las phul du byung ba'i ngo mtshar dang ldan par gyur to / /
yang rje rin po ches rje dge 'dun grub la sku la bzhes pa'i mthang sham rnying pa gnang nas /
'dul ba'i bslab khrims dar bar mdzad pa'i rten 'brel bsgrigs /
'phrin las ji lta bu 'byung ba dang /
bkra shis lhun po'i sa yul dang /
'phrin las bsgrub pa'i srung ma dang /
yon bdag rnams lung bstan mdzad /
de ltar lha khang rten rnams bzhengs nas rgyud sde bzhi yi lha rnams kyi dkyil 'khor bsgrub cing mchod pa'i sngags grwa tshugs pa ni /
rje'i mdzad chen bzhi'i gcig yin no / /
de yang 'ol kha bsam gtan gling du bzhugs pa'i tshe gsang 'dus kyi rgyud gtang nas sngags kyi bdag por byin gyis brlabs pas sngags grwa 'di tshugs pa yin la| sngags kyi chos mang du brtsams pa dang /
mang du gsungs pa'i rgyu mtshan yang de ltar ro / /
yang skabs 'dir bde mchog gi dkyil 'khor sgrub mchod mdzad pa'i tshe dkyil 'khor pa @# / /
rnams dngos su gzigs /
mkha' 'gro ma'i tshogs kyis mchod bstod kyi dbyangs mdzad pa gsan nas /
mchod phreng ting 'dzin pir legs ma dang /
dpyid kyi rgyal mo'i glu sogs kyi dbyangs su mdzad de /
slob ma rnams la bslabs ba ni deng sang gi bar rgyud grwar 'then bzhin pa 'di yin no / /
yang mkha' 'gro rnams kyis tshig mi gsal bar dbyangs mang po 'phen pa gsan nas sleb ma rnams la bslabs pa ni rgyud grwa ri tshogs 'don gyi gdangs rnams so / /
de'i phyir bsgom par ma nus na'ang phyag len mnyams par byas na byin rlabs che zhing myur ba yin gsungs /
spyir rje 'di la 'jam pa'i dbyangs dang dbyangs can ma gnyis kyis rjes su bzung bas 'chad rtsod rtsom pa'i bya ba la thogs pa med cing /
khyad par du rje 'dis mdzad pa'i yo ga dang bla med kyi yi dam chos skyong sogs kyi dbyangs dang sdeb sbyor gyi tshigs bcad mdzad pa sogs ni /
snyan zhing yid du 'ong ba /
gzhan las khyad par du 'phags pa'o / /
de yang yo ga sogs kyi dbyangs chen rnams ni brjid pa'i mthar thug tu snang zhes gsungs so / / / /
dgung lo drug bcu rtsa gnyis pa'i sa khyi lor dga' ldan nyid du bzhugs nas /
sde snod 'dzin pa brgya phrag mang po phyogs tha dang nas byon pa dang /
gnyug mar gnas pa'i dge 'dun dang bcas pa la chos kyi 'khor lo rgyun ma chad par bskor zhing /
dpal gsang ba 'dus pa'i 'grel ba sgron gsal mtshan dang bcas ba /
bshad rgyud 'ga' zhig dang /
rim lnga'i khrid rgyas pa dang /
sbyor ba yan lag drug pa'i khrid rgyas pa dang /
dus kyi 'khor lo'i 'grel chen dri ma med ba'i 'od kyi bshad ba ches zhib ba dang /
gzhan yang dbu tshang /
bde mchog lam rim la sogs pa'i chos zab cing rgya che ba dpag tu med pa gsungs /
de'i dbyar dang ston la /
gtsug lag khang gi khyams la logs bris kyang grub par mdzad /
dbu ma la 'jug pa'i rnam bshad chen mo mdzad ba'ang legs par rdzogs bar mdzad do / /
yang dgun smad kyi skabs shig chos skyong 'di rnams la'ang gtor ma 'bul ba'i dus dbyangs kyi nga ngo dang bcas na shin tu dgyes par 'dug pas 'di bzhin byed pa yin gsungs nas gshin rje chos kyi rgyal po spyan 'dren pa dang /
bstod cing bskul ba sogs kyi dbyangs bzhi mdzad /
de dus nub cig sku drung na gnas pa bsnyen sgrub sogs la brtson pa zhig gi rmi lam du gshin rje chos kyi rgyal po sku shin tu brjid cing che ba zhig pha tshad nas byon nas bstod pa'i dbyangs 'di ltar byis la then @# / /
zhig gsungs nas khong ngang gis 'then gyi na 'dug pas sa dang ri bo thams cad ber re re 'ong gin 'dug pa zhig rmis 'dug /
gzhan yang de 'dra ba'i rmi ltas 'ga' re la byung /
de'i phyir chos rgyal nang sgrub kyi bstod pa brgyangs bskums ma'i dbyangs chen la gshin rje'i dar dbyangs dang gshin rje'i 'then dbyangs zhes brjod pa'i rgyu mtshan ni de yin no / /
de nas dbyangs sbyar pa rnams la'ang 'dir gtor ma ma bshams par dbyangs bya mi rung bar 'dug pas ma byed gsung /
skabs shig tu re'i rgyu mtshan ji lta bu mchis zhes zhus pas lar rang gshin rje chos rgyal 'di khong rang gi sku'i rnam pa ji lta bas kyang mang du 'ong khyad par sku drung na zhabs tog la rgyun par yod pa gang yang rung ba re'i gzugs byang du byas nas gzims khang gi nang du phar 'gro tshur 'gro ngang sku mdun sogs su bya byed mang po byed /
snyan drung du shub shub kyi zhal ta zhu ba'i rnam pa can byas nas gtam mang po smra ba zhig nar mar 'ong /
de gzims khang na nar mar gnas pa mang pos kyang mthong ba 'ong zhing /
de'ang gang gi gzugs su bsgyur ba der 'khrul nas gzhan chos do mi shes pa zhig 'ong /
kha sang nas dbyangs byed pa'i dus thams cad du'ang de 'dra zhig 'ongs nas lab lab ngad byed /
gtor ma ster dgos par 'dug /
gtor ma byas nas dbyangs kyi nga ro byas pa'i tshe dga' ba'i rnam 'gyur sna tshogs byed pa 'dug ces gsung ngo / /
chos skyong gi bskang gso sogs la rol mo dang dbyangs byed pa'i dgos pa 'dis shes par bya'o / /
yang bla ma legs bzang pas mdzad pa'i rnam thar las /
dam can chos rgyal 'di ni rje bla ma dgung lo so drug par 'jam dbyangs bsgrubs pa'i dus de nas rje 'di la thugs nye zhing /
rje'i 'phrin las la 'gro 'ong byed pa dag la bsu skyel yang mdzad /
khyad par du rje bla ma la snying nas dad pa rnams la lhag par grogs byed cing bsrung skyob mdzad do / /
zhes gsungs la /
don 'di legs par dpyad nas shes dgos so / /
yang skabs de nas rjes brtsams pa'i chos rnams par du bsgrub pa'i dgongs pa dang sta gon mdzad nas /
dpal gsang ba 'dus pa'i rtsa rgyud 'grel pa sgron gsal bcas par du brko ba'i mgo brtsams so / /
yang skabs shig mkhas grub rje la gnang ba'i chab shog ni /
oM bde legs su gyur cig /
grags pa'i ri bo mthon po la 'jogs pa'i / /
du ma'i 'gro bas gang gi zhabs mchod pa / /
rje btsun mkhyen pa'i gter de'i mdzad pa yis / /
khyed kyi phun tshogs kun nas skyong gyur cig /
dri zhim pang mas rkang drug @# / /
dang / /
mdzes ba'i lang tshos sreng ldan bzhin / /
rnar snyan gsar ba'i phrin yig gis / /
yid rab 'phrog phyir 'di skad brjod / /
rna ba thos pa'i bang mdzod mgrin pa legs bshad gter / /
spyi gtsug dam ba la 'dung tshul khrims gos kyis klubs / /
dam ba'i yid 'phrog rgyan bzang du mas rab spung pa / /
mkhas pa'i bshes khyod rang gi gnas su bder son nas /
mig dang rna ba yid la dpal ster ba'i / /
sdebs legs don bzang snyan pa'i phrin yig ni / /
phun tshogs skyes bcas bskur ba 'phrod pa'i tshe / /
yid mtshor dga' ba'i rlabs phreng g.yos par gyur / /
bdag kyang dben par sngon chad thos ba'i don / /
ji bzhin sgrub ba'i bde ba la chags pas / /
re shig dge ldan ri bo'i ngos las ni / /
phyogs gzhan mi g.yo'i yi dam brtan par bgyis / /
bstan pa gnas dang mkhas pa'i mgon bcas dang / /
lang tsho ma yol rnam dpyod rgyas pa dang / /
rnam g.yeng ngor nas sgrub la 'dun ba ni / /
blo mchog ldan pa rnams kyi legs smon gnas / /
tshul 'di shin tu rnyed dka' 'jig sla ba / /
rig nas nyin mtshan kun tu dal ba'i rten / /
don ldan byed pa mkhas pa'i mkhas pa ste / /
lhag ma'i skye bo byis las byis par gsungs /
rgyal bas bsngags ba'i mang thos rgya mtsho cher / /
rnam dpyod brtson pa'i gru yis legs zhugs nas / /
legs bshad rin chen gling gi dga' ston mchog /
nyams su myong ba'i rnam dpyod bzang po can / /
khyod la bdag gis mang du bskul ci 'tshal / /
gsung rab thos ba'i dga' ston 'di 'dra na / /
de don sgrub ba'i bde ba ci 'dra zhes / /
rgyun du yid la brnag pa rgyas par mdzod / /
rin chen dbang gi rgyal po las lhag pa'i / /
ngo mtshar rten 'di ring du 'tsho ba yi / /
thabs mang smra ba'i zla bas gang gsungs pa / /
re la'ar brtson ba shin tu gces ba lags / /
zhes ba 'di ni mang du thos ba'i dge slong blo bzang grags pa'i dbal gyis /
bstan ba'i rtsa lag dam ba sdom brtson chen po dka' bcu pa dge legs dpal ba'i gsung shog gser srang gang /
dngul dam gcig /
ka ra tang zung gcig /
spos tang gcig gi rten dang bcas pa dge ba'i gnyen chos ldan dang brtson rin po gnyis kyis 'bror pa'i lan du sbyar ba'i skyes kyi mtshon tsam du gos dmar smug gi snam sbyar srid du khru dbu cung ma longs pa /
zhang du'ang khru gsum cung ma longs ba'i snam phran nyi shu rtsa lnga yod pa gcig /
gan kar sa ri nag po'i shubs can gcig /
maN+Dal gar bse'u yod pa @# / /
gcig rnams la thi'i co 'di 'byar ba 'bul /
zla ba dang po'i tshes bcu gnyis la phul ba dge legs su gyur cig /
ces pa'o / /
yang sbyan snga dpal ba la gnang ba ni /
swa sti /
grub bas bsten pa'i di bo'i ngos dag tu / /
drang srong chen po'i spyod bas rab mdzes shing / /
mtha' yas 'gro ba 'dren de'i zhabs zung ni / /
gdul bya'i gtsug na ring du brtan gyur cig /
gangs can dur smrig 'dzin pa'i cod pan steng / /
gang zhig zhabs pad rnam mdzes de drung du / /
thub pa'i rjes su slob pa'i spong ba ba / /
bdag gis gus pa'i yid kyis 'di skad zhu / /
thos na rna ba tshim byed don bsams na / /
yid la dbal ster bka' stsal 'phrin yig ni / /
bzang mang skyes dang bcas ba bka' bzhin du / /
bsgrub pa de yis bdag gi gam du 'phrod / /
de tshe yid kyi dpag bsam ljon ba ni / /
dga' ba'i dri yi bzhon pas rab tu bskyod / /
lhun po lta bur tshes cher brtan pa'i thugs / /
cung zad tsam du gzhan gyis mi g.yo ba'i / /
tshul 'di mgon po khyod kyi rang bzhin du / /
mthong nas re shig mjal bar ma bgyis lags / /
bstan pa rin chen rgyas pa'i khur bzhes pa / /
bdag 'dras bskul par gyur la ltos ci 'tshal / /
mgon khyod 'gro ba'i bsod nams zhing mchog tu / /
zhabs brten slad du sras bcas rgyal ba la /
gsol ba 'debs shing smon lam dri med tshogs / /
yang dang yang du 'bad pas bgyid par zhu / /
mag zla ba'i tshes bcu bzhi la phul ba dge legs su gyur cig ces pa 'di spyan mda' dpal bal mdzad pa'o / /
zhes pa'o / /
yang byang chub bla ma la gnang ba ni /
oM bde legs su gyur cig /
smra ba zla med shAkya'i rigs kyi gtso / /
kun gyi skyabs gcig bcom ldan thub pa che / /
rgyal sras kun gyi gtsug na lham me ba / /
'jam pa'i dbyangs kyis khyed la tag tu skyongs / /
sngon bsags shin tu dkar ba'i las bzang gis / /
yongs su drangs pa'i mtho ris dpal yon can / /
bstan pa rin chen rgyas pa'i khur 'dzin pa / /
bshes gnyon chen po chos kyi rgyal bo rgyal / /
skye dgu rnams kyi bde legs sgo gcig pu / /
thub pa'i bstan la snying nas gus pa yis / /
phyogs dus kun du rgyas pa'i thugs mnga' ba / /
dbal ldan d+harma ra dza zhabs brtan cig /
de ltar bde legs su byed pa'i dag sngon du btang nas skabs la 'jug pa ni /
sngon gyi mdzad ba bzang po'i mtha' la brten nas phun sum tshogs pa'i dpal gyis ni mngon bar mtho /
bstan pa @# / /
kho na phan bde'i rtsa bar gzigs nas /
thub pa'i bstan pa phyogs kun du rgyas par mdzad pa'i khur chen po ni bsnams /
blang dor gyi gnas la rnam dpyod rgyas pa'i rnam par dkar ba'i mdzad pa phyogs kun du g.yo ba las /
sngon tshe bstan pa'i dang rgyas cher byung yang /
phyi nas dus kyi dbang gis cher nyams pas da lta mtha' 'khob mi bzad par gyur pa'i mdo smad ces bya ba'i rgyal khams chen po der /
lha mi'i bsod nams zhing gi mchog /
thub pa'i brtul zhugs legs bzung nas / /
lung gi bstan pa 'dzin ba'i gzhi / /
chos sde chen po rnam pa lnga / /
nyid kyis legs par btsugs so zhes / /
bka' stsal gsung yig 'phrod pa'i tshe / /
yid ni dga' bas bskyod pa las / /
snying nas ngo mtshar chen po skyes / /
bka' stsal gyi rten ling dur kha'i bla gos gcig /
gos dung kha'i zla gam gcig /
kha thags dkar po gcig /
chu shel gyi phreng ba brgya rtsa gcig /
bsi ja rgya ma lnga bcu rnams bla ma 'byung gnas rgyal pos 'phrod cing /
dbus gtsang gi chos sde che chung thams cad du mang bskol 'bul nor dang bcas pa bskur ba las /
dgon pa 'dir yang dge 'dun la mang bskol tsha bra dang bcas pa'i chas bskur ba rnams kyang tshang mar 'phrod lags /
chos sde bcugs ba dang dge 'dun mtha' yas pa la bsnyen bkur mdzad pa'i dge rtsa rnams kyang /
chos kyi rgyal po chen po yab sras sku tshe ring la /
chab srid brtan pa'i don dang /
sems can thams cad kyi don du rnam mkhyen du bsngo ba dang smon lam gyis gsung ba 'dug ba bzhin du chos spyod dag po bgyis te smon lam rnam dag gis rgyas btab bdog lags /
da dung yang chos sde btsugs pa lnga po la /
dang tshugs la gzhi byas pa'i rnam par dag pa'i gzhung la thos bsam byed pa rnams yang 'phel du gyur nas /
phyogs kun tu snyan pa rgyas pa'i thabs la thugs kyis bsnyel ba mi mda' ba'i khur chen po bsnams par zhu zhu /
ci phyir zhen dal 'byor thob pa la / /
snying po len pa'i thabs la de mchog ces / /
sras bcas rgyal bas yang dang yang gsungs phyir / /
'di la brtson pa lhong par rigs pa min / /
skabs don gnyis pa /
drung pa'i thugs bzhed rmad du byung ba chen po cig sgrub pa la /
bla ma bsod nams bzang po ba mdags pa la da res kyi don rnams legs par grub pa'i rgyu mtshan zhib par zhu yig logs na yod pa la gsal lags /
zhes chu stong kyi zla ba'i nyer gnyis la 'brog ri bo che dge ldan rnam par rgyal ba'i gling nas zhus pa spyan lam du bab pa'i rten mtshon tsam du /
nyang stod kyi phrug dur dmar lnga snam legs par 'dod ba gcig dang /
@# / /
srab mo dkar po bubs gcig /
gtsug zhwa dmar po gcig rnams la the'i tse 'da 'byang ba 'bul ba dge legs su gyur cig /
ces pa 'di ni rje rin po che'i zhal snga nas kyis byang chub bla ma la gnang ba'o / /
yang byang ba bdag po la gnang ba ni /
rigs bzang khangs dang nga rgyal bral ba dang / /
blo bzang gya gyu med pa dang / /
'byor ldan nges par 'byung 'dod pa / /
khyod kyis springs pa'i yi ge ni / /
ka ra'i rten dang bcas pa dag /
bdag gi gam du legs par phyin / /
nyid kyi rnam dag smon pa'i gnas / /
bzhed pa ji ltar grub gyur cig /
shin tu mi brtan srid ba'i dpal / /
srid lam bgrod pas dub pa la / /
ngal so'i gnas ni dam pa'i chos / /
de don ji bzhin sgrub pa'i gegs / /
phud khrol tsa ba khyim gyi gnas / /
de ltar rig nas snying po mchog /
len par byed pa mkhas pas bsngags / /
lhag ma mi yi sha tshugs tsam / /
zhes ba 'di la stod byang ba dpon bsod nams rgyal mtshan ba la 'brog ri bo che dge ldan rnam par rgyal ba'i gling nas gdams pa'o / /
zhes pa'o / /
yang spong shing bla ma la gnang ba ni /
dge ba'i bshes gnyen chen po spong shod nang pa'i phyag tu phul ba /
sku khams bzang ba'i thang nas gsung shog dbul phor dang ngar gyi rten dang bcas pa bskur ba 'dir 'phrod pas yid rab tu spro /
'dir yang dge bar mchis /
skabs kyi don /
dri bcas sems kyi rang bzhin gzhi / /
thabs shes zung du 'brel ba lam / /
chos dang gzugs kyi sku gnyis 'bras / /
gzhi lam 'bras bu bsdus ba'o / /
rtag chad mtha' gnyis spangs pa lta ba ste / /
de yi don la rtse gcig 'jog pa sgom / /
sdom gsum kun spyod gtsang ba spyod pa ru / /
shes par gyis la de ltar nyams su long / /
khyed rang gi gsung shog na 'dug pa bzhin smon lam yang bgyis pa dog /
yi ga'i skyes mtshon par ded rang gi yun ring du longs spyad pa'i paN zhwa ser po gcig mchis /
khyi lo zla ba drug pa'i tshes grangs bzang po la 'brog ri bo che dge ldan rnam par rgyal ba'i gling nas phul ba dge legs su gyur cig /
ces pa'o / /
yang ma gcig dbon po la gnang ba ni /
oM swa sti sid+d+haM /
dge tshul blo dang ldan pa nam mkha' dpal / /
de yis springs pa'i yi ge 'dir 'phrod lan / /
mang du thos pa'i dge slong spong ba pa / /
blo bzang grags pas slar yang 'di skad lo / /
bu khyod bsam pa dge pa yod zer legs / /
srid pa'i phun tshogs kun gyis mi slu med / /
khyad par deng N+sang @# / /
'tsho ba'i yun thung ba'i / /
tshe 'di'i 'byor rgud rmi lam thun gcig tsam / /
de phyir de la dga' bar 'dzin pa ni / /
kye ma ngan 'gro'i kha yang 'byed par zad /
bde ba'i ma nag chung sdug bsngal du ma'i gzhi / /
spyad bas mi ngoms nyes spyod chen po'i sgo / /
'di dang phyi ma'i don chen 'jig byed pa / /
rgud pa'i 'byung gnas 'di la dgar ci yod / /
mkhas pas gdag pa'i sbrul dang 'grogs bla yi / /
'dod pa'i sprul la yid rton de lta min / /
blo yi mthu chung rnams kyis bsgrags pa yi / /
dpal zhes bya ba de ni phal cher la / /
ming don mi mthun gyur pa kho na ste / /
de phyir blo dang ldan pas bag yong bya / /
gnyen po'i gom tshugs 'khyor ba'i 'gros can rnams / /
log pa'i grogs kyis gdon mi za bar 'khrid / /
de phyir blo mthu ldan pa'i dam pa la / /
brten par byed pa gdams pa'i don po yin / /
'di na tshul bzhin rig nas 'doms pa dkon / /
gdams pa'i rjes su byed pa de bas dkon / /
de phyir brtse ba yod kyang dam pa rnams / /
legs bshad yang yang '+ngoms bar mi mdzad do / /
phan par smras pa'i rjes su slob pa la / /
sa gsum bla ma'i dgongs ba'i bcud gyur ba / /
yid dang rna ba tshim byed legs bshad gtam / /
yang yang 'doms ba rnyed par dka' ba'ang min / /
ces pa 'di yang rje nyid kyis ma gcig dpon po la gnang ba'o / /
yang byang chub bla ma la gnang ba ni /
oM bde legs su gyur cig /
'jig rten rnam 'dren rgyal ba'i ring lugs pa /
thub bstan nyin mor byed pa nyin mo'i dpal /
'gro ba du ma'i thar lam gsal mdzad pa / /
bstan pa'i mnga' bdag 'gro na rgyal gyur cig /
snyan pa'i grags pas rna ba'i lam mdzes shing / /
rnam dpyod blo gros rab tu yangs pa yis /
gsung rab rin chen gling la dbang bsgyur ba / /
mkhas khyod 'phrin las bzang pos shar gyi phyogs / /
rgyas par mdzad pas 'gro ba'i re bskong ba'i / /
rin chen dbang gi rgyal por gyur nas ni / /
bka' stsal yi ger springs pa tsan dang yi / /
skyes kyi rten la rgya yis btab pa 'phrod /
de tshe mig la bde ba'i dpal byin pas / /
yid kyi shing rta dga' ba'i rlung gis ni / /
bskyod pas drangs pa'i snyan tshig me tog phreng / /
mgrin pa'i lam nas 'thor ba 'di ltar ro / /
rgyal ba'i dam chos 'dzin pa'i rgyal sras mchog /
dgongs pa gsal dang de sras thu bo ni / /
ye shes rgyal mtshan zhes byas sa phyogs der / /
sngon chad bstan pa shin tu rgyas mdzad na'ang / /
dus kyi dbang gis shin tu nyams par gyur / /
tshul de gzigs nas bstan pa spel @# / /
slang du / /
bka' nyan gdul bya gzhung lugs chen po la / /
sbyor ba'i thugs khur bsnams zhes gleng ba thos / /
tshul der da dung gzhol bar mdzad pa la / /
bdag 'dras bskul la ltos pa ci zhig yod / /
rnam ngag khur chen khyer ba bar ma dor / /
mi 'dod mthar phyin dam pa rnams kyi lugs / /
nyid sku bsod nams zhing du zhabs brtan zhing / /
rnam par dkar ba'i mdzad pa rgyas pa'i thabs / /
rten 'brel zab mo du ma'i sgo nas ni / /
sgrig la brtson pa ches cher mdzad par zhu / /
zhes zla ba bdun pa'i tshes bco lnga la 'brog ri bo che dge ldan rnam par rgyal ba'i gling nas phul ba'i skyes kyi mtshon par snam phrug dung dmar sna tshang ba legs pa gcig la thel tshe 'di 'byar ba 'bul /
ces pa rje rin po ches byang bla ma'i zhu yig gi lan du mdzad pa'o / /
yang mang nga dka' bcu la gnang ba ni /
thugs rje'i bregs ma'i cha shas zhugs pas kyang / /
gsung rab ro mchog myong ba'i dpal ster ba / /
'jam dbyangs bla ma'i rnam dkar 'phrin las kyis / /
rnam dpyod ldan pa'i bu khyod rgyal gyur cig /
rgya bal bod kyi mtshams gnas spyir pa'i grong / /
rang byon 'phags pas byin brlabs sa yi phyogs / /
der ni 'gran zla bral ba'i bshes gnyen mchog /
rgya chen chos kyi spyan ldan reng mda' pa'i / /
zhabs kyi drung na nyer gnas mngar ba / /
sdom brtson mang thos yon tan rgyal mtshan gyis / /
don ldan snyan pa'i 'phrin yig springs pa yis / /
bdag gi yid ni rab tu mgu bar byas / /
legs bshad tshol la snying stobs mi dman pa'i / /
dpa' khyod dam pa las 'ongs legs bshad gtam / /
sngon med 'ga' zhig rnyed cing da dung yang / /
mdo sngags gtam gyi snying po 'ga' yi phyir / /
de na ring du sdod ces smra ba lags / /
ci'i phyir zhe na gsung rab gnang kyi don / /
ji bzhin des nas zhi ba'i nags sa ni / /
tshul bzhin sgrub las ya mtshan gzhan med phyir / /
de nas kha che bal por legs sbyang skang / /
slob tu 'gro zhes smra ba sems can gyi / /
khams rnams du ma yin pas de tsam gyi / /
dbang du gtong na de la sus ci bya /
de lta min na don chen bsgrub pa'i lam / /
yal bar dor nas don chung lhur len pa / /
dgag bya che la dgos pa chung ba'i gnas / /
blo gros ma sbyangs pas kyang ring du 'dor / /
bdag kyang dge ldan ri bo'i ngos yangs su / /
rnam g.yeng ngor nas dben pa'i ro myong zhing / /
mdo sngags lam gyi mthar thug gnas rnams la / /
sgom pa'i rtsol bas glo ba dga' zhing mchis / /
dpal ldan bla ma bde zhing @# / /
dgyes par spyod / /
zab mo'i dge ba'i spyod ba 'phel zhes pas / /
yid la dga' bskyed ring por ma thogs par / /
zhu ba'i 'phrin yig spyan sngar 'bul bar yod / /
rigs ba'i lam la byung ba'i blo mchog dang / /
gsung rab gdams par shar ba'i nyams len dang / /
tshig sbyor tshul la mkhas pa'i ngag gi dpal / /
sa steng 'di na rin chen rnam gsum snang / /
yon tan du ma'i gter 'dzin pas / /
rgyal mtshan tog ltar mngon mtho ba / /
khyod kyis mngon par 'dod ba'i don /
khams cad yid bzhin 'gyur zhig gu /
zhes bla ba bcu gnyis pa'i tshes drug la 'brog ri bo che dge ldan rnam par rgyal ba'i gling nas /
blo bzang grags pa'i dpal gyis smras pa dge legs su gyur cig /
zhes pa'o / /
nam mkha' dbang phyug la gnang ba ni /
shin tu rtas pa'i dang pa ngar legs par dpyod pa'i rnam dpyod la sogs pa'i yon tan gyis mdzes pa'i dpon nam mkha' dbang phyug gis gsung shog tshig gi sbyor ba mi dman pa /
kha thags dkar po'i rten dang bcas pa bskur ba 'dir 'phrod pas yid rab tu spro bar gyur /
'dir yang rten bzhengs dgos kyi brel ba rags pa rnams chod nas da lta mtshams kyi mal du bdog /
spyang pas mi doms srid pa'i bde / /
ring du mi gnas ngal ba'i rten / /
gtan gyi bde steng ngam ba'i chos / /
de phyir gang zhig bya dgos dpyod /
kha shes spring gi rgyu mtshan rnams mkhan byad pa la gsal /
ces pa rje rin po ches dpon nam mkha' dbang phyug gi zhu yig gi lan du gnang ba'o / /
blon chen la gdams pa ni /
srid pa'i 'byor pas mi bslu med / /
gcig bu phan pa dam pa'i chos / /
bstan dang mjal ba lan re tsam / /
de phyir de yi don la dgongs / /
zhes mang yul skyid grong gi chos rgyal chen po'i nang blon chen po la gdams pa'o / /
zhes pa'o / /
gung ru sgom pa la gdams pa ni /
tshe 'di'i bde 'byor kun gyis bslu ba ni / /
'dus byas ngang tshul legs mong blo gros can / /
tshul de rig nas nyin mtshan don ldan du / /
'bad ba de la sbyang po mi zer ram / /
gsung shog sho lo ka'ang sgam ba gung ru la gdams pa'o / /
zhes pa'o / / / /
dgung lo ri gsum pa'i sa phag lo'i dpyid dang dbyer gyi skabs su sde snod 'dzin pa mtha' yas pa la /
dpal 'khor lo bde mchog rtsa ba'i rgyud la sogs pa'i tshes dpag tu med pa gsungs shing /
chos gnang ba rnams rje la rgyugs 'bul ba la 'jam dbyangs chos rjes 'bul bar mdzad pa yin la /
nyin cig mngon brjod kyi rgyud shog gu mnga' tshang ma bzhi yig phreng @# / /
dgu ma'i bshad pa zhib par gsungs ba la /
'bru snon mtha' dbyod gang gnang ba thams cad thogs pa med par bskyar bas /
rje rin po che dang byams chen chos rje bcas kyis 'jam dbyangs chos rje'i thugs 'dzin la bsngags brjod mdzad /
bde mchog rtsa rgyud kyi Tik+ka rmad du byung ba'i rtsom pa rdzogs par mdzad /
lo snga mang mgo brtsams pa'i pang brko pa rnams kyang legs par grub po / /
mtshams 'dir rnam thar dad pa'i 'jug ngogs las /
rje rin po che'i yon tan phul du byung ba rnams dang /
rje rin po che 'byon pa'i dus su bstan pa ji ltar nyams pa'i tshul dang /
rje bla mas bstan pa rin po che ji ltar gso bar mdzad pa'i tshul rnams gsungs so / /
de la dang po rje'i lung rtogs kyi yon tan phul du byung bas thams cad kyi gtsug gi rgyan du gyur pa'i tshul ni /
rnam thar chen mo de nyid las /
mdor na bdag cag rnams kyi 'dren ba 'jig rten ma lus pa'i mig gcig pa 'di ni /
lhag pa'i lhas dngos su rjes su bzung bas| dge legs thams cad kyi rtsa ba theg pa chen po'i yongs su 'dzin pas nye bar bzung ba'i tshul la 'gren pa'i zla dang bral zhing /
sdom pa gsum gyi bcas pa phra zhing phra ba yang mig gi 'bras bu ltar gces par 'dzin pas /
thub pa'i brtul zhugs 'dzin pa thams cad kyi tsong pan /
rtag tu bstan pa dang sems can 'ba' zhig la dgongs pa'i theg pa chen po'i lhag bsam rnam par dag pa'i rgyal sras kyi snying stobs rlabs po che'i gzhan dbang du gyur pas /
sge gsum gyi kun du spyod pa phra zhib phra ba tsam yang don du ma gyur pa'i go skabs mi mnga' ba /
rigs pa'i lam du ngal ba brgya phrag lhur byas pa'i mang du thos pa blo'i nus pa mchog tu gyur pa ji tsam gyis legs par brtags kyang gting dpog par rdo yang mi thogs pa'i blo gros kyi lus yongs su rdzogs shing /
rigs pa dri ma med pa'i lam la legs par sbyangs pa'i nyer len dam pa /
bsag sbyang mtha' yas pa'i grogs kyis rgyun ldan du bskyangs shing /
mang du thos pa'i lhan cig byed rkyen bsam gyis mi khyab pas zin par mdzad pas /
rgyal ba'i dam chos ma lus ba rgyal ba'i dgongs pa bzhin du 'grel bar rgyal ba nyid kyis lung bstan mdzad pa'i shing rta'i srol 'byed chen po rnams kyis ji ltar bkral ba'i dgongs don 'byed pa la 'khrul ba'i dri ma tsam yang mi mnga' bas /
bstan pa rin po che mi nub pa'i rgyal mtshan 'dzin pa thams cad kyi nang na ston pa gnyis pa lta bur gyur pa yin te /
de yang tshul @# / /
'di ni gcam bu'i ngag gam snyan dngags kyi gtam gyis rab tu btags nye brjod pa ma yin gyi /
kho bo cag gis mi 'khrul ba'i tshang mas legs par grub pa yin no / /
zhes so / /
gnyis pa rje bla ma'i mkhas pa'i yon tan phul du byung ba bye brag tu bshad pa ni /
de nyid las /
'di cis mdon zhe na /
ji ltar rgyal bas lung bstan mdzad ba'i shing rta'i srol 'byed chen po ngag gi gzhung lugs rnams la /
rigs pa'i dbang phyug ngag gis ji tsam dpyad kyang khas blangs snga phyi 'gal ba sogs dri tsam yang brtag par mi nus pa ltar /
bdag nyid chen po 'dis kyang| mdo sde dang rgyud sde'i dgongs pa 'grel pa'i bstan bcos shin tu mang po 'di tsam zhig mdzad pa thams cad la'ang /
bdag cag gi dge ba'i bshes kyi gsung yin pa rgyu mtshan du nye bar bkod ba'i rang gi yin pa'i 'du shes kyis sgro 'dogs ba? dang /
yid phrog dog gi drug chus ches cher myos pas skyon gdags par 'dod pa 'ba' zhig gi sems kyis skur ba 'debs pa gnyis ka spangs te /
dri ma med ba'i rigs pa'i lam nas 'ongs pa'i blos ji tsam legs par brtags kyang /
rgyud sde gong 'og /
theg pa che chung /
grub pa'i mtha' so so la sogs ba gang yin pa de'i gzhung lugs de dang de las phyi rol du gyur ba lung dang rigs ba 'dis mngon no / /
zhes bya ba'am /
lugs de nyid gzhir byas ba la'ang rang tshig 'gal ba'i nyes ba 'di lta bus reg go zhes bya ba'i dri tsam yang brtag par mi nus pa mngon sum gyis grub pa 'di nyid 'di'i rigs pa yang dag pa yin no / /
de'i phyir tshul 'di ni /
ji 'dra pa'i mkhas pa rmad du byung ba grags pa'i ba dan gyis mdzes par byas pa sngon byon pa'i chen po dag la'ang /
rang rang gi gzhung lugs la rnam bang dbyang na /
khugs de nyid gzhir byas pa la'ang rang tshig 'gal ba'i nyes ba lan gcig ma yin par 'bab bdag mthong pa las na /
bdag nyid chen po 'di'i blo gros dang mkhyen rab rmad du byung ba la bskrun par bzod pa'i bshes gnyen ni sngon chad gangs ri'i khrod 'dir lan gcig kyang ma byon pa nyid du kho bos yid ches pa'i tshad mas grub pa yin no / /
zhes so /
! gsum pa tshul bzhin bsgrub pa chogs pa'i yon tan phul du byung ba bshad pa ni /
de nyid las /
de lta mod kyi ji tsam mang du thos pa de tsam du /
de dang de'i don thugs nyams su bstar nas sgrub pa snying por mdzad pas bslab pa gsum gyi mngon par rtogs ba'i yon tan gyi chal 'gran pa'i bla thams cad dang bral ba 'di ni de bas kyang dpag bar dka' ba'i yon tan gyi phung po yin no / /
zhes @# / /
so / /
bzhi pa bstan pa nyams pa gsos pa'i tshul mngor bstan pa ni /
de ltar rje btsun rin po che 'di nyid kyis kha ba can gyi ljongs 'dir sangs rgyas bcom ldan 'das kyi bstan pa rin po che sgo thams cad nas rnam par dag pa'i srol chen po rmad du byung ba gzhi nas btsugs shing /
ches ches rgyas par mdzad pa yin te /
zhes so / /
lnga ba rje bla ma ma byon gong du bstan pa shin tu nyams pas thos pa byed mkhan dag gi sbyong pa 'chal bar gyur pa gsungs pa ni /
de yang sngon chad bong 'dir rab tu byung ba dag gis sgrub cing lag tu blang bar bya ba'i tshul ni 'di lta ste /
gang zhig klog pa kha ton gyi tshul la zhugs nas /
bstan bcos chen po dag gi tshig blo la len ba dang /
slob dpon las lung nod pa dang /
don yid la sems pa dang /
brgal zhing brtag pa dang 'bel ba'i gtam gyis rnam par gtan la 'bebs pa 'chang pa dang rtsong ba dang rtsom pa'i sgo nas thos bsam ltur len pa'i dus gang yin pa de'i tshe ni /
myos pa'i chang gi btung ba dang /
dus ma yin pa'i kha zas dang /
pag med pa'i rtsed mo sna tshogs pa ngag dang /
glu dang gzhas dang bro gang la sogs pa khyim pa ya rabs kyi ngang tshul la brten pa dag gis kyang lag tu blang ba la ngo tsha ba'i gnas su byed pa gang ci yang rung ba thams cad longs spyod cing lag tu len pa ni /
thos bsam la nan tan lhur len pa'i lus gso ba dang /
khams bsang ba'i phyir skyon med pa yin no /
zhes bya ba'i gtam 'di bshes gnyen chen por rlom pa dag nas byis pa dur smrig gsang du blangs pa ngag yan chad la rlung ltar grags pa yin no / /
de bzhin du thos bsam lhur len pa'i tshe 'thab pa dang rtsod pa dang g.yul 'gyed pa dang /
dmag gi bya ba la gnas kyi bar thams cad nyams su len pa la yang /
'di ni bya ba ma yin pa /
chos ma yin pa /
rab tu byung ba'i tshul nyams par byed pa'o zhes smod par byed pa su yang med kyi /
gzhan du na /
slog pa thos bsam gyi grwar zhugs tsam nas /
phal che ba dag /
bya ba ma yin pa de dag la the tshom tsam yang med par dang gis 'jug pa la su yang yang ba med do / /
de las gzhan pa /
thos bsam gyi tshe rgyal ba'i gsung rab kyis mthar thug pa'i lam ston pa'i phyogs /
rdo rje theg pa'i bskyed rdzogs dang /
dkyil 'khor gyi cho ga la sogs pa dag la don du gnyer cing /
slob par byed pa mthong na /
slob dpon dang /
grogs dang /
nye zhing snying brtse bar sems pa thams cad kyis /
'di ni bya ba'i dus ma yin /
@# / /
dgos pa chung /
snying po med ba ste /
nam zhig thos bsam dang 'chad nyan gyi bya ba ma lcogs ba'i tshe /
grong dang nye ba'i dgon pa zhig tu song ste /
gtor ma dang /
khrus kyi cho ga dang /
gshin po rjes su bzung ba la sogs pa'i sgo nas rang gi lto btsal bar bya ba'i thabs yin gyi /
da lta ni thos bsam gyi bar du gcod pa chen po'o / /
zhes rdo rje 'chang gi go 'phang las 'bad pa du mas phyir phyogs par byed kyi /
gang zag gcig la sngags dang mtshan nyid kyi thos bsam gzhi mthun du 'du ba cung zad kyang med do / /
zhes so / /
drug pa sngags la zhugs pa dag gi spyod lam 'chal bar gyur pa gsungs pa ni /
yang gang zhig gsang sngags rdo rje theg pa par khas 'che ba zhig yin na ni /
myos par 'gyur ba'i btung ba dang /
dus ma yin pa'i kha zas la sogs pa longs ma spyad pa las lhung bar 'gyur zhing dam tshig rang 'gal ba yin no / /
zhes bya ba la sogs pa'i log pa'i gtam gyi sbyor ba rgya cher sbel bas 'dod yon la ches cher sred pa dag rang gi 'dod pa dang mthun pas yid shin tu dangs par gyur cing /
de'i stobs kyis gsang sngags kyi tshul la zhugs phyin chad rab tu byung ba'i tshul khrims rtswa ltar dor nas /
gdul bya du ma'i 'dren par rlom ba| chen po dag gis bkur ba yin du zin kyang /
dur smrig gi rgyal mtshan dang bcas bzhin du bu dang bu mo dang chung ma'i tshogs chen po mngon sum du bab pa la /
rang nyid kyang ya ming zhing /
su yang smod par mi byed la /
de lta na yang rang gi srid du gtogs pa dag gi rab tu byung ba dang bsnyen par rdzogs par 'dod pa dag the mi tshom par sgrub pas /
rgyal ba'i bstan pa ched du nyams bar byed pa'i spyod ba ngan pa lhur len bas khyab par gyur pa ni gsang sngags pa la 'dod pa spyod pa skyon ma yin no zhes bya ba'i tshig gis 'jig rten bslas pas yin no / /
de bzhin du /
gsang sngags la rigs pa'i dpyad pa ngor bar bya ba yin no / /
zhes bya ba'i blun gtam tshogs su bsgrags pas /
sde snod la blo kha cung zad kyang ma phyogs pa'i gsang sngags par khas 'che ba dag /
blun po rang dang mthun bas mug zhes bya ba'i tshul gyis shin tu ya mtshan par gyur te /
gsang sngags la rtog ge'i dpyad pa byar med do / /
zhes bya ba'i tshig 'di tsam la skyabs su bzung nas /
phyi rol pa'i grub pa'i mtha' las kyang smad bar bya ba'i lugs /
lung rigs la blo kham phyogs pa'i blun po dag gis bsams nas rnyed pa'i don la /
bla ma'i man ngag las 'ongs pa'i gsang sngags kyi lam gyi gnad mthar thug pa'o / /
@# / /
zhes bsgrags pas /
phal che ba dag rtog dpyod mi byed par tshul de nyid la yid rten par byed cing /
de'i mthus rgyud sde'i dgongs pa grub chen gyis bkral ba'i lam gyi gnad mthar thug pa dag ming tsam yang ma lus par byed do / /
zhes so / /
bdun pa bsgom sgrub byed mkhan dag gi spyod lam 'chal bar gyur pa gsungs pa ni /
yang gang zhig ri khrod dgon pa dag du song ste /
dben pa'i gnas la brten nas bsam gtan lhur len par 'dod pa dag ni 'di skad du /
myos pa'i btung ba dang /
phyi dro'i kha zas spong ba la sogs pa'i 'dul ba las gsungs pa dag ni nyan thos pa'i dbang du byas pa /
theg pa 'og ma dman pa la mos pa dag gi dbang du byas pa yin gyi /
theg pa gong ma dang sems kyi rang ngo shes pa la de 'dra ba 'ching byed yin pas dgos pa med do zhes gleng zhing /
rab tu byung ba'i kun tu spyod pa dag yal bar 'dor ba la ji mi snyam par ma zad kyi /
kha cig ni bla gos dang mthang gos la sogs pa'i rtags kyang ched du 'dor bar byed do / /
de bzhin du bsam gtan lhur len pa nang la gzhol bas ni /
gsung rab dang /
dgongs 'grel gyi bstan bcos dag la lta ba dang nyan pa la sogs pa ni spang bar bya ba yin te /
de dag ni phyi'i go rgya gcong pa tsam ma gtags nang sems kyi gnas lugs sems pa'i tshe rnam par g.yeng ba'i rgyu yin zhing /
de dag med kyang bla ma'i man ngag las gnas lugs rtogs par 'gyur bas so / /
de bzhin du dkyil 'khor gyi 'khor lo sgom pa dang /
gzungs sngags khyad par can gyi bzlas brjod dang /
phyag 'tshal ba dang /
mchod pa 'bul ba la sogs pa spros bcas kyi dge sbyong dag dor nas /
spros pa med pa gnas lugs kyi don 'ba' zhig bsgom par bya la /
gnas lugs kyi don sgom pa la ni /
rigs pa'i rjes su 'brangs pa'i des pa rnyed mi dgos kyi ci yang yid la mi byed par tha mal gyi shes pa so ma rang babs su bzhag pas cho go / /
zhes bsam gtan pa dag mgrin gcig tu smra bar byed do / /
zhes so / /
brgyad pa bstan pa shin tu nyams pa'i dus su rje 'dis 'dul ba'i bslab khrims dag par mdzad tshul gsungs pa ni /
de ltar rgyal bas tshul khrims gzhir byas nas gnas lugs thos bsam gyis gtan la phab cing /
de'i don sgom byung gis yid la byed pa'i bslab pa gsum gyi go rim rjes su 'gro ldog mi 'khrul bar gsungs pa de nyid 'bangs pas 'gog cing /
sngags dang pha rol tu phyin pa dang thos pa dang sgom pa la sogs pa phan tshun tsha grang ltar @# / /
'gal bar bsams nas sun 'byin pa dang /
thams cad kyis kyang dam pa'i chos 'dul ba'i bslab khrims rnam par dag ba la snying thag pa nas sun 'byin par byed pa'i sgo nas /
kha ba can gyi ljongs 'dir rgyal ba'i bstan pa gzugs brnyan tsam zhig lhag mar gyur ba'i tshe /
rje btsun rin po che'i 'di nyid dam pa'i chos 'dzin pa'i smon lam rlabs po che yongs su grub pa'i ma bus byang phyogs kyi rgyud 'dir bstan pa rin po che gso ba'i slad du nye bar byon te /
gong du ji skad brjod pa'i tshul gyis rang gzhan gyi don bsam gyis mi khyab pa dag la rmad du byung ba'i brtson pa drag po lhur mdzad pas /
ding sang gi dus na /
thos bsam pa dag gis thos bsam la brtson pa lhung byed pa'i tshe yang bslab pa'i gzhi la gces spras su byed pa dang /
khyad par du yang sde snod 'dzin pa cung zad grag par sgom phyin chad chang dang dus ma yin pa'i kha bras sogs 'jol nyog du spyod pa la ngo tsha ba'i gnas su byed pa dang /
sngon dus grwa sa chen po dag gi rab tu byung pa phal chibs kyang /
gding ba dang lhung bzed la sogs pa'i dge sbyong gi yo byad dag ngo shes pa'ang dka' bar gyur cing /
bla gos dang mthang gos snam phran glegs bur sbya ra ba la sogs pa ni rna bas kyang thos par ma gyur pa las /
ding sang kha che dang rgya nag gi bar thams cad du /
dge sbyong gi rtags dang cha lugs rnam par dag pa de lta bu dang /
chad dang phyi dro'i kha zas spong ba dang /
byin len dang rung chu dang /
nub lhag nyal bsrung ba sogs bslab pa'i gzhi phra mo gcig yan chad la nan tan du byed pa'i dge sbyon tshul ngang mthun pas khyab par gyur pa 'di 'dra ba ni /
bdag cag gi dpal ldan bla ma dam pa rje btsun rin po che 'di 'ba' zhig gi bka' drin ma yin na gzhan gang zhig la brten nas byung bar gyur pa soms shig /
ces so / /
dgu pa mdo lugs dag par mdzad tshul ni /
de bzhin du gang zhig sde snod la thos bsam lhur byed pa de nyid 'ba' zhig la zhen pa ches cher 'thas bar gyur ba grags pa'i ba dan gyis mdzes par gyur pa dag la'ang /
nyams su len pa la nye bar mkho ba'i tshe /
rang gi rgyud 'dul bar byed pa'i tshul gzhung lugs chen mo dag nas gsungs pa lag tu blang ba'i rim pa 'di lta bu'o / /
zhes bya ba ni cung zad kyang bstan du med cing gzhung lugs chen mo dag na de lta bu'i nyams len gyi gnang yod pa'i the tshom yang med par gang gi tshe rang nyid na so yol ba'i pho nyas zin pas /
'chi bdag gi chang pa la 'jigs pa cung zhig skyes par gyur pa na /
blun po ci'ang ma bslabs pa ri'i phug tu mi tshe yol @# / /
bar byas pa zhig gi drung du song ste /
des ji skad gdams pa'i ngag las cung zad kyang 'da' bar mi nus shing /
sngon chad thos bsam pa ji snyed 'bar pa byas pa thams cad 'gyod ba lhur len pa'i yul du byas nas /
ci yang yid la mi byed pa dung 'gro'i sgrub thabs hwa shar gi ring lugs la gnas bzhin du /
gsung rab chen po rnams 'chi ba'i tshe dgos pa med par 'dzin pa'i chos spong ba'i las kyi sgrib pa shin tu che bas non bzhin du tshe'i dus byed par 'gyur ba 'di nyid 'ba' zhig tu zad pa las /
deng sang gi tshe nyams len gyi gnang mthar thug pa ston pa ni gzhung lugs chen po dag yin bad yid ches nas cung zhig nyams su len par 'dod pa na'ang tshul khrims la gces spras su byed pa gzhir byas nas /
bsag sbyang la 'bad de gsung rab chen po dag gi dgongs pa shing rta chen po dag gis bkral ba dang mthun par nyams su len pa dgos kyi /
gzhan du na ngal ba lhur len pa'i dka' ba ji tsam zhig spyad du zin kyang /
'bad pa 'bras bu med pa yin no snyam pa'i go ba rnam par dag pa chags pa dang /
tshul de dang mthun bar nyams su len pa'i bshes gnyen dam pa mtha' yas pa zhig gis kha ba can gyi tha gru kun du khyab par gyur te /
chos ma yin pa ches cher nyams smis par gyur pa 'di yang /
bdag cag gi rje btsun 'di nyid 'ba' zhig gi bka' drin mdzad pa ma yin na /
yod kyang snang du mi rung ba su zhig gi bka' drin rjes su dran par bya /
zhes so / /
bcu pa gsang sngags kyi chos rag par mdzad tshul ni /
de bzhin du deng sang gi tshe na mtshan nyid kyi chos la thos bsam lhur len ba'i bshes gnyen dag kyang /
de tsam zhig gis yid mi tshim bar gsang sngags rdo rje'i theg pa la spro ba chen pos 'jug pa lhur len zhing /
sngon chad sngags kyi man ngag mthar thug pa ni rgyud sde la ltos mi dgos par /
bla ma'i dag las thos ba tsam gyis chog par 'dzin ba la /
da lta man ngag gis rtogs par bya ba'i zab don mthar thug pa ni rgyud sde rin po che rnams kho na na yod par rtogs nas /
de rtogs par bya ba'i don du rgyud sde rin po che ngag la 'bad pas don du gnyer ba dang /
sngon chad rgyud sde'i dgongs pa grub chen gyis bkral ba dang mthun pa'i man dag gi gnang thams cad phal che ba ming tsam yang ma mchis par gyur pa las /
deng sang gi tshe rje bla ma 'di nyid kyi gsung gi bdud rtsi myar ba la brten nas /
rang gi brtson bas sgom pa la 'grus par byas na ni gdon mi za bar tshe 'di nyid la rdo rje 'chang gi go 'phang 'thob par nus pa'i man ngag gi gnang grub chen gyi dgongs pa ltar 'khrul med du go nas bskyed rdzogs kyi @# / /
lam la dpyis phyin pa'i nges pa rnyed cing tshal bzhin du sgrub pa dang /
dam tshig dang sdom pa la gces spras su byed cing lha'i rnal 'byor la gnas pa dang /
rgyud sngo'i don lo mi 'jigs brnyad pa dang skal ldan rjes su 'dzin pa'i rdo rje slob dpon chen po'i go 'phang thob pa dang /
bskyed rdzogs la goms par byas pas rgyud sde dang mthun pa'i myong ba phul du byung ba 'khrungs te /
bod la grub thob tu grags pa du ma nyig gis bskrun par mi nus pa'i ting nge 'dzin brtan po rnyed pa dang /
lhag pa'i lhas byin gyis brlabs shing bsnyen sgrub dang bzlas pa la goms pa rmad du byung bas /
rang gzhan gyi bdud dang bar du gcod pa tshar gtsod pa la thogs pa med pa'i nus pa dang ldan pa la sogs pa /
mdor na rgyud sde dang mthun pa'i rdo rje 'dzin pa so sor thar pa dang 'dul ba'i kun spyod rnam par dag cing byang chub sems dpa'i bslab pa'i gnas dag la theg pa chen po'i sde snod dang mthun par gces spras su byed pa /
sdom pa gsum gyi chu bo yan lag brgyad dang ldan pas thugs rgyud rnyog pa med par legs par gtams pa'i sde snod 'dzin pa stong phrag mang po zhig gis /
nub phyogs dza lan d+ha ra nas bzung ste /
shar phyogs rgya mtsho chen po la thug ba'i rgya nag gi rgyal khams yan chad du ci rigs bar khyab par gyur pa 'di lta bu ni /
rje bla ma 'di nyid 'ba' zhig gi rmad du byung ba'i 'phrin las dpag par dka' ba yin no / /
zhes so / /
bcu gcig pa rje'i mdzad pa 'phrin las dpag tu med pa rgyas pa dang chos lugs dri ma med pas bstan 'gro la phan pa'i tshul gsungs pa ni /
gzhan yang bdag cag gi rje bla ma 'di ni /
sngon du legs par spyad pa'i rgyu'i stobs bsam gyis mi khyab pa zhig la goms par mdzad pa'i stobs kyis /
sku che 'di nyid la chos dang mthun pa'i 'tshog chas kyis cung zad kyang brel bar mi 'gyur ba lta zhog gi /
gangs dang ri'i sul dang bas mtha' dang dgon pa'i gnas dag tu gcig tu dben pa la thugs gzhol ba'i tshe yang /
dbus gtsang mdo khams rgya nag kha che tshun chad kyi 'byor ba'i khyad par rmad du byung ba dang /
nye bar 'kho zhing rkyen du bab pa'i yo byad kyi khyad par gang ci yang rung ba dag thams cad /
dang pa'i shugs kyis yid kyi brtan pa nyams pa'i skye bo mchog dang gtso bo dang dman pa dang bar ma dag gis dam ba 'di'i bsod nams kyi zhing la dge ba'i lo thog bskrun pa'i slang du rgyun mi 'chad par spyan lam du bab par nye bar 'god pa dang /
mchod cing bsnyen bkur ba'i tshul la ni sus kyang tshang gzung bar mi nus shing /
grangs su btsi bar mi nus la /
sngon chad bod kyi dge ba'i @# / /
bshes gnyen phyogs chen po can /
grags ba'i ba dan gyis mdzes pa su la'ang de lta bu byung ba'i gtam brjod pa med do / /
de lta na'ang de dag thams cad /
rgyal po dang /
gtso bo dang /
mi dpon dang /
skyes pa dang /
bud med sogs kyi ngor lta ba dang /
lan la re ba sogs kyi ched du zang zing gi 'du 'god lhur len pas dang bas byin ba chung gzon par byed pa lta ci smos kyi| bdag nyid yongs su 'dzin pa'i dri tsam yang mi mnga' bas bstan pa 'ba' zhig la dgongs pa'i thugs kyis gdul bya mtha' yas pa dag la tshad gzung mi nus par sbyin pa'i skyon thams cad dang bral bar gtong ba lhur mdzad pas bsdu ba'i dngos po bzhi'i sgo nas gdul bya mtha' dag rang rang gi skal ba dang 'tsham par smin cing grol bar mdzad la /
gzhan yang gtsug lag khang dang /
bde bar gshegs pa'i sku gsung thugs kyi rten dang /
dkon mchog gsum gyi mchod pa dang /
bla ma gong ma dag gi 'das mchod na ra ma dang /
de bzhin gshegs pa'i dus mchod chen po bzhi la sogs pa'i mchod pa nar ma dang /
klog ba dang sgrub pa lhur len pa brgya stong phrag mang po zhig gi 'tsho ba'i yo byad du gtong ba la sogs pa'i tshul bsam par mi nus te /
de'i phyir dam pa 'dis sku tshe ril po la /
yo byad 'di 'dra ba zhig la thugs kun du chags par gyur to zhes bya ba'am /
nas 'bru gcig yar bcad kyi skyed bdag gir mdzad do zhes bya ba'am /
bdag nyid kyi 'tsho ba'am yo byad kyi slad du zhing bre gang gis tsam yang bdag gir mdzad do zhes gleng ba'i skabs cung zad kyang med pas /
tshul ma yin pa'i las kyi mtha' thams cad thog ma nyid nas rang gi rang gis spangs pa zhig ste /
'di ni 'di'i rnam par thar pa cha phra mo zhig yin mod kyi /
de lta na'ang /
gangs ri'i khrod kyi chen po du ma zhig gi rnam par thar pas 'di tsam la yang bskrun par bzod pa ma yin no / /
de lta bas na /
sngon 'phags pa'i yul du ston pa mya ngan las 'da' ba'i mdzad pa bstan nas lo brgya phrag mang po dag 'das /
sdud par byed pa'i 'phags pa dag zhi ba'i dbyings su bsil ba'i dngos po thob bar gyur pa na /
theg pa chen po bka' ma yin no zhes skur ba 'debs pa dag gis khyab par gyur te /
re shig 'phags pa'i yul du theg pa chen po ming tsam yang ma lus pa lta bur nub par gyur ba'i tshe /
'phags pa klu sgrub byon te /
rgyal bas lung bstan pa ltar sngags dang mtshan nyid kyi theg pa chen po'i snying po mtha' dag gzhi nas gsos zhing /
log par smra ba thams cad tshar bcad de /
theg pa chen po'i bstan pa nyi ma ltar @# / /
gsal bar mdzad pas /
'phags pa'i yul du 'phags pa klu sgrub rgyal ba nyid las kyang bka' drin che bar bsnyon mi nus par shing rta'i srol 'byed chen po phal che ba dang /
grub chen phal che ba dag mthun pa nyid du yid la brnags te 'dug go /
'phags pa'i yul du 'phags pa klu sgrub kyis rgyal ba'i bstan pa la bya ba chen po mdzad pa ji lta ba de bzhin du /
dus kyi tha ma 'di lta bur gyur pa na rje bla ma 'di nyid kyis gangs ri'i khrod 'dir rgyal ba'i bstan ba'i snying po mtha' dag rgyal ba'i dgongs pa ji lta ba bzhin du gzhi nas bslangs te gsal bar mdzad pa yang tshul de dang khyad par ma mchis pa yin pas /
skyes bu dam pa'i ro mtshar pa'i mdzad pa phul du byung ba dag mthong zhing thos pa tsam nyid nas /
dug sprul gyis gla rtsi'i dri tshor ba bzhin du yid tsher ma'i mal du nyal ba lta bur ma byed par bdag nyid la rjes su blta bar byos shig /
ces gsungs so / /
gsung 'di dag ni rje rin po che'i yon tan phul du byung bas kun gyi gtsug rgyan du gyur pa /
mkhas pa'i pha rol du phyin pa /
rtogs pa phul du byung ba /
bstan pa rin po che gso bar mdzad pa /
snga rabs pa dag gi slob gnyer gyi tshul /
sngags pa dag gi rtsir spyod /
dgon pa ba dag gi sbyor tshul /
rje 'dis 'dul ba'i lugs ngag par mdzad pa /
mdo lugs dag par mdzad pa /
sngags lugs ngag par mdzad pa /
rnam dkar gyi mdzad pa 'phrin las dar zhing rgyas pa rnams gsungs pa yin zhing /
blo ldan dag gis zhib tu dpyad na rje 'di'i yon tan gyi khyad par shes par 'gyur ro / /
mkhas grub rjes rnam thar du gsungs ba 'di dag ltar na 'dul ba dang mdo dang sngags kyi chos dag par mdzad tshul la yang yang ba sngags pas /
'di gsum ni bstan 'gro la phan btags pa'i mdzad chen yin par snang la /
spyir rje rin po ches rdzing phyi'i zhig gsos mdzad pa /
gnyal gyi tshogs chen btsugs pa /
lhas smon lam btsugs pa /
dga' ldan du sngags grwa btsugs pa ste bzhi la bstan pa la phan pa'i mdzad chen bzhi zhes grags la /
rje rang nyid kyis rtogs brjod 'dun legs mar /
thog mar gzhung lugs mang po la mkhas par sbyangs ba /
bar du de dag gi don la bsam pas gdams bar shar ba /
tha mar nyin mtshan kun du nyams su bzhes pa /
de thams cad bstan pa rgyas pa'i ched du bsdos pa ste bzhi gsungs so / /
'di rnams shes nas rje bla ma la dad gus kyis mgon skyabs su bsten pa dang /
rang nyid kyis thos bsam bsgom pa ji ltar bya tshul sogs shes nas rje bla ma'i rjes su 'brang @# / /
ba ni /
rnam thar shes pa'i dgos pa yin no / /
'dir smras pa /
mi dman rgyal ba'i sa bon snying rje'i khams / /
shes rab yum gyi lto bar bsam gtan gyi / /
bde drong snyoms bar brten pas legs smin pa / /
dus gsum rgyal ba'i gdung 'tshob sras 'di bskrun / /
snying rje'i zla ba rdzogs pa'i gzhon nu ni / /
lhag bsam kun gsal mdzes ma'i phang ba las / /
rmad byung brtson pa'i mgyogs 'gros rab blangs te / /
gzhan don shar ri'i ba gam rtse la 'dzegs / /
de tsho dam chos ku mud bzhad pa dang / /
mnyam du thub bstan gos dkar byon pa'i lus / /
gzigs nas sa gsum 'gro 'di mun bral ces / /
dgyes ldan rgyal ba kun ni btang snyoms mdzad / /
rtsod dus 'phrog slad ched du 'ongs pa yi / /
rdzogs ldan bzhin du khor yug ri bo'i khongs / /
ma lus khyab par bslab gsum rgyal mtshan ni / /
khyod grags snyan pa'i ba dan bzhin du btsugs / /
de phyir dus mthar legs bshang sbrang rtsi'i gnyen / /
thub pa'i nyi ma ma lus zil gnon ba'i / /
sa gsum 'od mdzad 'gro ba'i bla ma gang /
khyod dang mtshungs ba'i snang ba gzhan yong min / /
skyabs mchog bla ma'i dri med chos kyi bcud / /
dad brtson rnam dpyod bzang pos legs spyad de / /
drin can mar gyur 'gro kun sgrol ba'i phyir / /
rdo rje 'chang gi go 'phang myur 'thob shog /
rje thams cad mkhyen pa tsong kha ba chen po'i rnam thar go sla bar brjod pa bde legs kun gyi 'byung gnas zhes bya ba las /
lha sa'i smon lam chen mo btsugs pa'i skor /
jo bo rin po che'i lha khang dang rten rnams kyi lo rgyus /
dga' ldan rnam par rgyal ba'i gling btab pa sogs bstan 'gro'i don ji ltar mdzad tshul mdo tsam bstan pa'i le'u ste drug ba'o / / / /
mang+ga laM / / / /
kha7? @# / /
rje thams cad mkhyen pa tsong kha pa chen po'i rnam thar las le'u bdun pa bzhugs so / /
@## / /
zab yangs mkhyen pa mkha' ltar pha mtha' yas / /
dmigs med thugs rjes 'gro kun rjes su 'dzin / /
skyon bral mdzad pas gdul bya bde la 'god / /
skyabs mgon tsong kha pa la phyag 'tshal lo / /
bdun pa mya ngan las 'das pa'i tshul bstan nas sprul pa'i skus bstan 'gro'i don ji ltar mdzad pa dang /
brtsams pa'i chos kyi grangs /
dga' ldan gyi rten gyi grangs /
slob ma'i gtso bo rnams kyi grangs sogs brjod pa ni /
de ltar bstan pa dang gdul bya'i don rmad du byung ba rgya cher mdzad pas gangs ri'i khrod kyi skal ba dang ldan pa sku dngos kyis 'dul ba dag gi don ni phal cher mdzad pa mthar phyin pa la nye bar gyur pa phag gi lo'i ston zhabs cung zad bsnyung ba'i tshul bstan /
@## / /
der 'ga' zhig gis stong lungs kyi chu tshan la byon na sku lus la shin tu 'phrong par 'gyur ro zhes gsol ba dag gis 'phral du ma tshams sbyor ba'i rkyen byas shing /
don gyi gtso bo ni /
rang nyid jo bo rin po che'i drung du sku de nyid kyis phyi ma med ba'i phyag bya bar bzhed pa dang /
kun tu rgyu rab bzang dang dri za'i rgyal po bzhin du /
sku de nyid kyis dngos su 'dul ba'i skye bo mang po zhig gi don bya bar yang dgongs shing /
sngon nas rang nyid kyis smin par mdzad pa'i skye bo mtha' yas pa dag la legs par bshad pa'i gsung gi tham stsal bar bzhed nas /
ri bo dge ldan nas phyag brten ste lha sar mchod pa dang smon lam rnam par dag pa mdzad nas /
stong lugs kyi chab tshan khar byon /
'on kyang chab tshan gyis ni zhabs la cung zad tsam bdug pa las ma mdzad /
gtso bo ra stong lugs phu mnga' skye bo'i tshogs mtha' yas pa dag la tshes dang byin rlabs kyi skyes gnang zhing /
bsnyen bkur ba dang 'bul ba rmang du byung ba dag bdag gir mdzad pa dang /
tha na zhal mthong zhing gsung thos ba tsam gyi sgo nas kyang don dang ldan par mdzad ngo / /
chu mig lung gi chos grwa la gsang 'dus kyi lha tshogs thim pa gzigs nas 'dir rgyud grwa 'byung zhes lung bstan mdzad /
de nas slar 'khor te 'bras spungs su 'byon pa'i tshe /
'do li la gdan drangs pa'i 'od li'i sna la 'ja' tshon kha dog lnga pa kun nas bkra ba thal byung du thug pa dang| 'bras spungs su phebs nas kyang /
chos gsung pa'i tshe chos grwa'i dbus su 'ja' tshon sna lnga pa nam mkha'i dbyings nas ka pa btsugs pa ltar ches gsal bar zug pa sogs kyi ltas mngon sum du bab par gyur /
'bras spungs sngags khang gi rten rnams la rab gnas mdzad pas ye shes pa spyan 'dren gyi dus su sa g.yos shing 'ur chom gyi sgra chen po thams cad kyis mngon sum du rig pa'i zal chen ba dang bcas bcom ldan 'das rdo rje 'jigs byed /
ye shes kyi mgon po phyag drug pa 'khor bcas /
dam can chos kyi rgyal po yab yum 'khor bcas kyi ye shes pa rnams dngos su bcug par mdzad @# / /
cing| brtan bzhugs rgyas ba /
yon bdag bsgo ba /
gser gyi rtag gtong 'cha' ba /
zhi rgyas kyi sbyin sreg tshad mang po dang /
yi dam chos skyong rnams la dgon sde gnyer du gtad pa rnams mdzad /
de nas 'jam dbyangs chos rje la dgon pa' ?ban ma lo gsum las lhag ma song kyang dar rgyas legs par byung 'dug /
da phyin chang kyang khyod rang gis 'dzin bdag byed dgos zhes sogs kyi bka' gnang bas /
'jam dbyangs chos rjes bzhengs te phyag btsal nas /
rje bla ma'i bka' bzhin du ji ltar nus pas sgrub par bgyi zhes sogs zhus /
gzhan yang /
'bras spungs su bzhugs kyi ring la dge ba'i bshes gnyen sde snod 'dzin pa stong phrag gnyis re tsam 'dus shing /
sne'u nas zhabs tog dang spyi dgos kyi phogs bsnyen bkur 'bul snod sogs bsam gyis mi khyab ba mdzad la /
de'i tshe lam rim gyi khrid /
nA ro tshes drug /
dbu ma 'jug pa /
gsang ba 'dus pa'i rgyud la sogs pa gsungs shing /
de yang sngon chad grong pa'i skye bo pho mo du ma la khrid ched mi gnang /
khyad par lam rim gyi khrid la'ang 'tshog tu mi rung ba la sogs pa'i dam bzhag che bar yod pa la /
de dus grong pa'i skye bo ji tsam zhig 'ongs pa dang /
dus nam zhig na 'ongs pa thams cad la khyad par med par /
tha na sprang po'i tshogs dum 'dus ba yan chad thams cad la lam rim dang dbu ma la sogs pa'ang bkag pa med par gnang /
lam rim gyi mjug ma rdzogs par 'phro 'jog par mdzad /
'bras spungs su bzhugs pa'i skabs shig nas gzhan phal mo che la lkog tu gyur pa'i mngon chung bar gyis gsung nas lha bzo ba la dam bzhag che bar mdzad de /
bcom ldan 'das rnam par snang mdzad kyi dngul sku chen po cig bzhengs pa'i zhal ta mdzad /
de'i tshe nyin cig dga' ldan gyi phyogs la ring tsam gzigs pa cig mdzad /
de ltar chos kyi 'khor lo rgya cher bskor nas /
sngon chad dus 'khor ma gtogs pa'i rgyud la le mtshams mdzad pa'i lugs med pa la /
de'i tshe gsang 'dus kyi le'u dgu pa'i skabs la chos mtshams mdzad nas /
myur du dgon par 'byon bzhed pa'i zhal ta gnang /
de la sbyin bdag dang /
chos gsan ba rnams kyis nga dung zla ba gcig gam zla phyed tsam du yang bzhugs nas chos 'phro rdzogs par gsung ba gcig thugs rjes gzung 'tshal /
tha na rgyud kyi 'phro klags lung du mdzad pa tsam zhig kyang gnang 'tshal zhes gsol ba nan cher btab kyang gsan du ma bzhed nas /
da lan myur du bteg pa thams cad la dga' bas 'degs /
rgyud dang lam rim 'phro la 'jog pa'i 'dun pa kha sing du btang tshar gsung nas chos @# / /
mtshams mdzad de| de yang da dung du sngags dang mtshan nyid kyi gsung sgros kyi bshad rgyun rdzogs pa med par 'phro ring du gnas pa'i rten 'brel sgrig pa'i dgongs pa sdon du mdzad pa yin par gdon mi za'o / /
de nas lha sar phyags bteg /
jo bo rin po che'i drung du byon te /
phyag dang mchod pa dang smon lam rnam par dag pa rgya cher mdzad nas da dung yang bstan pa rin po che yun ring du gnas pa'i gsol ba btab /
de nas chos rje shAkya ye shes bas spyan drangs te ser chos sdings su byon /
khong pa la sngar nas zhal ta byon pa dang /
khong pa rang yang thugs kyi 'dun pa che bar yod cing /
khyad par gangs ri'i khrod 'dir sngags kyi rgyud sde la 'chad nyan rnam par dag pa yong ye thams cad du nub par gyur nas ring shig lon /
rje rang nyid kyis bshad pa rnam par dag pa mdzad pa'i gsung gi bdud rtsi nyams su myong bas blo gros kyi lus yongs su tshim pa mang du byon mod kyi /
de lta na yang da dung rgyud sde'i 'chad nyan rkang tshugs pa'i grwa sa things pa sngon chad med pas /
de 'dra ba'i 'chad nyan gyi gzhi rnam par dag pa tshugs na ci ma rung snyam du bstan pa 'ba' zhig la dgongs pa'i thugs kyi 'dun pa shugs drag pos de'i tshe zhal ta gnang ste /
se ra chos sdings su /
chos rje pas bdag rkyen gyi thugs khung ches cher bzhes nas /
gzhi 'dul pa'i bslab khrims rnam par dag pa la brten te /
dpal gsang ba 'dus pa rang bde mchog gi rtsa rgyud la 'chang nyan rkang btsugs pa'i grwa sa rnam par dag pa 'dzugs pa'i zhal bskos zhib tu mdzad| de'i tshe rje rin po ches gser gyi ri lta bu'i yon tan chen pos mngon par mtho ba'i slob ma'i tshogs rgya mtsho lta bu'i dbus su /
'grel pa bzhi sbrags kyi glegs bam phyag tu bsnams nas /
rgyal ba rdo rje 'chang gi gsung gsang sngags kyi chos dri ma med pa ded rang gi bshad srol 'di 'dzin skyong spel bar byed pa'i phyir du chos kyi bdag por 'gyur 'dod pa su yod /
ces bka' lan gsum du phebs pa'i dang po gnyis la sus kyang bka' lan 'bul ma nus /
gsum pa'i tshe mkhas grub chen bo shes rab seng ges yar bzhengs te phyag gsum btsal nas /
rgyal ba khyab bdag rdo rje 'chang chen po dang ngo bo dbyer ma mchis pa'i rje bla ma nyid kyi bka' lung snying la bzhag nas ci nus kyis bka' bzhin du sgrub par bgyi zhes 'jigs pa med pa'i seng ge'i sgra bsgrags te zhus so / /
der 'ga' zhig gis 'di rang gi tshod ma zin par zhus sam snyam du dogs par gyur kyang /
rje nyid mchog tu dgyes shing byin rlabs mdzad /
nang mchod ka pA la gang ba dang /
gsang ba 'dus pa'i gser sku byin rlabs can /
'grel pa bzhi sbrags /
rgyud kyi rnam @# / /
bshad gnyis /
bskyed rdzogs kyi yig cha rnams dang /
chos rgyal gyi zhal 'bag gter ma /
'chams gos /
dbyug to zhags pa bcas gnang nas gsang sngags bla na med pa'i ston bar mda' gsol /
da lta rgyud pa grwa tshang zhes grags pa 'di'i dbu tshugs pa ni 'di yin no / /
de nas rgyud kyi la chang nyan tshugs pa'i rten 'brel du gnas der gso sbyong mdzad /
rgyud kyi rgyal po gnyis kyi dbu nas chos thun re re gsungs /
bar skabs shig rje sher seng gis kho bo rang stobs kyis rdo rje theg pa'i bstan pa rgyas par byed ba'i nus pa med pas rje bla ma nyid nas skyabs 'jug zab mo gnang ba zhu zhes zhus par /
rje rin po ches /
khyod skrag mi dgos /
kho bos dam can chos rgyal la gnyer gtad byas yod /
khyod rang gtsang phyogs su byon la rgyud kyi bshad nyan mdzod /
'di nas dpag tshad 'ga' song ba'i sar dril bu kha sbubs pa lta bu'i dbyibs can gyi ri yod /
de'i steng du skye ba mang bor gshin rje'i gshed kyis rjes su bzung ba'i rnal 'byor pa cig yod /
de khyod kyi slob mar gyur te tha stan pa rgyas par byed /
yang de'i pha rol rgyang grag 'ga'i sa na srin mo gan rgyal du nyal ba lta bu'i ri'i steng du gnod sbyin mo cig yod /
des kyang khyod kyi bstan pa rgyas par byed /
de phyin chad ni khyod rang gis shes par 'gyur zhes lung bstan no / /
der bzhugs ring zhabs phyi mang po bcas kyi gang dgos thams cad byams chen chos rjes bsgrubs pa yin zhing /
chos rje pas se ra'i dgon sde 'debs rtsis yod pa zhus par /
rje bla mas /
mdo sngags kyi bshad sgrub yun ring du gnas pa dang /
sems can dpag tu med pa'i don rgya chen por 'gyur bas na 'di ltar mdzad pa legs zhes bka' gnang ste /
'du khang dang gtsang khang dge 'dun gyi spyil bu sogs ji ltar gdab ba'i bslab ston mdzad /
rje'i bka' bzhin du chags btab pa'i dgon sde ni /
deng sang se ra theg chen gling zhes grags pa 'di yin no / /
'di ni ser chos sdings dang nye zhing /
lha sa'i g.yon ngos kyi ra la yod do / /
de nas rim gyis ba lam bde chen rtser phyags phab /
der yang thag dkar rdzong dpon pa yab yum la zhal ta byon cing /
khong bas kyang dad pa chen pos dga' spro dang bcas te bka'i khur spyi bos mnos nas /
bde chen rtser dpal gsang ba 'dus pa'i 'chad nyan rnam par dag pa rkang btsugs pa dang /
gzhi 'dul ba'i bslab khrims phyag srol ma nyams pa la brten pa'i grwa sa btsugs /
rje rang nyid kyis bdag rkyen gyi nas gzhi 'dzugs pa sogs kyi rkyen du bab pa'i yo byad dpag tu med pa'i gnad sbyin dang /
rdzong dpon pas bdag rkyen phun sum @# / /
tshogs pa'i thugs khur bzhes so / /
de nas gnas de nyid la rab tu gnas pa zhus pas /
da lan min pa rab gnas byed pa mi 'ong bas da lan rgyas pa shig byed dgos gsung nas /
a tu gnas ba rgyas par mdzad de /
gnas de nyid kyi gtsug lag khang la sngags mkhar zhes bya bar ming du gdags pa yang mdzad do / /
de nas brag dkar du byon /
de nas gru bzhir gdan 'dren zhus nas gyon te /
de yang 'bras spungs nas phyags bteg nas /
dgon par ma phebs kyi ring la gang du spyan drangs ba thams cad du da yang yang 'ong ba mi 'ong bas da lan 'gro dgos gsung nas zhal gyis bzhes par mdzad do / /
gru bzhir phebs pa'i nub /
g+haN+D+he brdungs ba'i sgra chen po grag nas /
thams cad the tshom du gyur nas brtags kyang /
mi zhig gis brdungs pa ma yin par nges pa tsam du zad kyi /
gzhan du na rdung bar byed pa su zhig gis gnas gang du brdungs pa sogs gang du'ang brtag par mi nus par yun ring du sgra shin tu drag cing gsang mtho ba rdung bar byed do / /
gzhan yang /
'bras spungs nas yar la phyags na bteg pa'i gong tsam gyi skabs su yang /
sa chen po glo bur nyid du g.yo ba dang /
nam mkha'i dbyings mtha' mi mngon pa'i lam ring po nas 'ongs pa'i 'ja' tshon rnam par bkra ba lha yi pho nya lta bu ri bo dge ldan gyi rtse la yang dang yang du 'dzug pa la sogs pa lan mang du byung ngo / /
de nas gru bzhi nas phyags btag nas dge ldan du phebs pa na thog mar yangs pa can gyi gtsug lag khang chen por byon te /
'dir da yang yang 'od pa mi 'od pas /
mchod gtor rgya cher shom gsung nas ston pa'i sku dang /
gzhal yas khang rnams dang /
yi dam gyi drung du mchod pa dang gtor ma rgya cher mdzad nas gsol ba gdab pa dang smon lam gyi rim pa la sogs pa mang du mdzad /
de nas 'du khang du dge 'dun gyi mang ja 'dren pa zhig gis gdan drangs pas tshogs kyi dbus su phebs te /
bsngo ba mdzad pa'i mjug tu /
sbyin bdag sogs kyis chang du zhu bsu yang med par /
bde ba can gyi smon lam rgyas ba shig mdzad de /
dge 'dun tshogs pa rgya mtsho'i dbus su shis brjod dang bcas pa mdzad nas phyis kyi rten 'brel khyad par can sgrig ba'i ched du thugs gtad ba'i rnam pa yin par gsal lo / /
de nas gzims khang du phebs te /
bzhugs gdan la bzhugs pa na /
da ni ngang de'i dgon pa rang dbang thob pa 'dir sleb byung bas blo bde'o zhes gsung zer ro / /
dus de nyid kyi nyin mo 'das pa'i mtshan mo'i gung thun la bab pa tsam nas sku khams cung zhig bsnyel ba'i 'tshul bstan te /
de'i sang nyin nas dge 'dun thams cad kyis kyang@# / /
sku rim la 'bad pa 'don pa sogs bgyis /
de lta na yang sang gi nyi phyed tsam bar du sku lus kyi cha so so la bsnyung zug tu mngon pa cung zad yong gsung ba ma gtogs /
de nas bsnyung zug kyang chen po med par cung zad thugs nyog bar gsal tsam gyi bar la nyin zhag gnyis kyi ring du sku rim bsgrubs /
de yang slob dpon rin po che dka' bcu pa la sogs pa la bstan pa'i bya ba mdzad tshul 'di ltar dgos bya ba la sogs pa'i zhal ta zhib par snga mo nas gnang tshad bas de'i tshe rgyas par ma gsungs /
drung 'khor rnams kyis nged cag la bka' gnang dgos pa mchis sam zhes gus pa chen pos zhus par /
baN zhwa le ba 'jog dbur bzhag pa rgyal tshab rje'i sku par du bzhag nas /
gos ber gcig kyang gnang ste /
don gyis gdan nas mdzad nas bstan pa'i bdag por 'gyur ba'i ched du byin rlabs mdzad ro / /
gnas brtan rin chen rgyal mtshan sogs la brtse bas gzigs nas /
tshul 'di shes par gyis la byang chub kyi sems sgoms shig ces sogs tsam gsungs /
yang ma 'ongs pa'i dus kyi slob ma nga dang ma 'phrad snyam du yid gdung pa rnams kyis /
ngas brtsams pa'i mdo sngags kyi lam rim gnyis la ltos shig dang /
nga phrad pa dang khyad par med /
chos phung brgyad khri bzhi stong gi bcud bsdus ti gcig tu dril nas bshad pa yin /
da dang phrad kyang de las lhag pa bshad rgyu mi 'ong ba yin zhes thugs brtse ba chen pos bka' bstsal /
nga nged cag gis don 'di blo la bzhag nas 'bad dgos so / /
gzhan sku khams cung zad bsnyel bar tshul bstan pa'i ring la'ang sngar gyi thun bzhi'i rnal 'byor dang bdag 'jug la sogs pa'i thugs dam gyi rim pa rnams 'chag med du mdzad pa dang gzhan yang gtso bor nang gi ting nge 'dzin la mchog tu gzhol ba'i brugs dam la khor yug tu bzhugs par gyur to / /
de nas nyi shu bzhi'i dgongs phyi ma reng du song ba na /
bcom ldan 'das bde mchog 'khor lo'i mchod pa rgyas pa shig mdzad de de'i tshe ka pa la mar mang pa cig khyer shog gsung nas der nang mchod byin rlabs rgyas pa shig mdzad de /
bdag nyid kyis bdud rtsi myang ba lan sum cu rtsa gnyis sam| bcu drug phrag gnyis su mdzad la /
de yang bde mchog gi mchod pa de dang 'brel bas /
de nyid kyi dbar du mdzad pa yin la rag cing /
gzhan du na lha'i 'khor lo 'di 'dra ba zhig gi dbang du mdzad nas bdud rtsi myang ba mdzad do zhes bya bar ni sus kyang khong du ma chud de /
sku drung na 'khod pa kha cig ni /
grangs la dpags nas /
bcom ldan 'das dpal gsung ba @# / /
'dus pa'i sgo nas mdzad par yang rtog go / /
gzhan yang de dag gi tshe yi dam gyi khyad par mngon sum du gzigs pa la sogs pa'i gzigs snang khyad par can mang du yod pa'i rnam pa du ma mngon mod kyi /
sku drung na 'khod bdag gis ji ltar mchis pa zhu bar rdo ma thog go zhes zer ro / /
de nas mtshan mo'i ring la thugs dam la rtse gcig tu bzhugs te /
dmang phyi rol nas mngon pa la rdo rje bzlas ba la sogs pa mdzad pa shas che bar mngon no zhes zer te /
mdor na 'chi ba 'od gsal chos sku dang bsre pa'i man ngag rnams thugs nyams su ba star ba yin par nges so / /
de'i sang nyin nyi shu lnga'i snga dro dang po nas /
zhabs rdo rje dkyil mo dkrung du mdzad /
phyag gnyis mnyam par bzhag ste thugs dam la rtse gcig tu bzhugs pa las nyi ma shar rjes tsam la stong ba gsum rim gyis tham nas thams cad stong pa 'od gsal don dam pa'i bden pa chos sku mngon du mdzad pa'i tshe /
bar dor mtshan so gnyis dang dpe byad brgyad bcu yongs su rdzogs pa'i longs skur 'tshar rgya ba'i tshul bstan te /
sprul pa gcig ni dpa' bo mkha' 'gro dpag tu med pas spyan drangs nas dga' ldan gyi gnas su rje btsun byams mgon gyi drung du byang chub sems dpa' 'jam dpal snying po zhes par gyur pa dang /
yang sprul pa gcig ni rmad byung bgod pa'i zhing du bde gshegs seng ge'i nga ro zhes pa'i sangs rgyas su byangs sogs 'jig rten gyi khams rab 'byams rnams su sprul pa'i sku'i rnam pa dpag tu med pas 'gro ba'i don mdzad pa yin no / /
par 'dir rnam thar chen mo las /
de yang shangs kyi sgo'i rlung rags ba rgyu ba nang du thim ba nas /
zhal gyi dkyil 'khor de gong cung zad sku khams bsnyel ba sogs kyis sngar las sku mdangs cung zhig chud bar yod na'ang /
de'i tshe glo bur du bla ba rgyas pa ltar gyur te /
sku'i cha thams cad 'od kyi lus can gyi lha bu gzhon nu ltar gyur cing /
sku'i sha zhu ba dang /
ltar ltar por gyur pa dang /
khang lung du gyur pa la sogs ba cung zad kyang med la /
sngar gyi sku'i gnyer ma rnams kyang skra'i rtse mo brgyar bshags pa'i chod tsam du yang thams cad kyis thams cad du med par gyur te /
blta bar mi bzod pa'i 'od kyi phung po dang ldan zhing /
da yang kha cig ni sku'i 'od dmar ser du snang ngo zhes zer /
kha cig ni dkar ser du snang do zhes zer /
kha cig ni gser btso ma lta bur snang ngo zhes zer te /
lo bcu drug lon pa'i na tshod dang ldan pa lha'i lus can /
ji ltar 'jam dpal gzhon nur gyur pa rgyan dang cha lugs spangs nas| nang du yang dag 'jog la mnyam par bzhag pa ji lta ba de ltar gyur pa na /
de'i tshe @# / /
glo bur nyid du mgon dang bral bas /
yid mya ngan gyis brlams te /
rang gi 'tsho ba la yang mi blta bar gyur ba'i skye bo drung na 'khod pa dag thams cad kyang /
e ma ma la /
'di 'dra ba'i ngo mtshar ba ni brjod par dka' ba zhig ste /
bdag cag rnams kyis lha'i lus mngon sum du mthong ngo zhes mya ngan gyis myos pas rang dbang bral bzhin du yang ngo mtshar bas bskyod pa'i mu cod gyi gar byed do / /
de yang sku 'da' ba'i tshe sku'i mdangs dang gzhon sha la sogs te /
mdor na mi'i lus gnas gyur nas lha bu gzhon nu'i lus lta bur gyur pa 'di 'dra ba sngon chad su zhig la byung ba'i lo rgyus bsnyad pa 'ga' thos pa'am /
'di'i rgyu mtshan ni 'di lta'o zhes brjod par bya ba ci zhig yod ce na /
sngon gyi tshe rgya gar gyi grub thob paN+Ti ta g+ha ya d+ha ra zhes bya ba de nyid /
kha rag tu 'angs pa na /
sku lus shin tu chung zhing gzhon sha dang ldan pa'i byis pa'i na chod lta bur gyur to / /
zhes thos kyi /
bod kyi bla ma snga ma su zhig la'ang tshul de ltar brjod pa ma thos so / /
'on kyang de'i rgyu mtshan ni 'di yin par khums te /
bcom ldan 'das kyi gsung rab dag las /
gang gi rgyud la mthong ba'i lam skyes pa dang /
dgra bcom pa mngon du byas pa la sogs pa'i sgo nas bdud rtsi thob par gyur pa na /
dbang po yongs su gsal zhing /
bzhin gyi mdog ni dag la /
lpags pa'i mdog ni dkar ba la sogs pa lus kyi mdangs sngar las gnas gyur pa 'byung bar du ma zhig gsungs te /
de bas na rje 'di yang de'i tshe 'od gsal don dam pa'i 'dzin pa mngon du mdzad de /
'chi ba chos kyi skur bsgyur ba'i sgo nas /
bar ngo sgyu ma'i skur bzhengs te /
bar dor longs spyod rdzogs pa'i sku mchog gi dngos grub kyi go 'phang mthar thug pa mngon du mdzad pa yin par gdon mi bra bas /
de'i ngo mtshar ba'i ltas yin bar shes par byos shig /
gzhan yang bar dor longs spyod rdzogs pa'i sku mngon du mdzad pa la ni /
sku tshe 'di nyid du de'i rgyu tshogs rnams legs par thugs rgyud la 'khrungs tshar ba 'di 'dra'o zhes bya ba la sogs pa'i rgyu mtshan ches zhib pa nyid du kho bo la bsnyad par bya ba yod mod kyi /
'on kyang tshogs su bsgrag par ma gnang bas ma bris la cung zad brda' go bar nus pa tsam zhig rnam par thar pa thun mong ma yin par brjod brin to / /
'o na dga' ldan du byang chub sems dpa' 'jam dpal snying po zhes bya bar 'grur ba nyid du lung bstan cing zhal gyis bzhes pa ma yin nam zhe na /
de ni 'phags pa klu sgrub sa dang po thob ste bde ba can du gshegs bar gsungs pa dang /
yang sku tshe de nyid la rdo rje 'chang chen po'i go 'phang @# / /
mngon du mdzad par gsungs pa'i tshul gnyis ka 'gal ba med ba dang 'dra ste /
sprul pa'i sku'i ston tshul gyi dbang du byas pa'o / /
de ltar chos kyi sku la mnyam par bzhag ba'i ring la| sku'i zhal gyi dkyil 'khor gyi thad drang shin tu nye bar /
'ja' tshon kha dog sna lnga pa shin tu dangs shing 'od 'tshor ba rnam par bkra ba sgyu ma'i sku nyid nye bar mchon pa'i slad du cher du sprul pa bzhin g.yo ba med pa zhig yun ring po'i bar du ka ba btsugs pa bzhin gnas par gyur to / /
dus de dag gi tshe nam mkha' ni thams cad stong cher du sprul pa bzhin g.yo ba med pa zhig yun ring po'i bar rten thams cad la go bar byed bzhin du shin tu g.ya' dag par gyur te /
ches dangs shing tha ma la gyi sprin dang rdul la sogs pa thams cad dang bral zhing /
sa gzhi rlung gi rgyu ba thams cad dang bral nas /
ser bu phra mo'i 'gro 'ong yang rgyun chad pa zhag bzhi bcu rtsa dgu tsam gyi bar du byung la /
de'i tshe dgon pa'i gleng gseb nas gzims khang gi phyogs su dang rang gi brang khang gi steng gi la bad kha rnams su mtshan mo mar me'i phreng ba mtha' yas pa phul ba rnams dang /
gzims khang gi sgo drung dang phyi rol gyi chos grwa'i zhal dkar thad so rnams su mar me'i phreng ba tshar du dngar ba thams cad kyang mtshan dang gang la me lce'i rtse mo cung zad rlung gis g.yo ba tsam yang med par gyur to / /
gzhan yang lha rnams kyis mngon par mchod pa dang /
dpa' bo dang mkha' 'gro ma rnams kyis mngon par bsgrags pa'i rol mo'i bye drag bsam gyis mi khyab pa mtshan gung la grag pa dang /
nyin mo yang sngon chor ma myong ba'i sgra'i bye brag du ma 'ga' zhig gi rna lam na grag pa la sogs pa dang /
lha rnams kyis mngon bar gtor ba'i me tog gi tshogs ni phal che ba kun ta ltar dkar zhing mu thig ltar 'od gsal bas mthong po nas 'byung ba na zla ba ltar 'tsher ba dang /
'ga' zhig ni kha rog sngon po dang /
'ga' zhig ni ser po dang /
'ga' zhig ni dmar po la sogs pa mi chen po'i lag pa'i mthil tsam ba dang /
shing rta'i phang lo tsam pa dpag tu med pa char ltar du bab par gyur to / /
gzhan yang phal cher bar nam mkha'i lam thams cad 'ja' kha dog dkar po shin tu yid 'phrog pas bla re ltar bres pa dang /
ba dan ltar 'phyang ba dang /
dge ldan gyi g.yas g.yon dang mdun gyi lung pa thams cad 'ja' kha dog sna tshogs pas lnga ldi ltar khrig gis gang bar gyur pa la sogs pa zha ga mang po'i bar du byung zhing /
gang gi tshe bcom ldan 'das grong khyer rtswa can du gzims mal gyi tha mal gzims te mya ngan las 'da' ba'i mdzad pa bstan pa na lha rnams kyis mngon par mchod pa ji lta ba de ltar gyur to / /
@# / /
smras pa /
legs bshad 'od dkar stong gi dra ba can / /
thub bstan ku mud mdzes ma'i gnyen gcig pu / /
glo bur nyid du zhi ba'i dbyings su nub / /
sa gsum 'gro 'di gcig char mun pas khyab / /
ring nas khyod la bsten pa'i skye bo 'di / /
yid la mya ngan me lce'i sbyin sreg dang / /
bzhin la mchi ma'i rgyun gyi dag byed dag /
sdug bsngal bsam gtan drag pos rtse gcig bsgrubs / /
blo gsal 'chi med tshogs kyi 'dod dgu'i gzhi / /
mkhyen brtse'i grib bsil phyogs kyi mthar 'gro ba / /
sngon med yongs 'du'i dbang po dbyings su 'dzegs / /
thar 'dod yid kyi gdung sel su zhig bsten / /
thub bstan gang ri'i stod g.yogs ni / /
gcig char nyid du lhung ngo zhes / /
lha rnams skrag pa'i cho nge bzhin / /
sprin bral nam mkha'i rnga chen ba rdungs / /
chu gter du gu la yi gos / /
mya ngan rlung gis rlabs bskyod pa'i| |ljon shing spu long g.yo ba can / /
nor 'dzin lus ni ring zhag 'dar / /
'jig rten kun gyi lta byang ni / /
lhung bas yid kyi brtan nyams te / /
kun gsal mdzes mas mu cor du / /
chu 'dzin smad g.yogs rgya mtshor dor / /
de yis skabs gsum lha rnams ni / /
ngo tshas bab col gyur ba bzhin / /
'phrog byed bla gos bkra ba yis / /
nam mkha'i bu mo khyab par bsgribs / /
kun rtog rlung gi bzhon ba kun / /
ma lus bcom pas skrag gyur te / /
mtha' dag dri bzhon g.yo ba ni / /
stobs ldan bzhin du sa 'og zhugs / /
mgon 'dis chos sku mngon du mdzad pa na / /
bdag cag btang snyoms 'dug par mi rigs zhes / /
mtho ris padmo ma lus lha rnams kyis / /
mkha' la gtor ba'i rnam 'phrul ci yang byas / /
khyod thugs zhi ba'i bdud rtsis myos mthong nas / /
mngon dga' rgyas pa'i zla bas sku la 'khyud / /
de che de yi rjes 'brang rgyu skar tshogs / /
rang gnas btang ste mkha' las lhung ba bzhin / /
mgon po khyod kyis bdag cag rab btang ste / /
phun tshogs sku yi sgyu mas brid gyur kyang / /
mya ngan lcags kyus yid kyi gnyis 'thung ni / /
gtong ba min zhes kun gyis cho de byas / /
'on kyang bla ma mchog gis sku gsum gyi / /
go 'phang rgya chen mngon du mdzad do zhes / /
bdag cag yid la gdung ba ci ltar rigs / /
slar yang tshul der dang ba lhung byos shig / / /
de nas dus de nyid du dge 'dun brgya phrag du mas zhag zhe dgu'i bar du /
phyi nang gi dkyil 'khor chen po dag zhal phye nas /
bla ma dang rdo rje 'chang tha mi dad pa la phyi nang gsang ba'i mchod pa rgya chen pos mnyes par byas shing /
bdag nyid 'jug cing dbang blang ba la sogs pas dam tshig dang sdom pa @# / /
rnam par dag par bgyis te thugs kyi dgongs pa rdzogs pa dang /
bdag cag thams cad la nam du yang bla ma mchog gi ye shes gzigs pa 'bral ba med par gyur cig ces yid la brang pa lhur byed ba'i smon lam gyi rten rgya cher bsgrubs la /
re bzhin du dbus gtsang gi dge 'dun gyi sde chen po du mar yang mar ja dang 'bul snong phun sum tshogs pa rgya cher bsgrubs shing /
de yang phyis kyi rab tu byung ba dag la /
mkhan po dang /
slob dpon dang /
bla ma dga' das pa na /
thos bsam sgom pa dang chos 'chad pa la sogs pa dge ba'i sbyor ba dag rgyun bcad de /
skra tshad las lhag pa 'jog pa dang /
gos bsgyur ba dang /
gtsug lag khang gi bdan sdung pa la sogs pa /
grong pa'i chos lugs dag yongs su grags mod kyi /
bdag cag rnams kyis ni rje nyid kyi thugs kyi dgongs pa dang mthun par /
grong ba'i chos lugs de dag ring du spangs te /
'du byed thams cad kyi mtshan nyid ni 'di 'dra'o snyam du skyo bar 'gyur ba'i mtshan ma yid la byed pas slar yang 'khor lo gnyis kyi bya ba la ches cher brtson par bgyis nas thugs kyi dgongs pa yongs su rdzogs pa'i bya ba rgyun mi 'chad par bsgrub pa la zhugs par gyur to / /
zhes gsungs so / /
de nas /
rje bla ma'i 'das mchod chen po dang /
dkyil 'khor sgrub mchod rnams rdzogs ma thag tu /
rje rin po che'i ring lugs dri ma med pa 'di nyid nam yang rgyun mchad par dar zhing rgyas pa'i bdag rkyen du 'gyur pa'i slang du /
slob dpon rin po che dar ma rin chen pa'i zhal snga nas la /
'dul 'dzin grags pa rgyal mtshan pa'i zhal snga nas kyis thog ma mdzad pa'i gnas brtan yongs kyi dge ba'i bshes gnyen chen po dag gis mgrin gcig tu gsol ba btab ste /
rje thams cad mkhyen pa tsong kha pa chen po'i gdan sa chos kyi seng ge'i khri chen po la bzhugs su gsol nas /
mkhas grub rjes dpal ldan yon chogs ma zhes pa'i bstod pa mdzad de tshogs su 'don du bcug pa dang /
rje dge 'dun grub kyis snyan dngags kun bzang 'khor lo'i sgo nas bstod pa sogs rten 'brel khyad par bcan bsgrigs pa'i sgo nas dam pa'i chos kyi rgyal srid chen po'i bdag por mda' gsol bar mdzad do / /
rje rgyal tshab pas gtso mdzad 'dus tshogs kun gyis rje rin po che'i thugs rje bskul te gsol ba btab nas /
bstan pa rin po che dri ma med pa 'di nyid phyogs dus thams cad du dang zhing rgyas pa'i smon lam dang shis brjod sogs rgyas par mdzad do / /
de nas rgyal tshab rin po ches rje thams cad mkhyen pa'i gzims khang du @# / /
phyag phebs te /
rje'i rjes 'jug thams cad kyi gtsug gi rgyan du brtan par bzhugs so / /
de nas /
rje rin po che'i zhal snga nas sngar 'bras spungs su bzhugs pa'i skabs su zhal ta mdzad pa'i bcom ldan 'das rnam par snang mdzad kyi dngul sku chen mo yang legs par grub ste /
rab tu gnas pa tshul bzhin du mdzad do / /
de yang sku de bzhengs pa'i dgongs pa gang yin zhes 'ga' zhig gleng bar byed mod kyi /
de ni rje rang nyid kyi zhal snga nas sdang bde mchog dang /
gsang 'dus dang /
rdor dbyings kyi gzhal yas khang rmang du byung ba 'di dag bzhengs pa'i dgongs pa'i gtso bo ni /
bla me bdang yo ga'i rgyud sde chen po rnams kyi 'chad nyan legs par nyams pa 'di cung zad gso e thub bsams nas /
de'i rten 'brel sgrig pa'i ched du bzhengs pa yin /
da dung spyod rgyud rnam snang mngon byang 'di la bshad pa gcig gi srol cung zad tsam ma tshugs na /
rgyud sde bzhi'i ya gyal gcig gtan med du nu pa sang la khed 'dug pas /
de'i rten 'brel cig sgrig dgos zhes gsung pa de la dgongs pa yin par gdon bas so / /
de nas chos kyi sku la mnyam bar bzhag pa las bzhengs nas /
sku gdung zhugs la gzhen pa dang /
ma nyams par bzhugs pa ji ltar bya zhes bka' 'gro pa mdzad pa las /
mnyams par bzhugs na bstan ba'i rgyun la shin tu phan pa'i dgos pa che bar dgongs te /
ma nyems par bzhugs su gsol ba la thag bcad nas /
so so nas dang pas phul ba'i dngul bre chen bco brgyad tsam las grub pa'i gdung rten chen po /
rin po che'i phra sna tshogs pa brkod pas spros pa bzhengs te /
de'i bum par sku gdung snam sbyang gyis legs par g.yogs te tsan dan 'ba' zhig las bsgrubs pa'i sgrom du bcug nas bzhugs su gsol lo / /
de'i rjes su sne gdong dang 'bri lung nas thog drangs pa'i sbyin bdag bu slob rnams kyis /
zho stong phrag dang brgya phrag bgrangs pa'i gdung 'bul byung ba rnams dang /
gzhan yang phyogs phyogs su brangs kyi dang 'bul bskul ba'i la ta mdzad nas zangs kyi 'bul ba byung ba rnams la brten te /
slob dpon rin po che pa rnam gnyis kyis zhal ta mdzad cing /
nang rten gyi gser sku chen mo /
jo bo rin po che'i sku tshang las khru gang du nye bas che ba shin tu byon legs shing rmang du drung ba dang /
s+ca gdung dang /
nad rten bzhugs pa'i slad du gtsug lag khang shin tu che shing legs ba dang bcas pa gsar du bzhengs te /
byi ba lo'i nang du dpa tu gnas pa yang rnams kyis /
zho stong phrag dang brgya phrag bgrangs pa'i sku gdung gtsug lag khang gsar par gdan 'dren pa'i tshe nam mkha' @# / /
'ja' tshon gyis khyab cing /
me tog gi char bar snad gang ba babs so / /
mchod rten de'i rgyab ni lho nub kyi mtshams dang /
mdun ni byang shar gyi mtshams su bstan par mdzad /
de yang rgyab gtsang phyogs su bstan pa ni gtsang nas bar ma chad du bla ma bdun dga' ldan khrid bzhugs nas bstan pa rgyas par mdzad pa sogs yod la /
zhal byang shar du bstan pa ni rgya sog gi 'gro ba mang pos bstan pa'i sbyin bdag tu gyur te bsnyen bkur gyis tshogs bsag pa sogs 'gro ba mang po la phan pa'i dgos pa yod do / /
gzhan yang byi lo zla ba bcu pa la dge ldan du rdo rje slob dpon ba rgya phrag du mas /
dkyil 'khor dpag tu med pa sgrub cing mchod pa'i dus kyi mchod ba zhag du ma'i bar du bsgrubs pa na /
nyi ma dang po dang /
rjes ma la me tog gi char babs pa ni /
me tog mu tig gi mdog lta bu chung du 'dab ma drug pa la sogs pa yu ba dang bcas pa bab cing /
nyer lnga'i nyin me tog chung du de lta bu ni sa la kha ba ltar chags pa dang /
gzhan yang me tog 'dab ma drug pa la sogs pa kha cig gi mdog ni dub dang /
kha cig ni gser btso ma dang /
kha cig ni li khri lta bu dang /
kha cig ni rgya mthing bzang pos byugs pa lta bu mi chen po'i lag pa'i khyon tsam pa dpag tu med pa babs pa dang /
de'i tshe dpon nam mkha' bzang po ba khu dpon pa'i drung nas /
rag brag tu chos rje shAkya ye shes pas thog ma mdzad pa'i dge 'dun du ma spyan drangs nas dus kyi mchod pa rgya cher mdzad de gsol ba btab bas kyang me tog gi char chen po bab po zhes grag go /
mdor na mya ngan las 'da' ba'i mdzad pa bstan pa'i rjes su yang /
nyid kyi ngo mtshar ba'i mdzad pa dag gis gtul bya dpag tu med ba smin grol gyi lam la bzhag par mdzad do / / / /
da ni rje rin po che'i sprul pa'i sku'i mdzad ba cung zad brjod par bya ste /
de yang phyogs bcu'i 'jig rten grangs med pa rnams su gang la gang gis phan par 'gyur ba de la de 'dra'i sprul pa bstan nas bstan 'gro'i don mdzad bar gsungs pas brjod kyis mi lang ba yin la /
'on kyang 'dir dad pa spel ba'i phyir 'ga' zung tsam brjod par bya'o / /
da yang mdo sde gdams dag 'bogs pa las /
'di nas 'phos nas shar phyogs su / /
rmang byung bkod mjos zhing khams su / /
seng+ge'i nga ro zhes bya ba'i / /
rgyal ba de bzhin gshegs par 'gyur / /
zhes gsungs pa ltar /
sprul pa gcig na byang shar mtshams kyi rmad byung bkod pa'i zhing du rgyal ba seng ge'i ror gyur te mdo sngags zung 'brel gyi tshes gsungs nas 'gro ba mang po 'dren par mdzad pa ste /
'di ni le'u dang por brjod zin to /
@# / /
yang lho brag grub chen la /
phyag rdor gyis /
blo bzang grags ba 'gran zla kun dang bral / /
shAkya'i rgyal bo'i drung du thugs mchog bskyed / /
zhing 'dir mdo dang sngags kyi gzhung lugs spel / /
'di nas 'phos te dga' ldan gnas su 'gro / /
'jam dpal snying bo byams pa'i sras mchog de / /
myur du 'tshang rgya de bzhin gshegs par 'gyur / /
zhes gsungs pa ltar /
sprul pa gcig ni dga' ldan du byams pa'i drung du 'jam dpal snying po zhes par gyur /
yang phyag na rdo rjes /
'di'i phyi ma la dga' ldan du 'jam dpal snying po dang de'i rting mar 'jam gling 'di'i gzhan gcig tu chos kyi rgyal po chen po 'gro don rlabs chen mdzad ba gcig dang /
skye ba gsum pa 'dzam gling 'di'i shar phyogs di rtsa zhes bya ba'i gtsug lag khang du paN+Di ta z+nyA na zhes bya ba 'khor tshogs lam chen po dang sbyor lam yan chad la gnas pa sha stag gi 'khor stong 'du ba yin zhes gsungs /
yang bde ba can du skye ba dang /
ye shes dbang po zhes ba'i sangs rgyas su 'gyur bar gsungs pa'ang yod do / /
mdo bstan ba ji srid gnas kyi bar yang yang 'ong ba'i tshul bka' gdams glegs bam las /
bdag gi sprul pa dam pa cig /
res 'ga' dge slong nyid du sprul / /
de ni gnas de skyong bar byed / /
res 'ga' byis pa'i gzugs su 'ong / /
res 'ga' dbul phongs sprang po'i gzugs / /
res 'ga' byol song bya khyi'i gzugs / /
res 'ga' gsol 'debs dbyangs kyi gzugs / /
res 'ga' yi ge 'bru yi gzugs / /
grags ba can gyi dge slong do / /
bstan gnas bar du yang yang 'od / /
zhes gsungs te /
grags pa can ni rje rin po che'o / /
gnas de skyong ba ni dga' ldan sogs byi dgon sde mang bo skyong ba'i don no / /
gsol 'debs dbyangs kyi gzugs ni dmigs brtse ma sogs so / /
yang bskal bzang gi sangs rgyas stong gi bcu gcig pa sangs rgyas spyan legs ni rje 'di'i sprul pa yin par gsungs la /
de ni mdo nyid las /
de bzhin gshegs pa spyan legs kyi 'khrungs pa'i yul ni bzang byed ces bya'o / /
rigs ni bram ze'o / /
'od ni dpag tshad bcu gnyis so / /
yab ni rin chen zhes bya'o / /
yum ni sa la can zhes bya'o / /
sras ni rgyu skar rgyal bo zhes bya'o / /
rim gro ba ni dga' ba'i gnas zhes bya'o / /
shes rab can gyi mchog ni blo gros mtha' yas zhes bya'o / /
rdzu 'phrul can gyi mchog ni seng+ge'i 'gros zhes bya'o / /
'dus ba dang po la nyan thos sum 'bum /
gnyis pa la nyis 'bum brgyad stong /
gsum ba la sum 'bum drug stod @# / /
snyed kyi nyan thos kyi tshogs 'du'o / /
tshe tshad ni lo bdun khri'o / /
dam pa'i chos ni dung 'brur phrag gsum gyi lo'i bar du gnas par 'gyur /
sku gdung ni rgyas bar 'gyur ro / /
de bzhin gshegs pa snga ma bcu po de dag gis sems can rnams yongs su smin par mdzad ba ji snyed yod bde snyed kyis de bzhin gshegs pa 'di gcig bus mdzad par 'gyur ro / /
zhes gsungs te /
sangs rgyas 'di'i sku tshe ring ba dang /
bstan ba gnas pa'i lo mang ba dang /
de'i gong gi sangs rgyas da cu'i mdzad ba mtha' dag mdzad par gsungs pas na /
de'i bstan ba dang mjal na gtan gyi 'dun ma bde blag tu 'grub bar nges so / /
spyir yang da lta rje 'di'i bstan pa dang mjal ba thams cad sprul pa mang po de dag gi gang rung cig dang yang yang mjal nas rim gyis sangs rgyas kyi go 'phang 'thob bar 'gyur ro / / / /
! rje rin po ches bstan 'gro'i don du gsung rab mang po bka' rtsom du gnang ba las /
bstod pa gsol 'debs sogs kyi skor ni /
lam rim brgyud 'debs lam mchog sgo 'byed /
nye brgyud gsol 'debs /
rgyan drug mchog gnyis kyi bsnyod ba /
rje red mda' pa'i bstod pa gsum /
grags pa byang chub pa'i gsol 'debs gnyis /
sa skya ba'i gsol 'debs /
bla ma dam pa bstod rgyan gyi bstod ba /
blo gro sa seng ge'i bstod pa /
lho brag grub chen gyi bstod pa /
skyabs mchog pa'i bstod pa /
bla ma chos kyi rgyal po'i bstod ba /
ston pa thub pa'i dbang po'i bstod pa byin rlabs nyer 'jug /
bstod ba legs bshad snying po /
ston pa'i mdzad pa bris pa'i smon lam /
'od dpag med kyi bstod pa zhing mchog sgo 'byed /
nyi gzhon 'chad ka ma /
dri med ma /
bde ba can zhing bkod kyi smon lam gnyis /
rgyal ba kun gzigs kyi zhing bkod smon lam /
mi 'khrugs ba'i bstod ba /
mthong ba don ldan gyi bstod pa /
rdo rje rnam gnon gyi bstod pa /
sman bla'i bstod pa /
thugs rje chen po'i bstod ba /
kha sar pa Ni'i bstod pa /
byams bstod gnyis /
rdzing phyi'i smron lam /
rdzing gyi'i gnyer gtad /
byams bstod sho lo ka /
'jam pa'i dbyangs kyi bstod pa bzhi / /
'jam dbyangs kyi rnam thar bzhengs pa'i smon lam /
bum pa bsnams pa'i 'jam dbyangs kyi smon lam /
smra seng ge bstod pa /
'jam dgar bstod pa /
'jigs byed phyag gnyis ba'i bstod pa /
mi g.yo ba'i bstod pa /
'di'i smon lam /
rnam 'joms kyi bstod ba /
phyag rdor gyi bstod pa gsus /
rnam rgyal ma'i bstod pa gnyis /
gdugs dkar gyi bstod pa gnyis /
dbyangs can ma'i@# / /
kha stod pa gnyis /
shes rab gsal byed ma'i bstong pa /
chos rgyal nang sgrub kyi bstod pa /
bde ba can gyi zhing bkod /
stobs bzhi'i bshags pa /
lha sa smon lam gyi chog /
thog mtha' bar smon lam /
smon lam dpag yas bskal pa ma /
yum 'bum ba sogs kyi smon lam gnyis /
nyi khri'i smon lam /
gshin bsngo gnyis /
gson bsngo gsum /
bla ma'i rnal 'byor mkhas grub chig rgyud /
ba so chig rgyud /
bla ma'i rnal 'byor bsdus brnams so /
\u0f38 /
ba slab tshig dang chab shog sogs kyi skor ni /
'jam dbyangs kyi zhal gzigs dus mdzad pa'i sho lo ka /
nyams len bsdus ba'i tshigs bcad /
'ol khar ltas khyad par can byung ba'i sho lo ka /
rtogs brjod 'dun legs ma /
rin po che gsum gyi gtam sbyor /
lhag bsam bsgul ba'i don bsdus /
'jam ba'i dbyangs kyis gsungs pa'i man ngag gnyis /
dbu ma ba la phul ba'i yi ge /
lho brag grub chen la phul ba'i yi ge /
dri ba lhag bsam rab dkar /
rgyal dbang pa'i dris lan /
byang bla ma'i dris lan /
sa bzang ba'i brgal lan /
'jam rdor gyi cho ga'i dris lan /
'di phyi gnyis kar phan pa'i thabs /
sdug bsngal lam du long ba'i man ngag /
yi ge phan bde'i gzhi 'dzin /
ma gcig dbon po la gnang ba'i yi ge gnyis /
cha lo ngag dbang grags pa la gnang ba'i yi ge gnyis /
rdo rje dpal la gnang ba'i gsung /
e yig mdzes rgyan /
o yig mdzes rgyan /
gzugs kyi chung mtha' sogs kyi dris lan /
rten gsum bzhengs mchod kyi phan yon /
sangs rgyas so lnga'i sku mdog phyag mtshan /
yon rgyan la gnang ba'i yi ge /
blo gros 'phel la gnang pa /
karma pa la gnang ba /
spyan sa dpal la gnang ba /
hor rgyal bu la gnang ba /
grags rgyan la gnang ba'i yi ge /
bzang po la gnang ba'i zhal gdams /
shAkya shri la gnang ba'i smon lam /
'khor ba la skyo ba'i gtam /
dpon yon rgyam la gnang ba /
grags rin la gnang ba /
dal ba'i rten la snying po blang bar ba skul ba /
rgya ma'i dpon la gnad ba /
mkhas grub rjer gnad ba /
bshes gnyen spa ba la gdams pa /
rang bskul 'khong ba la skyo ba'i gtam /
tA'i ming rgyal por gnang ba'i yi ge /
kon tA yen la gnang ba /
nam mkha' dbang phyug la gnang ba /
bsod rgyan la gnang ba /
blon chen la gnang ba /
sgom pa gung ru la gnang ba /
spong shod pa la gnang ba /
dpon nam rgyan la gnang ba /
co tsa dka' bcu la gnang ba /
byang chub bla ma la gnang ba'i yi ge gnyis /
'dus sde'i bca' yig gnyis /
sa skya'i @# / /
ngag dbang phrags pa la gnang ba'i yi ge /
gsan yig /
rtag tu du'i rtogs brjod /
grags pa byang chub pa'i rnam thar rnams so /
\u0f38 /
rgya chen spyod ba'i skong ni /
legs bshad gser phred /
blo gsal bgrod pa'i thim skas /
dge 'dun nyi shu'i zin bris /
de'i sdom tshig /
bsam gzugs zin bris /
dran nges rnam 'byed legs bshad snying po /
yid kun dka' gnas kyi rtsa tshig /
de'i rgya cher 'grel pa rnams so /
\u0f38 /
zab mo lha ba'i skor ni /
rtsa she'i Ti ka chen rigs ba'i rgya mtsho /
'jug ba'i rnam bshad dgongs pa rab gsal /
thal 'gyur pa'i dka' gnad brgyad rgyal tshab rje'i zin bris /
spyod 'jug sher le'i zin bris /
shes rab le'u yi 'grel ba /
rigs pa drug bcu pa'i zin zis /
dbu ma rgyan gyi zin bris /
de'i brjed byang /
b+ha khrid bsdus pa /
lta khrid mkhas grub rje'i zin bris /
dbum pa'i lta khrid /
'jam dbyangs kyis gsungs ba'i lta ba'i gnad rnams so /
\u0f38 /
'dus ba'i skad ni /
'dul ba rgya mtsho'i snying po bsdus pa /
gzhi bcu bdun gyi zin bris /
mngo rtsa'i zin bris /
rgyal tshab rje'i zin bris nam rtser ldeng ma gnyis /
'dul 'dzin bas rje'i gsung bzhin mdzad pa'i bslab bya chen mo gnyis /
gzhi gsum cho ga rnams so /
\u0f38 /
tshad ma'i skor ni /
sde bdun 'jug sgo don gnyer mun sel /
rnam 'grel mngon sum le'u yi zin bris /
tshad ma'i brjed byang /
mngon sum le'u yi bshad pa rnams so / /
\u0f38 lam rim gyi skor ni /
byang chub lam rim chen mo /
lam rim chung ba /
lam rim bsdus don /
lam gyi gtso bo rnam gsum /
phan bde la sbyor ba'i rim pa /
lam gyi gnad gsum bstan pa /
lam rim mdor bstan /
yongs rdzogs nyams len gyi gnad /
zhi lhag dga' gnad /
bslab btus zin bris /
byang chub gzhung lam /
sdom pa gong ma gnyis kyi phyir bcos rnams so /
\u0f38 /
yo ga'i rgyud kyi skor sogs ni /
rdor dbyings dkyil chog zin bris /
rdor dbyings sa chog /
rdor dbyings 'khor bsgyur gyi bsnyen pa'i rim pa /
sa gang zin bris /
dpal mchog brin bris /
de nyid bsdus pa'i brin bris /
don grub dpal gyis mdzad pa'i ngan song spyod rgyud 'grel pa /
'dul 'dzin pas mdzad pa'i kun rig gi cho ge rgyud don bsal ba /
kun rig Tika chen /
rkun rig zin bris rnams dang /
sme brtsegs kyi mngon rtogs /
dbyangs can ma dkar po'i mngon rtogs gnyis /
'od zer can ma'i mngon rtogs /
lo ma gyon ma'i mngon rtogs /
ye shes mkha' 'gro'i sgrub thabs /
sgra mi snyan gyi tshe sgrub /
gtor ma @# / /
brgya rtsa'i tshe ga /
gzhi bdag gtor ma /
'dul 'dzin pas mdzad ba'i bya spyod spyi'i cho ga rnams so /
\u0f38 /
gsang 'dus sogs kyi skor ni /
'dus pa'i tsa rgyud kyi 'grel pa sgron gsal la slar bkral ba'i mchan bu /
mtha' dpyod rin po che'i myu gu /
sa bcad bsdus don /
lha mo bzhis zhus kyi Tik+ka /
me shes rdo rje kun las btus pa'i 'grel pa /
sgrub thabs rnal 'byor dag rim /
dbang don de nyid rab gsal /
rnam gzhag rim pa'i rnam bshad /
rim lnga gsal sgron /
rim lnga gdan rdzogs /
dka' gnad zin bris /
dka' gnad bstan pa'i tshigs bcad /
rdo rje 'chad brnyes byed kyi lam la slob tshul /
dgongs pa bla na med pa'i zin bris /
mngon par byang chub pa'i zin bris /
rdor bzlas zin bris /
bdag byin rlabs kyi zin bris /
bzhi brgya lnga bcu pa'i zin bris /
chog nyi shu'i khungs /
rdor phreng zin bris /
rim lnga bsdus ba'i zin bris /
mkhas grub rje'i yig chung nyed gcig /
zhal shes brjed byang /
bsre 'pho'i gdams pa /
ba so rje'i zin bris /
'bal ser dka' bcu'i zin bris /
'jam dpal gsang ldan gyi zin bris /
sgrub thabs kun bzang gi zin bris /
khyad par gsal phyed kyi yig chud /
rdor sems ma nyes byed kyi cho ga /
rgyal bas byin gyi zin bris /
'jam rdor sgrub thabs /
man ngag snye ma'i zin bris /
khro bcu'i zin bris /
rdor phreng sngags btu'i zin bris /
rta mgrin gyi sgo nas char 'bebs man ngag /
stobs po che'i char 'bebs /
'dul 'dzin pas mdzad pa'i rab gnas rgyas 'bring bsdus gsum /
rgyud kyi bshad pa rdzogs pa'i 'og tu gtang rag bya tshul /
snyim pa'i me tog gi yig chung /
mchod phreng /
smon lam /
shis brjod rnams so / /
\u0f38 bde mchog sogs kyi skor ni /
rtsa rgyud 'grel chen spas ron kun gsal /
lU i pa'i mngon rtogs kyi rgya cher bshad pa 'dod 'do /
rdzogs rim rnam bshad dngos grub snye ma /
rdzogs rim rnal 'byor chen po'i khrid /
sgrub thabs bde chen gsal ba /
mchod phreng /
dpyid kyi rgyal mo'i glu /
dril bu lus dkyil 'khor gyi sgrub thabs /
dbang chog rin chen bar mdzod do /
rdzogs rim spas don blta bI mig 'byed /
kun bzang ba'i rim lnga'i khrid /
rdzogs rim dpyid kyi thig le /
rgyal tshab rjes mdzad pa'i rdzogs rim /
lus dkyil lhan thabs /
phyi rol mchod pa lag mchod bcas /
dpa' bo 'ja' tshon ma'i mchod bstod /
smon lam shis brjod rnams dang /
tshes bcu'i zin bris /
bsam gtan phyi ma dang gsang ba khyad gzhi'i yig chung /
grub chen brgyad kyi mtshan dang bzhugs tshul /
mkha' 'gro rgya mtsho'i zin @# / /
bris /
rdo rje mkha' 'gro'i 'grel pa'i brin bris /
nA ro chos drug yid ches gsum ldan /
chos drug dmigs rim /
sangs rgyas thod pa sogs kyi zin bris /
brtag gnyis zin bris /
kyai rdor zin bris /
'pho Ti ka gser gyi sgo 'byed /
bdag med ma'i zin bris /
mkha' 'gro dmar mo'i yig chung rnams so /
\u0f38 /
'jigs byed sogs kyi skor ni /
dpal rdo rje 'jigs byed dpa' gcig gi sgrub thabs bdung las rnam rgyal /
lha bcu gsum ma'i sgrub thabs za ma tog /
dang nag gi sgrub thabs rin chen 'bar ba /
bcu gsum ma gsum gyi dkyil chog rin chen zer ba /
'jigs byed kyi sbyin sreg dngos grub rgya mtsho /
rtsa gsum dang phyi nang gsang gsum sbyor tshul /
yi ge bzhi pa'i bsrung ba /
gnod 'che bzlog thabs /
'jam dpal zhi drag gi bsrung ba /
'jigs byed kyi zhal phyag sogs kyi bshad pa /
zhe dgu ma'i zin bris /
rnal 'byor bzhi'i 'grel pa /
de'i yig chung /
zhi khro sbrags sgrub kyi man ngag rnams dang /
rta mgrin las byed bzhis ba skor ba'i sgrub thabs /
'khor chen mngon rtogs kyi zin bris /
'dul 'dzin pa'i 'khor chen sgrub thabs /
de'i dkyil chog rnams so /
\u0f38 /
dus 'khor gyi skor ni /
sbyor drug rdo rje'i tshigs bcad /
sbyor drug sngon 'gro /
a tsa la gar+b+has don tshan bdun du bsdus ba /
sbyor du gzin bris /
sgrub thabs yig chung /
mtshan brjod 'grel pa'i yig chung /
rdzogs rim gnang bsdus /
sbyor drug rtsa tshig /
bde stong gi yig chung /
dbang bskur ba'i zin bris /
rdzogs rim sbyor drug gi gnang /
sbyor drug gi khrid /
dus 'khor spyi don /
dus 'khor bka' bsgrubs pa'i yig chung /
rdo rje'i tshig gi bshad pa /
zin bris /
mngon rtogs dang dbang gi zin bris /
sbyor drug nyer mkho /
'chi zhag dang cho lhag gi yig chung /
'jig rten khams le'i zin bris /
'grel chen dri med 'od kyi dka' gnas kyi bshad pa rnams so /
\u0f38 /
gsang sngags spyi'i skor ni /
sngags rim chen mo /
bla ma lnga bcu pa'i rnam bshad /
gsang sngags kyi tshul khrims kyi rnam bshad rnams so /
\u0f38 /
'di dag gi khongs su slob ma rnams kyis mdzad pa mad po 'dug kyang thams cad rje'i gsung bzhin mdzad pa yin zhing /
bla ma gong ma rnams kyis gsung 'bum gyi gras su bcug par snang bas 'dir bgrangs pa yin no / /
gong gi rten 'brel bstod pa /
tshangs cod ma /
bstod sprin rgya mtsho /
'chi med grub pa ste bzhi la bstod chen bzhir bshad /
yang rje btsun phyag rngor bas bskul ba'i ngor mdzad pa'i ka ma la shI la'i sgom rim tha ma'i don bsdus zhi lhag sgrub tshul /
dga' ldan du rten bzhengs dus mdzad pa'i cha @# / /
tshad kyi thig rtsa rnams bka' 'bum du ma chung ces gsungs 'dug /
yang sras mchog rnams kyis rje'i gsung bzhin mdzad pa gzhan yang yod kyang 'dir ma brtsis la /
'jam pa'i dbyangs kyis rje rin po che la gnang ba bla ma dbu ma pas glegs bam du bkod pa 'jam dbyangs chos skor du grags pa ni /
'jam dbyangs dmar po'i rnal 'byor /
'jam ser mngon rtogs /
'di'i rjes gnang /
lus dkyil gyi mngon rtogs dang rjes gnang /
gsang sgrub kyi mngon rtogs rjes gnang /
nang sgrub kyi mngon rtogs dang dbang /
'khor lo'i man ngag /
ral gri'i bsrung ba /
zhi rgyas dbang gsum gyi man ngag /
ngag rno bar byed pa /
grib dang g+ngon sogs bsrung ba /
bsrung 'khor rnam gsum /
ril sgrub man ngag /
sran ma'i las sbyong /
'chad rtsod rtsom gsum gyi man ngag /
las bskrub pa'i sngom /
de'i bshad ba /
dbang sdud man ngag /
drag po'i man ngag /
gdon bgegs 'joms pa'i man ngag /
'byung po'i gnod pa zhi ba'i man ngag /
shes rab 'phel ba'i man ngag /
rje btsun ma nag mo'i rtogs pa /
de'i spyin sreg /
de'i dbang chog /
bde mchog dkar po'i tshe sgrub /
sgrol dkar sgrub thabs /
dbang chog /
sku gsung thugs kyi sgo nas nang gdon bgegs dang rmi ltas sogs sil thabs /
rlung sems kyi gnad /
chos rgyal rnam gsum gyi sgrub thabs /
rjes gnang /
sbyin sreg rnams so / /
gzhan yang /
zhi khro sbrags sgrub dang /
dmigs ma rtso ma'i sgo nas sgrub pa'i las tshogs mang du yod do / /
de ltar 'dir bgrangs pa rnams bsdoms na /
bstod pa sogs kyi skod la don gnyis /
bslab tshig sogs lar gnyis /
phar phyin la brgyad /
dbu ma la bcu gnyis /
'dul ba la brgyad /
tshad ma la bzhi /
lam rim la bcu gnyis te /
'di yan ni gtso bor mdo phyogs so / /
yo ga sogs la nyi shu /
gsang 'dus la zhe gsum /
bde mchog sogs la sum bcu /
'jigs byed sogs la bcu dgu /
dus 'khor kha nyer gcig /
sngags spyi la gsum ste /
'di dag ni sngags kyi phyogs so / /
'di kun bsngoms na chos tshan sum brgya bcu gsum yin la /
de'i steng du 'jam dbyangs chos sgrod la so bzhi yod do / / / /
yang bstan 'gro'i don du rje rin po che'i dus nas brtsams te bzhengs pa'i rten khyad par can dga' ldan du bzhugs pa ni /
dngul gdung mthong ba don ldan zhes grags ba 'di'i gtsug lag khang 'di rgyal tshab 'dul 'dzin gnyis kyis legs par bzhengs /
tsan dan gur dang nang gi yol ba dang steng gi bla bre gan gos mngags btags 'di dang /
'phags pa'i gnas brtan @# / /
bcu drug /
dge bsnyen /
rgyal chen bzhi /
gsang 'dus mi bskyod ba dang bcas pa'i si'u thad sku ngo mtshar can 'di rnams ser byams chen chos rje'i slob ma a mo g+ha dang /
bsod nams shes rab gnyis kyi sa tA'i ming rgyal po'i sku tshe zhu'an ti rgyal po'i zla mar gyur pa'i dus su phyag tu byung ba 'dir phul ba yin la /
yol bdar bla bre'i gos kha du ba mi chags pa /
mar dang chu mi 'go ba /
bla brel sngags kyi yi ge thags su btags pa'o / /
tsan dan gyi gur 'di'i mtho tshad ni thog gnyis tsam dang /
rgyar ni ka ba brgyad kyi sa khyon yod pa'o / /
'di'i nang du bzhugs ba'i du bzhugs pa'i dngul gyi rnam rgyal mchod rten ni rje rin po che'i sku gdung ma nyams bar bzhugs su gsol nas /
rten byin rlabs can mang pos gtams par mdzad pa /
tshul khrims kyi dri dang ldang ba /
snying nas dad pas gsol ba btab na 'khor ba spyi dang khyad par ngan song gi sdug bsngal mtha' dag las skyob ba /
byin rlabs shin tu che ba ste /
dga' ldan gyi rten gyi gtso bo ni 'di yin no / /
sngon o'i rod kyi dmag bod du song ba'i dus su dbang zhig gis dbang chen gyis zhal phye nas bltas pas /
rje'i sku cung zad kyang ma nyams bar bzhugs nas 'dug zer ro / /
phyis khri thog lnga bcu ba dge 'dun phun tshogs kyis dngul gdud rang gi phyi nas gser ljang brdungs kyis gtum san gser gdung du bsgyur pa yin no / /
bskal pa 'jig pa'i tshe mchod rten 'di ni lha'i gnas su byon te lha rnams kyi rten du 'gyur bar gsungs /
'di'i g.yas kyi rnam rgyal mchod rten ni /
rje'i sras kyi thu bo khri thog gnyis pa rgyal tshab dar ma rin chen gyis gdan sa lo bcu gsum mdzad nas /
rang lo re dgu pa chu byi la gshegs pa de'i gdung bzhugs pa yin /
rje'i gser gdung gi g.yon gyi rnam rgyal mchod rten ni /
rje'i thugs sras dam pa khri thog gsum pa mkhas grub rin po che dge legs dpal bzang pos gdan sa lo brgyad mdzad nas /
dgung lo nga bzhi pa sa rta lor gshegs ba de'i gdung bzhugs ba yin /
g.yas ngos su rgyal tshab rje'i gdung rten nas mar la rim bzhin /
khri thog bzhi pa zha lu pa legs ba rgyal mtshan /
lnga pa blo gros chos skyong /
drug pa ba so rje drung chos kyi rgyal mtshan /
bkyad pa smon lam dpal legs pa'i blo gros rnams kyi gdung rtan bzhugs /
g.yon ngos su khri thog bdun pa blo gros brtan pa /
hor ston nam mkha' rab khra /
stag phu chos grags bzang po rnams kyi gdung rten bzhugs so / /
rje'i gser gdung gi mdun du rje yab sras gsum gyi sman sku byin chen dang /
bde mchog lha re gnyis 'phrul 'khor gyis 'dab ma 'byed 'jum byed pa'i padma'i steng du bzhugs pa ngo mtsham can gnyis /
rje'i thugs dam rten @# / /
'jam dbyangs dang 'jigs byed /
rje'i gsol lhud dang zhal dgar rnams bzhugs /
tsan dan gur gyi sgo'i g.yas su /
rje sangs rgyas rin chen /
g.yon du sgom sde nam mkha' rgyal mtshan gnyis kyi mchod rten bzhugs /
rgyal tshab rje nas legs pa'i blo gros bar gyi gdan sa pa bdun la 'jam dbyangs gtsang pa bdun brgyud ces grags shing /
yon tan phun sum tshogs pa'i skyes bu dam ba rnams yin no /
\u0f38 /
yangs pa can gyi spug tu rje rin po che zhal bzhugs dus bzhengs pa'i gtsang khang lho ma 'di'i dbus kyi gtso bo /
shu ba pa bdud 'dul lha sa'i jo bo rin po che las sku tshad mtho gang tsam che ba rgyu zangs gser las grub pa 'di'i nang bzhugs 'gangs che ba mtha' yas kyang gsal bar mi 'chad cing rje rang la legs nyes kyi bya ba thams cad 'dis lung ston par mdzad pa /
thub dbang tshul khrims mar grags pa yin /
'di'i bzhugs khang gser zangs las grub pa rgya phigs nyis brtsegs rgyab yol drug 'gyogs /
mdun du 'brug sha 'gyur dang bcas pa 'di ni chos kyi rgyal po pho lta jun dbang bsod nams stobs rgyas kyis dad pas bzhengs ba yin /
de'i g.yon du rgyal tshab rje'i rten 'od dpag med /
mkhas gru ba rje'i rten thub dbang /
dag pa rnam brgyad kyi thu bo 'jam dkar ba dpal ldan bzang po'i gdung rten /
bla ma rin chen 'od zer ba'i rten 'od dpag med rnams bzhugs /
g.yas ngos su /
ba so chos rgyan gyis bzhengs pa'i rgyal ba seng ge'i nga ro /
sems dpa' gnyis bcas /
sdo pa skyid shong pas zhengs pa'i thub dbang /
stag rtse pas bzhengs pa'i byams pa /
skyid shong sprul sku'i gdung rten /
khri chen blo bzang dang rgyas kyi gdung rnams so / /
gtso bo'i g.yas su khri thog da bzhi pa ngag dbang mchog ldan pas bzhangs ba'i dngul gdung /
nga gsum pa rgyal mtshan seng ges bzhengs pa'i dngul gdung rnams so /
\u0f38 /
mgon khang du /
rten gyi gtso bo rdo rje 'jigs byed /
de'i g.yon du gshin rje chos rgyal tsa muN+Ti bcas rje dang nyid kyis bzhengs pa byin rlabs che ba yin no / /
g.yas su mgon po phyag drug pa /
lha mo phyag bzhi ma /
gnod sbyin bzhi'i sku bzhengs zhes zhal chems las byung ba ltar rgyal tshab 'dul 'dzin gnyis kyis bzhengs /
mkhas grub rje'i thugs dam rten rol pa'i stabs kyis bzhugs pa'i mgon po phyag drug pa rnams so /
\u0f38 /
blos bslang lha khang du dbus su gsang 'dus /
shar du bde mchog /
nub tu rjod dbyings kyi blos bslang ste gsum ga rje rin po ches bzhengs pa'o / /
yang brag sgom chen po'i mchod rten sogs mchod rten drug bzhugs so /
\u0f38 /
li ma lha khang du /
gong ma @# / /
grags ba rgyal mtshan gyis rje rin po che la phul ba'i thub pa ba dud 'dul ma /
rdo rje 'jigs byed kyi blos bslang ngo mtshar can /
rje'i thugs dam rten li ma dang gser sku brgya phrag mang po bzhugs /
\u0f38 blo gro sa chos skyong gis bzhengs ba'i gsar ma lha khang du /
rje de nyid kyis bzhengs pa'i thub pa /
dngul gdung /
rje rin po che'i sman sku /
g.yas su thub dbang /
'o dar bag med /
sman bla /
blo gres chos skyong gi gser sku /
g.yon du rgyal ba byams pa /
byang sems gnyis /
mi g.yo ba dgar po 'khor gnyis bcas /
'jam dbyangs /
thub dbang /
yang mchod rten gnyis dang /
gsung rten mang du bzhug so /
\u0f38 bla ma lha khang du /
rje rin po che'i dngul sku gsum /
gser sku gnyis /
sman bla /
paN chen chos rgyan /
jo bo rje /
'brom ston /
rgyal dbang lnga pa rnams kyi sku /
rje'i rnam thar dang jo bo'i rnam thar gyi sku thang /
gnas brtan bcu drug sogs kyi si lu thang nyer drug /
rje'i gsung 'bum bo te bcu drug dam 'byad ma /
gsed gyi bka' 'gyur rnams bzhugs /
\u0f38 bde gshegs lha khang du /
dngul gyi mchod rten brgyad /
dga' ldan khri pa drug gi dngul gdung drug bzhugs /
\u0f38 steng gi bla ma lha khang du /
khri chen dge 'dun bstan pa dang rgyas kyi mchod rten sogs gdung rten bcu bzhugs /
\u0f38 yangs pa can gyi g.yon zung gyi byams khang du /
rgya gar nas 'phur te byon par grags pa'i rgyal ba byams pa /
bum pa'i nang du 'jigs byed lha bcu gsum bzhugs pa'i dngul gdung /
rgyal ba byams pa /
'od dpag med /
rje rin po che'i gser sku rnams bzhugs /
\u0f38 rje rin po che'i gzims khang du /
blos bslang gsum gyi lugs phud la byon pa'i 'ja' tshon ma /
de dus bzhengs pa'i tshe dpag med /
rnam rgyal ma /
gdugs dkar /
'jam dbyangs sogs dang /
li ma mang po /
rje rin po che'i phyag dpe /
na bza' sku chos sogs sna tshar /
bzhugs 'bol phyag dam dang bcas pa /
\u0f38 'od gsal phug tu /
'khor chen gyi blos bslad /
ldebs bris la rje 'od pher ma zhes grags pa'i byin rlabs can rnams bzhugs /
\u0f38 'du khang chen mo'i phug tu /
rjes chos gsungs pa'i seng khri /
byams mgon dang rje rin po che sogs kyi sku brnyan /
steng gi thog tu gser gyi bka' 'gyur bzhugs /
\u0f38 snga mchod khang du /
rje rin po che'i tshems las grub pa'i 'jam dbyang ring bsrel 'phel bzhin pa /
rje'i nang rten gdugs dkar phyag stong ma /
rje rin po che'i 'dra sku mkhas grub rje'i phyag bzo rnams so /
\u0f38 /
gzims chud spug tu /
mgon po rnam sras sogs kyi zhal thang bka' gnyan pa rnams bzhugs /
\u0f38 byang rtse'i gzims khang du /
sngon @# / /
thub dbang glang po cher 'khrungs pa'i dus pa las bzhengs ba'i ston pa 'khor bcas /
rje rin po che bkra shis do kha ma /
rje la 'bri lung chos rgyal gyis rten gnang skabs gsung byon pa'i rdo rje rnal 'byor ma /
nA ro pa rtsi rgyan drug /
dbang gi prog zhu /
dbang bum chu rgyun mi 'chang pa /
gsang 'dus kyi blos bslang /
mkhas grub rje'i nang ten gsang 'dus /
bde me chog /
gshed dmar sogs mar po bzhu gas /
\u0f38 'di'i mgon khang du /
nag po skor gsum sogs mngon mtshan can mang du bzhugs /
\u0f38 bar khang du /
'grel pa bzhi sprags /
lam rim che chung /
sdags rim /
rim lnga gsal sgron sogs kyi bar shir rje'i na bo ches phyag nas mar du gnang ba rnams bzhugs /
gzhan yang yangs pa can gyi 'og tu rje yab sras kyis bstan 'gro la gnor sa'i 'byung po gdug pa can bkug ste mnan pa'i mchod rten gnyis /
phyi'i ba skor lam du /
rje rin po che sa brag la phyag mdzub btsugs pa nas thon pa'i bdud rtsi chu mig /
rje rin po che'i phyag mkhar 'bum pa /
brag la rang byon gyi yi dam chos skyong yig 'bru mang po /
rje rin po che sogs dam ba mang po'i phyag rjes zhabs rjes /
chos rgyal gyi zhal 'bag dang dung dkar bzhes pa'i shul /
rje rin po che'i phyag mdzub kyis brag la bzhengs ba'i rje rang gi sku /
sbyan ras gzigs phyag bzhi pa sogs bzhugs pa yin no /
\u0f38 /
yang gtsug lag khang 'dir rje rin po che'i gdan sa la rgyal tshab rje nas bzung ste /
yon tan khyad par can la mnga' brnyes pa'i bla ma dam pa rnams bar ma char du bzhugs nas bstan pa rin po che rgyas par mdzad bzhin pa yin la /
da lta khri thog re bzhi pa bzhugs pa'i skabs yin no /
\u0f38 /
lha khang chen mo'i shar phyogs su grwa tshang chags pa la shar rtse zer zhing /
de'i bla ma'i thog ma ni /
rje'i 'khor dag ba rnam brgyad kyi nang tshan rin chen rgyal mtshan yin la /
byang phyogs su byang rtse'i grwa chang chags pa'i bla ma'i thog ma ni rgyal tshab rje yin /
yang nyag rong zhes pa'i grwa tshang zhig chags pa'i bla ma'i thog ma mtsho ma dbang rgyal te /
de dag kun gyi thos bsam bsgom pa sogs chos kyi bya ba rnams dar zhing rgyas par bzhugs bzhin pa yin no / / / /
da ni rje rin po che'i ring lugs ji ltar dar zhing bzhugs pa dang /
bstan 'dzin gyi skyes bu ji lta bu 'byung ba rnams mdo tsam bshad par bya ste /
de yang bka' gdams glegs bam las /
byang ri lhun po brtan pa'i rtser / /
byang chub gnas zhs grags pi sar / /
bdag gis byin brlabs seng ge'i sgra / /
sku gdung dam pa der gnas te / /
thugs rje'o 'od zer phyogs bcur 'phro / /
dad ldan brgya phrag du ma sdur / /
shugs rings 'don cing mchim 'byin / /
gsol bsnying nas @# / /
'debs bar byed / /
de la mtho yod dbung yod kun / /
ma yengs da lta byang chub gnyer / /
phyi nas byang chub rnyed dka' bas / /
byang chub mchog la brtson par mdzod / /
de ni rdo rje gdan dang mtshungs / /
lha dang klu dang gnod sbyin dang / /
mi dang dri za dag gis mchod / /
gang nas ltas kyang lha nga der gsal / /
bdag gi sprul pa dam pa cig /
res 'ga' dge slong nyid du sprul / /
des ni gnas de skyong bar byed / /
res 'ga' byis pa'i gzugs su 'ong / /
res 'ga' dbul phongs sprang po'i gzugs / /
res 'ga' byol sang bya khye'i gzugs / /
res 'ga' gsol 'debs dbyangs kyi gzugs / /
res 'ga' yig 'bru gzungs kyi gzugs / /
grags pa can ni dge slong ngo / /
bstan gnas bar du yang yang 'od /
de ni rgyud ba nyid dang mtshungs / /
khrims ldan de yis byin brlabs shing / /
skyes bu gsum ni don gnyer ba'i / /
bya ba myong ba brgya phrag tsam / /
gnas der bsam gtan sgom par byed / /
de la'ang cung zad lta bas gnod / /
'dod yon bdud kyi g.yab mo 'gyur / /
bsam gtan chags sdang dag la 'chong / /
'on kyang sprul bas byin brlabs pas / /
lha dang bcas bas mchod pa'i gnas / /
bkur 'os nyid du nges par 'gyur / /
mdor na gnas mchog de dag tu / /
dang po bzhi grwa nas bzung ste / /
tha mar stong khrag phyed dang gsum / /
bsrang phra gsum ldan shAkya'i sras / /
'gro ba kun gyi mgon du gyur / /
gnas der phyogs dang phyogs mtshams nas / /
'dun ldan dpag med 'du bar 'gyur / /
spyir yang las can phyogs bcur 'phro / /
phyi yi rgya mtsho dag dang mtshungs / /
chu bo brgya yis gang mi nus / /
de tsam zhig gis dma' mi nus / /
zhes gsungs ba ltar te /
de'i don cung zad 'grel na /
byang ri zhes sogs ni dga' ldan gyi gnas kyi dbyibs dang /
rje rin po ches ma 'ongs dus kyi slob ma rnams kyi chos la gegs byed pa'i bdud bcom nas rdo rje 'chang gi go 'phang mngon du mdzad pa'i gnas bstan pa'o / /
bdag gis byin brlabs zhes pa ni rgyal po srong btsan sgam po khrir bzhugs pa'i gnas ni dga' ldan gyi ri 'di yin zhing /
de dus phyogs bcu'i sangs rgyas thams cad kyis me tog gi char 'bebs pa sogs kyis byin gyis brlabs pa yin /
seng ge'i sgra zhes pa ni rje rin po che sa mdo sngags kyi chos mang du gsungs nas bshad sgrub kyi bya ba rnams dang zhing rgyas pa'i don no / /
sku gdung der gnas pa ni rje'i gser gdung chen mo bskal pa'i bar du 'go ba'i don du bzhugs pa'i don no / /
thugs rje'i 'od zer sogs sho lo ka gcig ni /
rje'i thugs rjes sems can thams cad las phan thogs pa dang /
dad ldan mang po 'dus nas bsod nams gsog pa'i don no / /
de la @# / /
mthu yod sogs sho lo ka gcig ni /
rje'i bstan pa la zhugs pa'i mkhas pa rnams kyis chos la 'bad nas byang chub 'thob pa dang /
'gro pa rnams 'dren ba'i don no / /
de ni rdo rje gdan dang mtshungs / /
zhes pa ni ston bes bdud bcom pa dang mtshungs par rjes bdud bcom pa'i gnas ni rdo rje gdan gnyis pa yin zhing /
rje nyid rgyal ba gnyis pa sangs rgyas yin ba'i don no / /
lha dang glu sogs ni sems can thams cad kyi mchod gnas su 'gyur ba'i don no / /
gang nas bltas kyang lhang nger gsal / /
zhes pa ni rje'i mtshan dang dga' ldan dang se 'bras sogs grags che ba 'di'o / /
bdag gi sprul kha pa dam pa gcig /
ces sogs rkang ba bcus sprul pa du mas 'gro ba'i don mdzad pa dang /
bstan gnas bar du zhes bas bstan pa lo stong du gnas ba dang /
'brom ston gyis bdag gi sprul pa zhes pas rje rin po che ni spyan ras gzigs kyi sprul bar bstan no / /
de ni rgyud ba nyid dang mtshungs / /
zhes sogs rkang pa lnga ni rje'i slob ma rnams rje nyid dang mtshungs par mkhas btsun bzang por 'gyur ba dang /
rnam g.yeng spangs te lam rim bsgom pa po brgya stong du 'byung ba'i don no / /
de la'ang cung zad lta bas gnod / /
ces sogs rkang pa drug ni bar bar du las smon log ba dag gi lta spyod kyis gnod pa sogs byung yang /
rje'i byin rlabs kyis zhi zhing gtsang bar 'gyur ba'i don no / /
rje'i rnam thar ngas bris su bkod pa'i ngo sprod rnam bshad rje nam mkha' 'od zer gyis mdzad pa las /
'dod yon bdud kyi g.yab mo 'byung / /
zhes pa /
lha'i bu'i bdud ni 'dod yon gyi longs spyod dang snyan grags sogs yin pas de 'byung bar lung bstan ba bzhin /
longs spyod chen po byung bas klog pa thos bsam dang /
spong ba bsam gtan la gnod dogs nas /
de'i skyon dag /
ba'i phyir yangs pa can gyi mdun ngos su mchod rten chung du zhig mdzad pa yin no zhes gleng ngo / /
zhes gsungs so / /
mdor na gnas mchog de dag tu / /
zhes sogs rkang pa lnga ni rje'i slob ma bslab pa gsum ldan gyi byang sems nyis stong lnga brgya 'byung ba'i don no / /
gnas der zhes sogs rkang pa drug ni se 'bras dge gsum sogs la dge 'dun mang po 'du ba dang /
bstan 'gro'i don mdzad pa sogs rgya mtsho chen po dang 'dra par bri gang med par gnas pa'i don no /
\u0f38 /
de ltar rje rin po che'i gsung gi bdud rtsi myangs pa /
bslab pa gsum dang ldan pa'i mkhas grub /
mdo sngags kyi chos phyogs bcur rgyas par byed nus pa'i skyes bu dam pa dpag tu med cing /
lha glu sogs mi mthong ba'i gnas rnams su yang rje'i bstan ba dar zhing bzhugs pa ni gong gi lung bstan las phyogs bcu zhes gsungs pas go nus so / /
der ma zad 'dzam gling @# / /
'dir yang nub phyogs rgya gar gyi yul nas shar phyogs rgya ma tsho'i 'gram gyi bar du dge lugs kyi dgon sde ji snyed yod ba dang /
dge 'dun ji snyed yong ba ni kun gyis shes pa ltar yin pas /
de dag gi grangs dang yon tan gyi tshad ni bshad par ga la nus /
'on kyang rje'i zhal nas dngos su chos thos pa'i slob ma'i gtso bo rags rim tsam cung zad brjod par bya'o / /
de yang chos gsan pa'i bla ma bzhi ni /
dbu ma pa brtson 'grus seng ge /
lho brag grub chen nam mkha' rgyal mtshan /
reng mda' pa gzhon nu blo gros /
bra gor mkhan chen chos skyabs bzang po'o / /
rje rin po che der bla ma 'di bzhis phan tshun chos gsan pa yin no / /
de dag las lho brag grub chen ni /
chos rgyal khri song lde btsan gyi chos blon shud bu dpal gyi seng ge'i gdud rgyud /
yab slob dpon bsod nams bzang po dang /
yum rin chen rgyan gyi sras su 'khrungs /
rigs rgyud 'di ni ston ba shAkya'i rgyal po dang gdung rgyud gcig pa shAkya ri brag pa'i bgyud pa yin /
lam rim brgyud pa'i bla ma nam mkha' seng ge /
de'i tsha bo nam mkha' rgyal po /
de'i tsha bo seng ge bzang po /
de'i tsha bo rgyal sras bzang po /
de'i tsha bo ni grub chen 'di'o / /
bla ma 'dis dgung lo bdun pa la khu bo mkhan chen rgyal sras pa nyid la dge bsnyen gyi sdom pa bzhes /
dgung lo bcu pa'i dus su lu po rgyal sras ba'i drung du /
sne'u zur pa nas brgyud pa'i lam rim /
bya yul ba nas brgyud pa'i lam rim sogs chos bka' mang du gsan /
bco lnga la 'dul ba'i slob gnyer mdzad cing /
bcu bdun la 'chad nyan mdzad /
bcu dgu la lha sa phyogs su byon nas /
rgya ma rin chen bkra shis rgyal po'i drung du bsnyen bar rdzogs shing lam rim sogs chos mang du gsan /
rje rin po che dang mjal ba'i skor ni gong du brjod zin /
sku tshe phyi ma rgya gar du rgyal po 'dod pa'i snying por 'khrungs nas sku tshe de la rnam smin gyi lus 'ja' lus su 'gyur bar gsungs shing /
de'i rjes la lcang lo can du dpa' bo chen po chos kyi rdo rje zhes par 'gyur /
deng mi lo drug cu las mi bzhugs te /
dpal phyag na rdo rjes bskul nas chos kyi rdo rje'i slob ma rnams dang /
rgyal po 'dod ba'i snying po dang /
grub chen las kyi rdo rje nam mkha' rgyal mtshan la chos kyi 'brel ba yod pa bu slob rgyud 'dzin dang bcas pa bde ba can du sangs rgyas 'od dpag med kyi zhabs drung du skye /
der grub chen rin po che'i mtshan rdo rje snying po zhes par 'gyur zhing /
de nas rgyal ba 'od dpag med kyis bskul te /
byang shar mtshams kyi zhing khams rdo rje 'od zer bkod pa zhes ba'i zhing khams su byon nas de'i mtshan la byang chub sems dpa' legs pa'i blo gros zhes par 'gyur la /
de la chos kyi 'brel ba dang mos pa gting nas thob pa thams cad der skye bar @# / /
gsungs /
gzhan yang grub chen rin po che'i snyan pa dang yon tan dang mtshan thos shing brjod pa dang /
rab tu mos pa rnams rdo rje snying po can dang padma 'od zer can gyi zhing du skye bar nges pa yin zhes lung bstan pa yod gsung /
des na grub chen nam mkha' rgyal mtshan las kyi rdo rje dang /
rje blo bzang grags pa'i rjes 'dug rnams kyis /
lho thag grub chen la gsol ba 'debs pa gal shin tu che ste /
grub chen rin po che'i zhal nas /
'gro ba dga' zhing skyid pa'i dus na yang / /
las kyi rdo rje la gsol ba thog /
skyid pa rgyun du 'ong ba yin / /
dbang po skyon chags byung na yang / /
las kyi rdo rje la gsol ba thob / /
'phral du phan pa thob par 'gyur / /
me tog mar me mthong ba'i tshe / /
las kyi rdo rje la mchod par phul / /
nga yis bdag gid byed pa yin / /
mu ge 'khrug long sdug bsngal byung na yang / /
las kyi rdo rje la gsol ba thob / /
sems la bde ba ster ba yin / /
bgegs dang bar chad byung ba'i dus / /
khas kyi rdo rje la gsol ba thog /
rkyen ngan rang sar grol bar 'gyur / /
'chi ltas dbugs rnams sdud ba'i dus / /
las kyi rdo rje la gsol ba thob / /
bar do'i 'phrang la skyel mar sa byid / /
nga'i ming bzungs ba tsam gyis byin rlabs dpag med 'ong bas /
deng yang nga'i ming nas bzungs nas nga la gsol ba 'des sa pa gal che /
lcang lo can du phyin pas chog /
gus par gyis la gsol ba thob / /
ces gsung zhing /
gzhan yang 'di skad gsung /
da yi ming la gus pa su skye bas / /
lha yul dag tu chos la spyod par 'gyur / /
rigs bzang longs spyod che ba'i dpal du 'gyur / /
ra kha su gus phyag na rdo rjes kyang / /
rjes su 'dzin cing sdug bsngal sel bar byed / /
ces dang /
bdag la mos pa thob pa'i gang zag des mtshams med ba lnga'i las byas kyang /
bdag padma 'od zer bkod pa'i zhed du skyes ba'i tshe bdag gi 'khor du nges par skye ba yin /
zhes sogs mang du gsungs bas mtshan tsam thos pa yang skal ba bzang ngo /
\u0f38 /
bla ma chos skyabs bzang po ni /
byis ba chung du'i skabs su ya ba kyis rgyab la bsnams nas mtsho sna ba gsung chos 'chad sar byon pas /
rlung po glo bur du langs nas mtsho sna ba'i sku chos /
byis pa chung du nga la bkab bas chos gos kyis skyabs pas chos skyabs bzang por mtshan btags /
'di la rje btsun bla ma tsong kha pa chen pos /
bo to ba nas dol ba la brgyud pa dang /
po to ba nas shang ba pa la brgyud pa'i lam rim ste bka' gdams gzhung ba'i chos skor rnams legs par gsan no / /
\u0f38 gyag rdor gyis lung bstan pa'i sras gsum ni /
rgyal tshab /
'dul 'dzin /
mkhas grub gsum mo / /
rgyal tshab mkhas grub gnyis ni 'jam pa'i dbyangs kyis kyang lung bstan pa yin zhing /
rje yab sras @# / /
gsum zhes lhan cig tu bsgom ba'i bla ma'i nal 'byor dang /
thad ka la'ang mnyam du bris pa'i sol yod pa sogs la brtag dgos so /
\u0f38 /
de dag las 'du ba 'dzin grags ba rgya ba mtshan ni /
dbus stod smang du kun dga' zhes pa shing pho stag lo'i khrungs /
rje rin po che 'khrungs nas lo bco brgyad dang /
rgyal tshab rje 'khrungs nas bcu gcig song ba'i lo de yin /
'bri lung nyer gnyis pa la chos gsan cing /
brag tshan du 'dul bar sbyangs /
sngags kyi bla ma yang kha yar bsten nas /
bu ston gyi gzhung mtha' dag mkhyen par mdzad /
rje thams cad mkhyen pa'i zhabs la gtugs te yun ring du bsten nas mdo sbrags kyi chos mang du gsan bas sde snod gsum dang rgyung sde bzhi la mkhas ba'i rtsal thon cing /
lung rtogs kyi yon tan mtha' mas par dbang 'byor /
byang chub kyi sems dang 'dul ba'i bslab pa phra mo nas kyang bsrung bar mdzad /
rje 'dul 'dzin par rje'i bu slob chen po rnams kyis kyang chos gsan /
bslab bya chen mo gsung dus /
rje rin po ches '+pal? 'dzin 'di lta bu rgya gar na'ang dkon zhes bsngags pa mdzad /
bla ma chen bo 'dis rang nyid kyis gdan sa ma mdzad par rje rin po che'i dgongs pa dang lung bstan dang mthun par rgyal tshab rin po che gdan sar mnga' gsol /
skug dud rin po ches nyams par tsan dan 'ba' zhig las grub ba'i sgrom du bzhugs su bcug /
de yang dngul bre chen bco brgyad las grub pa'i gdung rten gyi bum par bzhugs su gsol te /
gtsug lag khang gi glo 'bur byang mar bzhugs nas mchod ba rgya chen pos mchod par mdzad pa la sogs pa'i bya ba rnams rdzogs par mdzad nas /
rgyal tshab rin po ches dga' ldan nyid du chos kyi rgyal srid bskyangs /
'dul 'dzin rin po ches btsun mo tshal gyi dgon pa btab nas tshogs pa bskyangs pas dge 'dun brgyad brgya lhag tsam 'dus /
res 'ga' spang sa sogs dgon gnas dang /
ri khrod gzhan du'ang bzhubs te 'g+lo den dang thugs dam 'phel bar mdzad /
skabs shig tu tshal gung thang du phebs te bslab bya dang lam rim legs bar gsungs /
tshal gung thang gi dge 'dun thams cad dad tshugs rnam par dag pa dang /
skyes bu chen po'i chos lugs la sbyang bar mdzad pas rje nyid las kyang bka' drin che bar gyur pa yin /
gsung rab rtsom pa'i dbang du byas na dge slong gi bslab bya chen mo /
dge tshul gyi bslab bya /
gzhi gsum cho ga /
gleng 'bum ste 'dul ba'i skor dang /
sngags la rje'i sgrub dkyil rnams la lhan thabs /
rab gnas kyi chog /
'khor lo sdom pa'i phyi rol mchod pa /
gsar 'dus mi bskyod ba'i tshom bu la brten pa'i mdun bskyed kyi mchod thabs /
dril bu lha lnga'i sgrub thabs /
lU i pa'i dkyil chog /
dmar nag gi sgrub thabs /
rdor dbyings kyi @# / /
dkyil chog /
kun rig rnam par snang mdzad kyi chog /
spyod rgyud kyi rnam bshad /
bya rgyud rigs gsum la brten ba'i cho ga'i lag len sogs mdzad cing /
btsun mo tshal du dge 'dun gyi sde bskyangs te /
re gcig ba shing stag la chos kyi dbyings su gshegs /
sku tshe sngon mar bram ze'i khye'u go 'phang bya bar 'grungs ba'i tshe /
sangs rgyas log par dad sel gyi sprul ba rang sangs rgyas gcig la bsod snyoms phul nas skye ba thams cad du rgyal ba kun gyi dam pa'i chos ma lus pa 'dzin pa'i smon lam btab /
de nas sum bcu rtsa gsum du lta'i bu zhi ba'i tog tu 'khrungs /
de nas 'dir 'khrungs shing /
slob dpon yon tan 'od dang /
gtsang pa rgya ras dang thugs rgyur gcig /
ston pa 'jig rten du phebs dus dge slong 'dul ba'i tog /
jo bo rje bod du gdan drangs ba'i nag tsho kho tsA bar gyur /
sku tshe phyi ma dga' ldan du 'khrungs /
de nas skyabs mchog par gyur /
de'i sprul pa gcig ni a mdo ngan stong 'khor bzla ba rgyal mtshan dang yon tan rgya mtsho sogs yin zer ro /
\u0f38 /
bdud sde'i gnyen po 'khor dag pa rnam brgyad ni /
dpal ldan b+nag po /
byang chub seng ge /
rin chen rgyal mtshan /
bzang skyong ste dbus pa bzhi /
rtogs ldan 'dam dpal rgya mtsho /
shes rab grags /
'jam dpal bkra shis /
dpal skyong ste a mdo pa bzhi'o / /
de las 'jam dkar ba dpal ldan bzang po ni /
dang po skyor lung gi dge bshes 'dul 'dzin cig yin kyang /
bya bral gyi phyag phyir byon nas sngags kyi gdams pa thugs nyams su bzhes shing /
rje'i bu chen phal cher gyi bla ma dang bslab bya ston par mdzad pas /
'di'i gsung dge slong gi bslab bya'i zin bris gnas brtan bzang skyong pas mdzad pa gcig kyang yod /
dge ldan 'debs ba'i snga rol tsam der rgyal sde rje dgar gyi ri khrod du mya ngan las 'das bar grags /
de'i gus rabs de mo sprul sku rim byon rnams yin te /
de mo la kha zhes pa'i sa chad dgon sde'i bla mar gyur pas de mo rin po che zhes grags la /
de yang de mo sprul sku dgon mchog 'byung gnas /
dpal 'byor bkra shis /
lha dbang phyogs las rnam rgyal /
lha dbang bstan pa'i rgyal mtshan /
ngag dbang nam mkha' 'jam dbyangs /
ngag dbang dge legs rgyal mtshan sogs sprul sku rim par byon nas bstan 'gro'i don mdzad bzhin pa'o /
\u0f38 /
bzang skyong ni /
'khrungs yul mal gro pa /
rje rin po che 'das nas 'ol khar nyi ma gling btab ste /
rdzing phyi'i gdan sa dang sprags nas e phyogs su'ang 'gro don mdzad cing /
zin bris dang rtsom ba'ang ci rigs snang /
'di'i slob ma lhun grub rgya mtshos rtsis kyi yig cha ba da dkar zhal lung btsams so /
\u0f38 /
rtogs ldan 'jam dpal @# / /
rgya mtsho ni /
rje rin po che las lo gcig gis snga pa'i me spel la mdo smad tsong kha'i ma thil du 'khrungs /
rje rin po che tsong kha'i lung lag cig tu 'khrungs pa yin gsungs shing /
dgung lo bco brgyad tsam la dbus su phebs /
gzhon nu nas chos kyi bag chags sad pas zla ba sgron me'i mdo sogs thugs 'dzin dang rgyun du zhal 'don mdzad la /
chos rje zho lung mtsho kha pa'i drung du sbyor drug gsan /
de dus mdo thugs la yod pas khong gi grub mtha' dang mdo bstun nas zhu gtugs mdzad /
de nas rje rin po ches bde ba can du rgyud bla ma gsung gin 'dug ba gsan du byon bas legs par go ba byung gsungs /
de dus na khrid skyong 'dod kyang rje'i zhal ta la tshad ma nyon gsungs pas /
slob dpon dkon seng la tshad ma bslabs /
grwa skor gyi gzhung Tika grwa dgon du sprel /
stag lung lo ts+tsha ba la 'khor chen gyi dbang sogs kha yar gsan /
spyan snga dbal pa'i drung du bu ston chos 'byung sogs gsan /
de dus nas mthun 'jug skyungs te chig tshugs 'ba' zhig mdzad /
da nas brag tshab mkhan po dge 'dun rin chen ba la bam po lnga bcu pa dang mdo rtsa gsan /
rje'i zhal sngar yang gsan te phyags len dang bcas pa zhib par mdzad /
phan phyin gtsang nya dbon ba'i grwa ba sa skya'i bla ma kun dga'i gdan sa pa gcig la nyan gsungs /
de nas dpal ldan bla ma'i slob ma yon tan bzang po'i drung du /
lam 'bras sogs gsan /
bla ma 'di de dus rtsa rlung la dbang thob pas rlung sor rtser 'drongs shing bskyed rdzogs la nus pa thon /
bum pa can tshad la phebs /
drod skyes pas gos gcig rkyang mdzad /
bla ma'i zhal nas /
bde mchog 'di byin rlabs che bas sgrub pa po gzhan la'ang gsal po 'ong /
de dus gsal snang kyang byung gsungs /
de nas bla ma 'di sogs brgyad dang bcas 'ol khar phebs /
bla ma dbu ma pas thog mar bla ma 'di nyid la rje btsun gyi sgrub skor rnams byin gsungs pas rje rin po ches sgrub skor rim can du tshad lus mar gnang /
phyis mgar phug tu gzhan rnams la'ang gnang ste /
bsgrubs pas byin rlabs kyi mtshan ma byung gsungs /
phal cher zhal gzigs byung ba yin /
de dus zhag bdun bdun rje'i zhabs tog byed res bla ma 'dis byed nges gcig la /
dbu ma pa'i lung bstan bor bu zhig /
gzhan rnams kyang bo sa mchod pa bshams te der gsung bar gsol ba btab nas gsungs bas /
thams cad blo 'khrul te rje rin po che dang /
bla ma 'jam dkar ba gnyis la byin pos zhu ba phul te /
dka' thub mdzad du ma bcug /
gzhan rnams kyis shug pa'i dka' thub byas /
tshul khrims la gus pas ril bu'i rta sing bor mi byed bar tshul byas /
gzhan rnams kyis ril bu brgyad cu re bsten /
'di la sum cu tsam res chog pa byung /
@# / /
stag rtse bas chas ka long dar zer te /
de dus thugs skyo shas che drag pas mi dang snang ba mi bstun ci byed bsam nas ma blangs par lo gsum tsam dka' thub byas /
de ltar bdag nyid chen po 'dis bla ma rin po che sgrub ba'i mchod pas mnyes par mdzad do / /
bla ma yun ring du bsten nas gdams ngag thams cad rdzogs par thob /
the tshom gyi dra ba mtha' dag gcod par mdzad /
rje rin po che'i gdul bya 'phren las thams cad sa 'ur rdo 'ur du rdol dus 'di pas rtse gcig tu bsgrub snyam nas mal gro rgyal steng du thog gcig bzhugs /
de nas spangs mkhan bos gdan drangs te /
ri rtse'i khang gcig mor re zhig bzhugs /
de nas slar sa spyan sngas dben gnas se ba rong gi gzims khang phul nas der bzhurkas? te /
spyan sngas gtso mdzad rnams la byang chub lam gyi rim ba sogs chos mang du gsungs /
de nas dgongs bar 'phags pa'i go 'phang ma brnyes bar du chos 'chad pa sogs gzhan phan chung zhing sgrub pa'i bar chad yin snyam nas bug sgo 'dag sbyar gyis dus 'da' bar mdzad /
gser dang bor ba snyoms /
dgra gnyen la nye 'i bsnyoms /
chos brgyad mgo snyoms /
rnyed ba kun snyan grags la blta ba'i 'dod pa ngan pa rgyang der du dor tshe bsam gtan gyi 'khor los dus yol bar mdzad do / /
de dus phag mo gru pa'i tI shrir spyan drangs kyang ma phebs la 'ol kha rdzong dpon sogs kyis rang rang gi bsti gnas su spyan 'dren pa dang /
dben gnas gang bzhed 'bul zhus kyang /
da dben gnas 'dir su gang gi yang ngo 'dzin byed mi dgos pa 'di bzhag nas ci byed gsungs nas ma byon la /
rje btsun 'jam pa'i dbyangs kyi sku dang gsung gi snang ba nam 'dod du 'od ba gcig yod pas dri ba ci bzhed zhus chog pa dang /
rang nyid yon tan la mnga' brnyes pas nang gdon bar chad zhi ba dang /
tshe dang bsod nams rgyas pa dang /
gzhan dbang du sdud pa dang /
drag po'i las sogs ji ltar bzhed ba bzhin 'grub pas rje rin po che dang /
chos rje 'dul ba ba sogs kyis kyang sku tshe bsring ba'i chog dang sku rim ji ltar bsgrub pa sogs thams cad bla ma 'di nyid kyis lung ston cing /
de bzhin du bstan bar phan ba'i bshes gnyen chen po lho brag grub chen la'ang lung bstan pa sogs ci rigs mdzad /
gzhan du don chung du'i rigs la de dag yong rabs tsam yang gleng du mi 'jug bar mtha' sgor mo nas 'gog par byed /
sdug bsngal dang dka' spyad la bzod pa'i mthu che bas dus thams cad du mgo'am gos la me shor ba lta bu'i brtson pa mdzad /
tshogs chos sogs gsung bar zhus dus chos nga rang la 'chang dgos par 'dug /
thog mar mi la snying rje byed ba las rang la snying rje dgos par 'dug gsungs /
chos mi 'chad gsung yang gsung char gnad zab mo 'ba' zhig gsungs /
@# / /
bdag nyid chen po 'di nyid thugs kyi dbyad pa gzhan dang mi 'dra bas /
rje rin po ches kyang khong gi gsung la dogs bron mdzad pa yin par snang na gzhan gyis lta ci smos /
rje'i sku mdun du gshib ba'i bshes gnyen ci rigs la'ang sde ban tsho zhes bka' bkyon /
yang khong tsho shes rab che ste /
da dang pa che zhes gsung /
'ol kha bsam gtan gling du rje rin po ches gsang 'dus kyi bskyed rdzogs gsungs nas bsgom pas /
gco 'khor drug po de kun yid 'gyur ba'i gsal bo byung /
bskyed rdzogs kyi gnad zab mo zhig la tshegs 'khor bshams gsar gyi maN+Dal phul nas zhus pas gnang ste /
bskyed rdzogs la snod bcud thams cad la tha mal gyi snang zhen dgag pa de dgos /
ngas kyang de dus zhag nyi shu rtsa drug tu sbyangs pas byung gsungs /
dgung lo bdun cu lon dus kyang /
khyod kyi zhal gyi padmo dang / /
padma nyi mas kha phye ba /
bung pas mthong nas padma ni / /
the tshom dbyad thag la 'jug 'gyur / /
zhes pa ltar zhal dkar zhing mkhur tshos mtshal gyis byugs pa lta bu /
sku drang zhing sgur 'khyogs sogs med par 'byon bzhud ldang ba yang ba dang /
bde stong gi ting nge 'dzin can la chu nang gi zla brnyan ltar sangs rgyas byang sems mang po rang gis mthong ba yin gsungs pa ltar dang /
sku tshe sngon ma'i smon shugs kyis rje btsun nam 'dod du gzigs par ma zad sangs rgyas byang sems mang po mthong ba rang /
gsung 'byon pa yang yod pas /
bla ma 'di'i de rnams la rje rin po ches kyang brtag dpyad mdzad /
chos kyi dri ba rnams 'byug med du 'ong bas thugs ches nas de don bzhin thag gcod par mdzad pa yin snang /
rje rin po che sku khams bsnyel ba dwangs skabs shig /
rje btsun gyi zhal gzigs pas /
da phyin ched bskyed rdzogs kyi rnal 'byor la 'bad na rtogs pa khyad par can skye /
slob ma skal ldan bdun la'ang rtogs pa khyad par can skye'o gsungs pa la /
rje'i zhal nas /
nyams snang yin /
rtogs ldan pa la dris gsungs pa'i lan khong gi gsung nas /
bskyar ma zhu dgos ba med /
lam de rje'i thugs la 'khrungs pa'i rgyu /
bde stong gi ye shes khyad par ba sngar nas 'khrungs zin /
da phyi'i rkyen zhing skyas kyi pho nyas grogs mdzad pa'ang myur du 'ong bas /
lam de myur du 'khrungs /
rje btsun gsung zhus pas thugs ches par snang /
rje rin po che la phyis lhan skyes kyi pho nyas grags mdzad tshul yang bla ma 'di'i gsung las /
rje'i drung du /
bud med mdzes ma gos yid du 'ong ba gyon pa thang zhwa dmar po la leb 'jog byas ba zhig dus rgyun du 'ong ste lha'i rnam par mi 'ong /
de snod min la sngags kyi gsang ba bstan pa'i skyon yin par snang /
lU i bu'i 'grol pa 'dod 'jo brtsams phyin rdo rje rnal 'byor ma @# / /
la sogs ba'i rnam par 'ong /
grogs khyad par can mdzad pa yin par 'dug /
ting 'dzin pir legs ma la sogs pa'i mchod pa'i glu 'di yang gdangs dang bcas pa gtsug lag khang gi blos bslangs bzhengs dus lha mo rnams kyis 'then gyin 'dug pa gzigs pa yin bar snang zhes gsungs /
de la sogs pa so sor lung bstan pa shin tu mang /
de ltar thun mong dang thun mong ma yin pa'i rtogs pa thams cad thugs rgyud la 'khrungs /
theg chen gyi sbyor lam bzod pa skyes par zhal gyis bzhes pa ni /
de lta bu'i sgrub pa yun ring la dar drag pa mdzad pas rtogs pa khyad par can rang brnyes las che /
zhes zur gyis zhus dus /
gzhan yon tan ci yang med /
phyi ma ngan song du mi @# / /
kho bos smras pa'i rjes su zhugs shig dang / /
tshe rab thun mong ma yin pa bla med kyi sbyor lam bzod par mngon te /
gsung las /
de'i rgyu mtshan ni /
na ning nas 'chi la khad ba cig byung dus /
rlung sdud lugs la brtag na yang ngan song du 'gro ba'i rlung sdud lugs mi snang gsungs pas /
bla med kyi sbyor lam bzod pa sems dben mthar thug gam sgyu lus la sleb pa lta bu'i gsung ste bsam gyis mi khyab pa kho nar snang /
'di dag la spro rgyu mang yang gsang sgrogs su gyur dogs nas ma smras /
de nas gnas der dgung lo bdun cu rtsa gsum bzhes pa sa pho spre'u lo zla ba gnyis pa'i sgrub mchod sdar nas tshugs gsungs nas /
tshes gcig btsugs pa'i nyin bde bar gshegs /
sku gdung ril por spang sa ba rnams kyis dang rten du gser 'bum bzhengs te bzhugs /
rje gshegs nas lo dgu song ba de yin /
de'i sprul sku'i rabs ni rgyal sras sher 'phel dang /
rje don yod pa sogs so /
\u0f38 /
ri khrod du 'byon pa'i snga rol gyi sras bzhi ni /
tsha kho ngag dbang grags pa /
a mdo grags pa blo gros /
ldong ston ye shes dbal /
sha ston dge bshes so / /
de las cha kho dbon po ni /
tsha kho rgyal po'i rigs su 'khrungs shing /
dbus gtsang du gsung rab la sbyangs bas mkhas grags shin tu che /
bskyed rdzogs kyi ting nge 'dzin brtan po mda' zhing /
lta ba log pa du ma dus re la'ang tshar bcad pa ste /
nyid kyi gsung gi yig chung las /
brgya phyeng mkha' spyod gnas su badzra muH. zhes gsungs nas /
dgon mdo smad kyi phyogs na che ba'i dgon sde mang du btsugs te ja phu stod du dar tshang lhun grub gling zer ba'i dgon pa dang /
ja phu'i sked na ba mgon dgon ba dang gnyis da lta 'ang rgyas shing /
ja phu'i smad na sum mdo dgon btab pa deng sang mi snang /
dmu ge'i khog nad mu ge dgon yang btab par grags la chung du mang skad /
rgyal mo rong du yang dgon sde btab nas bstan pa rgyas par mdzad cing /
de la rje rin po che yang shin tu dgyes ba zhig ste /
@# / /
kho bos smras pa'i rjes su zhugs shig dang / /
tshe rabs kun du spyod dang smon lam kun / /
mtshungs par spyad de nam zhig sangs rgyas tshe / /
bdud rtsi'i bgo bsha' thog mar spyin par bya / /
zhes gsungs la /
de yang 'phags yul gyi dpal 'bras rdo rje dang /
rdo rje dril bu ba sogs dang rgyud gcig cing /
sku'i skye ba phyi ma la kun mkhyen legs pa don grub dang /
de'i phyi ma la dga' ldan mkha' spyod du 'tshang rgya bar gsungs so /
\u0f38 /
grags pa blo gros ni /
gsar bdag gis /
grags pa blo gros yon tan rmad du byung / /
rang rgyud smin grol theg chen sa ru 'jog /
ces lung bstan la sa thob par bshad pa'i bdag nyid chen po gcig yin no /
\u0f38 /
dge bshes sha ston dang /
ldong ston dge bshes chen po yin pas /
rje la dus gcig tu po ti mang bo gsung par zhu mkhan sogs yin /
\u0f38 snyan rgyud gdams ngag gi mgo 'dzin ba'i chos rje gsum ni /
zha lu ba legs ba rgyal mtshan /
blo gros chos skyong /
bso chos rgyan gsum mo /
\u0f38 /
shar byang gi bstan ba'i gsal byed gnyis ni /
shar ba rin chen rgya la mtshan /
hor ston nam mkha' dpal lo / /
hor ston pa 'di ni rgyal tshab rje'i rjes su byang rtse'i bla mar gyur ba yin la /
rin chen rgyal mtshan ni dag ba rnam brgyad kyi nad tshan no / /
de ltar ba skyar nas brtsis pa'ang yod do /
\u0f38 /
'phrin las nam mkha' dang mnyam ba'i bu chen bdun ni /
'jam dbyangs chos rje bkra shis dpal ldan /
mtshungs med chos rje rgyal mtshan bzang po /
rje btsun shes rab seng ge /
thams cad mkhyen pa dge 'dun grub /
tsha kho dpon po ngag dbang grags pa /
stod sher seng /
smad sher sar dang bdun no / /
de dag las chos rje rgyal mtshan bzang po ni /
se ra'i khrir bzhugs pa yin la /
bla ma 'dis gsungs pa'i stong nyid kyi lta ba ni bod snga rabs pa'i phyag chen dang mthun zhing /
rje'i lugs dang mi mthun pas mkhas grub rjes bka' bkyon mdzad /
der bla ma 'dis thugs skyo ba'i rnam pas /
mi rnams phal cher grags ba'i rjes su 'brang / /
blo bzang grags pa dga' ldan gnas su gshegs / /
byams chen chos rje mi dbang gtsug na mdzes / /
rgyal mtshan bzang po gangs ri'i khrod 'di 'khrus / /
zhes gsungs /
bla ma 'di ni smyung gnas brgyud pa'i bla ma dge slong dpal mo'i skye ba yin la /
de yang dge slong dbal mos dang po khyim thab spong byed du mdze nad bzhes pa'i tshul bstan pa na /
rje brtsun 'jam pa'i dbyangs kyi se li kha ra'i gcu ci lag khang du song zhig dang /
khyod rang gi yi dam 'phags ba thugs rje chen po dang mjal bar 'gyur ro / /
zhes lung bstan nas byon bas 'phags ba thugs rje chen bos ngos su zhal gzigs bo bstod brtsams /
@# / /
bsnyung gnas mdzad pas mdze nad las grol /
de nyid kyi thugs dam rten thugs rje chen po 'di bsnams te pha bong kha'i brag nod bu dga' 'khyil 'dra ba'i steng du babs pas /
brag de'i steng du dge slong ma dpal mo'i zhabs rjes gsal bar byon /
'phags pa'i sku brag de'i 'og tu gted du sbas ba /
de rjes dge slong ma dpal mo'i rnam sprul gung du rgyal mtshan bzang pos se ra'i mkhan po mdzad skabs /
nyang bran pa'i ra rdzi nyin ltar ri de la ra 'tsho ba la /
da ma zhig brag de'i 'og tu rtag par 'gro ba mthong bas phug pa'i nang du 'ung rdo 'phangs pas /
zangs kyi skad 'dra ba zhig lhang de byung /
ra rdzis nad du zhugs te bltas pas /
'phags pa'i sku 'di gan rkyal du bzhugs pa la ra ma'i 'o mas ma chod pa rig ste /
der phyin pas 'phags pas gsung byon te /
rgyal mtshan bzang po la nga long gyis gsung pa ltar 'phrin bskyal bas /
de ma thag chos rje nyid pha bas te sku rgyab tu gdan drangs /
lam bar du ngal bso gnang nas bzhugs pas /
'phags pa'i sku 'dis chos mang du gsungs pas /
der bka' bsgo nang zhes grags /
ra mas lung bstan pas ra rdzi'i yu la la ram rtse zhes grags /
'ur rdo rtsa phyag la phog pas snad pa'i shul rim gyis gsos pa da lta gsal bar bzhugs pa lags /
yang skabs shig dga' ldan du byon nas rja'i gser gdung la mjal bar bzhed pa'i tshe /
mkhas grub rjes ma gnang ba'i tshul mdzad /
phyir phebs ma thag mkhas grub rjes slob ma cig btang nas bltas bas /
lha khang gi sgo ma bye ba nyin du nang du bzhugs nas /
rje'i gdung rten la maN+Tal 'bul gyin bzhugs pa mthong /
brtsams pa'i chos ni /
byams chos dang /
dbu ma rigs tshogs /
da ba li skor mang po yod do /
\u0f38 /
mnga' ris sher seng ni /
mang yul stag mo dgon gyi bla mar gyur te bstan pa rgyas par mdzad do /
\u0f38 /
chab mdo sher seng ni /
khams stod kyi sa'i char chos 'khor byams gling gis pa'i dgon sde btab /
'di ni rje rin po che thugs gnyer la 'byon ba'i lam du gnas brtan dang mgon po'i zhal gzigs nas dgon sde 'byung bar lung bstan pa'i gnas yin zhing /
der grwa tshang lnga chags nas deng sang gi bar rang bzhin pa yin no / /
\u0f38 dbus gtsang bstan pa'i sgron me bdun ni /
chos rje dkon mchog tshul khrims /
mkhas pa rgyal dbang kha che /
gnyal rgod rin bsam /
mkhyen rab grags bzang /
gnyal chen shes rab rgyal mtshan /
chos rje dpal seng /
snar thang rab mchog go /
de las rin bsam dang grags bzang gnyis ni r+wa stod kyi 'dus sde bskyangs ba yin /
de yang sngon jo bo rje'i slob ma legs pa'i shes rab kyis btab pa'i gsang phu grwa tshang bdun chags /
de yang dge lugs la 'ga' zhig gis zur grwa tshang bdun chags /
de yang dge lugs la 'ga' zhig gis zur za byas bas /
dgon pa'i stong kyi ngos su rdo'i ra ba brtsigs nas tshogs 'chogs pas r+wa stod cas chags so /
\u0f38 /
dpal seng ni /
'bras spungs kyi gdan sa gnyis pa yin zhing /
dpal ldan sha wa ri'i zhal gzigs nas chos gsan la /
mgon po'i chos skor la mkhas pa zhig go \u0f38 /
gzhan don lhun gyis grub pa'i sems dpa' bdun ni /
byang sems shAkya bsod nams /
byang sems kun dga' bzang po /
byang sems blo gros rgyal mtshan /
byang sems tshul khrims dpal bzang /
byang sems gzhon nu rgyal mchog /
byang sems rgyal mtshan grags bzang /
byang sems rgyal sras bde 'byung ngo /
\u0f38 /
rgyal po chen po'i bla ma gsum ni /
byams chen chos rje /
byang rang ma /
legs bzang ngo /
\u0f38 /
mang thos mkhas pa bzhi ni /
ma gcig dpon po nam mkha' dbal /
yang rgyab dpon po bsod nams rnam rgyal /
zhwa lu pa bkra shis rgya mtsho /
mus srad pa blo gros rin chen no / /
\u0f38 dar chen brgyad ni /
zhang zhung tshes dbang grags pa /
gu ge ngag dbang grags pa /
lho pa rgyal mtshan seng ge /
bla ma dpal ldan pa /
'dan ma yon tan dpal /
mdo smad pa bsod nams shes rab /
rong po lce nag /
mdo smad pa 'ong zer ro /
\u0f38 /
lo chen gnyis ni /
'go sa lo gzhon nu dpal /
stag lung lo tsA'o /
\u0f38 /
sa skyong drug ni /
rin po che dpal ldan pa /
rin po che bsod nams bzang po /
rin po che byang chub rdo rje /
rin po che bsod nams rgyal mtshan /
'bri lung rin po che don grub rgyal po /
stag lung rin po che bkra shis dbal 'od do /
\u0f38 /
bstan 'dzin bcu gnyis ni /
chos rje sher 'byung ba /
rgyal ba rin bsam ba /
byang gling grags rin pa /
mnga' ris bsod nams rin chen /
'jam dbyangs rin rgyal /
gu ge sangs rgyan /
'jam dbyangs rin grags /
dmar khams grags bzang /
slob dpon brtson grags /
slob dpon legs ldan pa /
bla ma stag leb byang rgyal ba /
bla ma byang dpal pa'o /
\u0f38 /
mkha' spyod grub pa'i gdung rabs gnyis ni /
spre zhing byang dpal pa dang /
rin chen dpal lo /
\u0f38 /
ngo mtshang pa gnyis na /
skyes mchog smon lam ba dang /
ri mi 'babs pa bsod nams rin chen no /
\u0f38 /
spyan snga brgyad ni /
spyan snga kun blo /
spyan snga gzhon 'od /
spyan snga blo rgyan /
spyan snga dpal bzang /
spyan snga nam rgyal /
spyan snga bsod ldan /
spyan snga rin rgyal /
spyan snga rin chen 'phel lo /
\u0f38 /
bla chen brgyad ni /
gud thang chos rje mdzes pa dpal /
@# / /
bla chen nyan shag /
stag leb gu shri dpal don pa /
te'u ra pa ye shas dpal /
mkhan chen chos rgyal dpal bzang /
mkhan chen rgyal bzang /
mkhan chen kun rdor /
mkhan chen byang dpal lo /
\u0f38 /
chen po bdun ni /
chen po grags bzang /
chen po dwags bo /
chen po blo 'phel /
chen po lun rgyal /
chen po bkras rgyan /
chen po 'jam dbyang kha che /
chos sgo ba bkra shis rin chen no / /
dka' chen bcu bzhi ni /
dka' bcu nga da bzang /
'a bal ser dka' bcu /
tso tsha dka' bcu yon tan rgyal mtshan /
lha la dka' bcu /
mthil chung dka' bcu pa don yod /
brag dgon dka' bzhi pa rin chen dpal /
rgyal ba dka' bzhi pa rin chen chos rgyal /
gye re dka' bzhi pa sangs rgyas dbang phyug /
stag phu dka' bzhi pa sangs rgyas bzang po /
g.yag sde dka' bzhi pa bsod nams bzang po /
gro sa dka' bzhi pa /
'tshur phu dka' bzhi pa /
dka' bzhi pa chos seng /
dka' bzhi pa grags pa rgyal mtshan no /
\u0f38 /
jo bo gdan gcig pa bzhi ni /
jo gdan zla ba blo gros /
jo gdan bsod nams lhun grub /
jo gdan legs rin pa /
kong po jo gdan no /
\u0f38 /
gnas brtan drug ni /
gnas brtan chos bzang ga gnas brtan rgyal steng ba don grub dbal /
gnas brtan rgya ma pa dge 'dun rgyal po /
gnas brtan 'od zer bkra shis /
gnas brtan gzhon nu sangs rgyas /
gnas brtan kun 'bum mo /
\u0f38 /
rtogs ldan lnga ni /
ku cor rtogs ldan pa sangs rgyas dpal bzang /
rtogs ldan nam mkha' sho re /
rgod phrug grags pa 'byung gnas /
rtogs ldan ral zhig pa /
bu le nam rgyal lo /
\u0f38 /
rgyal tshab bcu gnyis ni /
dge ldan gdan sar rje dang ma rin chen /
rje mkhas grub pa /
rje zha lu ba /
rje blo gros ba /
rje ba so pa /
btsun mo tshal du rje 'dul 'dzin pa /
'bras spungs su 'jam dbyangs chos rje /
se rang bla ma dang bzang ba dang /
rje gung ru ba /
gsang sngags mkhar du bla ma cog chen pa /
rdzing phyir rje bzang skyong pa /
nyi ma gling du bla ma byang seng pa dang bcu gnyis yod do / /
gzhan yang lha gzigs grags pa rgya mtsho /
rgya ston blo bzang grags pa /
gzhon nu dpal ba /
mkhan po bsam rgyal /
bla ma gser thub pa /
yangs steng rin po che /
zhi blo dbon bo /
drung nam mkha' ba /
bla ma mgon po byang chub pa /
bla ma bsod rin pa /
drud chos 'phags pa /
bla ma shAka rin ba /
bla ma zla ba bzang po /
bla ma chos rgyal mtshan /
rgya ra sangs rgyas ye shes sogs mtha' yas pa byon te /
de dag so so las chos mnos @# / /
ba'i slob ma rnams dang /
de dag gi sprul sku rim byon rnams kyis dgon gsang 'debs pa /
rnying pa gso ba /
chos 'chad pa /
legs bshad rtsom pa /
bsgom sgrub mdzad pa sogs gong nas gong du 'phel nas /
nam mkha'i mtha' dang mnyam pa lta bur bzhugs pa yin pas /
'dir brjod pa ni rgya mtsho chen po nas chu thig gcig blangs pa lta bu yin no / /
shes 'dod dag gis rnam thar chos 'byung rnams su bltas te /
de dag gi rjes su 'brangs nas rang gi 'di phyi'i don kun bsgrub dgos so / / / /
yid la ring nas gnas bcas mun pa'i lag 'gro gdug ba'i lce / /
gnyis pa dang bcas chags dang sdang ba'i glog phreng g.yo ba ltar rno ba / /
dge legs srog 'phrog chen po'i dug gis myur du khyab byed rmongs ba ni / /
rgyal ba'i thugs kyi bum pa las 'ongs legs bshad bdud rtsis 'phrog gyur cig /
rma bya dag gi rna ba la /
dbyar skyes sprin gyi sgra dbyangs bzhin / /
dam ba'i skye bo ma lus pa / /
dam pa'i spyod tshul thos pas tshim / /
de phyir tshig gi ngog pa ni / /
spyod tshul rdzogs pa'i dri bzang can / /
phyogs kyi mdzes ma'i rnab la / /
'byung bar rtsom ba bdag gis byas / /
chen po'i gtam gyi sbyor bas kyang / /
dman rnams yid la brug rdu ni / /
phrag dog me yis btsos ba bzhin / /
zhum ba dag dang lhan cig 'byung /
nyi ma'i 'od zer 'thungs pa yi / /
bad gzhon kha yi bdud rtsi la / /
khros ba'i bung tha glang chen gyi / /
'gram ba'i chang la 'thung thar rtsom / /
de lta na yang bdag gis ni / /
dam pa ri dwags mig can gyi / /
zur phud dag la 'os pa gang / /
ngo mtshar gtam gyi phreng ba bkod / /
gang gi blo gros blo yi bang mdzod ni / /
legs bshad rin chen bye bas gang gyur ba / /
blo chung chad kyis bgrang bar mi spyod pa'i / /
snyan dngags 'byung khungs de las 'di nyid 'ongs / /
gang zhig zab yangs chu gteng bzhi yi tshad / /
shes ldan su zhig tshu thag grangs kyis bgrang / /
de ltar khyod kyi yon tan phung po'i tshad / /
bgrang bas mthu chen kun kyang skyid lug 'gyur / /
'on kyang lho phyogs dri bzhon gyis bos pa'i / /
rkang 'thung mo tog rgyas ba'i snye ma bzhin / /
mgon khyod yon tan bad mo'i dri bsung gis / /
bdag yid buing? ba'i brtan nyams mu cor gyur / /
de phyir kun mkhyen rje btsun bla ma'i yon tan nor bu'i tshags / /
bde legs kun gyi 'byung gnas de nyid bde blag 'thob ba'i thabs / /
phul byung mdzad pa'i rgya chen rgya mtshor bgrod pa'i gru gzings 'di / /
rang gzhan re ba mtha' dag skor ba'i slad du gus pas byas / /
dge ba 'di yis tshe rabs kun du bdag /
gang gi mtshan yang bskal par rnyed dka' ba / /
theg mchog dge ba'i bshes khyod zhabs kyi rdul / /
'bral med @# / /
gtsug phung rgyan du bsten par shog /
deng ni sgo gsum bya ba kun gyis kyang / /
khyod mnyes bgyid pa 'ba' zhig ltur blangs nas / /
de yi mthu las thugs kyi bcud phyung ba / /
khyod gsung bdud rtse'i ro yis 'tsho bar shog /
theg mchog lam gyi gzhung shing byang chub sems / /
yang dag lta ba'i gnad dang rim gnyis la / /
'khrul med nges pa rnyed nas brtson ba yis / /
khyod gsud sgrub pa snying bod byed par shog /
\u0f38 rje thams cad mkhyen pa tsong kha ba chen po'i rnam thar go sla bar brjod pa bde legs kun gyi 'byud gnas zhes bya ba las /
mya ngan las 'da' ba'i tshul bstan pa dang /
sprul ba'i sku'i mdzad pa /
sku tse 'dir brtsams pa'i gsung rab /
sras mchog rnams kyi grangs bcas brjod pa'i le'u ste bdun pa'o / / / /
mang+ga laM / / / /
! / /
kha ? @# / /
rje thams cad mkhyen pa tsong kha pa chen po'i rnam thar las le'u brgyad pa bzhugs so / /
@## / /
bde bar gshegs pa'i gsung rab padmo'i tshul / /
legs par 'byed pa'i blo gros 'od stong ldan / /
srid gsum mkhas pa'i gtsug rgyan rin po che / /
rgyal tshab chos rje'i zhabs la gsol ba 'debs / /
brgyad pa la /
rje thams cad mkhyen pa tsong kha pa chen po'i ring lugs dri ma med pa 'di nyid phyogs dus kun du dar zhing rgyas pa dang yun ring du bzhugs par mdzad pa'i slob ma'i tshogs grangs las 'das pa las 'ga' zung gi rnam thar zur tsam brjod par bya'o / /
de yang rje rin po che'i sras kyi thu bo rgyal ba tsong kha pa'i sku tshab tu dga' ldan gyi khrid bzhugs nas /
bstan pa rin po che gong nas gong du rgyas par mdzad pa'i rje dar ma rin chen pa'i zhal snga nas ni /
rab byung drug pa'i so brgyad pa shing 'brug lo la gtsang gi @## / /
phyogs nya bstod kyi 'bangs mi stong phrag can gyi dpon chen zhig gi sras su 'khrungs /
'brug lo 'di ni bu ston rin po che gshegs nas lo dgu dang /
rje 'khrungs pa'i me bya nas lo brgyad pa yin /
sku na phra ba'i dus su gnas rnying mkhan po rin chen rgyal mtshan las rab byung mdzad /
de nas gangs can pa kun dga' dpal dang /
dka' bzhi pa rin chen rdo rje dang /
rje btsun reng mda' ba sogs la brten nas bka' bstan bcos la sbyangs pas lung rigs smra ba'i mkhas pa chen por gyur te /
ldog long pa kun dga' dpal gyis mkhan po dang /
red mda' pa gzhon nu blo gros kyis las slob dang /
gangs can pa kun dga' dpal gyis gsang ston mdzad nas bsnyen par rdzogs /
de nas sa skya /
gsang bu /
rtses thang rnams su dka' bcu'i grwa skor gnang ste /
legs par spyangs pa'i mkhas chen rnams kyang legs bshad kyis yid 'phrog pa dang /
rigs pa'i nga ro sa spa bkong ba lhan cig tu byas te /
mkhas pa'i mkhas pa rnams kyang nyi ma'i drung gi mar me kho nar mdzad do / /
de yang gsang phur byon pa'i dus su dor ston smra ba'i seng+ge dang /
theg gsum rnam bzhag gi thad du brgal brtag mdzad pas /
rong Tika pa nyi ma'i drung gi mad me ltar mdzad /
de dus rtsod pa mdzad pa'i gsung rnams drung na 'khor pa'i mkhas pa rnams kyis yi ger bkod pa yang yod /
grwa skor grub nas /
rje rin po che de nyid snyan pa che bas /
gnyal stod ra grod na bzhugs pa'i tshe mjal du phebs /
thog mar dri ba mang du mdzad bas /
rje 'dis rtogs ldan la skye ba'i dogs pa 'dra bslangs pa la /
lan gyi spobs pa ma byung bas /
chos kyi grags pa'i rigs lam la brten nas gsung rab thams cad thar 'dod rnams la med mi rung du nyams su len pa'i gang mas pa'i gnad lung dang bcas pa thogs gcig gsungs bas /
de ma thag dbang rnon chos kyi spyan ldan des thugs kyis tshud nas rangs pa'i bde ba dang /
'di ni thams cad mkhyen pa rgyal ba'i dam chos ma lus pa cig car ston pa'i smon kham rlabs po che grub pa cig kho na'o snyam pa'i dang ba drag po @# / /
mnan pas mi non pa gnyis mnyam du 'khrungs shing /
zhabs la gtugs pa'i phyag mang du mdzad /
bdag bla ma rje btsun pha la gnang ba thob nas /
rje nyid zhabs brtan gyi bar sku dang grib ma bzhin du zhabs 'bring du 'brang bas thugs rjes gzung 'tshal zhes dad pa'i nga ro dang bcas zhu ba phul bas /
rje nyid kyis kyang zhal gyis bzhes /
zhabs phyir gyun 'thur nas mdo sngags kyi gsud rab mtha' yas pa gsan pa'i zhor la rje'i drung du bsnyen pa'i sde snod 'dzin pa phal cher legs bshad kyis skyong bar mdzad cing /
lung dang mdon par rtogs pa'i yon tan mtha' yas pa'i gter du gyur pas /
'gran zla thams cad dang bral ba 'di gzigs nas /
rje rin po che zhing gzhan du gshegs khar /
'od gsal lha khang du bu chen thams cad 'tshogs pa'i dbus su /
rgyal tshab rje la na bza' ber thul dang /
dbu pa Na zhwa zhig gnang ste don gyis go bar mdzad pas bu chen gzhan thams cad kho thag chad de / /
sa phag nge ka'i mjug la /
'dul 'dzin rin po ches thog drangs pa'i dge 'dun nams kyis bzhugs gdan seng+ge'i khri'i steng du spyan drangs pa las /
rgyal tshab chos rje zhes snyan grags kyi tshangs dbyang 'og min stug po bkod pa'i bar du khyab ste /
de yang rgyal tshab rje'i dgung lo nga drug nas re brgyad pa'i lcags phag gi lo'i par lo bcu gsum du gdan sar bzhugs /
de'i ring la dge 'dun gyi sbyi khrims dam zhing /
dbyar dgun gtso char byang chub lam gyi rim pa'i khrid dang /
rim gnyis kyi khrid kyang gsungs shing /
'tshams dam par mdzad nas thams cad kyang lam ri pa gyi khrid skyod ba dang rim pa gnyis kyi rnal 'byor la lhur mdzad pa'i spong ba bsam gtan gyi 'khor lo dang /
dbyid dang ston se 'bras gsang gsum sogs phyogs nas byon pa'i sde snod 'dzin pa rnams dang /
gnyug mar gnas ba'i dge 'dun rnams la dka' chen bzhi dang /
dbu ma rtsa 'jug /
drang nges rnam 'byed la sogs pa'i mdo phyogs kyi bshad pa dang /
dpal gsang 'dus /
bde mchog /
'jigs byed la sogs pa'i rgyud kyi bshad bka' dang /
khrid bka' dang /
lung man ngag kyang 'doms par mdzad de klog pa thos bsam gyi 'khor los dus 'da' bar mdzad do / /
de yang skabs 'a gar 'ol kha dang gnas rnying sogs su phebs nas kyang gsung chos gsung /
khyad par lcags phag lo gdan sa chen po der gzhi byes kyi sde snod 'dzin ba stong tsam la gzhung chen mo rnams kyi dka' gnas la dogs gcod dang /
rnam 'grel gyi zhib bshad bka' drin bskyangs /
de nas gsang pa'i bdag pos @# / /
lho zag grub chen la /
rje'i rjes su 'ang khong rang gi thugs khengs pa'i bshes gnyen du ma 'byung /
khyad par du gtsang rang nas bdun 'byung gsungs pa'i gnang dang chos kyi babs byas kyang 'os par dgongs nas mkhas grub thams cad mkhyen pa phyag phyir khrid 'ong ba de /
gser khrir bkod nas rang nyid rgyal khang rtser zur bzhugs mdzad de /
thugs dam zab mo'i rim pa mdzad /
sku che ba'i yon tan yab /
'phral gyi mdzad pa ni /
srid pa'i phun tshogs mtha' dag la thugs logs se longs spyod kyi yo lang dang 'jig rten gyi mthan 'jug mi mdzad pas /
dbyar dgun gyi 'tshams la tshogs su mi phebs bar bsngo rten 'tshams khang 'gag tu 'bul /
brdal lan phyag mdung re gnang bas /
shar ba rin rgyal pas /
sbyin bdag tsho /
sku mdun du ma btang na /
yid mi ches par 'dug zhus pas /
dbu zhwa phud nas nga'i mgo la ltos dang /
long gtam byed long e 'dug gsungs shing /
nyin mtshan khor yug tu bshad sgrub kyi mdzad ba la skad cig kyang mi g.yel ba /
lung gi yon tan mdo sngags kyi bka' bstan bcos mang po'i gzhung tshig zhal thon du bklags shing ga zhung don ma lus ba gdams par shar ba dang /
rtogs ba'i yon tan sdom ga gsum dang 'gal ba'i bcas rang gi ltung ba phra mo'i dri yang med pas tshul khrims kyi dri dang dpag tshad kyi khyon tsam du ldang ba dang /
sems can sdug bsngal gyis mnar ba shas mi bzod pa'i snying rjes spyan chab dang gis 'byung bas mdun na 'khor pa gzhan gyi 'ang blo sna bsgyur nus ba /
thun mong ba zab mo'i lta ba rnam dag dang /
thun mong ma yin pa sgo gsum rdo rje gsum du shar ba'i nga rgyal dang gsal snang brtan po'i bskyed rim dang /
gang shar bde stong gi ting 'dzin dang lha skur 'char ba'i rdzogs rim mnga' bas srid gsum zil gyis gnon pa sogs yon tan rgya che'o / /
de yang snad tshod tsam ste /
thun mong ma yin pa rigs ldan padma dkar po'i sprul par 'dod na /
yon tan gyi tshad sus bshad nus /
rigs ldan padma dkar po ni spyan ras gzigs kyi sprul bar dus 'khor rtsa rgyud du gsungs /
legs bshad kyi rtsom pa yang /
rnam 'grel gyi rnam bshad thar lam gsal byed /
rnam nges kyi rnam bshad chen mo rgyal ba'i dgongs pa rab gsal /
rigs thig gi Tik+ka rin chen gter mdzod /
mdo'i Tik+ka mthar 'dzin gdung sel /
rnam 'grel gyis bcad chen mo /
rigs gter gyi Tik+ka dang /
mngon rtogs rgyan gyi rnam bshad snying bo'i rgyan /
mngon rtogs rgyan gyi lam bsgrigs /
rgyud bla ma'i Tika chen /
dbu @# / /
ma rin chen 'phred ba'i Tik+ka /
bzhi brgya ba'i Tik+ka /
spyod 'jug Tik+ka /
mngon ba kun btus kyi Tik+ka /
phung po gsum pa'i Tik+ka /
ye shes snying po'i bden gnyis kyi Tik+ka /
gsang 'dus 'jam rdor gyi mngon dkyil /
sbyor ba yan lag drug gi khrid rim gnyis myur 'jug sems bka' stsal ba po ti brgyad tsam bzhugs so / /
de nas mya ngan khas 'da' bar nye ba na don gyi gtso bo po ta la nyid sa la gnas pa'i 'og min gnyis par dgongs pa yin na'ang /
rim pas gnas rnying dang /
dam ring chos sder phebs pa la bsnyad btags shing gzhis ka sne'u pas po ta lar gdan drangs /
gzhung ko mdzad nas phebs pas lho ngags kha'i lcags zam dbud pa'i sted du grub thob thang stong pa byon nas /
sku tshe ring po med bas lcags zam 'og la ka ba thong gsungs bas /
ko ba lcags zam gong du chod /
grib che gsungs /
ko ba nas tshur phebs dus snel pas bsu ba la yongs te /
phyag gi phu dud gis tsha phyis mdzad nas tshur 'then grab mdzad pas /
sdig lag de phar bsdus gsungs /
de nas po ta lar skyes ba gsum gyi lam rim la sogs pa'i chos kyi 'khor lo tha ma bskor nas /
sku cud zad bs+cur? ba'i tshul bstan te /
re dgu pa chu byi'i zla ba lnga pa'i tshes brgyad la me tog gi chad sogs ngo mtshar ba'i ltas dang bcas te bde bar gshegs /
mkhas grub rjes sne'u ba la nga'i bla ma'i gdung yang spyan drongs /
zhes bka' gnang bas dga' ldan du spyan drangs pa'i lam bar du yang me tog sna lnga'i char chen pos g.yogs par gyur cing /
zhugs la phul bas ring bsre khe kha dog shin tu 'tsher ba dpag tu med pa byon te /
deng sang yang rgyal tshab ring bsrel zhes mang po'i lag tu brgyud pa sna tshogs snang ngo / /
sku'i rten jo khang du jo bo rin po che'i gser sku chen mo /
thugs kyi rten du dngul gdung chen mo rje bla ma'i gdung gi g.yas na yod do / /
bla ma mchog gi yon tan de lta bu / /
cung zad brjod pa'i dge ba gang bsags pa / /
des ni mgon skyabs med pa'i 'gro ba kun / /
bshes gnyen bzang pos rtag tu skyong gyur cig / / /
gzhung lugs ral pa 'thug pos gnya' khebs shing / /
rigs pa'i gad orgyangs sa gsum 'dar byed pa / /
'jigs med smra ba'i seng ge dge legs dpal / /
mkhas grub chos rje'i zhabs la gsol ba 'debs / /
rje bdag nyid chen po'i nang thugs kyi sras gcig /
dga' ldan gyi khri thog gsum pa thams cad mkhyen pa mkhas grub rin po che dge legs dpal bzang po ni /
rab byung drug pa'i@# / /
nga dgu ba shing ma glang la gtsang stod ldog gzhung byang chub 'og ces par /
byang pa'i dpon zhal de'i rigs su yab bkra shis dpal bzang dang /
yum bu 'dren rgyal mo'i sras gsum gyi che ba mkhas grub chen po dge legs dpal bzang du 'khrungs so / /
'bring ba so chos rje dang /
chung ba bsod gams bkra shis dang sku mched gsum yod /
de yang rje rin po che 'khrungs nas lo nyer dgu dang /
rgyal tshab rje 'khrungs nas lo nyer gnyis lon pa de yin /
chung ngu'i dus nas rigs lam la bag chags sad cing /
mgon po phyag drug pa'i rjes gnang zhus te bsnyan sgrub gtor ma ye ma chag bar mdzad pas /
chos skyong gi bzhon pa phag gi skang mchod g.yog pas tshor ba byung /
gzhon nu'i dus su mkhas grub lha dbang pa'i sku'i skye ba yin par dran pas mkhas grub pa'i mtshan chags /
mkhas grub lha dbang pa'i dgon ba rdo rje gdan yang phul /
gzhon nu nyid nas rin po che 'jam dpal rdo rje snying pos rjes su bzungs te dbang rgyud man ngag bsam gyis mi khyab ba gnang bas rtsa ba'i bla ma bka' drin che shos yin gsung /
de rjes lam 'bras pa ye shes dpal ba rdo rje gdan du mjal bas thun mong ma yin pa'i dad pa skyes te mchi ma mchor /
kyai rdor gyi dbang zhus nas rmi lam btags pa'i dus su bla ma re 'ong kor gyi nang na bzhugs pa'i 'ong kod la aSh+Ta'i sngags gser gyis bris ba lta bu mthong ba dang /
ye shes 'bebs pa'i tshe ting nge 'dzin gyi bye brag mang po skyes /
lam 'bras bskyangs pa'i phyag rgya chen po yi ge med pa'i skabs su bla ma la spyan gsum yod par mthong /
'di la lam 'bras thob man chad 'khrid gang bskyangs ba kun gyi yon tan tsha se rgyud la ma skyes pa ma byung /
bla ma 'di la rdo rje 'chang gi 'du shes las tha mal ba'i 'du shes skye ma myong gsungs /
rje red mda' pa chen po ni /
chos nyid kyi bden pa mngon sum du gzigs shing sku tshe snga ma'i yang bla ma yin pa 'dra gsung zhing /
sku chung du'i dus nas klu sgrub kyi mtshan thos tsa na spyan chab 'chor zhing /
dbu ma'i chos tshig re tsam thos pas 'di lta bu'i chos zab mo ston ba'i bla ma zhig dang mjal na snyam zhing /
bla ma 'di dang mjal man mos gus dpag tu med pa skyes /
mjal ba'i dus kyang nyi ma gsum dus gcig la shar ba'i rmi ltas byung gsung /
lam 'bras pa ye shes dpal dang /
kun dga' rgyal mtshan dang /
rje btsun red mda' ba bstan nas mdo sngags kyi gsung rab thams cad la sbyangs pas rigs pa'i dbang phyug chen por gyur /
de yang bla ma 'di ni skye ba du mar rig pa'i gnas lnga la sbyangs shing /
rje btsun 'jam pa'i @# / /
dbyangs kyis rjes su bzung ba'i mthus sku tshe 'dir yang gzhon nu na tshod yongs su ma smin ba'i skabs nyid nas kyang sde snod gsum dang rgyud sde bzhi'i don la rnam dpyod kyi 'jug pa thogs pa med par gyur te /
gangs ri'i khrod kyi mkhas ba kun gyi mgo bo la bga'i phreng ba ngal gso bgyid pa'i shing rta chen por gyur to zhes grags so / /
de yang mkhas ba chem po 'di dgung lo bcu drug lon ba'i tshe /
phyogs thams cad las rnam bar rgyal ba'i paN+Ti ta chen po 'jigs med grags pas /
sa skya paN chen gyis mdzad pa'i rigs gter zhes pa'i bstan bcos 'di ni nor ba 'ba' zhig tu bshad pa nang 'gal gyi phung po yin 'dug /
kho bos de 'gog ba yin pas lan gdab par nus pa'i sa skya pa su yod ces dril ba sgrags kyang thams cad dpa' zhu ma pa las /
gzhan du lan gdab par nus pa su yang ma byung /
de'i tshe byang ba'i bdag pos /
dam ring gi mkhas pa thams cad bsags te /
lho pa'i mkhan shob 'dis rje btsun 'jam dbyangs kyi gsung rab la dgag pa byed kyin 'dug bas /
khyed rnams kyis 'di bya dan spu btogs pa 'dra ba zhig gyis /
sus byas pa la kho bos bya dga' chen po ster ba yin zer nas /
byang dam ring du gol ba thams cad bsags te /
dam ring gi tshogs pa rgya mtsho lta bu'i dbus su /
phyogs thams cad las rnam par rgyal ba'i paN+Ti ta chen po de nyid kyi stan bshams /
sbyin bdag rang nyid kyang khri la 'dug ste /
de'i mdun sar phyogs de'i mkhas pa thams cad kyang stan la 'khor nas thog mar bshes gnyen don bzang rgyal mtshan pa la sogs pa mkhas bar grags pa mang pos brtsang cing /
paN+Ti ta chen po des thal 'gyur gnyis gsum tsam gyis tshar bcad nas thams cad kyis kyang rigs gter nang 'gal gyi phung po yin par thag bcad do / /
de'i sang nyin sbyin bdag kyang yid rab tu ma bde nas slob dpon rnams bka' bkyon gyis tshar bcad /
da khyod rnams kyi nang na lan 'debs nus ba su yod dris pas khor rnams kyis dka' bcu ba dge legs dpal ba 'di blo gros thogs pa med pa zhig 'dug pas 'di tsong bu bcug na grag ces gros byas te /
de'i sang nyin sngar ltar stan bshams pa'i mdun sar /
mkhan chen pas rigs gter gyi dbu nas mthar chags la bkag /
bdag nyid chen po 'dis skyon spong rim pa bzhin du mdzad cing /
khong rang nyid kyis grub mtha' bzhag pa rnams kyang rigs pa dri ma med pas sun phyung ste /
lan med par mdzad pa'i tshe /
de mdo sde pa'i grub mtha'i nang 'gal yin gsungs pa @# / /
ma gtogs gzhan gsung rgyu ma byung /
mkhas ba chen po 'di gnyis kyis ji ltar brtsad pa'i gsung rnams bshes gnyen don bzang rgyal mtshan pas yi ger bkod pa yod /
mkhas mchog gnyis kyis kyang phan tshun thugs 'phrogs par gyur te /
dus phyis paN+Ti ta 'jigs med grags pas mkhas grub rje la bstod pa bung ba rnam par rtse ba'i rgyud mang zhes pa yang mdzad /
bstod pa da nyid las /
rigs tshul gang gyangs gcig bsgrags pas / /
pha rol dud mo'i sa la brten / /
zhes dang /
rtog ge rno ldan myur smra rnams / /
khyod kyi mdun sar brgal lan gyi / /
gtam la zhugs tshe mgrin pa nas / /
rang srog gis 'gag mi smra thob / /
ces sogs yang dag par bsngags pa yang mang du yod /
yang rje 'dis dam ring gi dbyar chos zhig gi dus su g.yag pa chos rje sangs rgyas dpal ba dang dam ring gi tshogs su rtsod ba mdzad bas mkhas grub g.yag pa yang pham par mdzad 'dug ste paN+Ti ta chen po 'di nyid kyi ngang tshul yin pas ngo mtshar du ci zhig yod /
mdor na rje bla ma 'di nyid ni /
lhag pa'i lhas rjes su bzung zhing /
skye ba mang bor rig gnas la sbyangs pa'i stobs kyis mkhas par rlom ba sus kyang 'di'i mdun sar smra ba'i rdo thogs pa min te /
des na che brjod las kyang /
khyod kyi rnam dpyod sgro ldan ni / /
rnon pos shes bya'i 'ben dag phug /
smra ba'i seng ge mtha' dag gi /
dregs ba'i ral ba ma lus bcad / /
kha la smra bcad rgya byin pa / /
dbyangs can ngo mtshar gyur pa bzhin / /
zhes bsngags pa ni don gnas kho na'o / /
nyer gsum pa la rje rin po che'i snyan bas yid 'phrog ste /
ser chos sdings su rje rin po che dang thog mar mjal bas tshe rabs du mar yab sras yin gras thugs dad chen pos mnyes pa gsum gyis mnyes par mdzad /
rje'i zhal nas /
lam nas rmi lam 'dra byung ngam /
zhes gsung bar /
chu shul du sleb nub gyogs mtshams kun mun pas khyab bas gar 'gro gtol med bar /
shar phyogs nas ral gri'i 'khor lo rtsibs stong can gyi dbus su rje btsun 'jam pa'i dbyangs kyi sku shin tu mdzes pa bzhugs shing rtsibs re'i rtse la nyi ma'i dkyil 'khor re yong ba zhig byung nas thim pas 'dzam gling 'od kyis khyab ba zhig rmis zhus bas /
shin tu legs /
nyid la 'phrin las legs po 'ong ba'i ltas yin /
khyod kyis bla ma 'jam dpal dngos su mthong ba'i gdul bya mchog yin ba'i rtags red /
don la nga 'jam dbyangs yin yang tha mal pa'i rnam @# / /
bar bstan pa yin gsungs shing /
nga'i rjes 'jug rnams kyis yi dam rdo rje 'jigs byed dang /
'jam dbyangs a ra pa tsa na la byed dgos /
'di la rten 'brel zhig yod gsungs /
phyag phul te 'di nas 'jigs byed gnang dgos /
zhus pas yong gsungs nas mkhas grub rje gcig pu kho na ra rje rang gi phyag gis rdul tshon gyi dkyil 'khor bzhengs nas dbang dang rjes gnang man ngag kun rdzogs bar gnang /
de bzhin du gsang sngags kyi skor rkun la zhib par dogs dpyod zhus pas yig chung mang po de yin /
gsung ma lus pa bum pa gang byor gyur cing /
gsang bdag gis lung bstan pa'i rgyal tshab dang /
'dul 'dzin dang /
'jam dkar pa gsum la'ang chos mang du gsan /
de ltar bla ma 'di ni thog mar sa skya'i chos lugs la mthar phyin par sbyangs pa yin kyang /
sku tshe du mar rje rin po che'i sras su gyur pa dang /
sku 'dir yang rje rin po che'i bstan pa rgyas par mdzad pa'i phyir bsam bzhin du 'khrungs pa yin pas /
rje rin po che 'ba' zhig gi rjes su 'brangs te 'chad rtsod rtsom pa sogs kyi sgo nas rje rin po che'i bstan pa la phan pa'i bya ba lhag par mdzad pa'i tshe /
sa skya pa'i phyogs 'dzin du rloms pa rnams kyis phrag dog gi gdon gyis yid dkrugs te /
mkhas grub chos rjes sa skye'i chos lugs bkag go zhes pa'i rdzun tshig phyogs kun du bsgrags par byas /
'o na kyang bla ma 'di'i 'phrin las la cung zad kyang gnod par ma gyur /
de nas gtsang phyogs su byon te nyang stong lcang ra'i gdan sa mdzad pas lcang ra dka' bcu par grags /
byang pa'i bdag po rgyang rtse lde pa rab brtan 'phags pas sbyin bdag byas te /
dpal 'khor bde chen gyi dgon pa btab nas chos grwa chen po btsugs /
gzhan yang nor bu dga' ldan pa /
brang mo che ba /
legs grub pa /
zhi gnas pa /
gser khang gong 'og gnyis dang /
lha lang pa sogs dge lugs kyi grwa tshang mang po'i gzhi btsugs shing /
sde snod 'dzin pa rnams me tog la sbrang rtsi 'thung ba bzhin du 'khor nas gtsang phyogs su rje thams cad mkhyen pa'i bstan pa'i snang byed mdzad pas lha mis smon pa'i skabs der /
sngon tsam nas rong ston shAkya rgyal mtshan pas sngon med pa'i rje yab sras kyi legs bshad la ma bzod nas rje rin po che la rtsod ga na nus /
mkhas grub thams cad mkhyen ba la'ang rtsod mi nus kyang lan cig rtsod pa byed do zhes pa'i tshig tsam gyis sgra bsgrags nas sa skya'i bstan pa bzung do zhes pa'i snyan pa thob tu de nas /
mkhas grub thams cad mkhyen pa nyang stod na bzhugs dus kho bo khyod @# / /
dang lhan cig rtsod pa byed do zhes 'brin yang yang bskur ro / /
de dus sa skya na rje yab sras kyis sa skya'i grub mtha' bkag go zhes 'chal gtam bsgrags shing nus ldan du rlom pa'i blun po snying khams can dag gis gtor ma yang yang 'phangs snang /
gzhan yang kun bzang pas kyang cho 'di'i rnyed bkur dang 'dod pa cung zad ma grub bas rje rin po che la mdo sngags kyi lam rim /
Tik+ka kun gsan kyang dam tshig dang sdom pa rtswa ltar dor nas rje yab sras la ngan smras dang dgag khul gyi yi ge mkhas grub rin po cher bskur ba'i lan smra ba ngan ba 'thag par byed pa'i gnam lcags kyi 'khor lo zhes pa brtsams te de yang rang gi rtags sbyor rnams kyi khyab pa re re nas bshags pas 'khor gsum ka dngos su khas len dgos pa byung bar sa skya'i grwa ba rtog dpyod can dag gis 'khor gsum ngan na smras pas /
dor ba na re /
skyon med /
chos can mi gcig 'dug gsungs pas /
'khor gyis bzhad gad byas pa /
nged kyi dor ba kun dga' bzang po 'di / /
lcang ra chos mdzad ba dang brtsad ba'i tshe / /
'khor gsum brgyad phrag dngos 'gal byas na yang / /
chos can mi gcig gsungs la gsol ba 'debs / /
byas pa da lta'i bar sa dge sogs thams cad kyis rtsed mor smra bar snang /
yang de dag gi skabs shig bdag po rab brtan pas mkhyen bzhin du nA lan+da nas chos rje rong po gdan drangs /
mkhas grub thams cad mkhyen pa dang rtsod pa mdzad par dril bsgrags shing /
mkhas grub rin po ches kyang zhal gyis bzhes pa'i grags pas chos sde rnams nas mkhas pa mang po de bar por lhags par gyur cing /
gnas rnying dang zha lu gnyis nas kyang rtsod dpang gi mkhas pa chen po gnyis kyang spyan drangs /
dpal 'khor bde chen gyi gtsug lag khang gi ka gdung g.yas g.yon la /
mkhas grub rje dang /
chos rje rong po gnyis kyi bzhugs gdan yang grangs mnyam mdzad /
rtsod dpang gi mkhas pa rnams la'ang de mthun gyi gdan bshams te /
gsol ja sogs sbyar grub nas rtsod par thag bcad pa'i tshe /
chos rje rong chen pa yang shin tu 'tshab ste /
gzims khang na stod g.yogs kyang med pa zhig mdzad nas bskor ba drag tu mdzad cing /
spyod lam khad par yang yang 'byon par mdzad ces thos te /
kho bo cag gis sgro btags pa ma yin gyi /
de'i dus kyi slob ma thun mong bdag gleng bar grags /
de nas chos rje rong chen pas sdar rang nyid kyis rtsod pa byed do zhes sgra bsgrags bas mi rtsod ces kyang gsung ma nus la /
rtsod thar bsams ba 'tshe na yang rang nyid byams chos la sbyangs pa cher mdzad ba ma gtogs /
gzhung lugs mtha' dag la ma sbyangs shing /
mkhas grub chen po 'di ni @# / /
mdo rgyud dgongs 'grel dang bcas pa'i don thogs med du smra nus par yang mkhyen nas shin tu mdzad dka' la gtad pa'i dus su rong ston chos rje'i thugs la 'di lta bu yang shar snyam mo / /
mkhas grub 'dis ni byis pa'i tshe na yang /
paN chen phyogs las rnam rgyal pham par byas zhes thos na /
da ni 'di'i blo gros kyi kyon la su zhig gis brgal bar nus /
kho bo ni paN chen phyogs las rnam rgyal gyis rmeg med par byas pa yin no / /
snyam du nges par thugs la shar snyam ste /
mdor na da ni g.yo sgyu bya ba'i dus la babs kyi rtsod par mi nus so / /
snyam du dgongs nas /
mkhas grub rje la ni 'phrin bskur ba /
ngas khyod kyi bla ma rgyal tshab pa pham par byas zin gyi /
da khyod dang mi rtsod do zhes gsungs /
der mkhas grub rjes bla ma rgyal tshab pa pham par byas ma byas rtsod yig yong bas rang re phrad nas lta ba yin /
nga'i bla ma khyod kyi sa pham par ma byas kyi /
khyod kyi bla ma g.yag pa ngam ring tshogs su kho bos pham par byas pa brjed pa yin nam /
kho bo thag ring na gnas pa'i tshe rtsod pa byad da zhes yang yang 'phrin bskur nas /
da rtsod mi nus pa ci byung ba yin /
de bas na mkhas pa'i rkang ma 'dren pa dang lta nyid du rtsod pas ma 'dzol cig ces gsungs so / /
de ltar rgol ba'i dkyil 'khor bshams pa la mngon du phyogs te /
tshogs dung 'bud par brtsams pa'i tshe /
chos rje ring po dpon slob rnams tab tob tu gyur te thog mar slob ma gcig btang nas /
shin tu blun pa des tshig rtsub kyi mtshon gyis rgol ba'i dkyil 'khor bshams pa dkrug ste /
mkhas grub pa rong ston chos rje'i rtsod zlad mi 'os zhes smras te thams du ma zhig gi sgo nas brtsod mi dgos pa'i thabs la 'bar 'dug /
mkhas grub rjes slar yang 'phrin bskur te /
yang na kha sang nas rtsod zer don yang med /
da gnas rnying dang zhwa lu nas rtsod dpang mkhas pa rnams gnyis kyang spyan drangs /
tshogs chen po 'dir 'phebs /
tha na btsug lag khang du gdan bshams pa sogs kyang grub na ci ste mi rtsod /
gting gis rtsod mi nus nad phyin chad rje tsong kha pa dang /
klu sgrub yab sras kyi grub mtha' la phag lab ma byed /
khyod dad gis brtsams ba'i yig cha rnams me la bsreg dgos zhes gsungs so / /
de ltar gsungs kyang chos rje rong pos nga khyod dang mi rtsod do zhes na med la bud ba'i gsung byon te /
sngar rtsad pa byed de zhes 'phrin yang yang bskur ba thams cad rdzun gyi tshig tu chos rje rong po kying kyis bsgrags so / /
der sbyin bdag gis thams cad sta gon byas tshar bas dbang med du rtsod du 'jug dgos par sgras ba la /
@# / /
mkhas grub rjes /
da 'di ltar gyur bas dgos ba med ces bshol bar mdzad /
de nas dpon rab brtan gyis /
'dir rkyen ma tshang bas rtsod pa byed bar mi 'os zhes gzhan ro tsam gyi tshig smras nas /
phyogs gzhan gyi mkhas pa rnams rang yul du phebs par byas /
de la rong Tika pas mkhas grub rje la bka' drin che zhes smras /
de nas tshogs grol ba dang /
gtsug lag khang gi gdan bshams ba sogs kyang bsdu dgos byung la /
rong bo'i bla ma slob 'khor bcas zhum zhing ngo tsha bar gyur /
de ma thag mkhas grub rjes 'du khang gi steng du byon nas thal skad mdzad cing /
phyogs las rnam bar rgyal ba'i tshigs bcad brtsams nas rgya btab ste 'du khang gi sgo la 'byar /
de ltar mdzad pas chos rje rong po 'khor bcas su ma zad /
snang mdzad dad mi bskyod pa zhes pa'i bla ma gnyis kyang dpa' zhum par byas te /
rje tsong kha pa'i chos lugs rnams par ngag pa 'di nyid 'jigs med seng ge'i nga po ltar bsgrags par mdzad do / /
de'i tshe sgo la 'byad ba'i tshigs bcad ni /
oM bde legs su gyur cig /
blo bzang gsung gi legs bshad me tog phreng / /
grags pa'i mdangs ldan rigs pa'i dri bsung can / /
dpal ldan mkhas ba kun gyi mgo bo la / /
ngal bso bgyis pas thub bstan rgyal gyur cig /
theg mchog rigs kyi nus pa mi dman tshogs gnyis rin chen khams las grub / /
rnam dpyod mgyogs 'gro'i rta ljang gis drangs shes bya'i mkha' la thogs med cing / /
gsung rab rgya mtsho'i gos can ma lus rigs pa'i zer gyis snang byed pa / /
sngon med nam mkha'i nor bu de dang me khyer lhan cig ji ltar bgrod / /
'on kyang rong skyes shAkya yi / /
bstan la sdang ba'i yid ldan zhing / /
gshen rab gzhung lugs rgyal mtshan 'dzin / /
byis pa mkhas par rlom pa gang / /
ring na gnas tshe kho bo dang / /
lhan cig brgal lan bya'o zhes / /
gya gyu'i yid ldan drang srong gi /
dmod pa'i tshig bzhin yang yang bsgrags / /
da nas nam zhig 'dir phyin tshe / /
zhum pa bzhin dang skrag pa bzhin / /
gnod pa bzhin dang 'gyod pa bzhin / /
skyabs med bzhin du skyabs 'tsho ba byed / /
dpal ldan zla ba'i 'od dkar la / /
glags chos 'dod pa'i mun can de / /
kho bo'i rigs tshul rdo rje yis / /
gzhom par bya zhes mngon du smras / /
bla ma'i legs bshad nyin byed zer / /
sgrib byed phrag dog rkang 'thung rgyas / /
nyes bshad nags tshal 'khrigs pa khyod / /
da lta thal bar bya zhes smras / /
de tshe skrag ba'i yid ldan des / /
de dag bdag gis ma bkag ces / /
gtol med gyur ba'i tshig smra zhing / /
rdzun gyi lung bur yang yang zos / /
khrel yod ngo tsha'i @# / /
gos dang bral / /
sdom pa'i ska rags lhod pa can / /
blun rmongs slob ma'i tshig ngan gyi / /
yol bas bsgribs pa'i phag tu 'chel / /
phyogs 'dir mkhas pa'i bka' mchid dag bya bar 'os pa min zhes pa'i / /
sbyin bdag tshig la skyabs bcas nas / /
bdag la bka' drin che zhes smras / /
lung rigs rlabs phreng rol pa can / /
sde chen rgya mtsho so so nas / /
mkhas pa gdengs can du ma dag /
gnas 'dir dpang por lhags pa yung / /
de yis gang la mgon bcas pa / /
de nyid tshig gis ngang rang bi / /
chu gter gnas su bskrad byas nas / /
rgol ba'i dkyil 'khor rdzogs ma gyur / /
'di ltar mngon du ma nus pa'i / /
zhu ma tshig smras pa dran byos la / /
phyi nas mkhas pa'i legs bshad la / /
lkog tu ngan smras ma byed ces / /
bdag gis gdams shing tshar bcad nas / /
bden min smra pa lhur len cing / /
ngo tshas gtol med gyur de dag /
lug bong bzhin du mkhas rnams sgrogs / /
bde gshegs bstan pa gangs ri'i su kha na gnas / /
gzhung lugs 'bum phrag ral pa'i lur gyis brjid / /
rigs pa'i mche sder mi bzang stobs ldan pa / /
mkhas mchog gdong lnga'i dbang po kho bo tsam / /
dri med rigs ba'i gang rgyangs gcig gis kyang / /
dregs ldan pas rgol glang bo stong gi snying / /
lko ga mar 'byan pa'i 'jigs ster dge legs dbal / /
bzang po las gzhan smra ba'i seng ge gang / /
zhes lug gi lo zla ba brgyad pa'i tshes bcu la gtsang nyang stong kyi sa'i chad smras pa'o / /
zhes so / /
'di dag ni dpe don sbyar ba'i snyan dngags kyi tshigs bcad yin la /
de yang cung zad 'grel na /
sho lo ka dang bos rje rin po che'i bstan pa rgyas pa'i shing pa brjod nas /
sho lo ka gnyis pas mkhas grub rje rang nyid nyi ma dang /
rong Tika ba me khyer dang dpe don du sbyar ro / /
de yang nyi ma'i pho brang me shes las grub pa dang mkhas grub rje tshogs gnyis las grub pa sbyar /
nyi ma rlung gis mkha' la 'gro ba dang mkhas grub rje'i mkhyen rab thogs pa med ba sbyang /
nyi mas sa chen bo gsal bar byed ba dang mkhas grub rjes gsung rab gsal bar byed pa sbyar ro / /
de la tshogs gnyis ni bsod nams dang ye shes kyi tshogs so / /
rgya mtsho'i gos can ni sa gzhi'o / /
nam mkha'i nor bu ni nyi ma'o / /
de nas /
'on kyang rong skyes sogs sho lo ka gsum las /
rong ni yul gyi ming ngo / /
'grel ba mang po brtsams pas rong Tika zer /
ming ni shAkya rgyal mtshan no / /
rje rin po che'i chos lugs ni shAkya'i rgyal po'i bstan pa dri ma med ba yin pa la /
rong po 'dis phrag dog gis zur @# / /
za bas sdang ba'i yid ldan zhes so / /
bstan ba dang bstan 'dzin la zur za ba ni kla klo dang mtshungs pas /
gshen rab gzhung lugs 'dzin pa zhes so / /
byis pa lta yon tan med kyang mkhas par rlom pa la smad par mdzad nas /
rtsod pa byed ces sngon du smras pa dang /
phyis zhum par gyur ba sogs bstan no / /
dpal ldan zla ba'i sogs sho lo ka gcig la /
mun can ni sgra gcan no / /
des nyi zla bsgribs nas mun bar byed 'dod pa dang /
sgra gcan gyis sngon lha'i bdud rtsi brkus nas 'jungs pa la gnod sbyin lag na rdo rjes de'i mgo 'gems par byas pa dang dpe don sbyar ro / /
bla ma'i legs bshad sogs sho lo ka gcig ni /
rje rin po che'i gsung rab ni nyi ma'i 'od zer dang mtshungs /
rong po'i phrag dog gi sems ni nags tshal 'khrigs pa dang mtshungs pas de nyid rtsad nas gzhom par bya zhes so / /
rkang 'thung ni shing gi ming ngo / /
de tshe skrag ba'i yid ldan sogs kyi sho lo ka ni /
skrag ba'i 'bu srin khung bur 'bros pa dang spyar ro / /
khrel yod ngo tsha'i sogs kyi sho lo ka ni /
tshig dan sma ba la ngo mi tsha ba ni gcer bu dang 'dra /
sngom pa mi bsrud ba na ska rags med pa dang 'dra /
de lta bu'i slob ma btang nas 'thab rtsod byed ba ni yol ba'i phag tu zhugs pa dang 'dra ba'i don no /
phyogs 'dir mkhas pa'i sogs sho lo ka ni go sla /
lung rigs rlabs phreng sogs ni /
'dus sde gzhan nas byon pa'i mkhas pa rnams rang rang yul du byon pa'i don no / /
de ltar mngon du sogs ni /
phyin chad dam pa'i chos dri ma med pa la zur za bar ma byed ces gdams pa'o / /
mkhas grub rjes 'di ltar mdzad pa ni rang nyid mkhas pa'i snyan grags thob par 'dod ba dang /
gzhan sma 'beb par 'dod pa'i kun slong ngan bas ma yin gyi /
rje rin po che'i chos lugs gtsang ma 'di nyid dang zhing rgyas ba dang /
bstan 'dzin gyi skyes bu rnams la gzhan gyi rgol ba dang ba mi 'byung ba dang /
rjes 'jug rnams kyang chos lugs rnam dag yin min gyi khyad par shes nas dri ma med pa'i lam la 'jug par bya ba'i ched yin no / /
de ltar sa skya sogs phyogs gzhan gyi mkhas par rlom par sus kyang mkhas grub rje la rtsod par nus pa'i yon tan med bas /
zhus ldan gyi sgom chen zer ba mtha' dag sa skyar 'tshogs nas mkhas grub rjes bzhugs pa'i phyogs su yang yang zor 'phangs bar byas /
mkhas grub rjes 'di'i gong du gur mgon dang zhal bzhi ba gnyis bsrung mar bsten pa yin kyang /
skabs 'dir mgon po phyag drug pa'i sgo nas mthu bzlog mdzad dgos pa'i mtshan ma byung bas /
de'i sgo nas @# / /
mthu bzlog mdzad cing /
mthu log gi ltas kyang gsal bar byung ngo / /
yang rje 'di dpal 'khor bde chen gyi mkhan po mdzad pa'i dus su /
dbyar chos zhig grol nas ri nang phyogs la ljongs rgyu la byon /
spang gshong zhig tu gsol ja mdzad nas dpon slob rnams gral la bzhugs pa'i tshe /
glo bur du sprin 'dus nas char drag bsam gyis mi khyab pa zhig dang mnyam du kheng dpon slob rnams kyi thad rang du /
nam mkha' nas thog babs byung ba /
de ma thag rje nyid kyis sdigs mdzub mdzad pas steng gi nam mkha' la bsdad nas 'bab ma thub pa de'i dus kyi gral la 'khod pa rnams kyis mthong /
de nas rje nyid kyis grwa pa rnams la da thog 'di phyogs gang la bsgyur gsungs pas /
khong rnams kyis brag ri zhig 'dug pa de la bsgyur bar zhu zhus pas /
rje nyid kyis shangs nas sing sgra dang bcas pa'i rlung gcig bus nas brag ri'i phyogs la sdigs mdzub mdzad pas glog dmar 'khyug cing 'brug sgra drag po yang bsgrags te /
thog de brag ri phyogs la 'khyogs nas brag ri de thal bar byas ba de kun gyis mthun snang du grub pa byung 'dug la /
'di ni thams cad la grags mod kyi /
'on kyang 'jam dbyangs kun dga' bde legs rin chen rgyal mtshan dpal bzang po'i gsung las dngos su thos zhes rje btsun pa gsungs so / /
gzhan yang rje bla ma 'dis pa so lhun grub bde chen la zhig gsos mdzad pa'i tshe /
de'i gtsang khang de na bar skabs shig nas /
smon 'gro rgyal po chags pa zhig byung 'dug pas /
de la rje bla ma 'dis rgyal mngos sogs rten thams cad phyir la bskur nas bgegs bskrad zab mo zhig mdzad pas /
de'i gtsang khang gi nye 'khor na gnas pa'i mi dang khyi la sogs pa thams cad rang dbang med bar dran pas stor te brgyal nas 'gyel ba sogs byung /
zhes rje btsun chos kyi rgyal mtshan gsungs la /
'di dag ni rje 'di'i nus mthu phra mo tsam mtshon pa yin /
da dung 'char par 'gyur or / /
de ltar bl ama 'di ni gzhon nu'i dus nas mkhyen brtse nus ba gang la yang phul du byung ba yid bzhin gyi nor bu lta bu yin kyang /
sde par gyang rtse pas smod pa sogs byas shing /
yon tan med pa'i bla ma g.yo sgyu can dag la bsten pa la thugs khrel nas gsungs pa ni /
sangs rgyas las kyang dkon pa'i gdams pa mchog /
ces pa nas /
las? ba bdag ni re ba lhur mi byed / /
ces gsungs /
de nas ri bo mdangs can du byon /
thugs dam rgyal ba'i gsung rab mdo sngags ma lus pa nyin re dang thun re @# / /
bzhin du gdan thog gcig tu nyams su bzhes par mdzad cing /
sde snod 'dzin pa mtha' klas pa zhig lam de 'dra la 'god par mdzad /
mkha' khyab kyi 'gral ba yangs la'ang de 'dra'i bdud rtsi 'gyed pa'i thugs rje'i gdengs can dang nga po'i zhal rlangs kyis khyab par mdzad pas dgongs pa ltar 'gro don dpag med lhun grub tu 'byung ba chos kyi ngang tshul g.yo bar mi 'gyur ro / /
mdo sngags kyi bstan bcos yang mang du rtsom par mdzad /
chos bzhin du spyor na bstan 'gro'i don lhun gyis grub nas 'phrin las dar ba ni chos nyid yin pas /
rje 'di'i 'phrin las rim kyis rang zhing mkhas pa mtha' dag gi gtsug rgyan du gyur te bstan pa gsal bar mdzad ba na /
rgyang rtse bas gdong shes nas bla ma 'di rang yul du slar 'byon du re bas /
nye gnas la lkog rngan gyi gser sogs mang du byin pa mkhyen nas /
mche ba mi bzang spar mo'i shugs 'chang ba / /
gangs ri 'dzin pa'i gdong lnga'i dbang po ni / /
lcags kyis bcings nas btsog chus 'tsho ba yi / /
sgo khyir byed 'dod mkhas ba'i bzhad gang yin / /
zhes gsungs nas ma phebs /
spyir rgyang rtse sde ba 'di ni rje tsong kha ba la ngan smras byas ba dang /
rang gi dgon ba'i chos grwa bcad pa dang /
rab byung gi grangs lhag pa byung na chad ba gcod pa sogs srol ngan byas ba yang yod zer /
sde pa 'dis mkhas grub rje la dus 'khor las brtsams pa'i dri ba byas pa'i lan mkhas grub rje'i gsung 'bum du yod /
'dis mkhas grub rje la smad ba sogs las brtsams te yi ger bkod pa'i gsung ni 'di ltar ro /
\u0f38 /
oM swasti /
gang gi bka' drin dran pas bdag gi yid / /
shin tu brtan pa nyams pa'i dad ba yis / /
zla med bla ma'i zhabs la phyag byas te / /
rang gi yid la gcags pa'i gtam 'di gleng / /
smras pa /
'di na zab dang rgya che dam ba'i chos / /
dgos 'dod kun 'byung dpag bsam ljon pa yang / /
kha zang don gnyer blun po'i tshogs rnams kyis / /
bud shing ched du chud gzon byed par zad / /
mdo rgyud gsung rab mkha' la thogs med pa'i / /
legs bshad 'od stong ldan pa'i nyin byed kyang / /
dus mthar las kyis sa la lhung ba na / /
rtswa sgron tsam gyi bya ba'ang byed ma yin / /
skyon yon 'byed pa'i blo gros mig long nas / /
blun po'i tshig rjes 'thar las gzhan med pas / /
rang gi lag thogs nor bu rin chen yang / /
phyag dar phung po'i rdo dang mtshungs par mthong / /
sems rta dmu rgod 'phral du dul byed pa / /
phul byung dam pa'i chos kyi dga' ston yang / /
@# / /
ngan skyugs don gnyer khwa ta'i tshogs rnams kyis / /
padmo'i rtsa lag bzhin du 'bad pas grongs / /
sangs rgyas las kyang dkon pa'i gdams pa mchog /
tshang la ma nor sngon med bdud rtsi'i rgyun / /
dka' sbyang ltos med brtse bas byin na yang / /
skal ngan skye bo dug ltar 'gal bar 'dzin / /
rlabs chen lung rigs bshad ba'i gru sbyar nas / /
gzhung lugs chu gter che la legs khrid na / /
blo chung byis ba lta bu 'dir ga ni / /
sgyid lug zhu ma dang 'jigs dang gtol med 'gyur / /
gzhung lugs bshad ba rtswa ltar dor byas nab / /
bsdus pa'i thal phreng mdzub khrid kho na yang / /
don chud las la tshe zad 'gyur mthong nas / /
bdag ni 'di la 'jug ba lhod par gyur / /
thun mong stong nyid gtam yang snod min la / /
'chad pa bkag na bla med theg pa'i lam / /
mi 'dod bzhin du ston pa smos ci dgos / /
de phyir kho bo 'di la'ang sgyid lug gyur / /
lta ba'i mthar thug dbu ma'ang de nyid don / /
bden 'dzin gnyen por bsgom phyir mi slob bar / /
grangs 'dzin phyir dang gang shes tshogs nang du / /
smra phyir 'bad pa bdag 'dzin gsos 'debs yin / /
blang dor gnas dang lam gyi yan lag kun / /
tshad mas gtan la dbab phyir ma yin pa'i / /
mang bo'i dbus su 'gran zla zil mnan nas / /
gzhan dor grub phyir 'bad ba'ang chos min yin / /
gzhung lugs don la cha tsam ma reg pa'i / /
rdzas ldog nas bzung chos can zol 'jog sogs / /
'bad nas slob pa kun slong skyon med na / /
lung ma bstan gyi las su 'gyur ba tsam / /
chags sdang phrag dog 'gran sems drag po dang / /
mi gzugs tshol phyir thos bsam sgom gsum la / /
ji tsam 'bad kyang chos min du ma'i sgo / /
nad pa bsad phyir zas mchog sbyin pa bzhin / /
lto rgyab tsam phyir 'dus pa'i 'khor nang du / /
chags sdang g.yo sgyu 'thab rtsod lhur blangs nas / /
zha ra la sbyor ngag tshig gsum bzlas brjod kyis / /
rang gzhan gnyis ka 'di phyir phung bar byed / /
mkhan slob mched grogs chos dang dam tshig ni / /
mda' ltar 'phangs nas 'du ba'i sgo 'phrog cing / /
dang rdzas phyir rtsod yul 'khor 'joms pa'i dpung / /
ji tsam 'tshogs kyang dmyal ba'i 'dun khang yin / /
dman pa'i gzhung dang mchog tu rnyed dka' lam / /
'chad dang 'doms pa ba thug ste don gnyer ba / /
skal ba med ba'am shin tu blun ba'am / /
snang shas gdon chen snying la zhugs ba yin / /
tshe 'di'am bar do skye ba bdun tsam gyis / /
sangs rgyas 'thob pa'i lam bzang @# / /
thos nas kyang / /
sangs rgyas mi 'dod smra ba ngo tsha nas / /
de la'ang 'di nyid dgos pa'i zol sbyor gyis / /
bgros ngan tshig gsum gshags sbyor cung zad cig /
shes nas long bas long ba 'khrid pa'am / /
zas nor bsgrub phyir phyi ma slos gtong ba / /
'di dag mi yi gzugs brnyan dud 'gro'i phul / /
dam pa rnams kyis tshe 'di blos btang nas / /
zab mo'i man ngag rtse gcig nyams blangs bas / /
don gnyis phul phyin mtha' yas rnam thar la / /
yid g.yos 'dun ba cha tsam mi skye bar / /
da lta'i ston pa 'ga' yi rnyed grags dang / /
slob 'khor rgya chan 'du 'god mang po'i gtam / /
thos pa tsam gyis 'gram chu ldang ba 'di / /
gzhi rtsa gting nas nyes pa'i rtags ngan yin / /
snum zad mar me lta bu'i bstan pa 'di / /
kho bo'i legs bshad go cha blo gros kyis / /
rdzogs ldan bzhin du bya bar nus na yang / /
skal ngan rnams kyis sa 'og gter bzhin sbas / /
nga ni dus la sdod pa med pa dang / /
lang tsho'i dpal yang ston ka'i sprin ltar g.yo / /
skye bo phal cher skal ba med mthong nas / /
mang thos bdag ni gcig bur chos don sems / /
tshe 'di 'ba' zhig don gnyer 'khor nang du / /
chags sdang 'du 'dzis 'da' ba'i go skabs nas / /
rtsod ba lhur len tshig 'ga'i bshad ba la / /
mkhas pa nga ni skyugs pa bzhin du blta / /
rang yul nye du longs spyod kun bor nas / /
rtse gcig dam chos bsgrub par dam bcas te / /
gzhan gyi yul du rnam g.yeng 'du 'dzi yis / /
dal 'byor don med byed pa smyon pa yin / /
chos dang chos min rnam dbye legs rtogs nas / /
da dung chos ltar bcas pa'i gzugs brnyan la / /
chags shing bag med rnam g.yeng lhur len na / /
bdag la sems med gyur ba gdon mi za / /
rgyal ba'i dgongs zab mthar thug rgyal ba dang / /
mtshungs pa'i bla ma'i man ngag legs rtogs nas / /
de don rtse gcig bsgrubs na rang gzhan gyi / /
gtan gyi 'dun ma 'grub par shes bzhin du / /
da dung gzhan zer snyan ngang mi snyan dang / /
don chung tshe 'di'i khe nyen brtsi brtsi nas / /
phyi bshol dang la don med dus 'da' na / /
chos brgyad gdon gyis zin pa'i snying du la yin / /
gting nas nges ba ma rnyed blun bo ngag /
zab mo bsgrub la mi gus mtshar ci yod / /
gting nas zab mo'i lam la yid ches nas / /
de don mi bsgrub de las khrel bor su / /
ci'ang mi shes kha cig tshe 'di la / /
ltos med ba sgrub la brtson pa mthong ba'i tshe / /
nyams len gnad @# / /
la ches mkhas rnam g.yeng gi /
rgyar chud gyur ba shin tu ngo yang tsha / /
de phyir mdo rgyud bla ma'i man ngag don / /
legs par khong du chud pas yid drangs nas / /
nam zhig 'di don bsgrub par 'gyur snyam du / /
mkhas pa nga ni 'di nyid 'ba' zhig sems / /
mi dbang du ma'i cod pan nor bu'i 'od / /
rkang mthil rdul la rtse ba thob pa dang / /
rtswa rtse'i zil bas sen mo nyer mchod pa / /
mkhas pa bdag la phan bar phyi ma 'gyur / /
zang zing longs spyod rmi lam dpal 'byor dang / /
mtshungs par rig cing rgyal bas sang mthong nas / /
mkhas pa bdag ni ba tshu'i mchod yon ltar / /
rnyed bkur gnas la mthun par 'dzin ma yin / /
zag ca'i dbyangs kyis bdag rgyud khengs mi 'byung / /
dus min snyan grags bdud kyi pho nya ni / /
de lta min zhes tshig gi mchod sbyin la / /
mkhas pa bdag ni re ba lhur mi byed / /
mche ba mi bzad sbar mo'i shugs 'chang ba / /
gangs ri 'dzin ba'i gdong lnga'i dbang po ni / /
lcags kyis bcings nas btsog chus 'tshe ba yi / /
sgo khyir byed 'dod mkhas ba'i bzhad gang yin / /
de ltar smras 'di dam pa'i mdzad ba la / /
blta bar 'dod pa'i dge slong dge legs dbal / /
bzang pos mdangs can ri bo'i ngos la ni / /
rang gi rtogs pa gtam du bsnyad ba yin / /
zhes ba'o / / / /
spyir mkhas grub rje 'di ni sku tshe dpag tu med pa'i snga rol nas rje btsun 'jam pa'i dbyangs kyis rjes su bzung ba yin te /
bla ma 'di ab+h+ya ka rar sku skye ba bzhes ba'i tshe /
rje btsun 'jam dbyangs byon nas sgrub thabs rgya mtsho rtsoms gsung ba dang rtsom ba mdzad cing rtsom ba gzhan yang mang ngo / /
yang rgya gar du paN+Di ta rig pa'i khu byug che bar skye ba bzhes shing 'gro ba'i don mdzad la /
dpal ldan zla ba grags pas mthar 'dzin gyi 'ching ba drungs byung bar mdzad do / /
yang lan cig zla ba grags pas ma 'ongs ba'i dus su rje btsun 'jam dbyangs dge slong gi tshul du bsams bzhin du mtha' 'khob tu skye ba bzhes par 'dug pas /
khyod kyang der skye pa long la de'i bka' sgrub pa dang bstan pa rgyas par gyis gsung ngo / /
'di la rigs pas brtags na rje bla ma rje btsun 'jam dbyangs kyi sprul pa yin par gor ma chag go / /
yang bla ma 'di 'phags pa 'od srungs kyi dge tshul pad ma'i dad tshul du skye ba bzhes pas /
phyis kyang rje bla ma rnal lam du byon nas 'od srungs le'u re gsung ces kyang grags so / /
yang reg pa'i khu byug tu skye ba bzhes dus 'phags @# / /
pa klu sgrub byon nas lta ba'i gnad shin tu phra ba bstan la /
dngos 'dzin gyi 'khrul ba rtsa ba nas drungs phyung bar mdzad cing /
klu sgrub kyi zhal nas /
der rgya gar pa'i grub thob rnams 'jam dbyangs sten pa yin /
de'i rgyu mtshan yang gsung rab kyi dka' ba'i gnad shin tu phra ba byung na /
rje btsun 'jam dbyangs la gsol ba btab nas zab mo'i don la dbyod ba yin /
khyod kyang rje btsun 'jam dbyangs la sten par byos shig ces gsung ngo / /
yang lhag ba'i lha thams cad kyi nang nas mchog tu gyur ba ni /
rje btsun 'jam dbyangs yin pas de la brten nas rten 'byung gi don phyin ci ma log par rtogs zhes gsung ngo / /
yang klu sgrub kyi zhal nas /
bdag kyang ma 'ongs pa'i dus su mtha' 'khob tu 'gro ba'i don byed par smon la /
khyod kyang de'i dus su bdag gi 'khor gyi thog mar gdul bya rnams kyi mchog tu 'gyur ro zhes gsung ngo / /
'di la rigs pas brtags na rje bla ma klu sgrub kyi sprul par yang mngon no / /
gzhan yang rje bla mas 'di 'ba' zhig rjes su 'dzin pa'i phyir byon pa yin te /
bcom ldan 'das dus kyi 'khor los rje la /
zla ba bzang po khyod kyis rigs ldan gyi rgyal po padma dkar po dang 'jam dpal grags ba gnyis rjes su bzung zhig /
khyad par du 'jam dpal grags pa rjes su bzung zhig /
ces gsung ngo / /
de'i padma dkar po ni rgyal tshab rje yin la /
'jam dpal grags pa mkhas grub rje yin no / /
des na mkhas grub rje 'ba' zhig rjes su 'dzin pa'i phyir du byon par mngon la /
bla ma 'di rje bla ma kho na'i bstan pa 'dzin pa'i phyir byon par mngon te /
'phags pa lha zhi ba lha sangs rgyas bskyangs gsum byon nas mtha' 'khob tu rje btsun 'jam dbyangs byon nas bstan pa rgyas par byed pa yong ba yin /
khyod kyang de'i ched du bya ba'i gdul bya yin pas /
rje btsun gyi zhabs rdul spyi bos sten ci gsung nyams su long la sgrub pa snying por gyis ces gsung ngo / /
'di la rigs bas brtags na rje bla ma rje btsun 'jam dbyangs kyi sprul par nges shes khyad par can 'drongs so / /
sku skye snga ma gcig la rje btsun 'jam dbyangs byon nas mtha' 'khob kyi sems can rmongs ba blang dor gyi gnad mi shes pa tsho snying re rje /
'khor bar 'khyams pa ma rig pas lan pas lam log par song ba yin no /
kho bos de dag thams cad thar pa dang thams cad mkhyen pa'i go 'phang la 'god cing blo dman ba'i bsam pa dang bstun nas dge slong gi @# / /
tshul du 'ong gi /
khyod kyang nga'i gdul bya yin pas der 'ong bar gyis zhes gsung ngo / /
'di la rigs pas brtags na rje bla ma rje btsun 'jam dbyangs kyi rnam 'phrul du yid ches par gyis shig /
yang sku skye snga ma gcig la bram ze chen po sa ra ha byon nas /
mtha' 'khob mun pa'i gling du bcom ldan 'das rdo rje 'jigs byed dngos su byon nas 'gro ba'i don byed par yod pas /
de'i zhabs rdul spyi bos bsten la de'i sgo nas 'gro ba'i don gyis shig ces gsung ngo / /
yang nged rgya gar ba'i grub chen thams cad rdo rje 'jigs byed la gsang ba'i yi dam bca' ba yin gsung ngo / /
der bla ma 'dis khyed 'khor lo bde mchog gi grub thob kyi gtso bo yin pa la /
gshin rje gshed la yi dam bca' ba dang 'gal ba med mod /
'on kyang ji ltar ces zhus pas /
ha ha zhes bzhad cig mdzad nas la li ta badzra dang nged gnyis grogs mched kyang yin /
chos 'brel kyang phan tshun gnyis kha ra yod /
sbyir der rgya gar ba'i paN+Ti ta thams cad rje btsun 'jam dbyangs la bsten la /
grub chen rnams gshin rje gshed bsten pa la dgos pa khyad par can cig yod pa yin /
yi dam 'di lta bu dang mi ldan na snyigs ma lnga'i 'gro ba dang dug gsum dang bdud bzhi mi thul ces gsung ngo / /
'di la rigs pas brtags na rje bla ma rje btsun 'jam dbyangs yin par shes so / /
yang bla ma 'di rje 'gos kyi sku skyer grags la de yang jo bo rje mnga' ris su phebs dus /
mi khyod shes rab che bar 'dug /
rje btsun 'jam dbyangs kyis rjes su bzung tshad shes rab che ba yin /
rgya gar du skyes na shan+ti ba dang mnyam ba 'ong ba 'dug gsung /
'di la ni rje rang gis kyang khyed rje 'gos kyi sku skye yin pas gsang 'dus 'phags lugs la mkhas pa yin zhes gsung ngo / /
yang bla ma 'di'i rnal lam du he ru ka byon nas /
da sgrub pa'i rgya bod kyi yig cha la blo bzang grags ba'i yig cha las bzang ba ma byung gsung ngo / /
'o na bdag gis kyang rje bla ma'i yig cha'i steng nas sgrub par zhu zhus pas /
nga rang blo bzang grags pa la khyad med /
chu bur can gyis bla ma rdo rje 'chang tha mal du mthong ba yin gsung /
bla ma sangs rgyas su ma mthong 'thol 'chags zhus pas /
he ru ka dgyes nas bla ma dang he ru ka dbyer med du song nas 'khor lo bde mchog gi bka' gnang zhing /
he ru ka'i zhal nas /
da lta nga'i dkyil 'khor ri bo'i rtser dngos su yod pa yin /
yar ngo mar ngo'i chos bcu zur la nga dngos su 'ong zhing mkha' spyod du 'gro ba la dka' las @# / /
med de byed mkhan nyung zhes gsung ngo / /
yang lan cig bud med sngon mo mdzes pa byung nas /
rigs kyi bu khyod kyis snying po kyi rdo rje'i mngon dkyil 'grel ba sogs rtsoms gsung ba byung bas der brtag gnyis kyi 'grel pa mngon dkyil mchod 'phreng /
smon lam shis brjod dang bcas pa cha lag yongs su rdzogs pa mdzad dus /
dgyes pa rdo rje dngos su byon nas dbang bskur byin gyis brlabs pa sogs ltas khyad par can mang du byung zhing mi khyod nga'i bskyed rdzogs kyi gnang phyin ci ma log bar rtogs nas legs bshad 'di lta bu thon /
e ma ho ngo mtshar che zhes gsung ngo / /
yang lan cig bla ma 'di dang rje bla ma gnyis mjal ba'i thog ma'i rnal lam du mun pa nag po phyogs gar 'gro'i gtol med cing mgo 'khor 'khyams nas rgyun ring du song 'dug pa la /
shar phyogs nas ral gri'i dkyil 'khor brgya phrag bcus bskor ba'i yu ba rnams nang du bstan la /
ral gri re re'i rtse la nyi ma brgya re shar nas 'dug pa'i ral gri'i 'khor lo de lta bus bskor ba'i dbus su 'ja' tshon sna lnga'i dra bas spras pa'i dbus na rje btsun 'jam dbyangs sku mdog dmar ser ral gri dang glegs bam 'dzin pa /
rin po che'i rgyan bsam gyis mi khyab pas spras ba gzhon nu'i tshul can /
ral pa'i thor tshugs la mu tig gi se mo de khri bcings pa shin tu dangs shing yid du 'ong ba rab tu mdzes shing mig gi bdud rtsi lta bas chog mi shes pa gcig dgyes bzhin byon nas bdag la thim byung /
nyi ma'i dkyil 'khor 'di sha dam thag tu mun ba thams cad ni sangs /
'od zer gyi dra bas phyogs bcu'i 'jig rten gyi khams ma lus par khyab song ba cig rmis /
sang nyin rje bla ma dang mjal dus ma dang 'di lta bu rmis pa ji ltar lags zhus pas /
khyed kyis bla ma dang yi dam dbyer med du mthong ba legs /
khyed sngags kyi ched du bya ba'i gdul bya rin po che lta bu'i gang zag yin ba 'dug /
de rje btsun 'jam dbyangs su mthong ba mthong ba ltar don la gnas mod /
gzhan blo dman gyi gang zag gis tha mal du mthong ba yin /
khyed rang gdul bya mang po la phan pa chen bo yong ba yin nam gsung ngo / /
'di la rigs bas brtags na rje bla ma 'jam dbyangs kyi rnam 'phrul du rje rang nyid kyis zhal gyis bzhes /
'di las yid ches pa'i khung rigs kyi sgrub rgyu ci yod /
der rje bla ma'i zhal nas khyod yi dam gang byed kyin yod gsungs pa la /
bla ma 'di de dus 'jam dbyangs smra ser dang gsher dmar la yi dam mdzad gi na yong bas /
bdag smra seng ngang gshed @# / /
dmar la yi dam byed gin yod zhus bas /
spyir dmar nag 'jigs gsum gang la yi dam byas kyang rje btsun 'jam dbyangs rim gyis khros tshul cher song bas rje btsun gyis rjes su 'dzin mod /
'on kyang nged rang gi brgyud ba 'di la rje btsun 'jam dbyangs kyis rjes su bzung zhing byin gyis rlob ba yin pas de shes dgos pa yin /
yi dam kyang dpal rdo rje 'jigs byed la bya dgos te /
'di la rgyu dus 'bras dus gnyis ka'i skabs su rje btsun gyi zhal dngos su yod pa yin pas dgos pa khyad bar can gcig yod pa yin /
gzhan rnams kyis 'di'i gnad gtan nas mgo bar 'dug /
'jam dbyangs zhi khro sbrags sgrub byed ces rje btsun 'jam dbyangs kyis dnges su gsungs pa'i gsang ba'i gnad khyad par can thun mong ma yin zhing gzhan la gtan nas med pa'i legs bshad rgya bod kyi mkhas ba sus kyang ma 'thon cing rje btsun 'jam dbyangs kyis kho bo kho na ched du bya ba'i gdul byar gzigs nas gsungs pa'i zhal shes 'di lta bu la snying dang 'dra ba'i rtsis mi byed par /
'ga' zhig gis zab zab mo bo bo yin kha mo ston mi nus ba khad byed pa'i tshig g.yas chud dngag ba rel khus sngog ci la'ang ma lta bar nyin mtshan thams cad du 'bud lo byed pa a re snying re rje /
sngags mtshan nyid kyi lam gyi lus yongs su rdzogs pa dang de sten ba'i bshes gnyen mtshan nyid dang ldan ba mchog thun mong gi dngos grub myur du ster ba'i yi dam la mi 'bad par /
gzhi rtsa med ba'i phyogs re'i rtsa dang rlung dang gcod dang man ngag ltar snang gcig la rdo rje 'chang 'thob tu re ba de bas kyang snying re rje ces gsung zhing /
zhu ma dgos par ngas khyed la rdo rje 'jigs byed kyi bka' byed gsung nas bla mas dgyes bzhin du bka' gnang /
de nas bzung ste yi dam gyi thugs dam bdag 'jug 'chag med du mdzad do / /
yang lan cig bcom ldan 'das rdo rje 'jigs byad dngos su byon nas /
bla ma rdo rje 'chang chen po'i sngags mtshan nyid kyi lam gyi lus yongs su rdzogs bar byed pa ya mgon khyod mchog tu bsngags so zhes dbugs dbyung ngo / /
yang lan gcig yi dam byon nas /
bla ma rdo rje 'chang chen po'i chos kyi dud 'bud pa kha khyod bsngags so zhes gsung /
yang lan cig rgyal po in+d+ra b+hU ti byon nas /
bla ma rdo rje 'chang chen po 'di pha rgyud gsang ba 'dus pa la mkhas shing grub pa brnyes bas khyod kyis kyang 'di'i zhabs rdul spyi bos long ces gsung ngo / /
yang lan cig gur gyi mgon po byon nas /
khyod sa skya 'di blos ma gtongs skyar @# / /
sdod ces gsung ngo / /
der bla mas sa skyar sdong ba la lha sbyong rnam ngag gcig yod na sdod mong /
bla ma gong ma'i grub mtha' ni med phyi rabs kyi gdul bya ni 'di bzhin du song 'dug /
gtsug lag khang rnams ni bud med bod bu ba lang phyugs mas gang /
skyos 'di ru su sngod tshugs /
lus kyis ma sdang kyang sems kyis bzung yod /
khyad par du'ang tshe thung 'di la rje bla ma gang pa zhugs su sdong bsam /
khyed sa skya'i mkha' 'gro chos skyong la gtor ma 'bul gin yod zhus bas /
bstan pa nub sar sdong dgos pa yin dang sar gang byas kyang yod mod /
nga yang 'di na lta spyod la ltas nas bsngar ba min /
bla ma snga ma'i bka' dang dam tshig yod pas bsdang ba yin /
gzhan nged cag 'khor bcas khyod kyi bla ma'i rjes su 'brang gin yod /
sa skya pa rnams khyod la gtan nas mi dga' ba 'dug /
nga la gtor ma byin nas blo bzang grags pa yab sras dang khyad par khyod la gnod pa ci khyol gyis zer /
khong tsho'i ngo ma tshogs pa dang bla ma snga ma'i bka' bsgo dran nas kha rag tshun chad du 'jigs pa'i cha lugs kyis 'ongs slar log phyin ces gsung /
yang zhal bzhi pa byon nas mi khyod kyis sa skya'i srog 'dzin dgos rgyu yin pa la stongs 'jug ba e yin /
mi khyod mi sdong na nga yang khyod gang 'gro'i phyis 'gro ces gsung ngo / /
yang sa skya'i bu Ta dang bstan ma byon nas mi khyod mtho 'grogs pa 'dug /
rje btsun blo bzang grags pa mi 'jigs pa sus ma shes /
rang gi brgyud pa mi 'dzin bar mtho 'grogs byed pa e yin /
sprang po la phrogs nas phyug po la ster ba deng sa skya pa 'di bzhin du song /
rje btsun 'jam dbyangs kyi sprul pa sa chen kun dga' rgyal mtshan ni mi bzhugs /
khyod kyis e 'dzin snyam na'ang 'phongs 'phyis pa'i rdo bzhin du bskyur ba sa skya 'di sus 'dzin na ces du yin 'dug go /
der bla mas khyed gnyis du mi dgos sa skya'i grub mtha' ngas 'dzin /
yi dam dgyes ba rdo rje yang ngas ste na /
chos skyong che chung gnyis la yang gtong ma ngas 'bul ba yin /
khyed gzhi bdag gnyis la gtor ma yang ngas ster ba yin byas pas /
mi byed pa'i khas blangs kyis ci byed /
da bya thabs med zer nas log song /
yang lan cig dbyangs can ma byon nas /
nga rje btsun 'jam dbyangs kyi yum yin sgra snyan ngag la mkhas bar 'dod na kho mo bsten gsung ngo / /
yang dbyangs can ma byon nas /
ngas shes mang ste rje bla ma'i 'og nas sgra snyan ngag la khyod rang mkhas so ces gsung ngo / /
gzhan na khyod las lhag pa med /
'on kyang nga rgyal ma che dgra mang pa yin ces gsung ngo / /
@# / /
yang lan cig ye shes kyi mgon bo phyag drug pa 'khor bcas byon nas /
shA sa na'i sngags bgrang zhing bskor ba byas la khyod kyis nga'i yig cha las kha tshar dang bcas pa tshang ma rtsoms gsung ngo / /
yang lan cig gshin rje chos rgyal la pho brgyad mo brgyad kyis bskor ba byon nas /
bdag cag rnams ni gshin rje'i gshed kyi bka' sdong rje bla ma'i bka' srungs yin /
nged rnams kyis rje bla ma'i bstan ba srung zhing rje bla ma'i bstan 'dzin rnams kyis deng cag 'khor bcas bsten cing sgrub dgos pa yin gsung ngo / /
khyad bar chos rgyal nang sgrub ma he'i gdong pa can bzhis bskor ba byon nas /
kho bo ni gshin rje gshed kyis rje bla ma'i bka' bsrungs su bka' bsgos ba yin /
khyod rnams kyis bdag la yid brtan par byos shig /
bdag gis kyang rje bla ma'i bstan pa srung ba yin zhes gsung zhing phyi sgrub kyis dbyug to phyag tu gtang byung ngo / /
sku tshe snga ma gcig la rgyal ba ma pham pa byon nas /
lho 'dzam bu gling du ston pa dngos dang khyad par ma mchis pa'i shAkya mu ne'i bstan pa nyi ltar gsal ba'i phyir du rje btsun 'jam dbyangs kyi sprul pa rgyal ba sras bcas kyi mig gi bdud rtsi'am snying gi thig le lta bu gcig 'byon par yod /
khyod kyis kyang de'i bstan pa rgyas par gyis zhes gsung ngo / /
'di la rigs bas brtags na rje bla ma rje btsun 'jam dbyangs kyi rnam 'phrul du rje btsun byams pas sgrubs so / /
yang lan cig mgon po zhal bzhi pa byon nas /
sa skya pa rnams kyis bdag nyin mtshan du sgrub nas khyod la gtor zor nad mar 'phen gyi na 'dug /
bla ma'i bka' bsgo dang khong chos rbad pa'i sna la 'ongs khyod kyi rtsar sleb pa dang /
a tsam bstan ba 'dzin mkhan gcig 'dug ba 'di med na ci tsug byed /
klu sgrub kyi lta ba nas legs par brgyud pa'i rje bla ma yab sras la gnod pa bskyal nas su la skyob snyam nas log phyin /
'on kyang mi khyod song nas ma sdod par zon re gyis gsung ngo / /
yang mgon po zhal bzhi pa byon nas /
thams cad mkhyen ba blo bzang grags pa 'di bstan pa'i srog shing du 'dug cing khyad bar klu sgrub kyi lta ba rnam dag 'di min pa sus kyang shes pa mi 'dug bas 'di la 'khor gyin yod na'ang gtor ma re yang ster ma nyan a re tshig pa za re byung gsung ngo / /
a b+h+ya ka rang gyur pa sogs 'di yan gyi thun mong ma yin pa'i rnam thar gyi rim pa dang /
'og nas 'byung ba'i rje rin po che sku gshegs pa'i rjes su lan lnga mjal ba'i skor rnams ni rje chos ldan rab @# / /
'byor gyis mdzad pa'i rnam thar nas 'byung ba bzhin tshig zur ma nyams par bris ba yin no / / / /
bla ma 'di dgung lo zhe bdun bzhes pa'i lcags phag lor rgyal tshab rin po che gnas rnying du phebs par mjal du byon tshe gser khrir phebs dgos pa'i zhal ta gnang nas 'dzam gling gi snang byed mkhas pa'i nyi ma mched gnyis lhan du dbus su phebs pa na /
chos rgyal du dben sha sku mched kyis /
rje yab sras gnyis la ji ltar gus 'dung mdzad pa bzhin du thub bstan ma lus ba'i bdag bo dang bstan pa'i nyi ma mchog 'di yin no snyam du dad pa dang mos pas zhabs kyi padmo spyi gtsug gi rgyan du bkod pas skye dgu'i phan bde'i sgo brgya phye bar gyur /
de nas sngon sangs rgyas kyi dus nas da lta'i par du 'dzam gling 'di la chos kyi sde chen po 'di las bzang dang 'di lta bu dkon pa'i rgyan drug lta bu'i mkhas mang bye ba'i rol gnas dpal ldan 'bras spungs phyogs thams cad las rnam bar rgyal ba'i gling dang /
dpal se ra theg chen gling gnyis su phebs pa'i tshe yang so so'i ser sbreng dang tshogs pa zung gis chos 'brel zhus shing /
rgya bod kyi gzhung bzang rtsa 'grel chen po brgya dang bdun cu'i thugs bshad mdzad ba'i 'jam dbyangs chos rjer grags pa bkra shis dpal ldan gyis gus pa'i phyag dang /
rang gzhan gyi grub mtha' dang gzhung lugs rgya mtsho tsam gyi 'chad rtsod rtsom gsum mdzad cing zab mo'i lta ba mnga' ba'i mtshungs med chos rje rgyan bzang pas sa gsum ma'i lung gi 'brel ba zhus /
de bzhin du gangs can gyi rdo rje gdan chen po /
sangs rgyas kyis mdo rgyud du ma nas lung bstan cing /
srong btsan sgam po dang mkhas grub du mas byin gyis brlabs pa /
sangs rgyas byang sems yi dam chos skyong du ma'i sku brnyan rang byon gyis phyur bur gang ba'i gdan sa chen po dga' ldan rnam bar rgyal ba'i gling du phebs pa'i tshe yang ser spreng nga ma zad /
shar nas 'phags pa'i gnas brtan rin chen rgyal mtshan zhes sngar bshad pa lta bu'i yon tan gyis bod 'dir rgan pa chen po de yang la 'phrang nyags su byon nas dar yug chen gcig rten du mdzad de phyag phul /
hor ston rin po ches /
dgon pa'i dkyil tsam du phebs nas phyag phul /
dge 'dun thams cad kyis kyang gtsang la myur du phebs dogs dbang lung rjes gnang man dag sogs zhus nas zhal slob tu gyur /
lo de la chos kyis mngon par mtho ba'i gser khri chen po la phebs te /
zhwa ser mdog gyon ba'i rab byung bye ba phrag brgya sogs gling 'di'i mkhas grub @# / /
ma lus pa'i gtsug rgyan du mdzes pa na /
rje bla ma'i gsung rab shing rta chen po ma lus pa'i legs bshad kyi lha'i rnga bo che'i sgra chen pos gsum dang 'og min gyi bar du bsgrags pas dkar po'i sde rigs thams cad dar chen 'phyar cing /
nag phyogs rnams ming gi lhag ma tsam du gyur pa'i snyan bas sa gsum khyab pa 'di las dang /
spyir yang rin po che 'di'i rnam thar dran pas bdag po rgyang rtse pa thugs 'gyod kyi bsreg za chen pos dus ring por gdung ba mi bzang pa byas pa yin snang /
dga' ldan gyi 'dus tshogs gtso bor byas pa'i dge 'dun mang po la /
mdo sngags kyi bshad pa /
dbang rjes gnang lung man ngag sogs dpag tu med pa bstsal /
dga' ldan du grwa tshang bzhi btsugs nas 'chad nyan shin tu dar /
deng sang grwa tshang bzhi ni /
byang rtse dang nyag rod gnyis su 'dus so / /
lha khang la gser gyi rgya phebs bzhag pa dang /
lha sa'i jo bo rin po cher gser gyi maN+Dal khru gang ba phul ba sogs bstan pa'i bya ba dpag med mdzad /
lha sa smon lam gyi maN+Tal ni deng sang gi bar maN+Tal 'dis mdzad cing yod /
de ltar dge lugs kyi bstan pa gong nas gong du dar bar mdzad pa'i dus su sa skya pa rnams dga' ldan gyi phyag su zor mang du 'phangs /
der mkhas grub rjes gzhan gyis de ltar byed kyang lo 'di'i khongs su dga' ldan gyi grwa pa su la yang gnod pa cung zad kyang mi yong ba kho pos khag theg /
ces gsungs pa ltar dga' ldan gyi tshogs la gnod pa ma byung zhing /
sa skyar lha khang rdib pa sogs byung 'dug /
yang mkhas grub rjes mgon po'i gtor chen mdzad pa'i skabs shig /
k+She tra pA la'i zhon pa'i phag dur ba'i sgra slob ma dag gis thos pa sogs rtags mtshan byung ba yang yong ngo / / / /
yang rje tsong kha pa gzhan don la theg rjes su bla ma 'di'i mnal lam dang dngos su'ang yang yang byon nas chos mang po gsung gin yod la /
de yang nyin cig gsung chos grol nas nang du phebs pa cig la /
lar sems can 'di rnams sngon bsod nams chen po ma bsags pas yongs 'dzin mtshan nyid dang ldan pa med pas /
'dus byas mi rtag bar bstan na rtag par bsko me /
chos rnams kyi gnas lugs stong par bstan na bden grub tu 'dzin /
longs spyod g.yo ba snying po med par bstan na 'bad rtsol cher btang nas sgrub /
tshe 'di'i snyan grags brag cha lta bur bstan na thob bya mthar thug tu 'dzin /
mdor na rje bla ma rdo rje'i chang chen po'i sngags mtshan nyid kyi legs bshad rdo rje 'chang gi gsang ba'i gnad rnams la 'khrul ba phra mo tsam @# / /
yang med par mtha' chod pa grub pa'i dbang phyug nams dang gnyis su med cing bstan pa'i snying po chos phung brgyad khri bzhi stong gi brjod bya mthar thug pa /
u dum wa ra'i me tog ltar chos dkon pa rdo rje 'chang gi go 'phang tshe 'di la ster nus kyi lam zab mo la rje bla ma'i zhal shes dang bcas pa 'di lta bu nyin mtshan du 'bad nas bshad kyang skal ba dang mi ldan pa gsung bdud rtsi'i dga' ston lta bu mi myang bar yongs 'dzin rje bla ma rdo rje 'chang lta bu dor nas /
bshes gnyen ngan pa glen cing gti mug pa ci yang ma bslabs shing gang yang mi shes pa /
blang dor gyi gnas la rmongs ba dam pa par ma chad kyi man ngag med pa /
phyin ci log gi bzo 'ba' zhig gis 'khyer ba /
rig pa'i gnas lnga la mkhas pa'i shes rab dang bral bas log lta'i gcong rong du shor ba /
lhag pa'i lhas rjes su bzung ba med pas lam log par ston pa'i bdud dang bar chod kyis khyer ba /
thob bya thar ba dang thams cad mkhyen pa'i go 'phang dor nas 'gro sa ngan song gsum du ltung ba /
tshe 'di'i rnyed bkur dang 'dod yon don du gnyer ba'i rjes su 'brang ba /
ngo tsha dang khrel med la yon tan du byas mi tshe hril po gti mug gas cang med ca med bsgom ba la sgrub tshugs sam dge sbyor du byas pa'i bshes gnyen dud 'gro lta bu gcig gi mdun du kha gsag dang gzhogs slong /
rnyed pa dang bkur sti /
snyan pa dang grags pa /
dag 'khyal dang ku co /
dmag dang chom rkun gyi gtam bdag bstod dang gzhan smod kyi tshig re nyan gyin nyams len dang kun spyod khyi phag ltar rol ba e ma 'di lta bu shes pa so na gnas shing blang dor gyi gnad shes ba gcig gis sems rnal du phob la ltos dang /
gtam drang por smras na ni zog po'i mtshang la phog /
ma smras na sems can 'di rnams la snying brtse bas ma bzod cing da dung 'di rnams kyi rjes 'jug dgag pa'i phyir smras pa yin /
lar 'chi ba ni ma dran /
tshe 'di'i rnyed bkur gyis g.yengs /
'dod yon gyi 'gong pos ni khyer /
log pa'i lam la 'jug pa'i sems can 'di rnams la gzigs dang ces thugs shin tu skyo zhing spyan chab mang po shor la /
de'i tshe mchod ba bzang ba bshams nas rje la gsol ba drag tu btab cing bshums pas /
rje bla ma glang po che dkar po cang shes yan lag bdun dang ldan pa lo drug cu lon cing mche ba drug yod pa sku mdog gangs ri'i mdog ltar dkar ba lus gser gyi dra bas g.yogs shing gser gyi dril bu bsam gyis mi khyab pas spras shad sna rin po che'i rgyan gyis brgyan pa gcig la chibs nas rje bla ma rang gi tshul @# / /
du byon nas /
da'i bu sems ma bde mi dgos bla ma dran bya ba sngar bsags kyi sdig ba stobs chen 'dug la /
bsod nams kyi tshogs bsam gyis mi khyab pa bsog nus pa nged rang dpon slob kyi 'dun ma rtsa ba nas legs pa yin /
rnal 'byor gyi dbang phyug mi las kyang /
bla ma dran nas bla ma dran drug gi mgur la sogs mdzad pa yin /
da'i bstan pa 'di rgyas par gyis cas gsung ngo / / / /
! yang lan cig lta ba'i gnang shin tu phra ba 'ga' zhig dang /
bskyed rdzogs kyi gnad khyad par can cig byung ba /
bdag gi rje bla ma de bzhugs na zhu pa yin ba la rje bla ma ni mi bzhugs thag chod ba'i zhus gzhan ni med bdag gi rje bla ma de bzhugs na dga' ba la /
nga yi bla ma de gang na bzhugs yod na snyam du dgongs nas thugs skyo zhing phyogs gzhan du phyol byol byung bas /
maN+Tal dang bcas pa'i mchod ba bzang ba gcig phul nas /
pha bla ma rin po che rje bla ma tsong kha pa zhes cho de chen pos gsol ba btab cing spyan chab ston pas /
rje bla ma nor bu mu tig bai DUr+ya la sogs bas spras pa'i khri lha'i bu mang pos bteg pa cig gi steng du byon nas /
dka' ba'i gnad rnams ma lus bar bcad /
bka' rjes gnang kyang mang po gnang /
gzhan yang chos mang po gsungs so / / / /
yang lan cig lam rim gnyis kyis gtso byas ba'i rje bla ma'i gsung rab rnams la yang gzigs yig cha gzhan rnams la'ang gzigs bas /
sde snod gsum dang rgyud sde bzhi sogs mdor na sngags mtshan nyid kyi gsung rab dgongs 'grel dang bcas pa'i grangs nges go rim /
rtsom pa po rang rang gi bzhed pa /
grub mtha' smra ba'i shing rta'i srol 'byed rnams kyis dngos stobs kyi rigs pas gsung rab kyi don la dpyod tshul /
grub ba thob pa'i rnal 'byor ba rnams kyis lam la gnad du bsnun pa'i bde stong gi ting 'dzin /
sgyu lus dang 'od gsal sogs zab lam sngags kyi rnam gzhag /
de dag gi don tsha grang ltar 'gal ba ma yin bar ma gi 'dul ba'i chab dang rung chu 'debs pa yan chad nas /
sngags bla med kyi shin tu spros med man chad du man ngag chung chung kha 'thor bar ma song ba /
gang zag gcig sangs rgya ba'i cha rkyen rnams dril nas ston cing de yang bstan ba tsam min bar 'chad shes pa gcig dang nyan shes pa gcig gis dpyad cing nyams su blangs na /
dbang po rab 'bring tha ma gang gis rgyud la bskor cing nyams su blangs pas chog ba rang rang gi blo dang 'tsham bar sams 'dul lugs /
mdor na bshes gnyen bsten tshul nas mgo bzung ste lam thun mong bas rgyur sbyangs nas theg ba chen por 'jug pa /
'jug sdom tshogs bzung @# / /
nas rang smin byed phar phyin drug gzhan smin byed bsdu ba la slob tshul sogs de lta bus snod dung du byas nas tshe gcig lus gcig la rdo rje 'chang gi go 'phang mngon yu byed pa'i zab lam rdo rje theg pa la 'jug tshul lam gyi lus yongs su rdzogs pa 'di lta bu /
nga'i bla ma rje btsun 'jam dbyangs kyi rnam 'phrul rje tsong kha pa chen po 'di ma gtogs rgya gar 'phags yul dang bod kyi'ang bka' gdams pa dang phyag rgya pa gnyis ka la ma byung 'dug pas rje'i sku'i yon tan dran grags nas dang pa chen po bsam gyis mi khyab pa 'khrungs /
spyan chab kyang na bza' bdas pa tsam ston nas bdag gi pha rin po che /
sku drin can sku drin 'khor med po 'dzam bu gling gi sems can thams cad kyis khyed kyi sku drin bsob tu med /
rje tsong kha pa ces gsol ba drag tu btab pas /
rje bla ma seng ge dkar po 'jigs su rung ba rin po che'i rgyan bsam gyis mi khyab bas spras pa la chibs la /
sku mdog dmar ser ral gri dang glegs bam gzhon nu'i tshul can ral ba'i thor tshugs dang bcas pa /
rin po che'i rgyan sna tshogs pas spras pa byang chub sems dpa'i tshul du byon nas /
da'i bu du mi dgos ngas chos gcig bshad gsungs nas spyir snyigs ma'i dus kyi sems can gyi rigs la sna tshogs 'ong /
khyad par da lta'i dus su mi rtag 'chi ba ma dran cing ngan song gsum gyi sdug bsngal ma dran pas /
rnyed bkur snyan grags lto gos kyi bya ba phal pa la zhen cing tshe 'di'i bya ba sgrub sgrub nas 'jig rten phyi ma phan chad kyi 'dun ma sgrub pa lta zhog /
skye ba phyi ma 'di ji ltar 'gyur snyam ba'ang sems mkhan dkon par 'dug /
byed 'dod cung zad yod kyang da lo la chos rgyags 'dra sog dgra 'dul cing gnyen skyong ba'i mjug bsdud 'khrul sbyong tshar ba dang byed snyam pa dang /
zla ba 'di la mi byed rting ma la byed snyam pa dang /
de ring mi byed sang byad snyam pa dang snga dro mi byed phyi dro byed snyam pa'i phyi shol gyis rgyang bsrings shing /
byed par bshams pa'i tshe yang bshes gnyen mtshan nyid dang ldan pa rnyed par dka' /
des bstan pa'i legs bshad dka' zhing go bar dka' /
shes nas tshe 'di'i 'dun ma btsan thabs su bcad nas dben pa bsten nas sgrub pa snying por byed pa ni nyin mo'i skar ma las dkon par 'dug /
lo bos bla ma dang yi dam la gsol ba drag tu btab /
tshogs ba sog sgrib sbyong byas gzhung lugs chen mo rnams las brgal cing legs par bshad pa'i legs bshad 'di rnams la ltas te yid ches par byas la dben par rtse gcig tu nyams su blangs na sangs rgyas lag mthil na @# / /
yod ba yin te byed mkhan dkon /
des na bshad rung gi gdul bya 'ga' re'ang srid pas de dag la phan par gyis /
khyad par du nga'i sngags kyi legs bshad 'di shin tu rgyas par gyis ces gsung ngo / /
skye ba phyi ma 'di myur du rang 'phrad gsung ngo / / / /
yang lan cig bla ma 'di rje bla ma dran nas /
da'i bla ma de gang na bzhugs yod na nam zhig mjal na snyam du spyan chab mang po ston cing /
thugs gnan pas gnon mi thub ba tsam du sku lus 'dar bas ba spu g.yeng g.yeng zhing /
rje bla ma rje tsong kha pa khyed kyis nga la rang gzigs dang khyed kyi bstan pa 'di yang bar snang gi glog gam /
dri za'i grong khyer ltar myur du rang bsdud pa 'dra /
nga yang bla ma khyed kyi zhabs drung du nam zhig yong na zhes gsol ba drag tu btab bas /
rje bla ma stag chen po 'jigs su rung ba la chi bas nas /
rnal 'byor ba'i cha lugs mdzad /
sku mdog dmar po spyan dang shangs che ba phyag g.yas ral gri 'bar ba nam mkha' la 'phyar /
g.yon pa bdud rtsis gang ba'i kA pa la thugs khar bzung /
ral pa dkar po'i thor cog la dar sngon pos bcings /
rus pa'i rgyan gyis brgyan pa shin tu 'dzum zhing bkrag che ba la grub chen brgyad bcus bskor nas dgye so bzhin du byon la /
bu shes pa 'phyo mi dgos nga la'ang khyod min pa bsam rgyu med khyod kyang nga min ba su bsam /
khyod bzhag nas nga gang du 'gro nga dran na sngags mtshan nyid kyi lam rim gnyis kyis gtso byas pa'i yig cha 'di rnams nga'i kha chems tshab yin pas 'di rnams la ltos /
spyir sems can bsod nams chung du song nyon mongs pa rags bstan pa'i mjug bsdur pa'i mgo lang brtsams 'dug /
khyed rang mkha' spyod 'ong ba'i 'dun pa thongs gsung ngo / /
lam rim gnyis sogs 'di dag ni nga'i kha chems kyi tshab yin gsungs pa de rang cag gis kyang go dgos so / / / /
! yang lan cig nga rang 'gro ba'i 'dun pa byas na legs ba 'dra /
da'i bla ma de la mchod ba phul cing gsol ba btab na drag pa 'dra /
de'i dus su 'byon du re /
de tsa na rje bla ma gang du bzhugs kyang zhu la zhu rgyu gzhan 'ga' zhig yod snyam du dgongs nas /
gser gyi maN+Tal dang bcas pa'i mchod ba shin tu bzang ba blo yul du mi shong ba tsam gyi mtha' mu med ba gcig bshams la /
pha dus gsum gyi sangs rgyas 'gro ba mgon med kyi skyabs gcig bu rje btsan 'jam dbyangs 'gran gyi do med rdo rje 'chang ces gsol ba thugs kyi dkyil nas shugs drag la rgyun ring ba btab pas rje bla ma sprin @# / /
dkar po gsar pa phung po gcig gi dbus su rab tu byung ba sngar gyi cha lugs su byon nas /
bu nga ni myur du 'ong ba'i grabs kyis bdag gis bsu mkhan gtong gsungs pa la /
rje bla ma da lta gang na bzhugs lags bdag kyang nged 'ong ba lags zhus pas /
sbyir nga'i sprul pa mkha' spyod /
dga' ldan /
'dzam bu gling sogs mang por yod pa yin /
da lta rgya nag ri bo rtse lngar dge slong rdo rje 'dzin pa stong phrag brgyad brgya re tsam la snga dro dbu ma dang lam rim /
phyi dro gsang bde 'jigs gsum gyi bskyed rdzogs 'char gin yod /
khyed kyang der 'ong ba'i smon lam shugs drag la rgyun ring bar thob ring po mi thogs par 'phrang pa yin gsung /
'o na rje bla ma la gus pa'i gdul bya gzhan gyis kyang gsol ba drag tu btab cing smon lam shugs can btab na /
zhing der skye zhing gsung gi bdud rtsi myong ngam zhus pas /
kho bo dang rje btsun 'jam dbyangs dbyer med du gsol ba btab na zhing der skye zhing rjes su 'dzin pa 'os mod kyang gsol ba 'debs mkhan med pas lan gsung ngo / /
'o na bla ma dang rje btsun 'jam dbyangs kyis rjes su 'dzin ba'i rgyu la ji ltar dgos lags zhus pas /
kho bo dang rje btsun 'jam dbyangs dbyer med kyis rjes su 'dzin pa'i rgyu thun mongs ma yin pa la nges 'byung /
byang chub kyi sems lta ba rnam par dag ba gsum rgyud la skyed cing de la mos pa gcig dgos gsung /
gzhan ji ltar dgos zhus pas /
rje btsun gyi sku gsung thugs kyi rten bzhengs shing dbyer med 'bral mi rung du gsol ba drag tu 'debs pa dang /
bstod cing smon lam kha tsam min pa 'debs pa dang /
las 'bras la yid ches pa'i dad ba bsgom pa dang /
stobs bzhi'i sgo nas sdig ltung la bshags bsdam byed pa sogs byas na rjes su 'dzin cing zhing der skye bar the tshom med gsung /
der rje bla ma'i sku mdun du /
rje btsun bla ma blo bzang grags pa'i dpal / /
mos gus snying nas yid kyis gsol 'debs na / /
khyed rang gang du bzhugs pa'i zhing khams der / /
bdag kyang myur du 'ong bar byin gyis rlobs / /
ces smon lam de ltar btab bo / /
de nas bla ma 'di gzhan don la thegs par thugs 'dun btang nas yod pa la /
myur mdzad ye shes kyi mgon po byon nas /
bstan pa'i bdag po khyod med na rje bla ma'i bstan ba rnam dag 'di sus 'dzin na ces mi bzod pa chen po mdzad do / /
yang gshin rje chos rgyal 'khor bcas byon nas /
bdag rnams ni rje bla ma'i bka' bsrungs su gshin rje'i gshed kyis @# / /
dngos su bka' bsgos shing rje bla mas bdag cag 'khor bcas bsu bar btang ba yin no / /
zhes zhus pa sogs ngo mtshar ba'i rtags mang po dang bcas dgung long bzhi pa'i sa rta lor mya ngan las 'da' ba'i tshul bstan to / /
rje bla ma 'di ni dga' ldan gyi gdan sar lo brgyad bzhugs nas bstan ba rgya cher dar bar mdzad pa yin la /
gsung rtsom gyi bstan bcos ni /
rje rin po che'i thun mong gi rnam thar dang ba'i 'jug dogs /
gsang ba'i rnam thar rin chen snye ma /
rnam 'grel gyi Tika chen rigs pa'i rgya mtsho /
sde bdun gyi dka' 'grel tshad ma yid kyi mun sel /
tshang 'bras kyi bshad pa chen mo /
mngon sum le'u'i dka' gnas kyi spyi don /
snga rtsom bar phyin Tik+ka rtogs dka'i snang ba /
sdom pa gsum gyi rnam par bzhag pa thub bstan rin po che'i byi dor /
dbu ma'i stong thun skal bzang mig 'byed /
dus 'khor gyi Tika chen de nyid snang ba /
dus kyi 'khor lo'i mngon rtogs pad dkar zhal lung dkyil chog thig rtsa /
gsang 'dus kyi mngon rtogs lhan thabs dang /
dkyil chog lhan thabs snga phyi gnyis te /
ded dus kyi 'don cha 'di phyi ma dang mthun /
'dus pa'i sgrub thabs kyi rnam bshad dngos grub rgya mtsho /
'jigs byed kyi rgyur rtog bdun /
rtog gsum /
'khor lo'i rgya gzhung rnams sbyar ba'i 'khrul 'khor rnam bshad khams gsum las rnam par rgyal ba'i nyi 'od /
'jigs byed /
skyed rim chung ba tshang la 'dril ba rje'i gsung bzhin gyi zin bris /
de'i rgyas bshad rgya gar gyi sgrub thabs mtha' dag gi don gtan la 'bib pa'i bskyed rdzogs chen mo /
brtag gnyis kyi rnam bshad rdo rje mkha' 'gro ma rnams kyi gsang ba'i mdzod /
kyai rdo rje'i sgrub thabs dang /
dkyil chog /
mchod phreng /
smon lam /
shis brjod dang bcas pa /
lbu i pa'i dkyil chog bde chen rol mtsho /
sngags rim gyi lhan thabs rnal 'byor rol pa'i dga' ston /
ye shes mgon po'i gtor chog dang /
gtor bshang chen mo /
bsnyen nga sgrub las gsum gyi rnam bzhag /
be'u bum nag po shog dril bcu gsum dang /
yig chung dmar nag /
de dag gi dpe ris dang /
'khor lnga'i dgos sgrub re /
sbrag sgrub sogs dang /
mgon po'i ba stong pa /
lha mo'i bstod pa /
mgon dkar gyi sgrub thabs dang /
rjes gnang dang lo rgyus sprag pa sogs dang /
gshin rje chos kyi rgyal po'i phyi sgrub ma he'i zhal can dang /
yum tsa muN+Di /
'khor pho brgyad mo bcu gnyis @# / /
bcas pa'i sgrub thabs /
nang sgrub khro zhal can la 'khor bzhis bskor ba'i sgrub thabs dang /
zhal gyi gtor chog dang /
gzhan gyi log rtog sel byed gnam lcags 'khor lo /
rtsa ltung rnam bshad /
dris lan 'ga' zung /
bla ma lha'i bstod pa sogs po ti bcu lhag yod cing /
bla ma mang po'i gsung las byung pa 'dis phyogs gcig tu bsgrigs pa mgon po'i be'u bum sogs kyang yod do / /
rje 'di'i 'khrungs rabs ni /
ston pa bcom ldan 'das kyi drung du gnas brtan rab 'byor /
de nas sham+b+ha la'i rgyal po 'jam dpal grags pa /
rgya gar du paN+Ti ta legs ldan 'byed /
a b+h+ya ka ra /
bod du 'gos khug pa lhas btsas /
sa skya paN chen kun dga' rgyal mtshan /
grub chen rdo rje dpal /
rje'i thugs sras mkhas grub rin po che /
bsod nams phyogs glang /
rgyal ba blo bzang don grub /
paN chen blo bzang chos kyi rgyal mtshan /
paN chen blo bzang ye shes /
paN chen dpal ldan ye shes /
da lta sprul sku rin po che bzhugs pa'i skabs so / /
dge ba 'di yis tshe rabs thams cad du / /
ba shes gnyen dam ba khyed kyis rjes bzung nas / /
zab dang rgya che'i chos rnams 'doms pa dang / /
'gro kun ma lus khyod kyis rjes 'dzin shog /
! / /
so thar sdom pas gzhi bzung lam rim dang / /
khyad par dbu ma'i lta ba sngags kyi lam / /
nyer 'brel thub dgongs ji bzhin nyams len pa / /
dga' ldan bstan 'dzin rnams la gsol ba 'debs / /
gong du bshad pa ltar dga' ldan gyi khri thog gnyis pa rgyal tshab rje dang /
gsum pa mkhas grub rjo gnyis kyi rjes su /
skyes bu dam pa rnams dga' ldan gyi gdan sar rim par bzhugs nas bstan pa rin po che rgyas par mdzad bzhin pa yin la /
! de yang khri thog bzhi pa zha lu pa legs pa rgyal mtshan ni /
shing mo yos la gtsang zha lur 'khrungs /
rje 'dul 'dzin 'khrungs pa'i phyi lo dang /
mkhas grub rje las lo bcu bgres /
zha lur rab tu byung zhing /
zha lu grags pa rgyal mtshan dang /
shangs pa kun mkhyen bsten nas mdo rgyud mang por sbyangs nas mkhas par gyur /
rje'i zhabs phyir yun ma thung de byon /
rje thams cad mkhyen pa dang /
sras kyi thub bo gnyis dang /
mkhas grub rin po che /
bla ma bzang skyong ba /
shar pa rin po che sogs la mdo sngags kyi gsung rab khrid gsan spyod mang du mdzad pas yongs kyi dge ba'i bshes gnyen du gyur pa yin te /
mkhyen brtse mthu nus shin tu che bas rje rin po ches kyang /
@# / /
nam zhig chos sku gcig tu ma gyur bar du /
ngas khyod kyi bshes gnyen byed pa yin no / /
zhes dbugs dbyung ba sogs yod /
rang lo drug bcu rtsa lnga pa sa mo lug la gdan sar phebs /
lo bcu gnyis kyi bar du tshogs pa bskyangs shing /
rje rin po che'i rdo rje 'jigs byed skor kun dang /
khyad bar man ngag gsum gyi gdams pas skal ldan gyi mkhas grub du ma smin bar mdzad pa yin te /
srad rdo rje 'chang gi zhal nas /
'dul nag pa sogs mkhas grub rin po cher dus 'khor Tika chen gsan cing /
mar me'i yig chung gcig gsan /
mkhas grub rin po che gshegs pa dang /
zha lu pa chen po khrir bskos shing /
drug bcu pa'i rtsa tshig dang gdams pa mtha' dag gsan gsungs la /
dge 'dun yang /
chos 'jig rten gnyis kas bskyangs pas dge 'dun gyi dar rgyas dang /
longs spyod kyi 'du long yang 'di kho na'i dus che bar las chen kun rgyal gsungs /
gser thog gi 'phro yang 'dis grub par mdzad cing /
mkhas shing grub pa'i dbang phyug yin pa'i don gyis sdi snod 'dzin pa chen po rnams kyang je gus je gus dang /
sa 'bri'i mi bsrun pa rnams la'ang mthu zlog gi rtags mtshan che ba bstan cing /
tshar bcad pas mi bsrun pa'i skye bo rnams kyang je skrag tu song nas bzhugs gdan seng ge'i khri non nges byung bar thams cad gleng /
gser thog gi lugs phur la gzims khang shod du /
padma mkhar bas gsang bde dus 'khor gsum gyi gser sku mi tshad tsam re bzhengs /
de dus lcags zam pas brag ral gyi lcags zam 'dzugs par dge ldan tshogs pas rdo'i dad blangs mdzad /
sne'u gdong pa dang /
'phyong rgyas pa'i nang so tshe brtan pa thug dus nang sos dmag rgyab kyi sku bsrung phyag mdung zhus shing bzhes nas dmag la byon nas /
grog sbub gcig la bkar dus phyag phyi gcig gis rta la mdung ring rgyab pas /
pha rir 'phyong nas srog la ma skyon srung bas skyab par grags /
'phyong rgyas par bu ma byung ba la /
so sor 'brang ma'i sgo nas srid bskyed pas bu byung nas de'i gdung brgyud la sku gong ma lnga pa chen po phebs /
sku gong mas kyang /
mthu stobs dbang phyug zha lu pa zhes g+pa sngags brjod mdzad /
zhal bzhugs pa'i bar du 'phyong rgyas pas na bza' ngang dpon slob thams cad la kog zla ngo bzhin mdzad /
rang lo don drug pa lcags rta hor zla drug pa'i nyer bzhi la chos kyi dbyings su thim dus gser gyi me tog gi char babs /
zhugs @# / /
su phul bas dbu klad la rdo rje 'jigs byed zhal phyag yongs su rdzogs par byon ba dngul gdung gi nang rten du bzhugs te /
rgya phur nang na chos rje chos grags bzang po'i dngul gdung gi g.yas na bzhugs /
bla ma 'di'i sku gong ma ston pa'i dus su byang sems dri med grags ba yin zhing /
deng sang rje 'jam dbyangs bzhad pa yin no /
! /
khri thog lnga pa blo gros chos skyong ni /
sa mo sbrul la gtsang g.yag sder 'khrungs /
lo 'di ni rje'i dgung lo so gsum pa /
mkhas grub rje 'khrungs pa'i lo lnga pa yin /
tshogs pa dge 'dun sgang pa la rab tu byung bas stan gcig pa byed /
rje yab sras gsum ka dang /
khyad par mkhas grub rje bsten nas gsung rab la sbyangs pas mdo sngags kyi gsung rab la rig ba'i rtsal thon pa'i mkhas par gyur /
dge ldan gyi gdan sa mi mdzad dgongs nas mtshan mo bros byon pas /
bka' bsrung gi 'khron gyis chu mig mgron lha can gyi gsham du /
zhabs bsnyur nas phebs ma thub pas spyan drangs te /
rang lo drug bcu rtsa gnyis pa lcags pho rta nas chu lug gi bar lo bcu gsum gdan sa mdzad de /
lam rim che chung /
bla ma lnga bcu pa /
rtsa ltung rnam bshad che chung /
rdo rje 'jigs byed kyi rgyud rtog bdun dang /
rtog ba gsum pa dang /
r+wa lo'i shog dril gsum /
dus 'khor /
'jigs byed kyi bskyed rdzogs dang bcas pa /
brtag gnyis Tik+ka dang /
'dod 'jo /
rgyud bla ma sogs mdo sngags kyi chos 'khor bskor bas /
slob ma yang /
rje yab sras kyis gsal bar bton pa'i dus kyi 'khor lo'i bshad srol rnam dag thub pa'i mkhas dbang chos grags pa /
rgyud chen 'jam dbyangs dge 'dun 'phel /
rab 'byams pa smon lam dpal pa /
'phags pa lha /
grub chen chos grags pa /
'jam dbyangs gzhon nu /
mkhas pa nor bzang rgya mtsho'i dpal sogs byung /
'dis mchod khang gsar ma btab /
ston pa'i gser sku chen mo dang /
dngul gdung chen po gcig bzhengs /
mkhas grub rjes mdzad pa'i 'jigs byed bskyed rim chen mo'i 'phro ni 'dis rdzogs par mdzad /
dgung lo don lnga la ltas bzang po dang bcas gshegs so /
! /
khri thog drug pa ba so rje drung chos kyi rgyal mtshan ni /
rab byung bdun ba'i bcu drug pa chu pho rta la gtsang ldog gzhung du mkhas grub rje'i gcung bor 'khrungs /
rje yab sras kyi zhabs la gtugs te mdo sngags la sbyangs /
dang por gsang phur rab smad pa'i @# / /
'chad nyan zhig mdzad ba bor nas lhan ba so bzung bas ba so bar grags /
gdams pa thugs nyams su bstar bas thun mong ma yin pa'i bde stong gi rtogs pa thugs la 'khrungs /
rtogs ldan 'jam dpal rgya mtsho las snyan brgyud kyi man ngag sprul ba'i glegs bam bcas thob /
dgung lo drug bcu rtsa gnyis pa'i chu lug lor dga' ldan gyi khrir bzhugs nas /
lo bcu gnyis kyi bar du mdo sngags kyi chos mang du gsungs /
zhar la dus 'khor bskyed rdzogs dang /
'jigs byed rdzogs rim dang /
dbu ma'i lta khrid chen mo /
snying po don gsum gyi khrid sogs legs par mdzad /
dga' ldan 'du khang la dri gtsang khang btong de /
rgyal ba seng ge'i nga ro'i gser sku ya mtshan can dang /
gang nas gong man rim gyi sku 'dra yang bzhengs te bzhugs su gsol bar mdzad cing /
de yang dge lugs kyi thun mong ma yin ba'i snyan brgyud kyi yig chung nyer gcig che ba dang /
dz+nyA na ku Ti ste ye shes rtse mos 'od gsal lha khang du zhas nas bskyed rdzogs gnyis ka'i man ngag yig chung nyer gcig chud pa dang bcas pa mdzad cing /
da lta'i bar du rang gzhan gyi mkhas pa dang grub chen du mas thugs rtsis mdzad ba 'di yin /
rje 'di dben sa sprul ba'i glegs bam gyi gdul bya'i gtso bor snang zhes rgyal ba dben sa pa gsungs la /
rje 'dis grub chen chos rdo rje /
dpal ldan rdo rje /
stod lung pa rdo rje dpal pa gsum la byin zhes gsungs pas glegs bam yang gsum yod pa ltar snang la /
sda ma gnyis grags che /
de la sogs pa'i bstan pa rin po che'i mdzad pa bskyangs pa'i 'khor lo bzhi ldan gyi dge sbyong dang /
mkhas pa mang po padma'i mtsho la ra yig gnyis pa bzhin du 'khor zhing /
thugs dang pas yon tan gyi bsngags pa'i glu dbyangs ba so chos rje zhes snyan grags kyi dbyar rnga'i ba skad gsang mthon por ldir ltir grags bas dbus gtsang sogs khyab ba'i mod la /
rlung gi rgyu tshul log pa mkhyen pas kun spangs mdzad de /
chos rje blo gros brtan ba gdan sar bzhugs su gsol te /
don gnyis pa chu sbrul gyi lo'i zla ba bcu gnyis pa'i tshes bco lnga la dga' ldan byang gling du zhi bar gshegs /
zhes gdan rabs las bshad pa 'thang dam /
khri rin po che 'od zer gyis bcu bzhi gsungs pa'ang chad lhag gis yin 'gro /
dgung zhag gi ring 'od gsal du bzhugs shing /
dgun dus su me tog gi char pa la sogs pa ngo ma tshar ba'i ltas khyad bar du 'phags pa byon par chos 'byung dang /
@# / /
gdan rabs dang /
ngag rgyun la grags che /
thugs rten gyi dngul gdung ni /
rje zha lu pa'i dngul gdung gi g.yas na bzhugs /
de'i sku'i skye ba'i rabs ni /
ba so sprul sku lha dbang chos kyi rgyal mtshan /
de'i skye ba rta tshag sprul sku ngag dbang chos kyi dbang phyug bstan pa'i rgyal mtshan dpal bzang po dang /
de'i skye ba ngag dbang dkon mchog nyi ma dang /
rje drung rin po che blo bzang dpal ldan rgyal mtshan sogs bod dang rgya sog gi yul rnams su byon nas bstan 'gro'i don mdzad bzhin ba'o /
! /
khri thog bdun pa blo gros brtan pa ni /
gtsang gi shangs mgron khang du bltams ta che gnas rnying du rab du byung ste rje yab sras gsum bsten zhing gsang phu'i khu spe grwa tshang dang dga' ldan byang rtser 'tshed b+nyan mdzad nas ngon gnyis bzhes tshe gser khrir byon ging /
byams chos 'grel ba rnam 'ang grel lam bsgrigs sogs rtsom kyang mang la don bdun bar du bzhugs so /
! /
khri thog brgyad pa smon lam dbal legs pa'i blo gros ni /
shing pho rta lor g.yas ru byang du 'khrungs /
rje dge 'dun grub pa bsten nas gsung rab la sbyangs /
rje btsun shes rab seng ge la rgyud 'grel gsan /
mdo sngags gnyis ka la mkhas /
rtse thad du po ti sum cu rtsa drug gi grwa skor mdzad /
mkhas pa'i bya ba rnam gsum la mkhas bas rab 'byams pa'i mtshan thob /
gsang phur chos rje yon tan rgya mtsho dang 'bras spungs su 'jam dbyangs chos rje la chos 'brel re zhus nas gtsang la byon bas /
gtsang po lho kha'i chos grwa chen mo /
bkra shis lhun po /
gser khang gong rnams su bshad nyan mdzad /
slar dbus su phebs /
se ra'i rgya grwa tshang /
shar gyi mtshan nyid khang /
thang skya rnams su 'chad nyan mdzad pas slob ma mkhas pa mang du byung /
rnam 'grel gyi Tik+ka brtsams /
de nas shar du phebs /
lu ston gyi skye bar zhal gyis bzhes /
dgung lo re bdun pa lcags pho byi ba'i lor /
dga' ldan gyi khrir phebs /
de dus bstan dgra dkon mchog gi dkor la rngams pa'i sde pa don yod rdo rje zhes pas dga' ldan dngul gdung gi bla re gos kha che legs khyad 'phags de len par dmag lan gnyis 'ongs ba chos rje 'dis mgon po'i gtor chen re re 'phangs pas /
dmag la nad rims kyis shi chad dang cho 'phrul che bar byung nas phyir log /
nga bla ma de yod ring mi de thub kyang lha de mi thub par snang smras skad /
de'i don gyis mkhan chen rgyal ba god ma chen pos kyang mthu stobs dbang phyug ces rgyal rabs sogs su bsngags /
@# / /
de'i phyi lo 'bras spungs kyi khrir phebs shing /
dgon chen po gnyis kar chos kyi 'khor lo bskor /
rgyal ba byams ba'i pho brang bzhengs /
dgung lo don bdun pa lcags khyi la zur bzhugs dang /
don brgyad ba lcags phag lo'i hor zla bcu gcig ba'i nyer gnyis la po ta lar sku gshegs /
bla ma 'di'i sku gong ma jo bo'i slob ma legs pa'i shes rab /
ston pa'i dus su rgyal po gsal rgyal /
de nas gnam skyong bdag po chen po ste rgyal srid kyi khri chen por bzhugs nas bstan 'gro'i don mdzad ba yin zhes gsungs /
'di yan 'jam dbyangs gtsang pa bdun rgyud yin no /
\u0f38 /
dgu pa rje dpon blo bzang nyi ma ni /
sa mo lug la rje 'khrungs pa'i tsong kha'i yul du rje rin po che'i sku tsha zhig gi sras su 'khrungs /
sku gzhon nu nas dbus su byon te mkhas pa mus srid pa /
bla ma stag leb byang rgyal /
slob dpon grags 'od pa sogs la gtugs te gsung rab la sbyangs pas /
lung rigs kyi gnas thogs pa med par mkhyen /
gsang phur po ti nyi shu rtsa gnyis grwa skor mdzad cing /
slob dpon rnams tshogs pa'i sar bgro gleng brtsad pas /
slob dpon rtse nyag pa bcom /
de'i phyi lo ra ba stod kyi 'char nyan mdzad de /
chen bo'i go sar yang phebs /
de nas bkra shis lhun por byon te /
chos rje thams cad mkhyen pa'i drung du mdo sngags kyi chos mang du gsan /
slar dbus su phebs /
thams cad kyis gsol ba btab nas 'bras spungs kyi gdan sa lo ngo bzhir long pa mdzad de tshogs pa bskyangs /
de nas tshal gung thab du dben dgon zhig btab nas bzhugs pa la chu mig rang rdol du byung bas skye bo kun ngo mtshar skyes /
dbu ru lho byang /
e gnyal dwags gsum /
yar klung stod smad rnams su phebs nas chos gsungs pas mtho dman kun gus par gyur /
de nas gsang phu gling smad kyi gdan sar phebs te /
gtso bor drang nges rnam 'byed gsung ba gnang zhing /
rang rgyud pa yan chad kyi Tik+ka zhig kyang mdzad /
dgung lo nga gnyis pa'i lcags khyi la dge ldan khri thog tu phebs par /
dus chos gsungs pa dang /
gdangs snyan po'i bsngo gtam gyi phreng bas gdul bya yid 'phrog par mdzad de /
nga bzhi'i bar du gser khrir bstan 'gro'i don legs par mdzad /
\u0f38 /
bcu pa ye shes bzang po ni /
khams su 'khrungs /
'bras spungs su thugs gnyer mdzad de gling bsres dka' bcu'i grwa skor mdzad nas de'i srol btsugs /
don dgu la gser khrir phebs te gya bzhi'i @# / /
bar du bzhugs so /
\u0f38 /
bcu gcig pa blo bzang grags pa ni /
gtsang gi 'dar du 'khrungs bas 'dar ston zhes grags /
don dgu nas gya bzhi'i bar khrir bzhugs /
\u0f38 bcu gnyis pa legs pa'i blo gros ni /
e'i phyogs su 'khrungs /
re gnyis nas re bdun gyi bar khrir bzhugs /
zur pa mdzad de re dgu la gshegs /
\u0f38 /
bcu gsum pa chos kyi bshes gnyen ni /
stod lung gi mdar 'khrungs /
de bzhi la khrir bzhugs /
bdun bcu la zur pa mdzad nas /
gya brgyad pad gshegs /
\u0f38 /
bcu bzhi pa rin chen 'od zer ni /
stong lung gi zhing bzang du 'khrungs /
bdun bcu nas don bdun gyi bar khrir bzhugs /
dgung lo gya brgyad bzhes so /
\u0f38 /
bco lnga pa paN chen bsod nams grags pa ni /
rtses thang gi nye bar sma khyi la 'khrungs /
rtses thang du bsod nams bkra shis las rab tu byung /
mtshan bsod nams grags par gsol /
gsang phu ser rgyud stong pa rnams su slob gnyer mdzad /
mdo sngags lam dbas pa'i grags pa thob /
rgyud stod kyi 'chad nyan lo bcu bzhi mdzad /
'bras spungs blo gsal gling gi 'chang nyan lo gcig mdzad /
de nas dga' ldan shar rtse'i khrir phebs /
dgung lo nga gnyis pas glang la dga' ldan gser khrir phebs nas lo brgyad bzhugs /
'dis lha sa smon lam chen mor bstan 'bar ma gsungs pa'i mjug tu /
rje rin po che'i bstan pa dar zhing rgyas pa dang yun ring du bzhugs pa'i ched du tshigs bcad gnyis gsar du brtsams nas 'don par mdzad cing /
de nas bzung ste dge lugs kyi dgon sde thams cad du tshigs bcad de 'don ba'i srol dar ro / /
tshigs bcad de ni /
chos kyi rgyal po tsong kha pa'i / /
chos tshul rnam par 'phel ba la / /
bgegs kyi mtshan ma zhi ba dang / /
mthun rkyen ma lus tshang bar shog /
bdag dang gzhan gyi dus gsum dang / /
'brel ba'i tshogs gnyis la brten nas / /
rgyal ba blo bzang grags pa yi / /
bstan pa yun ring 'bar gyur cig /
ces pa'o / /
de nas 'bras spungs se ra sogs kyi khrir bzhugs te chos mang du gsungs /
rgyal dbang gsum ba bsod nams rgya mtsho sku na phra dus gtsug phud bzhes nas mtshan gsol /
phyis 'bras spungs kyi khrir gdan drangs nas ji srid bstan pa gnas kyi bar du dgon sde'i khri thog tu bzhugs par mda' gsol bar mdzad /
brtsams pa'i bstan bcos ni /
gsang 'dus bskyed rdzogs /
rgyud 'grel /
phar phyin spyi don /
'dul mdzod sogs dang /
dga' ldan chos 'byung yid kyi @# / /
mdzes rgyan sogs mang ngo / /
dgung lo don bdun bzhes pa yin la /
'di'i sku gong ma ni /
jo bo'i slob ma rgya gar paN chen a ka ra ma ti /
kha che paN chen shAkya thi /
bu ston thams cad mkhyen pa /
rta tshag tshe dbang rgyal po /
de nas bsod grags 'di yin la /
'di'i sprul sku ni /
bsod nams ye shes dbang po /
bsod nams dge legs dpal bzang /
grags pa rgyal mtshan /
de nas gong ma na'i ral thu bdag po chen por gyur zhing /
bskal bzang gi sangs rgyas bdun pa lhag par snang byed ces bya bar 'gyur bar gsungs /
\u0f38 /
bcu drug pa chos skyong rgya mtsho ni /
dbus stod rgya ra zhes pa'i sa char 'khrungs /
'di'i brtsams chos ni /
gsang bde 'jigs gsum gyi bskyed rdzogs /
phyag rdor 'khor chen gyi bsnyen sgrub las gsum gyi khrir byin rlabs bzhi ldan /
gsang ba bsam gyis mi khyab pa'i khrid /
chos drug gi khrid sogs so / /
'di'i 'khor chen gyi skor ni shin tu legs pa yin zer /
de bzhi pa me sprel lor dga' ldan khrir bzhugs nas /
'bri khung pas dgi thuba'ang? skya dgon sde 'ga' phrogs nas zhwa dmar por bsgyur ba sogs byas dus drag las lan 'ga' mdzad pas gzhan phyogs pa rnams tshar bcad de /
re bdun par me tog gi chad dang 'ja' tshon 'char ba sogs rdzu 'phrul bstan te gshegs so /
\u0f38 /
bcu bdun pa rdo rje bzang po ni /
mdo smad mi nyag gi sar 'khrungs /
zhe dgu nas re bzhi'i bar dga' ldan khrir la zhugs /
'di'i skye ba phyi ma bde chen du khyim pa'i tshul bzung ba tshe ring mgon po zhes par gyur te dga' ldan chos 'byung sogs brtsams bar bshad do /
\u0f38 /
bco brgyad pa rgyal mtshan bzang po ni /
bye ri'i grong zhig tu 'khrungs /
lnga bcu nas nga gnyis bar khrir bzhugs /
\u0f38 /
bcu dgu pa ngag dbang chos grags ni /
stong lung gi mdar 'khrungs /
mgon po zhal bzhi pa'i sgo nas grub pa thob /
zhe brgyad nas nga gcig gi bar khrir bzhugs /
sku gdung zhugs la phul bar rdo rje 'jigs byed kyi sku sogs byung ngo /
\u0f38 /
nyi shu ba chos grags bzang po ni /
stag phur 'khrungs /
drag bcu nas re drug gi bar khrir bzhugs te /
re bdun la gshegs /
\u0f38 nyer gcig pa dge legs dpal bzang ni /
'ol khar 'khrungs /
nga bzhi nas re gsum gyi bar khrir bzhugs /
\u0f38 nyer gnyis pa dge 'dun bstan pa dar rgyas ni /
?khrir bzhugs /
\u0f38 nyer gnyis pa dge 'dun bstan pa dar rgyas ni /
bzhugs /
\u0f38 nyer gsum pa tshe brtan rgya mtsho ni /
@# / /
rtses thang du 'khrungs /
zhe dgu nas nga bdun bar khrir bzhugs /
dga' ldan khri ba lha sa smon lam gyi gral dbur phebs pa'i srol btong /
\u0f38 nyid bzhi pa byams pa rgya mtsho ni /
zhogs kyi gram phur 'khrungs /
drug bcu nas don lnga'i bar khrid bzhugs /
rgyal dbang bsod nams rgya mtsho thu med la phebs pa'i rjes su smon lam gri gral 'bu mdzad /
\u0f38 nyer lnga pa dpal 'byor rgya mtsho ni /
stod lung du 'khrungs /
skyor mo yung sogs kyi bla mar gyur zhing /
nga bdun nas ba reng phi'i bar khrir bzhugs /
don bzhi par gshigs pa'i skug du nga la lha dang yig 'bru sogs byung /
\u0f38 nyer drug pa dam chos dpal 'bar ni /
gtsang stod du 'khrungs /
r+wa sgreng gi bla ma mdzad /
re bdun nas don bdun bar thir bzhugs /
\u0f38 nyer bdun pa sangs rgyas rin chen ni /
mal gror 'khrungs /
nga bdun par khrir bzhugs /
rgyal dbab yam gten rgya mtsho'i mkhan po mdzad /
don bdun la gshegs /
\u0f38 nyer brgyad pa dge 'dun rgyal mtshan ni /
lha sa'i nye 'ang ba tu 'khrungs /
don gnyis nas don drug gi bar khrir bzhugs /
\u0f38 nyer dgu pa chos nyer grags pa ni /
mdo smad co ne ra 'khrung /
re gnyis nas bdun bcu'i bar khrir bzhugs /
dgung lo don gsum bzhes /
\u0f38 sum bcu pa blo gros rgya mtsho ni /
stag lung brag tu 'khrungs pas stag lung brag ba zhes zer /
byang rtse'i thos bsam gring grwa tshang slar gsos /
bdun bcu nas don gsum bar khrir bzhugs /
\u0f38 so gcig pa dam chos dbal ni /
'brang zhabs su 'khrungs /
don gsum nas don lnga'i bar khrir bzhugs /
\u0f38 so gnyis pa tshul khrims chos 'phel ni /
gtsang du 'khrungs /
rje btsun byams pa sogs lha mang po'i zhal gzigs /
drug bcu nas re gsum bar khrir bzhugs /
\u0f38 so gsum pa grags pa rgya mtsho ni /
re dgu nas don gsum bar khrir bzhugs /
\u0f38 so bzhi pa ngag dbang chos kyi rgyal mtshan ni /
nga gsum nas lo ngo gsum khrir bzhugs /
\u0f38 so lnga ba dkon mchog chos 'phel ni /
nga bzhi nas lo bcu gnyis khrir bzhugs /
rgyal dbang lnga pa'i yongs 'dzin du gyur /
gtsang dmag lha sar 'ong dus mi stong phrag mang po'i srog bskyabs /
sngar 'bri khung bas phrogs pa'i dgon sde rnams slar thob /
dgung lo don bzhi bzhes so /
\u0f38 /
so drug pa bstan 'dzin legs bshad ni /
gser khrir phebs @# / /
kyang yun ring ma bzhugs shing /
'di nas bzung shar byang gi bla ma re mos kyis gser khrir bzhugs pa dang /
lo bdun grangs nges can du gyur /
\u0f38 so bdun pa dge 'dun rin chen ni /
lo lnga khrir bzhugs /
\u0f38 so brgyad pa bstan pa rgyal mtshan lo bdun /
\u0f38 so dgu ba dkon mchog chos bzang /
\u0f38 bzhi bcu pa dpal ldan rgyal mtshan /
\u0f38 zhe gcig pa blo bzang rgyal mtshan /
\u0f38 zhe gnyis pa blo bzang don yod /
\u0f38 zhe gsum pa byams pa bkra shis /
'dis yangs pa can du gnyidza'? bzhengs /
\u0f38 zhe bzhi pa blo gros rgya mtsho rje'i sprul bar grags pa ni /
sku 'bum gyi nye bar 'khrungs /
'di'i sprul sku ni rgyal po'i bla ma khri chen blo bzang bstan pa'i nyi ma sogs so /
\u0f38 /
zhe lnga pa tshul khrims dar rgyas ni /
co ne pa yin zhing /
rgya sog gi yul du byon nas chos 'chad pa dang char 'bebs pa sogs kyis 'gro ba'i don mdzad /
\u0f38 zhe dgu pa spyin pa rgya mtsho ni /
bka' 'gyur gyi lung tshang ma dar bar mdzad pas bka' 'gyur pa zhes grags /
\u0f38 zhe bdun pa blo bzang chos 'phel /
\u0f38 zhe brgyad pa don grub rgya mtsho /
\u0f38 zhe dgu pa co ne blo bzang dar rgyas /
\u0f38 lnga bcu pa gung thang pa dge 'dun phun tshogs kyis rje'i dngul gdung gser gdung du bsgyur ba yin /
\u0f38 nga gcig pa ngag dbang dpal ldan /
\u0f38 nga gnyis pa ngag dbang tshe 'phel /
\u0f38 nga gsum pa a mdo rgyal mtshan seng ge \u0f38 /
nga bzhi pa a chi thu no man han ngag dbang mchog ldan /
'dis mda' ris mtho ling gi gser khrir bzhugs ba dang /
rdo la zhabs rjes bzhag pa dang /
rgyal dbang bskal bzang rgya mtsho'i dbu blar gyur pa sogs bstan 'gro'i don rgya che ra mdzad pa ste /
'di'i rnam thar rje rol pa'i rdo rjes mdzad pa yod /
\u0f38 nga lnga pa nam mkha' bzang po /
\u0f38 nga drug pa blo bzang dri med /
\u0f38 nga bdun pa bsam gtan phun tshogs /
\u0f38 nga brgyad pa ngag dbang chos grags /
\u0f38 nga dgu pa blo bzang bstan 'dzin /
\u0f38 drug bcu pa blo bzang bstan pa /
\u0f38 re gcig pa bstan pa'i gsal byed er te ni no mon han hu'i lbu'i chan shI ngag dbang tshul khrims dpal bzang po ste /
lcags mo glang lor co ne'i sder gtogs pa'i sa char 'khrungs /
se dar thugs gnyer mdzad /
pe'i cing du byon nas rgyal po'i bla ma mdzad /
bod kyi chos srid kyi tham ka bla ma dang /
rgyal dbang 'jam dpal rgya mtsho'i yongs 'dzin du gyur pa sogs bstan srid la phan pa rgya chen po mdzad pa yin no /
\u0f38 re gnyis pa blo bzang smon lam /
da lta re bzhi ba bzhugs pa'i skabs yin kyang khri thog re gsum pa dang bzhi pa gnyis kyi mtshan ma nges so / /
rab byung bcu gcig pa'i bcu drug pa chu rta la @# / /
lcang skya rin po che blo bzang chos ldan 'khrungs /
nyer gnyis pa sa byi la 'jam dbyangs bzhad pa ngag dbang brtson 'grus 'khrungs /
'di'i dgung lo nyar gnyis pa sa mo bya lor dga' ldan khri rin po che gur smon pa rnam dag rdo rjes smon lam gyi tshogs dbu mdzad /
lcang skya rin po che'i zhe gnyis ba chu phag la khri chen blo gros rgya mtsho khrir phebs bar rje de nyid kyi rnam thar du gsungs /
rab byung bcu gsum pa'i me byar er te ni no mon han rin po che pe'i cing nas bod du phebs par rje rol pa'i rdo rje'i rnam thar du gsungs pa sogs rnam thar gzhan rnams dang bstun nas /
dga' ldan khri ba rnams kyi lo dus brtsis na lo tshigs rnams go nus par 'dug go /
'di ltar rje rin po che'i ngam pa'i chos kyi khri la bzhugs nas bstan 'gro'i don mdzad ba'i bla ma rnams kyi mtshan tsam brjod pa yin la /
spyir rje rin po che'i bstan pa 'dzin skyong spel bar mdzad pa'i skyes bu dam pa rnams dang /
gzhung lugs la sbyangs pa'i mkhas pa rnams dang /
bsgom bsgrub la gzhol ba'i grub chen rnams ni grangs med mang du yod pha yin no / /
tshe rabs kun du mtshan ldan bshes gnyen gyis / /
rjes su bzung ste gdams pa'i bdud rtsi la / /
spyod cing bshad sgrub bstan pa legs spel te / /
'gro rnams gtan gyi bde la myur 'god rje'i bstan ba rgyas bar mdzad ba'i sras kyi thu bo rgyal tshab /
bstan 'dzin rnams kyi sku tshe 'phrin las rgyas / /
bdag cag skye rgu thams cad bde zhing skyid / /
phun tshogs dpal la rol ba'i bkra shis shog /
\u0f38 rje thams cad mkhyen pa tsong kha pa chen po'i rnam tha go sla bar brjod pa bde legs kun gyi 'byung gnas zhes bya ba las /
rje'i bstan ba rgyas bar mdzad ba'i sras kyi thu bo rgyal tshab mkhas grub gnyis kyi rnam thar dang /
zhar la dga' ldan khrir bzhugs pa'i bla ma rnams zur tsam brjod pa'i le'u ste brgyad pa'o / / / /
mang+ga laM / / / /
kha9? @# / /
rje thams cad mkhyen pa tsong kha pa chen po'i rnam thar las le'u dgu pa bzhugs so / /
@## / /
'jam pa'i dbyangs kyis mngon sum byin gyis brlabs / /
mkhyen pas chos la dbang bskyur thogs pa med /
thugs rje chen pos kun la phan bde ster / /
'jam dbyangs chos rje'i zhabs la gsol ba 'debs / /
dgu pa rje rin po che'i bstan pa dar zhing rgyas te yun ring du brtan par bzhugs ba'i ched du dgon sde tshugs pa'i bla ma mang du yod pa las /
dpal ldan 'bras sbungs chags 'debs pa po 'jam dbyangs chos rje bkra shis dpal ldan pa ni /
rje rin po che'i yon bdag mi dbang grags pa rgyal mtshan gyi yig mkhan dge bsnyen ba zhes bya ba la sras gsum mnga' ba las gsum pa ni 'jam dbyangs chos rje 'di yin la /
'di ni sa mo lug lor bsam yas kyi nye @## / /
'dabs su 'khrungs /
'di ni rje rin po che'i dgung lo nyer gsum ba'i sa mo lug lo yin /
gzhon nu'i dus 'jam dbyangs dkar po'i bsnyen pa zhig mdzad bas mnal lam du /
gtsug lag khang gi nang du 'dam dbyangs dkar po gsum bzhugs 'dug pa'i dbus mas rdo rje spyi bor bzhag /
dril bu gsil bas rje btsun gyis bdag la byin gyis brla bas byung snyam pa byung zhing de nas bzung ste mkhyen rab kyi klong rdol /
rtse thang du rab du byu ra na sa bsam yas dgon rtse du bzhu gas te legs bshad gser 'breng thugs 'dzin mdzad ba'i tshe mnal lam du /
dung gi rna cha 'khrol ba'i khye'u mang du byung ba rnams mthar gcig tu song /
des skye ba phyi ma dga' ldan du skye zer ba byung /
gsang phur gnyal rgod rin bsam rang ldan ma dkon mchog seng ge la phar tshang gsan /
skyor mo lung du rje rin po che la 'du la mngon gsan /
de dus mkhas grub thams cad mkhyen ba yang 'dul mngon gsan par phebs pas /
rje rin po ches rnam gnyis bgro gleng zhig mdzod ces zhal lta gnang /
mkhas grub rjes reng mda' pa'i phar phyin ltar byang sems la zhugs gnas mtshan nyid pa rtsi ba'i grub mthal mdzad /
chos rje 'dis legs bshad gser phreng gi grub mtha' byang sems la zhugs gnas mtshan nyid pa mi 'ong ba'i lugs bzung nas /
bya nga sems yin na rgyun zhugs yin par bud sogs la bra pas phyis su rje rin po ches kyang gnang 'gag de yin gsung /
dga' ldan du rje rin po che la /
drang nges rnam 'byed /
rtsa'u jug /
lam rim che chung /
sngags rim /
'grel pa bzhi sbrags sogs gsang 'dus kyi skor dang /
bde dgyes yo ga sogs mdo sngags kyi chos bka' mtha' yas pa gsan /
rje rin po ches mkhan po /
'dul ba 'dzin pas las slob /
rgyal tshab chos rjes gsang rtan mdzad de /
dge 'dun grangs tshang ba'i dbus su bsnyen par rdzogs pa'i sdom pa bzhes /
mdo sngags la 'di mi mkhyen bya ba med /
rdo rje 'jigs byed gcig bu la'ang @# / /
bsam yas kyi bla mas sangs rgyas skyabs zhes pa 'jigs byed la lo drug sgrub pa mdzad nas zhal dngos su gzigs pa de'i drung du /
'jigs byed bcu gsum ma dang zhe dgu ma ngo langs brgyad bskor gyi dbang sogs r+wa lugs dang rgya lugs kyi chos tshin brgyad bcu gsan pa sogs shin tu rgya che bar gsan pa yin no / /
gsung chos gnang ba la po ti brgya dang sum bcu thugs bshar mdzad pa yin la /
de la mdo bcu gcig ni /
sher phyin stong phrag nyi shu lnga pa /
'phags pa brgyad stong pa /
yon tan rin po che sdud pa /
rdo rje gcod pa /
shes rab snying po| mdo sde dgongs pa nges 'grel /
sA lu ljang pa'i mdo /
rten 'brel gyi mdo /
'phags ba bzang po spyod pa'i smon lam /
so sor thar pa'i mdo /
mdo sde sa bcu pa'o / /
bstan bcos la brgya rtsa brgyad de /
khyams chos ni /
mngon rtogs rgyan /
mdo sde rgyan /
dbus ma ba'i rnam 'byed /
chos nyid rnam 'byed /
rgyud bla ma'o / /
dgra bcom pa chos skyob kyis mdzad pa gcig ni /
ched du brjod pa'i tshoms so / /
klu sgrub kyis mdzad pa bcu bzhi ni /
rtsa ba shes rab /
stong nyid bdun bcu pa /
rigs pa drug bcu pa /
rtsod bzlog /
zhib mo rnam 'thag /
rin chen phreng ba /
mdo kun btus /
bshes sbring /
chos dbyings bstod pa /
'jig rten las 'das par bstod pa /
shes rab brgya pa /
skye bo gso thib / /
mdor byas /
mdo bsre'o / /
'phags pa lha'i mdzad pa lnga ni /
bzhi brgya pa /
ye shes snying po kun btus /
dbu ma 'khrul 'joms /
lag pa'i tshad ma /
cha shas kyi yan lag gi rab byed ro / /
dpa' bos mdzad pa dgu ni /
skyes rabs /
gzhon nu ma bdun gyi rtogs brjod /
smon lam bdun cu ba /
phyin ci log bzhi spong ba'i gdams ngag /
bla ma lnga bcu pa /
bstong ba brgya lnga bcu pa /
kun rdzob byang chub kyi sems bsgom pa'i man ngag rin chen sbungs pa /
don dam byang chub kyi sems bsgom ba'i rim pa rin chen sgron ma /
mya ngan bsal ba'o / /
klu byang gi gcig ni /
rnam bzhag rim pa'o / /
legs ldan 'byed kyi gnyis ni /
dbu ma snying ba'o /
rtog ge '+par pa'o / /
zla grags kyi bzhi ni /
rdor sems sgrub thabs /
tshig gsal /
dbu ma 'jug pa /
de'i dang 'grel lo / /
zhib lhas mdzad pa gsum ni /
spyod 'jug /
bslab btus rtsa 'grel lo / /
dpal sbas kyi gcig ni /
dbu ma'i de kho na nyid la 'jug pa'o / /
ye shes snying po'i gcig ni /
bden gnyis 'byed pa'o / /
@# / /
zhi ba 'tsho'i gzhis ni /
dbu ma rgyan /
sdom pa nyi shu pa'i 'grel pa'o / /
seng bzang gi gcig ni /
'grel pa don gsal lo / /
gaka la shI la'i bzhi ni /
dbu ma snang ga sgom rim dang po /
bar ba /
tha ma'o / /
jo bos mdzad pa bzhi ni /
lam sgron /
sbyod bsdus sgron ma /
bden gnyis la 'jug pa /
dbu ma'i man ngag bo / /
mtho btsun gyi gcig ni /
khyad par 'phags bstong ngo / /
bde byed kyi gcig ni /
lha las phul byung gi bstod pa'o / /
'phags pa thogs med kyi bzhi ni /
theg bstsas /
mngon pa kun btus /
byang sa /
tshul khrims le'u ste bzhi'o / /
dbyig gnyen gyi dgu ni /
mdzod /
phung po lnga'i rab byed /
rnam bshad rigs pa /
las grub pa'i rab byed /
nyi shu pa /
sum cu pa /
rten 'brel mdo 'gal /
tshigs kyi gtam /
yon tan bdun brjod pa'i gtam mo /
tsan+d+ra go mi'i gnyis ni /
sdom pa nyi shu ba /
slob springs so / /
phyogs glang gi drug ni /
yon tan mtha' yas par bstod pa /
brgyad stong don bsdu sa /
tshad ma kun btus /
dmigs brtag rtsa 'grel chen rdo rje'i gcig ni /
tshad ma rigs pa la sbyor ba'o / /
chos rnam 'grel /
rnam ses /
rigs thig /
gtan tshigs thig pa /
'brel pa brtag pa /
rgyud gzhan grub pa /
rtsa'i pa'i rigs pa'o /
dge srung gi gcig ni /
phyi rol don grub po / /
bram ze rin chen rdo rje'i gcig ni /
tshad ma rigs pa la sbyor ba'o / /
chos mchog gi gnyis ni /
skad cig ma grub pa /
gzhan sel brtag pa'o / /
shAn+ti ba'i gnyis ni /
sher phyin man ngag / /
nang gi khyab pa'o / /
yon tan 'ong kyi gnyis ni /
'dul ba mdo tswa /
karma sha ta ma mo / /
shAka 'od kyi gcig ni /
'dul ba sum brgya pa'o / /
dge 'dun bzang po'i gcig ni /
kA ri kA lnga bcu pa'o / /
rje rin po che'i bcu gcig ni /
gser phreng /
rtsa she'i Tika chen /
nam bshad dgongs pa rab gsal /
legs bshad snying po /
byang chub gzhung lam /
bla ma lnga bcu pa'i rnam ba shad /
rnam bzhag rim pa'i rnam ba shar /
rim lnga gdan rdzogs kyi dmar khrid /
rim lnga gsal sgron /
nA ro chos drug gi khrid /
lam rim chung ba rnams yin par gsungs la /
'dir dngos su bgrangs pa ni brgya dang bcu dgu 'dug pas /
'di'i steng du lam rim chen mo sngags rim chen mo sogs kyang thugs bshad mdzad pa yod pa 'dra'o / /
rgyun gyi thugs dam ni /
gsang 'dus 'phags lugs bde mchog lU nag dril gsum /
dgyes rdor /
dgra 'jigs gshed gsum /
mi g.yo pa sgrol ma sogs yi dam gyi lha mang po'i bsnyen ba rgyun du mdzad /
zhag re la a ra pa tsa na stong phrag gnyis re @# / /
bcan brjed char nas bre gsung zhing /
gtso bor yig drug la thugs dam mthil du mdzad pas phyim dung 'phyur gnyis lhag par longs /
mtshan nyid pa gcig lam Ni song ba du mang zhes gsung ba yin snang /
lha dang bla ma'i gzigs snang gi dbang du byas na /
dbus na rje btsun 'jam dbyangs g.yas na mgon po klu sgrub /
g.yon na mkhan chen zhi ba 'tsho /
mdun na rje rin po che ngo chen gyi rnam pa can gyis 'khor pa zhig gi gzig snga snang dngos su rgyun mar 'byung pa dang /
mnal lam du 'phags pa klu sgrub gtso 'khor /
chos rgyal srong btsan sgam po yab yum /
rje rin po che /
ye shes mgon po phyag drug pa /
lcam dral /
rgyal chen bzhi sogs kyis rjes su bzung ba'i mtshan ma byung ba sogs bas ma gyis mi khyab /
mngon par rtogs pa'i yon tan gyi dbang du byas na /
sdom pa gsum rnam par dag cing /
kun rdzob dang don dam pa'i sems bskyed brtan pos spyod lam rnam bzhi gang mdzad kyang phar phyin drug ldan du lam lam 'char ba bde stong dbyer med kyi rdzogs rim zab mo thugs rgyud la mnga' zhing /
rlung 'od zer lnga'i kha dog gsal bar gzigs pa sogs dpag dka' ba ste /
sku tshi sngon ma smyos rgyal ba lha nang ba lta bu'i rnal 'byor gyi dbang phyug tu gyur na /
sku tshe 'dir lta ci smos /
'phral gyi mdzad pa'i dbang du byas na /
phyag tu byung ba'i dngos po rnams cha gsum du bgos nas /
cha gcig gis phyag dpe dang rten gsum bzhengs /
cha gcig gis nad pa rnams kyi phyir du sman sbyin mdzad /
cha gcig gis gzims khang gi thab spyod dang /
slob ma skyod par mdzad la /
phal ched ni lha khang 'dus sde bla ma rnams kyi zhabs tog sogs su gtong bar mdzad do / /
! de lta bu'i skyes bu dam pa des chos sde chen po 'di btab pa'i rgyu mtshan ni /
'jam mgon bla ma tsong kha ba chen po de nyid kyis rje 'di pa la rang lugs kyi mdo sngags 'chad tshul 'di srid pa ji srid par rgyun mi chad cing /
phyogs thams cad du rgyas pa'i ched du chos sde phun sum tshogs pa zhig thob dang dgon ma las bu dga' ba dar rgyas chen po 'ong gsung zhing 'gog pa ri nas gter bzhas pa'i chos dung gnang /
sne'u dbon nam mkha' bzang la chos sde'i sbyin bdag mdzad dgos pa'i bka' snga phyir phebs shing /
chos rje rang gi mnal lam du yang /
lha gnam lde dkar po yin zer ba zhig gis dgon pa'i sa yul bstan te /
'dir khyod kyis dgon pa zhig thob /
ngas btsun pa stong phrag lnga 'bul zer /
de ka'i mod la dan 'bag mda' nas yar byon pas /
longs spyod kyi chu yin zer ba'i rdzing bu mang po 'dug pa gzigs @# / /
shing /
khyad par glang chen ri gdong du rdzing bu mang po'i 'gram na rje rin po che bzhugs 'dug pas /
khyod 'dir dgon pa zhig thob /
ngas kyang yon tan bslabs pas 'di ltar du gyur /
zhes gsungs nas phyag mdzub kyis rdzing bu de bstan par mdzad /
chos rje pas /
'di gang gi rjing bu yin zhes zhus pa la /
rjes thos bsam kyi rdzing bu yin pas 'thungs gsungs /
dga' nas ngoms par 'thungs pas chu rnams sngar las ches cher 'phel ba rmis /
de'i sang nyin 'jam dbyangs chos rjes rang gi nye gnas seng ge rdo rje zhes pa'i slob ma khrid nas byon te rmi lam gyi gnas rnams 'di yin zhes bstan /
yang nub cig gi mnal lam du chu chen po cig la 'gor ba dpag tu med pa thar mi nus par gdungs pa gzigs nas brtse ba chen pos chos rje rang nyid cha'i pha rol du byon te zam pa cig bzhag pas /
'gro ba mang po de'i steng nas thon pa gzigs /
sad nas chos sde btab na sems can la phan thogs pa 'byung ba yin 'dug bsam pa thugs la 'khrungs /
de nas thog mar dgon pa'i shar phyogs kyi gzims spyil deng sang brag thog khang zer ba 'dir bzhugs nas mdo sngags kyi chos mang du gsungs /
de nas 'du khang chen mo'i rgyab ngos kyi sgrub khang 'di nyid du bzhugs nas 'du khang gi sa'i gzhir dbu tshad dang par phyin 'chad bzhin pa nas /
nyid kyi legs bshad la 'khor ba'i thar pa don gnyer ba rnams dang /
gzhis ka sne'u nas thugs lur bzhes te 'du khang dang /
sngags khang rten dang brten par bcas pa dang /
grwa spyil mang du grub /
'dir thog mar sa bslang spyang lto 'phye'i thig lha khang gi bkod pa sogs rje rin po ches mdzad /
'bras spungs thog mar bzhengs pa'i lo ni 'jam dbyangs chos rje'i dgung lo so brgyad pa me sprel lo yin zhing /
de nas bzung ste dpal ldan 'bras spungs zhes phyogs kun du grags so / /
de nas gtsang khang du dus gsum sangs rgyas nye ba'i sras brgyad sogs bzhengs /
sngags khang du 'jigs byed dpa' gcig zhal phyag yongs rdzogs bzhengs pa'i nang du r+wa lo'i sku gdung phyag mdzub gcig ma gtogs tshang ma bzhugs su gsol /
sku rgyu 'jim pa'i mtheb skyu re la ya ma rA dzA khri phrag sogs bzlas te bzhengs /
yang chos rgyal sogs chos skyong rnams kyang bzhengs par rje rin po ches rab gnas mdzad /
de'i skabs su yon tan phul du byung ba'i slob ma mang du byung bas grwa tshang bdun chags te /
bkra shis sgo mang /
blo gsal gling /
bde yangs /
shag bskor /
'dul ba /
rgyal ba ste mdo phyogs kyi gra tshang drug /
sngags pa grwa tshad bcas bdun no / /
de rnams la sne'u pas zha bas tog dang /
zhing sa ? bul ba sogs rgya cher mdzad /
@# / /
de ltar 'jam dbyangs chos rjes rang lo so brgyad pa'i sprel lo nas bdun bcu pa'i sa 'brug lo'i bar lo so gsum gsung chos gnang bas /
rje rin po che'i ring lugs dbyar mtsho ltar phyogs kun du rgyas par gyur /
sa 'brug lo'i dgun rtse kha pas gdan drangs nas zhag shas bzhugs /
slar 'bras spungs su phebs nas bslab btus kyi brtson 'grus le'u 'i mthug chos thun gnyis kyis rdzogs bar mdzad la /
de ni brtson 'grus mthar phyin zhes pa'i don to / /
rjes 'jug rnams la'ang brtson 'grus mi lhod par byin gyis brlabs pa'o / /
sku tshe de la 'bras spungs su chos 'khor bskor ba'i tha mar byung snang /
dus de nas sku cung zad bsnyung bas phebs bzhung dka' bar yong na'ang /
rim pas gzhis kar lo gsar dang /
lha sar smon lam chen mo'i gral dbu la phebs nas /
jo bo rnam gnyis dang /
bcu gcig zhal sogs mjal dus da lan min pa e mjal mi shes gsung /
thugs 'dun drag po'i sgo nas smon lam dpag tu med pa mdzad /
'bras spungs su phebs zhor po ta lar zhag gsum bzhugs /
nang so dang yon mchod gdan la bzhugs dus shig /
chos rje'i zhal nas /
rje btsun grags pa'i mngon rtogs ljon shing du / /
'di dag ston pa'i bla ma'i bka' drin ni / /
dran pa'i cho na dad pas mchim lhung / /
zhes gsungs te /
rje rnam gnyis kyi thugs rgyud ni mi shes /
gsung rab ni rim lnga gsal sgron nyi zla dang bral bas mchi ma lhung na 'di la lhung rgyu yin te da legs par 'chad pa dkon /
bstan ba'i 'jug ma rnam dag cig 'dug ste /
'jug mkhan mi 'dug /
ded rang gi kha stabs ni 'di ltar song /
gsungs nas /
gsung 'dir spyan chab mang po mdzad pas /
nang so dpon blon kyang spyan chab mang po lhung bar snang /
'bras spungs su phebs nas nang so dpon blon dang /
grwa bu slob rnams kyis zla ba sprel nas sku rim rgya chen po bsgrubs shing /
brtan bzhugs dgos pa'i zhu ba phul ba na nyid kyi zhal nas /
mdang rje rin po che phebs nas nged rang gnyis rgya nag tu 'gro /
ri bo rtse lngar sgrub pa byed gsung bas /
nga rje rin po che la sde snod gsum dang rgyud sde bzhi gsung gin bzhugs zhus dang gsungs nas /
phyag thal mo sbyar /
spyan chab mang po gnang ba yin snang /
de nas sbrul lo hor zla gnyis pa'i mjug la nub gcig mnal lam du /
rje rin po che phebs nas rje btsun 'jam pa'i dbyangs kyi phyag dril yin gsung bar gcig gnang /
da khyod ngo gnyis sdong gsung ba zhig rmis pa drung 'khor rnams la gsungs @# / /
bas khong rnams zla ba dang lo gang yin ma dan yang /
don la zla ba yin snang /
de nas mya ngan las 'da' ba'i ltas byung ba na gzims chung du phebs te /
zhabs gnyis skyil krung dang phyag gnyis mnyam bzhag mdzad nas thugs dmal thugs gtad pas /
sku smad nas drong yar la rim gyis bsdus pa'i tshe /
rje btsun 'jam dbyangs kyi zhal gzigs bris sku de sku mdun du spyan drangs /
rje btsun phebs yod lags zhus pas /
spyan gyis ni ma gzigs /
dbu dud pa zhig mdzad /
cung zhig lon pa na /
da mi dgos ba 'dug snyam nas bris sku de g.yon phyogs su gdan drangs pas /
ji ltar spyan drangs pa ltar bris sku la spyan gdangs te og sko sku dpung g.yon pa'i steng du bzhag nas zhag 'ga' bzhugs pas phal cher gyis sku'i gzi mdangs la dpags nas 'khrul ba'ang skyes /
de ltar dgung lo don gcig ba'i sa mo sbrul lo de'i zla ba bzhi pa sa ga zla ba'i tshes bco brgyad la nga gal ldan chos kyi pho brang ma pham rgyal ba'i 'dun sar thegs so / /
de'i tshe nam mkha' shin tu drangs pa la 'ja' dkar po dang /
kha dog sna lnga'i gur lcags sgrog ltar sprel ba 'bras spungs nas dga' ldan gyi bar la shar ba dang /
lha'i me tog gi char mang du babs pa sogs skye bo kun gyi mig lam du gyur cing /
sku gdung rin po che ni cung zad kyang ma nyams par bshad grwa yun ring du gnas pa'i rten 'brel du dngul gyi mchod rten du bzhugs su gsol ba yin no /
! /
'bras spungs kyi rten gyi grangs rags tsam brjod na /
'bu khang chen mo'i rgyab tu 'jam pa'i dbyangs bkra shis dpal ldan pa de nyid kyi sgrub khang rang shong gi nang du rje btsun 'jam pa'i dbyangs rang byon ngo mtshar can yod pa /
rje de nyid kyis sgrub pa snying por mdzad pas nyams rtogs khyad par can 'khrungs /
lha dang bla mas byin gyis brlabs shing gsung gi gnang ba stsal ba'i gnas khyad par can bzhugs /
de'i mdun du 'du khang chen mo dang bo gzhis ka sne'u dpon nam mkha' bzang lu dpon gyis sbyin bdag mdzad nas 'du khang dang /
de'i dri gtsang khang gsum bcas bzhengs pa /
de'i gtsang khang dbus ma'i nang du /
sne'u dzong pas spyin bdag mdzad nas bzhengs pa'i /
dus gsum sangs rgyas kyi gser sku la byang sems nye ba'i sras brgyad kyis bskor ba /
gtso bo gser sku chen mo'i nang rten la dbu'i dbyings su sangs rgyas kyi ring ba srel rta mgo mar grags pa bdun dang /
sangs rgyas gser thub kyi tshe mas /
chos kyi rgyal po tsong kha pa chen po'i tshems /
lho brag phyag rdor kyi dbu lo /
mthing shog la 'dzam bu chu gser gyis blos pa'i bla ma brgyud pa'i mtshan sngags /
mgrin par nub @# / /
phyogs rgya mtsho'i 'gram nas gdan drangs pa'i dung dkar g.yas 'khyil kangA pa Na ngo mtshar can /
thugs kar rje btsun tsong kha ba chen pos de bzhin gshegs pa nyid dngos su bzhugs ba dang dbyer med par gsungs pa'i bcom ldan 'das shAkya thub pa'i sku lcags khru gang ba /
thub ba chen po rgya gar ma /
'jam dpal rdo rje byin can /
byang chub shing 'dom gang /
sangs rgyas kyi bstod 'bum /
bkra shis be'u bu ma /
'jam pa'i dbyangs la rje rin po ches dbu ma'i lta khrid gsan pa'i brjed byang bkod ba'i phyag dbe byin rlabs can /
yang dag par rdzogs pa'i sangs rgyas kyi zhabs rjes rnams ba zhugs /
rje rin po che'i sku brnyan gser zangs las grub pa thog tshad ma gsung byon mar grags pa dang /
'jam dbyangs chos rje'i sku gsung byon ma dang /
rgyal ba dge 'dun rgya mtsho'i sku byin can rnams bzhugs /
! byams khang rnying bar /
rgyal ba tsong kha pa chen pos ljags bkod gnang ba ltar /
sne'u rdzong nas bzhengs pa'i rgyal ba ma phal pa dgung lo brgyad pa'i tshad rgyu gser zangs las grub pa longs sku'i cha lugs can /
de'i nang rten du /
sangs rgyas kyi 'phel gdung che ba bya sgong tsam nas chung ba yungs 'bru tsam gyi bar ma ga d+ha'i bre chen gang /
chos kyi rgyal po tsong kha pa chen po'i dbu lo /
'phags pa thogs med kyi dbu lo /
spyan ras gzigs kha sar pA Ni'i sku brnyan rgya gar ma byin can /
mgrin par chos kyi rgyal po tsong kha pa chen por klu'i rgyal po dung skyong gis dbus khar nag mtsho 'gram du phul ba'i dung dkar g.yas 'khyil gsum 'brel rten 'brel snying pos brgyan pa ngo mtshar can /
thugs kar rgyal po gzhon nu don grub kyi dbu rgyan dang /
shel sga rin chen sbungs pa /
mkha' 'gro ma bye ba 'bum gyi dbu skra nyag ma re re las grub ba'i zhwa nag gser mdengs ma /
jo bo chen po'i stag gi bzhugs gdan spos kyis bgos pa /
rdo rje gdan nas byon pa'i byang chub shing gi ma hA bo d+hi /
rgya gar gyi lha a mo g+ha badzra /
dbal nA ro pa'i gdugs dkar gser gyi yu ba can rje mar ba la stsal ba /
mi la bzhad pa rdo rje'i zwa'i khog ma /
ge sar rgyal po'i 'khor gsum sag thag /
rje btsun tsong kha pa chen po'i na bza' cha tshang /
'phags pa thogs med kyi sku chos /
rnam sras mdung dmar can gyi mdung /
gzungs chen sde lnga la sogs pa gser spyangs btso mas bris pa sogs /
chos sku'i ring bsrel mang du bzhugs pa srid zhi'i dge legs kyi dngos po thams cad gcig tu sbungs pa 'di la /
rje bdag nyid chen bos rab gnas mdzad pa'i tshe /
mnga' dbul gyi skabs su me tog gi chad bkra @# / /
shis rtags brgyad dang rdzas brgyad kyi dbyibs can du ma babs pa dang bar snang nas lha'i rol mo bsgrags /
dri zhi ma pos sa gzhi yongs su khyab pa la sogs pa ltas ngo mtshar ba du ma dang ldan pa byung ba lags so /
\u0f38 /
dngul gdung lha khang du rgyal ba bsod nams rgya mtsho'i dngul gdung dngul srang bdun stong bzhi brgya las grub pa /
nang rten du rje de nyid kyi thugs ljags spyan gsum dang /
dbu klang zhun thigs la spyan ras gzigs kha sar pA Ni'i sku rang byon ngo mtshar can /
sangs rgyas kyi 'phel gdung sogs mtha' yas pa bzhugs /
thams cad mkhyen pa yon tan rgya mtsho'i dngul gdung sku rgyu tshad sogs de dang 'dra ba'i nang rten du /
rje de nyid kyi ljags /
ring bsrel /
gdung rus /
gdur thal /
gzhan yang rten bsam gyis mi khyab pa bzhugs /
\u0f38 /
'khungs rabs lha khang du /
gong sa lnga pa chen bo'i sman sku /
sku rgyu la gnas chen brgyad kyis /
mchod rten brgyad kyis /
rdo rje gdan gyi byang chub shing /
tsan dan gor shi sha /
sbrul snying /
ka ma ru'i rdo /
klu 'jim /
chu bo gser ldan gyi zangs /
gser bye rnams las grub pa /
nang rten du /
sangs rgyas rabs bdun gyi 'phel gdung /
'brom rin po che'i tshems ring bsrel gyi gong bu /
rje rin po che'i sku tshes sogs blo yul las 'das pa bzhugs / /
\u0f38 jo bo lha khang du bzhugs pa'i rten gyi gtso bo ni /
jo bo rin po che srid zhi'i 'jigs skyob mar grags ba /
dngul srang lnga brgya las grub pa /
nang rten du sangs rgyas gser thub kyi 'phel gdung /
shA ri'i bu'i dbu lo /
mo'u gal gyi bu'i snam sbyar /
baN chen shAkya shri'i sku chos /
lho brag phyag rdor gyi phyag mtshan rdor dril /
rje btsun tsong kha pa chen po'i dbu zhwa sogs byin rlabs can mtha' yas pa bzhugs /
\u0f38 /
gnas bcu lha khang du /
thub pa'i dbang po gtso 'khor gsum byang chub shing las grub cing /
gzhan rnams tsan dan dkar po las grub pa 'di rnams sngon rgya nag tu gnas brtan bcu drug spyan drangs te dbyar zla gsum zhal gyis bzhes nas /
dgag dbye mdzad de dang gnas su gshegs khar /
dad pa'i rten du so so nas rang rang gi 'dra 'bag re phyag bzo mdzad nas gnang ba /
tA ming rgyal pos 'gro mgon chos rgyal 'phags par phul ba /
rim gyis rgyal ba karma pa'i thugs dam rten du kong bo rtse lha sgar du bzhugs pa /
rgyal dbang lnga pa chen po'i thugs dam rten du spyan drangs te 'dir bzhugs pa yin /
byams khang gsar pa 'dir bzhugs pa'i rgyal ba byams pa mgon po dgud lo bcu gnyis pa'i sku tshad /
sman 'dam las grub pa 'di ni gdams 'di'i mkhan chen 'jam dbyangs dga' ba'i blo gros kyis bkod pa @# / /
mdzad nas sne'u rdzong nas sbyin bdag gnang ste bzhengs shing /
chos sde chen po 'di'i mkhan brgyud snga ma rnams kyang de skabs bzhengs pa yin la /
byams chen 'di'i nang rten du /
de bzhin gshegs pa'i ring bsrel dang /
rje btsun tsong kha pa chen po'i sku gsung byon ma dang /
gzhan yang rgya bod kyi paN grub mang po'i dbu skra /
na bza' sogs mtha' yas pa bzhugs /
de'i g.yas kyi dngul gdung gnyis ba 'di'i nang du /
'jam dbyangs chos rje bkra shis dpal ldan pa de nyid kyi sku gdung ril po lhar bcas 'gro ba kun gyi bsod nams kyi zhing dam par bzhugs pa lags so / /
\u0f38 bka' 'gyur lha khang du /
gong sa lnga pa chen pos bka' gnang ba ltar /
sa skyong blo bzang mthu stobs kyis /
mthing shog la gser btsom 'ba' zhig gis bzhengs shing /
tsan dan gyi glegs shing gdong brkos ba so la btra ris dang /
chos thag chos chab sogs rgyu dang bkod pas mdzes pa /
rab gnas lnga pa chen pos gnang ba bka' 'gyur 'dzam gling g.yas bzhag tu grags pa bzhugs / /
\u0f38 bskal bzang lha khang du /
sangs rgyas stong gi sku brnyan dzyai k+ShiM rdzus pa sku sha grang gser gsol ba /
lnga pa chen pos rab gnas mdzad pa bzhugs so /
\u0f38 /
sngags khang du /
rje rin po ches byin gyis brlabs nas bzhengs pa'i rdo rje 'jigs byed chos rgyal sogs bzhugs la /
'jigs byed 'di'i sku stod rang byon yin zhing /
'di nyid sa gzhi dang rtsig pa ka ba sogs gang la yang ma reg par bar snang du bzhugs nges pa yin la /
g.yon dos kyi bka' sdod las kyi gzhin rje 'di yang sku rgyu sogs 'jigs byed dang khyad par med cing /
dang bor zhal lhod gzigs pa gtsang pa'i dmag dan 'phag tu lhags pa'i tshe dgon gnyer gyi sa cung zad ba skul bas /
da lta bzhugs sa bar du byon pa phyis lcags thag gis btags par grags la /
mgon po phyag drug pa dang /
k+She tra pA la 'di yang bla ma dbu ma pas bzhengs shing rab gnas mdzad ba yin la /
'di rnams la rje rin po ches rab gnas mdzad pa'i tshe 'jigs byed zhal phyag yongs rdzogs dang /
zhal gcig phyag gnyis pa sogs nyi zer gyi rdul gyi grangs ltar mang ba phebs nas rten la thim pa der bzhugs pa kun gyis mngon sum du gyur pa lags so / /
dmag 'khrug gi tshe tel pa'i kha nas khrag 'dzag pa dang /
mgon po sogs kyi rab gnas kyi tshe sgra drag po dang bcas lha mang po dngos su thim /
'jigs byed kyi g.yas phogs su bzhugs pa'i rje'i sku 'di ni rje nyid kyis phyag bzo mdzad pa yin /
steng gi @# / /
blos bslangs 'di dag kyang rje rin po che'i phyag len ltar sne'u nas sbyin bdag mdzad de tsan dan dkar dmar las bzhengs shing /
sprul ba'i bzo bo sle'u chung ba'i phyag bzo dpal rdo rje 'jigs byed 'di yang gsung byon ma byin rlabs shin tu che ba yin no / /
chos sde 'di yin da rten gyi gtso bo ni /
sngon bcom ldan 'das la glu'i rgyal po ma dros pas phul ba'i dung dkar 'di yin la /
'di ni bcom ldan 'das kyis mo'u gal gyi bu la gnang ste /
'di khyod kyis 'gog pa rir gter du sbos shig /
ma 'ongs pa na dge slong padma'i dad ldan 'di'i tshogs drung du 'gyur ro / /
gter bdag sbre'us byed do zhes lang gshegs las lung bstan pa'i dus la babs pa na /
rje rin po ches 'gog ba ri nas gter nas bzhes /
'jam dbyangs bkra shis dpal ldan la gnang ste /
dgon ma la sa bu dga' ba 'ong bar lung bstan pa'i chos dung khyad par can 'di'i rten 'brel gyis 'dzam bu gling gi mkhas grub thams cad dang /
chos dang longs spyod thams cad 'dir rgya mtsho chen po la chu klung la zhin du 'du ba 'di byung ba yin no / /
rje 'di'i sku gong ma ni /
rgya gar du grub chen 'bar ba'i gtso bo /
nag po spyod pa /
ra tan chen po /
jo bo'i slob ma rong zom chos bzang /
dar ma dpang phyug /
'od zer dpal /
'brug sgra rgyal mtshan /
gnyis rgyal ba lha nang ga sang+ga b+ha dra /
de nas 'jam dbyangs chos rje /
de'i sku tshe phyi ma paN+Di ta chos kyi nyin byed /
jo nang kun dga' grol mchog /
dga' byed sa skyong /
jo nang kun dga' snying po /
de nas hal ha'i yul du rje btsun dam pa blo bzang bstan pa'i rgyal mtshan dpal bzang por 'khrungs /
de nas sprul sku rim byon rnams hal ha'i yul du bzhugs nas bstan 'gro'i don mdzad bzhin pa yin no /
kha stan 'dzin dam pa rnams kyi zhabs pad brtan / /
dge 'dun 'dus sde'i chos srid 'phrin las grub / /
rgyal ba'i ring lugs yun du dar zhing rgyas / /
'gro kun bde skyid phun sum tshogs bar shog /
! / /
byams pa chen pos 'gro kun bod la 'god / /
thugs rje chen pos 'jigs pa kun las skyobs / /
yon tan chen pos bshes gnyen mchog gyur pa / /
byams chen chos kyi rje la gsol ba 'debs / /
se ra theg chen gling chags 'debs pa po ni byams chen chos rje shAkya ye shes yin la /
lha ldan sprul ba'i gtsug lag khang gi shar phyogs zhang 'gro ba'i mgon po g.yu brag pa zhes dwags po bka' brgyud kyi grub thob chen po de'i gdan sa tshal gung thang gi zhol du /
rab byung drug pa'i nyer brgyad pa shing rta lor 'khrungs /
@# / /
chung dus nas sgo gsum zhi dul la ngang gis gnas pa /
'gro ba nyam thag pa la brtse ba /
dkon mchog la dad pa sogs byis pa phal ba dag las khyad par du 'phags pa zhig go /
sngon gnas rjes dran gyi gsung yang mang du byon 'dug /
'di rje rin po che las lo gsum gyis rgan /
rab tu byung ba'i mtshan shAkya ye shes zhes gsol /
yi ge 'dri klog dang chos spyod 'dzin skyor sogs la 'bad /
dus phyis rje rin po che'i gsol ba 'dren mkhan mdzad nas lo mang por nye bar bzhugs ba yin zhing /
dad gus chen pos ci gsung bka' bzhin du bsgrubs /
mdo sngags kyi chos dang gdams ngag mang du gsan nas thugs su chud /
byams snying rje dang bskyed rdzogs kyi rtogs pa shin tu mtho ba yin no / /
de'i skabs su rje rin po che'i snyan pa'i grags ba rgya nag tA'i ming yung lO rgyal pos gsan nas spyan drangs kyang ma phebs bas /
slar yang bang phyin pa mngags te rje nyid dang khyad par med pa'i slob ma zhig dbu blar dgos tshul gnang bas /
rje btsun thams cad mkhyen pas sras kyi thu bo mkhas pa dang grub ba mang du yod pa'i nang nas dam pa 'di nyid sku tshab tu phebs dgos pa'i bka' dang /
'gro don ji ltar bya tshul gyi bslab ston zhib bar stsal zhing /
bka' srungs rnams kyi nang nas rgyal chen rnam thos sras la 'phrin las sgrub pa'i gnyer gtad mdzad pas rgyal chen gyis kyang dngos su zhal gyis bzhes /
de nas byams chen chos rje slob ma rnams dang rgya dpon bcas pe'i cing du chibs bsgyur mdzad /
lo 'di ni rje'i dgung lo nga brgyad /
byams chen chos rje'i dgung lo re gcig pa /
yung lO'i lo bcu gnyis pa rab byung bdun pa'i shing pho rta lo yin /
de nas rim gyis li thang brgyud de then du hu zhes pa'i mkhar du sleb pa'i tshe bsu ba'i pho nya 'byor /
der rgyal pos gnang ba'i yi ge la /
bla ma shAkya ye shes khyod rtogs pa'i yon tan mngon par mtho ba /
shes rab chi zhing gsal ba /
smon lam gyi nus mthu zab pa /
de bzhin gshegs pa'i chos tshul la gnas ba /
'jam po'i thabs kyis 'gro ba 'dul ba /
'phrin las bsam gyis mi khyab pa dang ldan pa yin pas /
thE kyin hu zhen sogs btang nas rgyal srid kyi lung gis gdan drangs par /
bla ma khyod bul thag ring po nas nyi rlung tsha grang gang la yang ma 'dzem par dpag tshad khri phrag mang po'i sa cha brgyud nas phyogs 'dir byon pa la nged shin tu dga' /
da lta rten 'brel bzang po bsgrig pa'i phyir bsu mkhan 'bad nas btang ba yin /
'di ni nga'i sems dga' ba'i rtags yin /
yang khyod @# / /
la /
zhwa lham 'bob sogs tshang ma springs /
de'i grangs ni /
har ming kyan gyi phyi sha can gser ris can gyi gos dmar ser gyis nang sha byas pa'i paN zhwa gcig /
chos gos rnam gsum /
bzhugs gdan /
pags pa'i nang sha can gyi thul ba dmar po gcig /
phu thung can gyi gos gcig /
ring 'gag gcig /
sham thabs gcig /
lham 'bob gcig bcas /
yung lO'i lo bcu gnyis ba zla ba bcu gcig pa'i tshes bco lnga la /
zhes pa'o / /
de nas zla ba bcu gnyis par pe'i cing du sleb nas /
tA shin tu 'di'i zhes pa'i pho brang du rgyal po la mjal 'phrang mdzad par /
rgyal po chen po thugs dgyes pas bkur sti ston mo gnang nas /
bka' phebs /
bla ma khyod bod kyi yul nas spyan drangs pa'i dgos pa ni /
spyir 'gro ba mtha' ngag bde zhing sangs rgyas kyi bstan pa dar ba dang /
char chu dus su 'bab pa /
'bru dang lo tog dus su smin pa /
skye bo kun la nad rims mi 'byung ba /
dus min 'chi ba mi 'byung ba /
bkra shis bde legs 'byung pa sogs kyi phyir du spyan drangs pa yin la /
da lta he yin ze'i lha khang du bzhugs nas lha'i dkyil 'khor bsgrub cing mchod dgos zhes bka' phabs /
de nas byams chen chos rje he yin zer phebs /
shing lug lo'i zla ba gnyis pa'i tshes dgu nas mgo brtsams te zla ba gsum gyi bar gsang bde 'jigs gsum /
phyag rdor 'khor chen /
sman bla rnams kyi sgrub mchod rgyas par mdzad pas /
nam mkha' nas rol mo'i sgra grag pa /
rgyan sna tshogs pa'i dbyibs can gyi 'ja' tshon 'char ba /
me tog gi char 'bab pa byung ba rnams 'gro ba thams cad kyis dngos su mthong nas shin tu dad cing ngo mtshar bar gyur /
rgyal po'i rmi lam du lha khang de'i steng gi nam mkha' la phyogs bcu'i sangs rgyas byang sems rnams byon nas bzhugs 'dug pa lan 'ga' rmis /
byams chen chos rjes dkyil 'khor gyi lha rnams mngon sum du gzigs /
yang chos rjes rdzu 'phrul gyis kha ba chen po phab pas lo tog dang tshong ma'i rigs rnams ches cher rgyas par gyur /
skabs shig gong am sku bsnyun nas ma bde bar gyur pa la bcos thabs dang jes gnang mdzad pas 'phral du bde bar gyur /
de nas rgyal pos /
byams chen chos rje la gzengs bstod kyi mtshan dang /
gser gyi tham ka bcas bstsal /
de'i tshe phul ba'i mtshan ni /
thams cad mkhyen pa'i blo gsal ba /
'gro kun skyob pa'i byams pa che ba /
rgyal khams mtha' dag bde la 'god pa /
kun gyi spyi por dbang bskur ba /
nub phyogs sangs rgyas kyi sras /
chab srid bde zhing @# / /
bstan pa gnas par byed pa'i bla ma chen po /
tA gu shrI byams chen chos rje /
zhes pa'o / /
de rjes /
rgyal po la tshe dbang dang /
bde mchog gi dbang phul /
de yang rgyal bo'i dbu thog tu bum pa 'jog pa na /
bum pa'i nang nas bdud rtsi lung pa dang /
tshe ril las 'od zer 'phro ba sogs kyi ltas bzang mang du byung /
rgyal po snying nas dad pas bsnyen bkur rgya cher mdzad do / /
de nas rgyal bo la zhus nas di bo rtse lngar phebs /
'jam dbyangs sku mdog dmar ser seng chibs kyi zhal gzigs /
rtse lnga'i gnas rnams su byon par 'jam pa'i dbyangs /
jo bo rje /
'brom ston pa /
'phags pa bla ma rnams gzigs shing /
zhabs phyi rnams kyis shin tu mdzes pa'i 'ja' 'od mthong /
de'i tshe phyogs phyogs nas 'ongs ba'i skya ser mang po la sdom pa 'bogs pa dang /
dbang rjes gnang lung sogs kyi chos mang du bstsal /
rgyal khams bde zhing skyid pa'i phyir rdo rje phur bu'i sgrub pa mdzad pas phur bu nam mkha' 'phags te gnas pa sogs kyi rtags byung /
yang rdo sngon po cig can gyi chang bu ltar bcangs nas phyag rtags gnang /
be'i cing du phebs nas chos man du bstsal /
de nas me sprel lo'i zla ba lnga par rgyal po la dgongs pa zhus nas /
blon 'bangs mang po dang bcas bod kyi phyogs su phebs /
dbus su sleb nas rje rin po che la mjal nas /
rgyal pos gnang ba'i gnas brtan bcu drug gi si'u thang /
ljon shing gi gung /
gser dngul /
maN+Dal /
gos dar sogs 'bul ba rgya chen po phul /
lha sa'i jo bo rin po cher gser gsol ba dang /
mgul la rgyan phreng /
mchod rdzas rnams phul /
dga' ldan gyi 'dus tshogs la mang 'gyed rgya cher mdzad /
rgyal po'i mi rnams log pa na /
rgyal po la 'tshams zhu'i 'bul ba dang /
rgya mi de rnams la'ang gsol ras rgya chen po bstsal /
de nas rje rin po che'i drung nas chos mang du gsan /
se ra chos sdings su rje rin po che spyan drangs nas zhabs tog rgya chen po bsgrubs te chos 'khor bskor ba'i tshe /
rje rin po ches gangs ri'i khrod 'dir sngags kyi rgyud sde la 'chad nyan rnam par dag pa yong ye thams cad du nub nas ring zhig lon pa dang /
rje nyid kyis bshad pa rnam par dag pa mdzad pa'i gsung gi bdud rtsi nyams su myong bas blo gros kyi lus stobs rgyas pa mang du byung mod kyi /
de lta na yang da dung rgyud sde'i 'chad nyan rkang tshugs pa'i grwa sa things pa sngon chad med pas /
de 'dra ba'i 'chad nyan rnam par dag pa tshugs na ci ma rung snyam du bstan pa 'ba' zhig la dgongs pa'i thugs kyi 'dun pa shugs drag pos rje 'di la de lta bu'i rgyud grwa rnam dag 'dzugs pa'i @# / /
bdag rkyen dgos tshul gyi bka' sngar nas yang yang bstsal ba dang /
lhag par yang 'di res nan tan gnang zhing /
tshes rje nyid kyang de la thugs 'dun shin tu che bas /
thugs khur chen po bzhes te /
gzhi 'dul khrims rnam par dag pa la brten te /
dpal gsang ba 'dus pa dang bde mchog gi rtsa rgyud la 'chad nyan rkang btsugs pa'i grwas rnam par dag pa 'dzugs pa'i gzhi rten phun sum tshogs pa phul /
chos sde bcu 'dzugs pa'i zhal bzhes phul bas /
rje bdag nyid chen po thugs dgyes bzhin du rgyud grwa 'dzugs pa'i zhal bkod mthar phyin pa gnang ste /
mkhas shing grub pa'i dbang phyug rje btsun shes rab seng ge chos dpon du bskos pas khong gis kyang zhal gyis bzhes /
de nas rten 'brel khyad par can bsgrig pa'i ched du /
gnas der gso sbyong mdzad /
rgyud kyi rgyal po gnyis kyi dbu nas chos thun re re gsungs /
de nas mdo sngags gnyis ka'i 'chad nyan rgyun mi chad cing 'gro ba mtha' yas pa'i bsod nams kyi zhing du se ra theg chen gling 'di nyid ji ltar 'debs ba'i tshul gyi zhal bkod rnams rje rin po che la zhus nas sa phag gi lo de ka la gtsug lag khang gi gzhi btings nas spyil bu sogs rim gyis chags pa'i mthun rkyen yang phal cher sne'u rdzod nas gnang ba yin pa 'dug /
de ltar dgon gnas kyi 'du khang dang sbug tu dri gtsang khang rnams bzhengs nas 'dus sde btsugs pas se ra theg chen gling zhes grags shing /
deng sang gi bar gong nas gong du 'phel bzhin bzhugs ba 'di yin no / /
'dus sde btsugs pa'i phag lo 'di ni /
rje'i re gsum /
byams chen chos rje'i ri drug pa rab byung bdun pa'i lo so gsum pa yin /
de nas rgya nas bsnams phebs ba'i ston pa gnas brtan bcu drug /
dge bsnyen hwa shang dang bcas pa tsan dan dkar po las grub pa nang bzhugs su bzhugs pa'i sman sku khyad par can bzhengs /
rgya nas bsnams pa'i bka' 'gyur ngo mtshar can rnams 'jog pa gnang /
zla ba bcu par rje rin po che sku gshegs ma thag sku gdung la mjal nas mchod ba rgya chen po mdzad /
se ra chos sdings su 'dus tshogs mang po bcas rje'i dgongs pa rdzogs pa dang /
thugs rje'i gzigs pa las nam yang mi 'bral ba'i ched du gsol ba btab ste dkyil 'khor sgrub mchod mang du mdzad pas /
'ja' tshon shar ba dang me tog gi char 'bab pa byung /
de'i lo rjes ma lcags byi lo'i zla ba bcu pa'i lnga mchod la dpon nam mkha' bzang po khu dbon gyis ra kha brag tu byams chen chos rje spyan drangs nas dus mchod mdzad pas me tog gi char chen po babs so / /
gong du bshad pa ltar se ra'i 'dus sde @# / /
btsugs nas dge 'dun mang po la chos 'chad pa sogs bstan pa'i bya ba rgya cher mdzad pa las /
sa bya lor yung lO rgyal po'i sku tshe zhu'an ti rgyal pos pho nya mngags nas gdan drangs pas be'i cing phyogs su phebs /
sa bya 'di ni zhu'an ti'i lo bzhi ba byams chen chos rje'i don drug pa yin /
spyir ma sa chen chos rjes tA'i ming yung lO'i lo bcu gnyis par pe'i cing du byon /
lo bcu bzhi par slar dbus su phebs /
tA'i ming gi lo bcu bdun par se ra btab /
de nas lo bcu'i bar se rar bzhugs /
sa bya lor slar rgya nag tu phebs pa yin /
byams chen chos rje yar mar phebs pa'i skabs su chos rje a mo g+ha dang chos rje bsod nams shes rab gnyis zhabs phyi'i mgo pa mdzad pa yin 'dug /
se ra'i 'dus tshogs la bla ma dar rgyas bzang po khrir bzhugs par mdzad do / /
de nas pe'i cing du 'byor nas /
dkon mchog gi mchod pa /
'dus tshogs la mang 'gyed /
rgyal blon rnams la dga' ston mdzad pa'i tshe 'ja' tshon sna lnga shar ba sogs byung /
de rjes rgyal pos mes po yung lO dang yab hung zhi rgyal po gnyis kyi dgongs pa rdzogs pa'i phyir du zhus pa bzhin dkyil 'khor mang po'i sgrub mchod mdzad pa'i tshe /
'ja' tshon 'char ba /
me tog gi char 'bab pa /
nang mchod khol ba /
bum pa'i nang gi bdud rtsi lung pa sogs kyi rtags mang du byung /
rgyal blon bcas kun gyis snying nas dad cing /
rgyal po gong ma'i dus las kyang lhag par bsnyen bkur byas so / /
byams chen chos rjes 'gro ba mang po la dam pa'i chos rgya cher bstsal nas /
bod yul /
a mdo /
rgya yul rnams su gtsug lag khang dang rten bzhengs pa 'dus sde btsugs pa sogs bstan 'gro'i don rgya chen po mdzad do / /
de nas dgung lo rgya gnyis pa'i shing mo yos lo zla ba bcu pa'i tshes pa bco brgyad kyi nyin chos rje a mo g+ha sogs nang 'khor rnams la bslab ston gnang nas /
thugs dam la bzhugs te nyer bzhi'i nyin mya ngan las 'das so / /
de nyid kyi mtshan mo pe'i cing nas nyis stong brgyad brgya'i sar shing sgo can zhes pa'i mkhar gyi steng gi nam mkha' nas /
rta dkar po cig zhon ba'i bla ma slob ma gnyis bcas nub phyogs su phebs pa mkhar gyi sgo bsrung dag gis mthong nas /
khyod su yin /
gar 'gro /
zhes par /
nga byams chen chos rje yin /
bod la 'gro zhes gsung byon par 'dug /
de'i tshe byams chen chos rje'i bzhugs gnas he yin ze'i lha khang du dge 'dun mang po 'a tshogs nas zhag zhe dgu'i bar du chos 'don pa sogs mdzad /
sku gdung zhugs la phul ba'i tshe 'ja' tshon sogs kyi rtags @# / /
mang po byung /
de nas spur khang zhal phye ste bltas pas sku ril po gser gyi mdog tu gyur 'dug pa dang /
mu tig lta bu'i ring bsrel dpag tu med pa byung 'dug pa mthong nas /
rgyal po la zhus par shin tu dad pas bstod cing gsol ba btab ste /
khwu bco lnga tsam gyi gser gyi mchod rten bzhengs nas sku gdung ring bsrel bcas de'i nang du bzhugs su gsol /
de rjes rgyal bo'i bkas gser gdung de chos rje bsod nams shes rab dang seng ge bzang po gnyis kyis mdo smad kyi d+dzom mkhar zhes pa'i mkhar du spyan drangs nas /
der lha khang brtsigs te 'dus sde btsugs shing /
gser gdung ni der bzhugs su gsol /
byams chen chos rje'i slob ma a mo g+ha dang bsod nams shes rab gnyis kyis kyang rgyal po'i bla mar gyur te /
bstan 'gro'i don rgya cher mdzad do / /
! da ni gong gi 'phro brjod par bya ste /
se ra'i khrir dar rgyas bzang po'i rjes su gung ru rgyal mtshan bzang po bzhugs /
de'i dus su gling stod gling smad 'brom ting rgya grwa tshang ste grwa tshang bzhi chags so / /
de'i rjes su se ra byes ba zhes pa'i grwa tshang chags /
dus phyis rgya dang 'brom ting gnyis stong par dril lo / /
byes pa grwa tshang tshugs pa po ni /
kun mkhyen blo gros rin chen seng ge yin la /
la stod byang gi yul du sngags rnying ma'i grub thob kyi brgyud du 'khrungs /
dbus su phebs /
rje rin po che'i zhabs la thug /
dang po mjal ma thag rje rin po ches phyag dbang gnang ba'i phyag rjes dbu rus la gsal bar byon /
snga phyir mdo sngags kyi chos mang du gsan /
rtsa ba'i yongs 'dzin thams cad mkhyen pa dge 'dun grub pa dang /
'jam dbyangs chos rje gnyis la brten nas gzhung lugs rig gnas thams cad dang khyad par dbu tshang la mkhas pa'i mthar phyin par gyur /
'bras spungs zur khang du bzhugs nas 'chad nyan 'phel skabs su /
'gran zlar 'dug pa 'ga' zhig gis thugs sun nas /
'jam dbyangs chos rje'i yon tan dran pa'i bstod pa gsang bzhin dus de rar phebs pa /
nyid yi rjes su mkhas pa brgya phrag lhag tsam 'brangs bad se ra'i mkhan slob kun gyis gus 'dud mdzad cing /
g.yas gral mgor gdan drangs pa'i tshe gnas bcu lha khang gi 'phags pa yan lag 'byung bzhugs khang brag ri nas mdun du sku stod btung cing phyag gnyis thal mo bkan nas /
byes pa byes nas byon pa legs / /
kun mkhyen chen po byon pa legs / /
bstan pa'i rgyal mtshan 'dzugs pa legs / /
zhes gsung zhing /
khong dpon slob rnams g.yas gral du bzhugs pa'i rgyun da lta'i @# / /
bar gnas pa yin zhes pa ngag rgyun dang yi ger yang snang /
de nas kun mkhyen pa nyid kyi rjes su 'brangs pa rnams dang /
se ra nas rgya dang 'brom steng /
stod pa phal cher dang /
phyogs nas chos nyan pa mang du 'dus pa la dbu phar tshad ma sogs bshad bas byes mkhas mang grwa tshang du grags so /
\u0f38 /
sngags pa grwa tshang ni /
rgyal po lha bzang gi sku rim grwa tshang yin la /
se ra'i 'du khang rnying pa chung bar 'dug bas 'du khang chen mo gsar du bzhengs te dge 'dun mang po der 'tshogs su bcug /
rnyings bar sngags pa grwa tshang btsugs pa yin no /
\u0f38 /
se rar bzhugs pa'i rten gyi rim pa ni /
'du khang rnying pa'i sbug tu /
thub pa bdud 'dul gtso bor byas pa'i 'phags pa'i gnas brtan bcu drug /
dge bsnyen /
hwa shar rgyal po chen po bzhi dang bcas pa 'di ni /
byams chen chos kyi rje shAkya ye shes zhes mkhyen pa dang brtse ba'i bdag nyid can de nyid chos kyi rgyal po rgyal po tsong kha pa chen bo'i sku tshab tu rgya nag rgyal po tA ming gi ta shrI ra phebs te /
'gro don rgya cher mdzad nas tsan dan dkar po las bzhengs pa'i gnas bcu gdan drangs pa rnams nang bzhugs su mdzad nas sprul sku sle'u chung bas bzhengs pa /
'di'i nang nas 'phags pa yan lag 'byung 'di kun mkhyen pa se rar thog mar phebs pa'i tshe /
kun mkhyen chen po byon pa legs / /
bstan pa'i rgyal mtshan btsugs pa legs /
zhes gsungs byon zhing /
deng sang yang phyag gnyis phyag phebs zhu ba'i tshul du yod la /
dge bsnyen d+harma ta la 'di yang phug pa 'di cung zad dog 'dug gsungs nas phug pa'i nang nas cung zad tsam mdun du byon pa yin la /
karma pa chos grags rgya mtsho dang /
rin spungs pa don yod rdo rje mchod yon gros mthun gyis se 'bras gnyis kyi kha gnon du lha sa'i shar phyogs su karma dgon gsar btab /
dge lugs ba'i sbyin bdag gtso bo sne'u rdzong ba yul bton skabs /
karma sgar pas gser gsol la snyad btags nas /
nang rten tsan+dan gyi sku rnams gdan 'dren rtsis kyis gser gsol ba ma bzhes par /
gser 'then pa'i shul rnams snag tsha'i ri mo ltar song zhing /
nang rten 'don pa'i thog mar /
ma pham pa'i thugs kar gri btsugs pas /
ma pham pa'i zhal nas ded rnams 'dir bzhag pa 'gro don che gsung ma thag de rnams dpa' zhum ste rten rnams la gnod par ma nus /
ma pham pa 'di'i thugs kar drong rta rnga tsam yod /
bsam sbyor ngan pa byas pa'i bla dpon 'khor bcas mi ring bar na shi rgud pas zad nas brtsigs pa'i lha khang yang bdag po @# / /
med par gyur te rang zhig tu song ngo / /
mgon khang du /
byams chen chos kyi rje nyid kyis thugs khur bzhes te /
zha lu lcog chung ba legs pa rgyal mtshan gyi phyag bzo 'ba' zhig las grub pa /
bcom ldan 'das rdo rje 'jigs byed bdud las rnam rgyal zhal phyag yongs rdzogs /
sku rgyu 'jim ba mthe ba skyu re la ya ma rA dzA stong phrag re dang /
tsa zhal la khri phrag re sor nges ye shes pa dngos su bzhugs pa rngams brjid can /
gtso bo'i g.yas su myur mdzad ye shes kyi mgon po phyag drug pa /
mdun du bka' sdod k+She tra bA la /
'di'i thad kyi ldebs bris la mgon bo bed dmar gyi sku /
sngar gtsang pa'i dmag gis dgon gnas 'dir gnod ba chen po byas pa'i tshe zhal dang spyan nas khrag gzags ba /
gtso bo'i g.yon du gur gyi mgon po /
de'i g.yon du gur ru rgyal mtshan bzang bo'i thugs dam rten las kyi gshin rje chung ba /
'di ni rgyal ba dge 'dun rgya mtshos mkhan bo mdzad skabs sde 'khrugs chen po zhig byung bas /
de dus dam can chos rgyal la mchod gtor phul nas 'phrin bcol mdzad pas /
chos rgyal gyi sku 'dis gar mdzad cing zhal mang phyag mang 'jigs su rung ba zhig tu song nas las mdzad pa mngon sum du gzigs shing /
sang nas sde 'khrugs de rang sar zhi bas byin rlabs shin tu che ba yin /
nub tu ye shes mgon po phyag bzhi pa /
de'i sku rgyab tu ldebs bris la bya rog gdong can zhal sgo nas khrag rgyun 'dzag pa /
shar du gshin rje chos rgyal yab yum /
lhor lha mo 'dod khams dbang phyug ma 'dis thams cad mkhyen pa dge 'dun rgya mtshor gsung byon nas 'phrin las sgrub par zhal gyis bzhes pa yin /
shar du rgyal po chen po rnam thos sras dngos grub stsol ba'i tshul du bzhugs so / /
'du khang gi nub ngos kyi spug gi grwar /
byams chen chos rje'i sman sku /
mtshungs med chos kyi rje rgyal mtshan bzang po'i sku /
kun mkhyen blo gros rin chen seng ge'i sku brnyan /
mchod rten bkra shis sgo mang nang bzhugs su dge 'dun 'du ba'i 'khor lo yod pa dang /
rdo rje rnal 'byor ma'i sku brnyan rnams bzhugs /
\u0f38 'du khang steng seng g.yabs rgyab kyi mchod khang nub ma'i rten gtso sangs rgyas 'od dpag med nang bzhugs sangs rgyas kyi 'phel gdung mang du bzhugs pa /
gtso bo'i g.yas ka rgyab tu dge 'dun 'du ba'i mchod rten gyi nang du mtshungs med chos kyi rje rgyal mtshan bzang po'i sku gdung ril bor bzhugs pa /
sgo rgyan la rje de nyid kyi shangs mtshal las bzhengs pa'i rgyal ba seng ge'i nga ro'i sku dang /
sgo khyim nang du chos kyi rje de nyid rang gis phyag bzo mdzad pa'i rgyal ba tsong kha pa chen po'i sman sku @# / /
bzhugs pa /
sngar ring bsrel mang du 'dzag cing /
gdon gyis gzir ba rnams kyis mjal ba tsam gyis gdon las grol nus pa sogs byin rlabs shin tu che ba 'di ni dgon gnas 'di'i rten gyi gtso bo gcig yin /
gtso bo'i g.yon du rje btsun chos kyi rgyal mtshan dpal bzang po'i gdung rten /
gong dkar nas dpon sa bstan skyong rgyal mo rang gi sku rgyan g.yu dang mu tig sogs kyis spras pa'i gser gdung rnam rgyal mchod rten /
'di'i bang rim gnyis par rje de nyid kyi zhun thigs las 'khrungs ba'i dung g.yas 'khyil shin tu gsal ba bzhugs so / /
'du khang chen mo'i nang du spyan ras gzigs bcu gcig zhal dge slong dpal mo'i thugs dam rten gung ru pas zag nas gdan drangs pa de bzhugs /
yang dur khrod chen po bsil ba tshal gyi rdo nag las grub pa'i mgon po phyag bzhi pa /
klu 'jim las grub pa'i thub dbang gi sku gnyis /
rgya dkar nag bal bod sogs kyi bzo khyad phun sum tshogs pa'i li ma dang /
gser sku sangs rgyas dang byang sems kyi sku brnyan brgya dang brgyad cu bzhugs /
thugs rten jo bo rje'i tshems bzhugs pa'i gdung rten sogs nyis brgya dang nyi shu bzhugs /
gsung rten sde srid zangs ri bas phul ba'i bka' 'gyur gser dngul 'dres pas bzhengs pa dang /
chos skyong skor gyi sku thang byin can lnga bzhugs /
byams chen gyi zhal ras lha khang du jo bo rje'i sku nang rten nor bu bsam 'phel dang /
ring bsrel sogs bzhugs pa dang /
dngul srang stong phrag gcig las grub pa'i byams pa'i ldem sku dang /
li dkar las grub pa'i nye ba'i sras bdun /
tshe dpag med gsung byon ma phan yul brag rgyab nas gdan drangs pa /
thub dbang grod khyer ma za dam nas gdan drangs pa gsung byon ma /
tshal gud thang gi rten gtso me thub ma thub dbang dge 'dun 'phel du grags pa li dkar las grub pa gsung lan bdun tsam byon pa /
gser zangs las grub pa'i rje rin po che /
nye gnas a mo g+ha /
rje bsod nams rgya mtsho gsum gyi sku brnyan shin tu che ba /
thang po che nas gdan drangs pa'i sgrol dkar yid bzhin 'khor lo rgyal ba karma pa la gsung lan gsum byon pa rnams bzhugs /
gdugs dkar phyag stong spyan stong rje rin po che'i phyag nas ma dang /
gzhan yang tA ming rgyal bos byams chen chos rjer phul ba'i thub dbang gi zhal thang mkha' 'gro bkral btags ma dang /
gzhan yang zhal thang rnying ba 'ga' zhig dang /
thugs rten bya rgyu ma gnyis rnams bzhugs /
\u0f38 rnam grol sgo 'byed lha khang du /
sman sku thub dbang gnas brtan 'khor bcas dang /
bka' 'gyur rin po @# / /
?? de nas byang chub mchod rten rnams bzhugs /
\u0f38 'du khang nyugs kya dra gtsang khang dbus ma'i rten gyi gtso bo /
rje btsun byams pa mgon bo longs spyod rdzogs sku'i cha lugs can la sems dpa' gsum brtsegs thog tshad gnyis brgal ba gser sku bzo dbyibs phun sum tshogs pa /
dbu rgyan rgyal ba rigs lnga /
in+d+ra nI la /
dung /
spos shel /
byu ru /
g.yu rnying rnams la 'bur dod mtha' pa tras bskor ba sogs /
'jig rten dkon pa'i rin po che bsam gyis mi khyab pas spras shing /
nang rten sangs rgyas kyi 'phel gdung /
rgya gar dang bod kyi paN grub mang po dang /
khyad par du rje rin po che yab sras kyi dbu skra dang na bza' /
chos sku'i ring bsrel bka' 'gyur rin po che sogs kyis byur bur bkang ba /
'khor byang sems nye sras brgyad /
sgo srung khro bo gnyis dang bcas pa dang /
nub tu gnas bcu lha khang du /
gnas brtan bcu drug 'khor bcas /
shar du dpal rdo rje 'jigs byed /
mgon po chos rgyal lha mo dmag zor ma rgyal chen rnam sras dang bcas pa 'di rnams /
chos kyi rgyal po lha bzang khang gis mi phyed pa'i dad pa brtan pos bzhengs pa yin no / /
gtsang khang nub ma rang gi rten gtso kun mkhyen blo gros rin chen seng ge'i gdung rten gser zangs las grub ba'i myang 'das mchod rten /
rje de nyid kyi dbu thod la rgyal ba tsong kha pa chen po'i phyag rjes gsal ba dang /
kun mkhyen pa'i na bza' sogs bzhugs pa dpal 'byor lhun po nas /
sa skyong dpal 'byor rgyal bo yum sras kyis bzhengs pa /
chos sku'i rten brgya ngang brgyad cu rtsa brgyad /
sku rten glang dad khrims phog ma sogs brgya dang zhe lnga bzhugs /
\u0f38 bka' 'gyur lha khang du /
rten gyi gtso bo byams chen chos rje la gong ma tA ming rgyal pos phul ba'i padma rA ga'i bka' 'gyur ngo mtshar can /
gong ma tA ming rgyal po'i nang blon skya ming la khung de tA bzhin /
chos ming buN+Da rI ka shrI zhes pas brgyang stong pa'i don rnams ji lta ba bzhin shes nas /
ta la'i lo ma la bris pa'i rgya gar gyi dbe la /
ma phyi byas nas gser 'ba' zhig las lany+tsha'i yi ges brgyad stong ba tshar gnyis bzhengs pa'i gcig rgya nag shar phyogs su bzhugs /
gcig rgya gar du gdan 'dren mdzad rtsis mdzad pa de 'dir bzhugs pa 'di'i dkar chag rgya yig dang bod yig gnyis ka yod par gsal ba ltad dang /
rgyal zhabs rin po ches gnang ba'i bka' 'gyur /
bstan 'gyur bris ma rnying pa tshar gcig dang /
mi dbang jun dbang pho lha nas kyis gnang ba'i bstan 'gyur par ma gcig /
'bum la @# / /
sogs pa gsung rab mang du bzhugs /
za dam karma'i chos rdzod nas gdan drangs pa'i gos sku gling gsum ma chen po /
khal kha san khang gis phul ba'i gnas bcu'i gos sku gling gsum ma /
tA ming rgyal pos byams chen chos rjer phul ba'i gnas bcu'i gos thang che ba /
rje rin po che /
thub pa longs sku ma /
gong sa lnga pa /
paN chen blo bzang chos kyi rgyal mtshan /
byams pa'i ldem bcas kyi gos thar chung ba re re rnams bzhugs so /
\u0f38 /
smad thos bsam nor bu'i gling gi rten gtso /
thub dbang gi sman sku thog tshad ma 'di'i nang bzhugs /
'phel gdung sogs mang po dang /
rje rin po che'i shangs mtshal gyis bris pa'i rje nyid 'khor dag pa nam brgyad kyis bskor ba /
nag po skor gsum rnam sras dang bcas pas bskor ba 'khrul med khungs dang bcas pa bzhugs shing /
gzhan yang rje rin po che'i phyag ts+tsha stong dang /
gong sa lnga ba chen pos gnang ba'i dge 'dun 'du ba'i 'khor lo sogs bzhugs /
rgyal pa byams pa dang /
mar me mdzad kyi sku tshal ba khri dpon gyis bzhengs pa dang /
rje rin po che'i dngul sku dang /
bsam yas dge rgyas bye ma gling gi rten gtso dz+hai k+ShiM las grub pa'i thub pa grong khyer ma /
r+wa lo'i thugs dam rten dz+heok+ShiM las grub pa'i 'jigs byed kyi sku /
rje rin po che'i thugs dam rten 'jigs byed bdud las rnam rgyal sle'u chung ba'i phyag bzo /
dbon ston skyer sgang pa'i thugs nang du bzhugs pa ri phyag drug pa'i sku brnyan sogs /
mngor na mgon lang du nag po skor gsum /
tha 'og chos rgyal /
mchod khang shar mar rgyal ba thams cad mkhyen pa'i 'khrungs rabs /
dngul gdung khang du /
bla ma gong ma mang po'i dngul gdung /
li ma lha khang du /
rgya bod kyi li ma sogs so so'i dkar chag tu gsal ba ltar dang /
gsung rten bka' 'gyur rin po che tshad drug sogs 'gro ba'i bsod nams kyi zhing dam ba mang du bzhugs so /
\u0f38 /
byes mkhas mang grwa tshang gi rten gtso /
rta mgrin yang gsang yab yum 'di dang /
dpal chen rdo rje gzhon nu'i phur pa 'di gnyis ni kun mkhyen blo gros rin chen seng ges rje rin po che dang 'jam dbyangs chos rje'i zhabs pad bsten nas mdo sngags thams cad la mkhas par sbyangs nas /
gzhis ka dpal 'byor lhun por bzhugs skabs /
yab rtogs ldan yon tan mgon pos khyod yi dam 'di dang /
phur pa 'di dang ma bral ba gyis zhes /
rta mgrin 'di'i chos skor dang phur pa ched gnyer skyel mi byung bar brton /
lha 'di yi dam @# / /
du mdzad pas /
yi dam bka' sdod dang bcas pas zhal bstan nas 'phrin las sgrub pas /
rje de nyir zhabs bskor la phebs res kyis na bza' chor phung la thogs pa zhig byung ste /
nam zhig bya rog dmar po zhig byung nas shing se ba'i phung bo de la thims pa gzigs shing /
de la zhib tu gzigs pas rta mgrin zhal gsum phyag drug yum bcas rta skad lhang lhang 'tsher bas sa gzhi yom yom g.yo ba zhig zhal gzigs /
seb de la srog shing byas nyid kyi chos gos g.yogs nas rta mgrin 'di bzhengs pa yin pas yi dam dngos dang khyad par med cing dus phyis kyang dus 'gyur dang grwa tshang 'di la legs nyes kyi rtags su rta skang sa'i gter nas grags pa lta bu zil che pa thos pa mang du byung zhes dag rgyun las 'byung /
phung pa 'di ni grub thob 'dar phyar gyi gter ma byin rlabs shin tu che ba yin /
'khor dbang chen bzhi /
sgo ma bzhi /
beg tse lcam sring /
rta mgrin gsang sgrub /
rnam thos sras ye shes pa dngos su bzhugs pa dang /
byams khang du dus gsum sangs rgyas /
nye ba'i sras brgyad /
bcu gcig zhal rnams bzhag /
nang rten du /
kun mkhyen pa'i shangs mtshal las grub pa'i rta mgrin yang gsang gi sku thang /
rje btsun pa'i thugs dam 'bral spangs mgon dkar gyi sku thang /
rje dge 'dun rgya mtsho'i phyag bris lcam sring gi sku thang /
rje dpon dad ba'i thugs dam rten mgon po phyag drug pa'i sku thang /
rje cha pa chos kyi seng ge'i thugs dam rtan brkyam sod pa g.yu phra can dang /
cha pa'i chos dung mi 'gyur ba'i gzer rtags can /
rje btsun tsong kha pa'i phyag spub /
rje yon tan rgya mtsho'i rdo rje rtse lnga pa gter byon /
mkhan chan marta satwa nis zhes zhal gzi dmar las grus bzur brgyad pa sogs dang /
gsung rten bka' 'gyur tshar bzhi dang bstan 'gyur bris ma /
rje rin po che'i gsung 'bum sogs dang /
gzhan yang sku rten klu 'jim /
li ma gser sku sogs mang po bzhugs so / /
dgon pa'i phyi rol 'du khang chen mo'i rgyab tu da lta rdo sku bzhengs pa 'di rnams kyi bod kyi nam mkha' la rgyal ba tsong kha pa /
rje dge 'dun rgya mtsho /
chos rgyal yab yum rnams zhal gzigs /
'di rnams kyi sku brag la skya bris rgyab nas brkos mkhan rnyed na dgongs yod pa'i tshe /
gtsang pa yin zer ba'i mi gcig byung nas /
deng kyis lha brko shes zer bas /
'di rnams brkor bcug ste tshar ba na yon sbyin dgongs nas btsal bas rnal 'byor pa ma rnyed pas /
de chos rgyal gyi sprul par nges te byin rlabs shin tu nas che ba rje btsun pa'i rnam thar du gsal ba ltar yin no / /
@# / /
shar phyogs kyi bskor lam gyi nang gi tha ma'i 'bum pa chung chung 'di ni /
sangs rgyas kyis lung bstan pa'i chos rgyal mya ngan med kyis nub gcig la lha gnas bye ba phrag brgyar mchod rten bye ba brgya bzhengs pa'i ya rgyal gcig yin zhes /
paN chen thams cad mkhyen pas gsung ba yin zhes grags pa lags so /
\u0f38 /
rje 'di'i 'khrungs rab ni /
ston pa'i dus su dgra bcom pa tsun da /
de nas shAkya bshes gnyen /
ka ba dpal brtsegs /
sgro phug ba /
si si ri ba /
'phags pa bla ma /
bla ma dam pa bsod nams rgyal mtshan /
de nas byams chen chos rje /
se ra rje btsun chos kyi rgyal mtshan /
'khon ston dpal 'byor lhun grub /
bla ma grags pa 'od zer /
rje lung skya rin po che blo bzang chos ldan /
rje thams cad mkhyen pa rol ba'i rdo rje /
da lta sbrul ba'i sku rnams so / /
phan bde'i 'byung gnas rgyal bstan kun du dar / /
bstan 'dzin rnams kyi sku tshe 'phrin las rgyas / /
bdag cag skye dgu thams cad bde zhing skyid / /
phun tshogs dpal la rol pa'i bkra shis shog / / /
dbang phyug brgyad ldan rgyal ba tsong kha pa'i / /
bstan pa'i nyi ma dge 'dun kun gyi gtso / /
mkhas shing grub pa'i dpal gyur thams cad mkhyen / /
phan bde nyin mor mdzad la gsol ba 'debs / /
bkra shis lhun bo chags 'debs pa po rgyal dbang thog ma rje dge 'dun grub pa ni /
gtsang gi phyogs srad kyi lung lag gur ma ru pa zhes pa'i grong du /
yab mgon po rdo rje /
yum jo mo nam skyid ces bya ba'i sras ming srid lnga las /
rje 'di gsum pa yin la /
'khrungs lo ni rab byung bdun pa'i lo lnga pa lcags mo lug lo yin zhing /
lo 'di ni rje'i dgung lo so lnga ba yin /
'di sku bltams ba'i nub mo dgra jag byung ste yab yum sogs mi rnams khrid /
nor rnams kyang khyer ba yin 'dug /
de la rje rang gis phyis su zhal nas gsungs pa la /
dang bor da skyes pa'i nub mo 'brog pa la dgra jag byung ste mas da rdo'i gseb tu sbas te bros /
sang nyin bltar 'ongs pas bya rog gcig gis bya rog gzhan dang gcan gzan sogs kyi gnod pa byed pa bsrungs te bu tsha ma shi bar 'dug pa la /
rmo mo zhig yod pa na re /
skyob pa'i srung ma gcig yin na ni du pa yang mi khyer thang /
ma yang mi khrid thar /
gnod pa'i 'dre gcig yin na ni bu chung yang mi srung thar zer te bu chung khur te bros nas phyin zer zhing /
nga rang gi dran yul na yang de 'dra zhig 'dug /
bya rog de dpal mgon zhal gyi rnam 'phrul du 'dug /
mgon po 'dis phyis kyang de'i drin do dang /
khyod lta bu'i bstan 'dzin @# / /
la de lta bu'i chos skyong bsten dgos pa yin no zhes yang yang gsung gin yod gsung /
de ltar dgras bcoms pas re zhig kha stod kyi grong rnams su bzhugs shing /
dgung lo lnga lon ba'i tshe rtson dkar bya ba'i yul du ra dzi mdzad cing rdo la ma Ni mang po phyag bris mdzad /
a lces 'di ci yin byas bas /
pha ma'i sgrib sbyong yin gsung /
pha ma da lta ma shi lags zhas pas /
pha ma shi ba dang ma shi ba mang po yod pas de thams cad kyi sgrib sbyong yin gsungs /
de nas kha stod mthong smon bya bar phyug po gcig gir rdzi mdzad nas /
yig drug /
'brug gsum /
hUM hrEeH sogs rdo la phyag brkos mdzad /
de nas snar thang gi phu dge stengs bya bar bzhugs pa'i dgung lo bdun pa la yab gshegs /
yab kyi sgrib sbyong du sman mdo bgyang brgya pa gcig phyag bris mdzad /
de nas snad thang du dge 'dun 'tsho ba'i lhag ma la skru bar byon /
de skabs na bza' chu bun gyis btsos pa zhig bzhes pas la las btsun chung ngag skya zer /
la las sha ba skya rengs zer yang /
thugs 'khrug pa cung zad kyang med bar 'dus sde'i bya ba mdzad pa la /
blo ldan 'ga' zhig gis dga' nas bsngags ba yang byas so /
\u0f38 /
phyogs bcu'i rgyal ba kun gyi thugs rje'i gter / /
spyan ras gzigs nyid 'gro la phan pa'i phyir / /
tha mal dbul po'i rnam par bzhugs pa la / /
cal col khengs pas smod rnams kye ma blun / /
rgyal ba sras dang bcas pa'i rnam 'phrul ni / /
gang la gang gis phan ba'i gzugs ston pas / /
ma brtags gya tshom brnyas smod sogs spangs nas / /
rtag tu bag yod dul bar spyod na legs / /
de ltar snar thang du sbrang po'i tshul du bzhugs pa'i tsha /
dpal snang thang gi gdan sa bca bzhi ba sangs rgyas sman pa'i rgyal po'i sbrul pa gnas lnga rig pa grub pa shes rab ces yongs su grags ba des /
dam pa 'di'i sku las 'od 'phro ba dang bstan pa 'dzin pa'i skyes bu dam par gzigs nas /
dge bsnyen du bsgrubs te /
mtshan padma rdo rje rang sor bzhag nas gya ston tsan+t+ra pa la krog dang /
bris mkhan shAkya dpal zhes pa las rgya yig /
bod yig rigs mi 'dra ba dang /
hor yig /
rgya gar gyi lany+tsha /
wartu mtha' dag la sbyangs shing /
dgung lo bco lnga pa shing mo bya lo zla ba gsum pa'i nyer gcig gi nyin bstan pa'i bdag po grub pa shes rab kyis mkhan po dang chen bo blo ldan zhes pas slob dpon mdzad nas tshigs snga ma dge tshul gyi sdom pa legs par bzhes te mtshan dge 'dun grub pa dpal zhes gsol zhing /
bzang bo zhes ba rje rang gis bsnon bar mdzad pa @# / /
yin gsung /
de nas dbus phyogs su phebs par bzhed kyang mkhan po'i gsung bzhin snar thang rang du mkhan po nyid gtso bor gyur pa la chos mang du gsan cing /
snyan dag /
'chi med mdzod /
sgra'i mtshams sbyor sogs la sbyangs /
dgung lo nyi shu bzhes pa lcags pho stag gi lo zla ba gnyis pa'i yar ngo'i tshes bcu gcig gi nyin /
tshegs snga ma'i mkhan po nyid kyis mkhan po dang /
tshegs snga ma'i slob dpon gyis las slob /
grags pa shes rab kyis gsang ston mdzad nas grangs tshang ba'i dge 'dun la bsnyen par rdzogs te thub pa'i dbang bo'i rgyal tshab dam bar gyud to / /
de nas rnam 'grel dang TIk+ka thugs 'dzin dang /
mkhan rin po che nyid las /
kyai rdor dang /
don zhags sogs mang du zhus shing /
sman bla'i lung zhus dus khyed la sku tshe ring po 'ong ba'i mtshan ma byung b+hai Sha dzye nyer gcig re dam bca' gyis gsung /
ji ltar byung zhus pas /
bcu phrag brgyad lhag mtshon pa'i seng khri la / /
sman pa'i rgyal po dbu skra dung mdog can / /
chos 'chad tshe ring nad med ltas yin gsung / /
dgung lo nyer lnga pa la babs pa'i tshe /
rang nyid rje btsun tsong kha pa mjal 'dod yod ba dang /
mkhan rin po ches kyang skabs su babs par mkhyen nas dbus su phebs nas /
khra 'brug tu byang sems kun bzang pa la dbu tshad dang /
thang po cher chos rje rong ston la phar phyin gsan /
de nas 'on bkra shis gdong khar rje rin po che dang mjal /
drang nges rnam 'byed dang /
rtsa shi'i rnam bshad sogs gsan zhing /
rje rin po ches mthang gos bzhes 'phro gcig gnang /
'dul ba'i bslab khrims spel ba'i rten 'brel mdzad /
rje rin po ches thang po cher nyi ma rgyal mtshan la gsang 'dus zhus na legs gsung ba ltar /
khod la gsang 'dus mi bskyor la /
'jigs byed bcu gsum ma /
gshed dmar bcu gsum ma /
lha lnga sogs gsan zhing /
dga' ldan dang gsang phur phar 'byon tshur 'byo na mdzad nas lo gsum tsam gyi ring /
rje rin po che /
rgyal tshab /
'dul 'dzin rnams la /
lam rim sogs mdo sngags mang du gsan /
sa phag lo rje rin po ches 'bras spungs dang /
se ra chos sdings su mdo sngags kyi chos gang gnang thams cad zhus /
de nas rje rin po ches zhal ta gnang ste phan yul gro par dmar ston khu dpon la 'dul ba zhib par gsan zhing mngon pa'ang gsan /
de skabs rje rin po che zhing la gshegs /
de nas slar yang gsang phur phebs nas /
mthong smon grwa tshang gi 'chang nyan mdzad skabs mnal lam du shar phyogs su thub dbang gi sku shin tu che ba zhig gzigs pa'i mdzod @# / /
spu nas zla ba nya gang ba zhig chad nas rje rang nyid la thim par rmis /
de rjes shes rab seng ge la zhus pas /
sangs rgyas kyi 'phrin las 'jug cing tshe ring po 'ong ba'i ltas yin /
nged kyi rmi lam du khyed mgo skya yer yer 'chad nyan byed pa rmis gsung /
yang de dus mnal lam du nam mkha' nas oM wA gi shwa ri muM gyi yi ge laT+tsha'i rnam par nar gyis byung rje de nyid kyi lce thog tu babs pa dang /
da 'tshongs /
da 'tshengs /
zhes lan gsum brjod pa dang mnyam du mnal sar pa zhig rmis gsung /
de ltar dbus phyogs su lo bcu gnyis bzhugs te /
me pho rta lo la rje shes rab seng ge dang yab sras phyogs mthun du gtsang phyogs su phebs nas /
byang chen /
rta nag ri lud sogs su 'chang nyan mdzad nas shes rab seng ge dbus su phebs /
rje 'di pa la stod lho byang rnams su bya bral 'chang nyan mdzad /
phyid lam badma chos sdings su paN chen phyogs las rnam rgyal la sgrol ma'i skor sogs chos mang du zhus /
paN chen gyis rig gnas skor dang mdo rgyud kyi dri ba mang du mdzad pa thams cad la lan thogs mang du phul bas shin tu dgyes te /
da phyin chad thams cad mkhyen pa dge 'dun grub gyis zhes mnga' gsol mdzad /
de nas sa skya /
rgya 'bum mo cher phebs skabs rten 'byung mtha' bral gyi don la nges pa rnyed cing de tshun chad snying rje gsum gyis dus 'da' ba byung /
bo dong du phebs rgyal sras rin po che'i slob ma chos bzang dpal ba zhes pa la dmag zor ma'i rjes gnang zhus pas /
khong gi zhal nas /
mdang rmi lam du /
lto phyogs 'di nas rlung nag 'tshub ma'i dkyil nas dge slong gcig bo dong gi sgo rtsar sleb byung ba la /
'di nas bud med rgyan cha can gcig song ste /
bstan 'dzin chen po la bsu ba bya zer nas byung ba rmis /
da res rang 'brog mo hor gyis khyer ba 'dra gsung zhing /
lha mo 'di'i bka' lung man ngag dang bcas pa gnang /
gzhan yang byang chen sogs su bya bral 'chad nyan gyis bstan pa rgyas par mdzad /
sa rta lo slar yang dbus su phebs nas byang rtse chos rje nam mkha' dpal la /
phyag rdor 'khor chen sogs dang /
'chad khar lha zur khang pa la blo sbyong skor dang /
a waM du 'jam dbyangs rin chen rgyal mtshan la dus kyi 'khor lo'i skor rnams rgyas bar gsan /
slar yang shes rab seng ge dad yab sras gnyis ka gtsang du phebs nas snar thang dang byang chen sogs su 'dul ba'i 'chad nyan gtso bor mdzad bas /
sgrol ma dkar sngo /
@# / /
'jigs byed /
mgon po phyag drug pa sogs chos skyong mang po'i zhal gzigs /
lhun po rtser byang sems shAkya 'phel bas gdan drangs nas rje shes rab seng ges /
rim lnga'i dmar khrid /
rgyud 'grel sogs gsungs nas /
dga' ldan du phebs /
de rjes rje 'dis / /
lhun po rtse /
dpal sdings rnams su 'chad nyan mdzad /
bde chen rtsed lo chen thugs rje dpal ba spyan drangs te /
tha snyad skor dang khyad par bka' gdams glags bam gsan /
lo chen rin bo ches su la gsan gis /
de dus dge slong de la 'brom gyi 'du shes zhog /
rgyal mtshan pa la zhus /
khong 'brom gyi sprul par byed pa gda' /
de dus khong gi gsung nas /
glegs bam rin po che nas 'byung ba ltar da ste yun mi ring thar khyed rang gi yul phyogs su bstan 'dzin gyi dge slong bgres bo gcig /
'brom gyi rnam thar zhu brer 'ong gis /
de dus dge slong de la 'brom gyi 'du shes zhog /
khyed rang spyan ras gzigs su sgoms la glegs bam rin po che legs bar sten cig gsung gi 'dug pa dang mthun par bstan /
kho bo skal ba bzang /
glegs bam rin po che 'di 'brom la thos nas 'brom la 'chad par 'dug pas /
da ni chos bdag bo la 'phrod pa yin no gsungs /
de nas mkhas grub shes rab seng ge'i dgongs rdzogs su nang rten thub chen bzhengs ba'i sta gon mdzad nas me mo yos kyi dbyar sos nas dbu btsugs pa 'brug lo zla ba gsum pa yan la rdzogs par grub po / /
! de nas chos sde chen po 'di ji ltar chags btab tshul dngos ni /
bka' gdams glegs bam las /
glang chen bzhengs dang bzhugs 'dra ba / /
mthar thug bsam gtan lhun grub shog /
ces dang /
lta bas mi doms gzi brjid can / /
mtshungs pa med pa'i bkra shis gnas / /
bkra shis lhun po rgyas 'gyur shog /
'dod dgu 'byung pa'i rin po che / /
de dang mthun pa dpag bsam shing / /
dgos 'dong 'byung ba'i bkra shis gnas / /
bkra shis mchog rab rgyas 'gyur shog /
ces sogs kyis /
bkra shis lhun po'i rgyab ri dang /
gnas kyi dbyibs dang /
de'i gang zag dang /
der bsam gtan 'grub lugs dang /
rten khyad bar can 'byon lugs la sogs pa rnams lung bstan pa yin no zhes rje thams cad mkhyen pa nyid kyis gsungs /
rje 'di nyid dge 'phel du zla ba gcig tsam sku mtshams mdzad de bzhugs pa'i nub gcig mnal lam la /
da lta bkra shis lhun po'i rgyab ri 'di'i rnam pa can gyi di rtson rje tsong kha pa bzhugs /
rked pa tsam na sems dpa' chen po 'dul @# / /
'dzin bzhugs /
de'i smad tsam na rje rang nyid bzhugs 'dug /
de nas sems dpa' chen po'i zhal nas /
rje bla ma 'di la yang rna ba gtod la gson dang /
rje tsong kha pa chen pos rang de pa la lung bstan mang po mdzad kyin 'dug zer ba la /
rje 'di pas legs par gsan pas gsung gi sgra dbyangs mang po gcig sgrogs pa phal cher mgo /
gsung gi cha shas gcig la /
dge 'dun grub ces bos pa la brten nas /
sa phyogs 'dir tshad ma rnam 'grel gyi bstan pa rgyas par 'gyur pa yin /
zhes gsung pa gcig gsal bar tshor bas /
khus kyi pa spu g.yo ba zhig byung /
ci la lta ba yin nam gsung ba dang /
yang rje 'di bo dong na bzhugs pa'i tho rangs shig /
bud med kyi skad lhang ba zhig byung /
mgo bo bsangs te nyan pas /
de na khyod kyi dgon pa yod / /
gdul bya dag kyang der 'du zhing / /
kho mo'ang khyod kyi rjes su 'brad / /
khyod kyi rjes 'brang skyob par byed / /
ces zer /
dgon pa ci lta bu zhig 'ong /
dgon pa'i ming la ji skad zer byas pas /
lag pa gnyis thal mo khod stong sbyar te /
dgon pa 'di lta bu zhig 'ong /
dgon pa'i ming la mu khyud can zer /
de mkha' 'gro'i brda skad yin no ang zer yal song gsung /
khyad par du rje btsun shes rab seng ge bsam 'grub rtse nas snang thang la 'byon nges kyis bkra shis lhun po'i dgon sa 'di la phyag mdzub gtad de /
sa phyogs 'di na dge 'dun grub mgo bo skya yer yer chos 'chad kyin 'dug pa zhig sems snang la dus rgyun du 'ong gsung ba dang /
dgon pa ma btab pa'i gong tsam du phyugs rdzi mang po gnas der phyugs ma 'tsho ba la bu mo bzang mo zer ba zhig na re /
dgon ba'i srad bar la ba glang shod song zer /
zla bo rnams kyis khyod smyo 'dug zer /
dus phyis su mo na re /
dgon pa mda' rgyang gang gis snyogs tshad gcig la sngags pa rgyan cha bzang po btags pa gcig gis dge 'dun dang skye bo mang po la chos gsung ba mthong zer ro / /
de ltar lha dang bla mas lung mang du bstan pa'i chos sde chen po bkra shis lhun po dpal gyi sde chen phyogs thams cad las rnam par rgyal ba'i gling 'di ni /
rje thams cad mkhyen pa dgung lo lnga bcu da bdun par rab byung zhes pa me mo yos kyi lo la chags btab pa yin la /
de ltar na dga' ldan chags btab nas lo brgyad phan 'bras spungs /
lo bcu gcig pa la se ra /
lo so dgu lon pa na bkra shis lhun po chags btab pa yin par snang la /
de yang gnas 'di'i sa dbyad ni /
rgyab re glang chen nyal ba 'dra ba'i mkhal ma'i steng na yod /
shar na zangs dkar gyi @# / /
ri yul 'khor srungs pi waM brdung pa 'dra pa /
byang na rgyab ri rnam thos sras ne'u le bsnams pa 'dra ba /
nub na khyung ri mig mi bzang gi tshul du yod /
de bzhin ba lho na 'phags skyes po 'dra ba dang /
lho nub mtshams na ri dung kha gyen la bslang ba 'ang ba yod de grags pa chen po 'ong /
rgyab kyi ri spyi blugs 'dra ba ni /
dge 'dun rnams tshul khrims gtsang ma 'ong ba'i rten ma lngal yod /
pha bong thag thug mang po rung khang du rgyug pa 'dra pa longs spyod 'byung ba'i rten 'brel te /
sa dpyad phun sum tshogs pa 'dir yos lo de'i smin drug zla ba'i yar tshes bzang po la /
rje nyid sbyin bdag gi gtso bo dar rgyas pa /
dpon bsod nams dpal bzang dang bcas pa phebs te /
sa brtag pa /
gzhi bdag la gtor ma sbyin ba sogs chog rgyas par mdzad /
dge 'dun gyi gtsug lag khang dang /
dri gtsang khang /
bla brang /
brang khang so so dang bcas pa'i 'gram btings /
sbyin bdag dpon dpal bzang gis pha gzhis dang /
shing cha sogs dgos pa'i yo byad 'phang med mdzad /
grwa pa rnams kyis kyang slob gnyer ma chag pa'i ngang nas /
spyi dang so so'i mkhar las la nan tan mdzad pas /
'du khang ka pa bzhi bcu zhe brgyad kyis /
byams khang ka ba bcu gnyis kyis /
gtsang khang dbus ma ka ba drug gis /
sgrol ma lha khang ka ba drug gis /
mgon khang ka ba gnyis kyis /
gtsug lag khang gi khyams dang bcas pa ring po ma thogs par grub /
gtsang khang gla thog phub pa'i tshe 'ja' gcig ka ba la gdong 'dzu gs su zug /
'ja' tshon gcig ka pa nas dung rtse na kha la zug pa dang /
thog khel nas dbu r+r+tse'i steng du 'ja' zug pa sogs ltas ngo mtshar ba byung /
de nas bsam 'grub rtse nas thub chen gsar bzhengs gnang ba de lha khang gi dbus su gdan drangs pas sa g.yo pa dang /
me tog gi char nyin lda'i bar du byung zhing /
dpal gsang ba 'dus pa'i sgo nas rab gnas rgyas par mdzad do / /
'di dag gi skabs dgon pa'i ming nges pa can ma mdzad ba la /
rje nyid gtsug lag khang 'di'i khyams su ras gur la bzhugs pa'i tho rangs sngar nas lung ston pa'i bud med de'i skad lhang ba gcig la dgon pa'i ming la bkra shis lhun bo gyis /
sngar gyi mkha' 'gro'i brda skad des khrol lo ang zer bas /
de nas bzung bkra shis lhun bo zhes 'jags pa yin /
de nas sa mo sbrul lo'i dgun chos nas brtsams te grwa dbon slob thams cad bkra shis lhun por bzhugs pa'i mthil mdzad cing /
dar rgyas nang pa dpon bsod nams dpal bas dgon pa'i gzhi rten la@# / /
gzhis mkhar ba'i bogs sngo chags kyi yong sgo rnams phul te /
lo re bzhin dbyar chos la gsol phogs 'bul bar mdzad do / /
de ltar sbrul lo de nas bzung shing pho rta lo'i bar lo nyi shu rtsa drug tsam gyi bar du gtso cher gdan sa 'dir 'chang nyan mdzad cing /
gtsang chu lho byang stod smad mar por chos bar bteg nas bstan pa kho na thugs la dgongs te gzhung chen po rnams 'chad nyan mdzad pa dang /
tshang ma rig rgyan dang /
'dul TIka rin chen 'phreng ba sogs dgongs 'grel brtsams pa dang /
sku gsung thugs rten bzhengs pa dang /
dge 'dun gyi bsnyen bkur /
dkon mchog gi mchod pa sogs 'khor lo gsum gyi bya bas dus 'da' bar mdzad pas /
mnal lam du rje btsun tsong kha pa byon nas /
dge 'dun grub /
khyod bdag gzhan brje ba'i byang chub kyi sems bsgom mam gsung ba la /
bsgom gyin yod gsung ba dang /
rje btsun shes rab seng ge rje btsun tsong kha pa'i rnam pa can zhig gis /
chos kyi mthar thug sems bskyed yin / /
lha ba'i mthar thug stong nyid yin / /
rgyud kyi mthar thug gsang 'dus yin / /
gsungs nas ral gri gnyis gtang song ba rmis gsung ba dang /
sngar ri bo dga' ldan du bzhugs dus mnal lam la rdzing bu gcig gi dkyil du sna tshogs padma'i sdong bu'i steng du rgyal ba shAkya thub pa la 'phags pa'i gnas brtan bcu drug gis bskor nas bzhugs pa chos spyod kyi sgra lhang lhang sgrogs pa'i drung du /
rdzing bu'i mtha' nas dngos grub stsol zhes zhus pas mchog gi dngos grub gnang ba'i snang ba zhig byung gsung ba dang /
yang lan cig mnal lam du rje rin po che phebs nas /
slob ma rnams kyis khyod kyi blo dang mthun bar byas sam gsung pa la /
phal cher gyis ni mthun par byas /
la las ni mi 'dod pa byas pa'ang byung zhus bas /
sems can thams cad kyis pha dang ma byas pa'i drin dran par gyis la bzod ba che dgos zhes gsung ba sogs /
mdor na bla ma yi dam chos skyong rnams dang rmi lam tshun chad du 'bral ba med pa byung zhing /
nam zhig gi tshe paN chen ye shes rtse mos /
rje 'di la khyed dang po sku tshe phyi ma dga' ldan du 'byon bzhed yod ba la phyis bde ba can du 'byon bzhed yod pa yin zer ba bden nam /
zhus pas kho bo la de lta bu'i 'dod pa phur tshugs pa med /
bde ba can sogs na gdul bya yang dag pa 'ba' zhig yod /
de bas ma dag pa'i gdul bya rnams 'dul ba'i phyir du re zhig ma dag pa'i zhing 'di kar sdod 'dod pa yin gsung /
zha lu ba'i rjes su dga' ldan pa rnams kyis gser khrir phebs @# / /
dgos tshul nan bskyed zhus pa'i tshe /
zhal nas dgra mkhang dgra yi lung par rgyag dgos pa yin /
deng rang gi 'dir yang dga' ldan tsam zhig 'ong ba'i re ba yod /
khyed rang rnams mkhas grub rje'i gcung chos rgyan pa 'di gdan 'dren zhus na 'ong gsungs so / /
brtsams ba'i bstan bcos ni /
'dul Tika rin chen phreng ba /
'dul ba'i gleng 'bum /
tshang ma rigs rgyan sogs po ti bdun yod do / /
yang dod pa kun dga' bzang po sogs 'ga' zhig gis zung za byed cing yod pa'i skabs su /
kun 'dus zhes pa'i ri la bzhugs pa'i nyin cig /
rje bla ma'i drin bsam pa dang /
gzhan gyi log sgrub la thugs skyo bas tshigs bcad 'ga' zhig gsungs so / /
de ni 'di ltar /
shar gangs ri dkar po'i rtse mo na / /
sbrin dkar po gnam la snyeg 'dra ba / /
'di mthong ba'i mong la bla ma dran / /
drin bas mas shing bsams shing dad pa skyes / /
sprin dkar po ldings pa'i shar phyogs na / /
'brog dga' ldan rnam par rgyal ba der / /
mtshan brjod par dka' ba'i rin po che / /
pha blo bzang grags pa yab sras bzhugs / /
lam rim pa gnyis kyi rnal 'byor sogs / /
chos zab la shin tu rgyas pa gsungs / /
bod kha ba can gyi skal ldan la / /
mgon khyod kyi bka' drin bsam mi khyab / /
sgos snyoms las 'dzin pa'i dge 'dun grub / /
blo cung zad chos la phyogs pa 'di / /
rje yab sras rnams kyi bka' drin yin / /
drin che bar nges so yab sras rnams / /
dus 'di nas byang chub snying po'i bar / /
rje yab sras khyed rnams ma gtogs ba / /
skyabs res gzhan nas mi 'tshol bas / /
thugs brtse ba'i lcags kyus drang du gsol / /
drin ji bzhin 'khor bar ma nus kyang / /
sems chags sdang dbang du ma song bar / /
mgon khyod kyi bstan ba 'dzin pa la / /
dus nam yang brtson pa bgyid par snon / /
lang da lta gangs ri'i khrod 'di na / /
dang bstan ba 'dzin par khas len zhing / /
gzhan bstan 'dzin dgra po'i dwangs mar 'dzin / /
tshul 'di la skyob gting nas skyes / /
gzhan 'phung bar 'dod pa'i kun slong dang / /
rgyud mtshan 'dzin dam bos bcing sa lags kyang / /
lam mthon por gnas pa'i khas len byed / /
'di brtags na kun gyis khrel ba'i rgyu / /
kham gol sar rgas pa'i sdug yus kyis / /
chos tshul bzhin sgrub pa'i gang zag la / /
rgyud khong nas 'khrug ba'i gdug sems can / /
gdon thugs la zhugs ba ma lags sam / /
dgra nyon mongs 'dul thabs mi byed par / /
gshags 'gyed ba tsam gyi 'chad nyan yang / /
'dre shar sgo'i phyogs su gnas ba la / /
glung nub sgor gtor lhar don re chung / /
@# / /
don de ltar go ba'i bshes gnyan rnams / /
spyir lus can kun la bka' drin bsam / /
sgos chos mdzad yongs la dag snang sbyod / /
dgra nang na 'dug pa'i nyon mongs 'dul / /
mi kho bo'i rjes 'jug grogs po rnams / /
yid phyogs su lhung pas ma 'ching bar / /
blo gzu bor gnas pa'i rtog dpyod kyis / /
lam drang por zhugs pa cis kyang legs / /
gtam 'di la brten nas 'gro ba rnams / /
byams snying rjes drangs pa'i sems bskyed dang / /
dbyings sbros bral rtogs pa'i lta ba yis / /
dbal bla med byang chub myur thob shog /
sku la mtshan dpe'i dpal 'bar zhing / /
gsung dbyangs yan lag drug cus brgyan / /
thugs ni zab yangs mkhyen brtse'i gter / /
dpal ldan bla ma'i bkra shis shog /
ces pa'o / /
de ltar bstan 'gro'i don rgya cher mdzad nas rje nyid dgung lo gya bzhi la phebs pa'i zla ba dang po la rje rin po ches lha sa smon lam mdzad pa ji lta ba bzhin mdzad /
lo rjes ma 'di las kyang bzang ba byed pa yin gsung /
de nas lo de'i zla ba bcu gcig pa'i tshes bdun gyi nyin sras kyi thu bo 'dul 'dzin grags pa dpal ldan dang gzhis kyi slob dpon pa rnams 'dir byon gsung /
khong rnams la /
rang re rnam pa'i dgongs rgyu la /
gang dang ci'i rgyu mtshan rnams rim can ru zhus pa la tshang zhing /
skabs don gyi gtso bo khyed rnams kyis spyir sangs rgyas kyi bstan pa dang sems can gyi bde skyid /
khyad par bkra shis lhun po'i bstan pa la bsams nas ji srid 'tsho'i bar du 'dir bzhugs nas bshad sgrub tshul bzhin du mdzad na ded kyi bsam ba yang de kas rdzogs pa yin /
smon lam dang nga'i dgongs rdzogs gnyis sbrags pas 'ong /
rten gsum bzhengs dgos ni med /
de'i dus bu 'di bsregs la mi 'khrugs pa'i stong sku zhig thob /
sgrol ma rang yang 'dir shog gsung nas btsun chung 'dis lo sum cu lhag tsam zhig gi bar du nga'i g.yog byas pa yin /
'di la khyed rnams kyis bgod skal mi 'pham pa gcig kyang byin /
nga'i skye ba yin zer ba 'dra byung na khyed bkra shis lhun po bas ming na ma byed /
kho bo ni 'gyod pa med bar 'chi ba'i dus bya'o gsung /
sems dpa' chen pos thugs dam gsal 'debs dgos sam zhus pas /
mi dgos phyir song gsungs nas /
mtshan mo'i ring thugs dam la rtse gcig tu mnyam par bzhag ste /
tshes brgyad kyi tho rangs zhabs rdo rje skyil krung /
phyag gnyis mnyam gzhag mdzad de /
gzhi'i 'chi rim lam gyi 'od gsal dang bsres nas thams cad stong pa 'od gsal la zla ba de'i nyer gnyis bar bzhugs shing @# / /
de nas ye shes kyi sku'i bkod pa bsam gyis mi khyab pa'i ngang nas /
dag pa dang ma dag pa'i zhing mang por sprul pa'i skus 'gro don mdzad cing /
sbrul gzhi ni rje 'jam dpal snying po'i drung du de zhig gshegs so / /
de'i tshes g.yo ba dang /
'ja' tshon dang /
lha'i rol mo'i sgra grags shing /
me tog gi char babs pa sogs ngo mtshar ba'i ltas mang du byung /
sku gdung zhugs la phul nas dngul gyi mchod rten bzhengs te bkra shis lhun por mchod bzhin pa yin no / / / /
gling 'dir grwa tshang bzhi chags te /
shar rtse /
dkyil khang /
thos bsam gling gi grwa tshang bcas gsum la mtshan nyid kyi slob gnyer mdzad /
sngags pa grwa tshang ni phyis paN chen chos rgyan gyis btsugs pa yin la /
'dir yi dam chos skyong mang po'i 'chad nyan dang bsgom bzlas sogs mdzad ba yin no / / / /
gling 'di'i rten gyi rim pa ni /
'du khang chen mo'i sbug gi mchod khang du /
rten gyi gtso bo thub pa bdud 'dul gyi gsar skya rgyab mtho nyer lnga pa 'di ni /
rje thams cad mkhyen pas gdan sa 'di chags 'debs pa la mngon du phyogs pa'i tshe /
rje rang nyid kyi phyag rdzas thams cad bsgril ba la gser zho bcu bzhi byung zhing /
sbyin bdag dpon dar rgyas pas gser gyi ga'u phra mang dang /
des mtshon dang ldan mang pos chas rkyen phul nas /
lha bzo chos skyong dang gyis byas nas me mo yos lo la bsam 'grub rtse'i brag mar bla brang du lugs su blugs pa lan gnyis su lugs nyes /
de nas thub dbang la bstod pa bdud dpung phyer 'thag ma brtsams /
lugs phung la rje btsun ma sgrol ma blug pas /
de nas lugs rgyug pa gang byon gtsang zhing ngo mtshar ba 'di byon /
'di'i nang du sangs rgyas byang sems kyi ring bsrel mang po dang /
khyad par rgyal ba tsong kha pa chen po'i dbu lo /
sku mthang gos /
rgyal ba 'od dpag med kyi dngul sku /
rje btsun shes rab seng ge'i dbu thod rin po che sna tshogs pas bkang ba dang /
'dul khrims rnam par dag ba'i ched du 'dul ba'i glegs bam mang po dang /
gzhan yang gzungs rnams bshad tshong dang mthun par bzhugs ba /
de rjes gtsug lag khang 'di'i thog phub tshar 'phral 'dir gdan drangs ba'i tshes chen po g.yos me tog gi char bab cing rje nyid kyis rab gnas rgyas par mdzad pa yin /
de rjes bstan pa'i gtso bo gan+d+ho la dang bcas pa ldem gnyis /
g.yas g.yon du rgyal ba che dpag med dang sman pa'i rgyal po /
shar nub tu nye ba'i sras chen brgyad rnams sman sku mtshad zhing brjid la byin rlabs che ba 'di rnams bzhengs pa yin no / /
de'i g.yas kyi byams khang gi @# / /
gtso bo 'di ni /
rje nyid la sngar mkhas grub chos rje mnal lam du phebs te /
rje btsun byams pa'i sku bzhengs na bstan pa dang sems can la phan pa rgya chen po 'ong gsung ba dang /
gzhan yang dgos ba mang du gzigs nas yo byad rnams stod smad du dge bskul mdzad cing rje nyid kyi phyag rdzas rnams yod sbrugs mdzad nas /
sbrul ba'i bzo bo rnams sbyan ras gzigs dang sgrol mas lam bstan /
dpal lha mos lam srung mdzad nas sleb ste /
lcags mo sbrul lo thog mar dbu lugs su blugs pas snyan g.yas la rje tsong kha pa rang byon du phebs /
de nas bal po'i bzo bo rnams kyis legs par bsgrubs pas ring po ma thogs par khru nyi shu rtsa lnga'i sku tshad dang ldan pa'i byams chen gyi sku 'di /
chu mo khug gi lo la grub ste /
nang bzhugs dam pa mang po'i ring bsrel dang /
'gangs che rigs rnams rje rang gis mi mngon bar phul zhing /
gsang 'dus kyi sgo nas rab gnas mdzad pa'i tshe me tog gi char babs /
'ja' tshon gyi gur phub /
rje nyid de nub rje btsun gyi zhabs drung du /
bzhugs te gsol ba btab pas /
rje btsun byams pa dge slong gi cha lugs snam sbyar rdo tshos ma gyon pa sku 'di la yang yang thims pa'i snang ba byung zhing /
de'i tho rangs de lta bu'i dge slong zhig gis /
khyod kyis bstan pa dang sems can la phan pa rgya chen po de grub zin pas dga' bsgoms shig ces pa'i lung bstan thob pa yin la /
g.yas g.yon gyi ldem gnyis rjes sor bzhengs pa yin no / /
gtsang khang g.yon gyi sgrol ma lha khang gi gtso bo rje btsun yid bzhin 'khor lo'i gser sku rgyab mtho bcu drug yod pa 'di ni /
sngar nas rje rang la rje btsun mas nga'i sku zhig bzhengs na /
sku tshe rir ba'i rten 'brel yod gsung bar brten me phag lo sngar rje btsun byams pa'i bzo bo rnams kyis legs par bzhengs te nang bzhugs ring bsrel mang po dang khyad par du rje btsun ma rang gi sku rang byon mtho gang tsam bzhugs /
g.yas g.yon du sgrol ma sdo dgar gnyis kyi sman sku dang bcas pa bsgrubs nas rab gnas mdzad pas 'ja' 'od dang me tog gi chad dang nam mkha' nas gaN+Ti'i sgra chen po grags ba sogs byin rlabs shin tu nas che ba yin no / /
mgon khang gi gtso bo dpal rdo rje 'jigs byed /
mgon po phyag drug pa lha mo gnod sbyin bzhi /
mgon dkar yid bzhin nor bu rnams rnal 'byor gyi dbang phyug bzang bo rgyal mtshan pas bdag rkyen mdzad nas bzhengs shing /
lha mo 'di de rjes bzhengs pa 'di rnams shin tu bka' gnyan pa lags so / /
'du khang gi sgor rgyal chen sde bzhi /
phyi khyams na rje thams @# / /
cad mkhyen bas mkhar lung nas gter bzhes pa'i rdo g.yam la bskal bzang sangs rgyas stong dang /
sangs rgyas so lnga mtshan byang dang bcas pa 'bur dong mtshar du dngar ba /
thub dbang gi gos sku chen mo dang /
gzhan yang bka' gdams lha bzhi /
chos skyong gtso bo gsum dang bcas pa'i gos sku bdun /
rje de nyid kyis bzhengs pa'i bka' 'gyur dang /
paN chen thams cad mkhyen pa blo bzang chos kyi rgyal mtshan dang /
blo bzang ye shes dpal bzang po gnyis kyis rim par bzhengs pa'i bskal bzang lha khang gi g.yabs skor shar lho dang /
'du khang chen mo'i steng gi lho nub dang /
dbu rtse rnams su sku gsung thugs kyi rten brjod kyis mi lang ba dang /
shar rtser mgon dkar /
dkyil khang du lcam srid gi zhal 'bag /
thos bsam gling du ldebs bris la lha mo rnams gsung byon ma /
sngags khang du sngags sku ngo mtshar can mang du bzhugs so / /
de ltar rten brten pa bzhengs pa'i rje dge 'dun grub pa ni rgyal dbang rin po che'i sku tshe dang po yin la /
de nas sku tshe gnyis pa dge 'dun rgya mtsho /
gsum pa bsod nams rgya mtsho /
bzhi pa yon tan rgya mtsho /
lnga pa ngag dbang blo bzang rgya mtsho /
drug ba tshangs dbyangs rgya mtsho /
bdun pa bskal bzang rgya mtsho ste /
da lta brgyad pa rgyal dbang blo bzang 'jam dpal rgya mtsho'i zhal snga nas kyis bstan 'gro'i don mdzad bzhin pa yin no / /
rgyal dbang gnyis pa man gyi sprul sku rnams dbus kyi po ta lar bzhugs nas se 'bras sogs gtso bor skyed bar mdzad la /
bkra shis lhun por rje dge 'dun grub kyi rjes su bla ma 'ga' zhig khrid bzhugs pa'i rjes /
paN chen blo bzang chos rgyan nas paN chen rin po che'i sprul sku rim bar bkra shis lhun por bzhugs nas dgon sde skyong bar mdzad ba yin no / /
skyabs kun ngo bo rje btsun bla ma mchog /
tshe rabs kun du 'bral med rjes 'dzin cing / /
yang dag lam bzang bstan pa la brten nas / /
rang gzhan don gnyis yongs su rdzogs gyur cig / / /
thub pa'i ligs bshad kun gyi mthar thug pa / /
rgyud sde rgya mtsho'i de nyid 'byed pa la / /
rgyal ba khyab bdag rdo rje 'chang dbang dang / /
dbyer med bla ma mchog la gsol ba 'debs / /
rgyud pa grwa tshang 'dzugs pa po mkhas grub shes rab seng ge ni /
gtsang stod du sku 'khrungs nas /
gdan sa chen po snar thang du mkhan chen grub pa shes rab las rab tu byung nas chos mang du gsan zhing /
shangs ba kun mkhyen phyi ma las kyang zab chos mang du gsan /
dbus su phebs nas dang por rong ston la phar tshar gsan zhing /
khong gi @# / /
grub mtha' 'dzin pa la /
rjes su rje rin po che /
'dul 'dzin /
rgyal tshab gsum la dbu phar tshar ma sogs gsan pas grub mtha' snga ma dor nas phyi ma bzung /
de la rong ston rin po che gtsang la phebs dus shes rab seng ge khyod nga la thug snga ba yin pa la gsung /
rjes sor mkhas grub rin po che la dus 'khor dang 'jigs byed kyi chos skor dang dbang gsan /
khyad par rje rin po che la dpal gsang ba 'dus pa'i rtsa rgyud bshad rgyud drug dang sbyar ba 'grel pa sgron gsal la rje rang gis mdzad pa'i dkyus mtshan dang zur mtshan /
bsdus don /
mtha' gcod dang /
gzhan yang gsang 'dus kyi man ngag 'phags pa yab sras kyis mdzad pa'i rim lnga sbyod bsdus sogs dang /
rje rang gis mdzad pa'i rim lnga gsal sgron sogs dang /
bde mchog gi rgyud 'grel sogs dang /
gzhan yang /
dus 'khor /
kyai rdor /
gshin rje gshed skor sogs tshogs chos dang lkog chos ci rigs pa gsan nas rgyud sde'i don mtha' dag dang khyad par du gsang 'dus kyi bka' babs /
zhal slob gzhan la ma gnang ba'i rdzogs rim gyi lag rjes rnams kyang gnang bas rgyud don la nang byan tshud pa'i mkhas grub chen por gyur /
sa phag lo rje rin po ches se ra rtser chos 'khor bskor ba'i skabs su /
byams chen chos rjes rgyud kyi bshad grwa 'dzugs pa'i gzhi rten phul ba na chos grwa'i tshogs kyi dbus su rje rin po ches sras rnams la 'dus pa'i rgyud sogs nged rang gi bshad srol 'di 'dzin zhing dar rgyas byed nus pa su yod ces /
bka' lan cig gnyis phebs ba la mkhas pa sus kyang bka' lan 'bul ma spobs pa'i tshe /
bla ma 'dis tshogs kyi dbus nas bzhengs te phyag btsal nas de lta bu ni rje nyid kyi dgongs pa dang mthun pa bdag gis bgyi'o zhes seng ge'i sgra bsgrags ba'i tshe gzhan rnams the tshom du gyur kyang rje nyid mchog tu dgyes shing byin rlabs mdzad /
nang mchod ka pA la gang ba dang /
gsang ba 'dus pa'i gser sku byin rlabs can /
'grel pa bzhi sbrags /
rgyud kyi rnam bshad gnyis /
bskyed rdzogs kyi yig cha rnams dang /
chos rgyal gyi zhal 'bag gter ma /
'chams gos /
dbyug to zhags pa bcas gnang nas gsang sngags bla na med pa'i ston par mnga' gsol /
khyed rang gtsang phyogs su byon la rgyud kyi bshad nyan mdzod /
gnod sbyin mo gcig gis sbyin bdag gi gtso bo byed /
slob ma'i gtso bo skye ba mang por gshin rje gshed kyis rjes su bzung ba'i rnal 'byor pa chen po gcig gis thog drangs skal ldan mang po 'byung /
zhes lung bstan /
rgyud grwa 'dzugs rgyu rnams 'dul khrims gtsang zhing pha ma'i rgyud kyi bshad nyan @# / /
rgyas pa'i ched du gnas der gso sbyong mdzad /
rgyud kyi rgyal po gnyis kyi dbu nas chos thun re re gsungs /
de la rje rin po ches gtsang phyogs su rnal 'byor pa dang gnod sbyin mo gnyis kyis slob ma dang yon bdag tu 'gyur ba sogs lung bstan mang po gnang ba rnams rje'i rnam thar gyi nang du bshad pa ltar yin la /
de nas rje sher seng gis gsang phu'i mthong smon grwa tshang du 'chang nyan mdzad /
grwa tshang 'di la phyis su dwags bo grwa tshang zhes ming du chags /
de rjes me rta lor rje dge 'dun grub dang sher seng gnyis gtsang du byon /
snar thang sogs su chos mang du gsungs pas grwa ba mang po 'dus pa ni phyis bkra shis lhun po'i 'dus tshogs kyi gzhir gyur /
de nas 'dus tshogs de rje dge 'dun grub la gtad nas gnas gzhan 'ga' zhig tu byon /
de nas lhun po rtser byon /
'dus tshogs la chos gsungs /
si tu bsod nams dpal /
bdag mo shAkya dpal gnyis kyis sbyin bdag mdzad de /
der rgyud grwa btsugs nas 'phags 'od yon tan rgya mtsho de'i bla mar bzhag /
rjes gnang ba'i chos rgyal gyi zhal 'bag dbyug zhags rnams rten du gnang /
rjes lung bstan ba'i gshin rje gshed kyi rnal 'byor pa 'phags 'od la mi mang 'dod la /
zhal 'bag la dpag na yin 'dra zhing /
rgyud 'grel ba Tik+ka lam rim sogs kyi khar brkos shing ches cher spel bar mdzad cing /
srad rgyud kyi rkang bzung snang ba sogs las kyang shes nus so / /
yang gnas der rje dge 'dun grub kyis 'grel pa thog mar gsan pas rje 'di yin bar rnam thar las bshad la /
rje rang nyid kyis kyang ka bstod las gshin rje gshed kyi rnal 'byor par gsungs so / /
sngags ma gsungs /
mtshan nyid la rje 'di kho na drin che la /
'phrin las shin tu che ba sku na rim bzhin no / /
de nas seng ge rtser phebs /
seng ge rtse'i dpon mos kyang sbyin bdag mdzad nas chos sder yang sngar bzhin sgrub dkyil phyag len dang rgyud kyi bshad nyan btsugs /
rjes lung bstan pa'i gnod sbyin mo dpon mo 'di yin snang /
de phan chad ni khyod rang gis shes bar 'gyur zhes rje rin po ches lung bstan pa ltar /
skabs 'di nas bzung rje shed seng nyid la rtags mngon sum du byung bar 'dug go /
de yang srad rgyud kyi grwa tshang btsugs pa ni /
seng ge rtser bzhugs pa'i nyin cig ja gral du gral g.yas kyi mgor dge 'dun grub dang /
g.yon gyi mgor 'dul nag ba dpal ldan bzad po bzhugs bar /
rje shed seng gis /
'dul nag ba la khyod kyi dgud snying gang yin gsungs pas rta yin zhus par /
de bzang @# / /
'dug /
'jig rten gyi gtam dber /
g.yag shi sar rta 'khrab zer bas /
khyod song la g.yag shi lung par rgyud kyi bshad nyan gyis shig /
gsungs nas rje'i paN zhwa dang gos ber gnang bas /
'di dge 'dun grub par 'os /
ngal rje'i 'grel pa bzhi sbrags dang shog lhung dgos zhus nas de dag blangs nas /
lung pa rgyus med kyang mi rnams la dri gin byon bar /
lung pa'i mdor sleb dus mi gcig la /
g.yag shi lung pa gar yod dris pas /
lung pa 'dra mi shes /
ya gi'i grog mo 'di la g.yag shi nad zer gi yod zer /
phebs nas brag gcig la logs byas nas po ti'i khang pa mdzad de /
rdo rje 'jigs byed kyi bskyed rdzogs la sbyangs pas /
de dus rjes lung bstan pa'i bdud rtsi mang po'i khang 'gro ba'i dus yin pas rim gnyis kyi ting nge 'dzin shin tu brtan bas thun mtshams la'ang nga rgyal dang gsal snang yod pa'i gshis kyis thun mtshams la brag steng du phebs dus la las 'brong g.yag chen po gcig tu mthod ba mang du byung /
sku rgyab kyi brag la'ang 'jigs byed rang byon yod pas /
lung pa 'di na dge slong sna tshogs sprul mkhan 'dug zer nas kun dad par gyur /
yang gnas der rgyal gdon gyi gnod pas mi mang po shi nas /
mi phyug po gcig gi bu gces pa na pa gso bar mdzad /
bla ma'i rnal 'byor dang dmigs brtsem yi dam du byed pa dag la rgyal gdon gyis mi gnod par byin gyis brlabs /
de nas rim gyis bsnyen bkur che ba dang /
grwa pa mang po 'dus pa la sngags kyi chos lung khrid sogs mang du bstsal te /
lha khang rten dang brten pa sogs bzhengs /
'dus sde'i rten du rje rin po che'i 'grel pa bzhi sbrags kyi phyag dpe gnang /
'di la srad rgyud dang gtsang rgyud ces grags shing /
deng sang gi bar dar bzhin pa yin no / /
grwa tshang 'dir sbyin sngags kyi chos mang po dang /
khyad par du khrid chen brgyad la gtso bor mdzad /
de brgyad ni /
gsang ba 'dus pa'i rdzogs rim rim lnga'i khrid /
bde mchog lo dril gyi khrid gnyis /
rdo rje 'jigs byed kyi rnal 'byor bzhi rim gyi khrid /
dus 'khor sbyor drug gi khrid /
phyag rdor 'khor chen gyi khrid /
nA ro chos drug gi khrid /
'pho khrid gser gyi sgo 'byed kyi khrid dang brgyad mdzad /
yan lag gi khrid /
drug cu pa gsum gyi khrid /
mgon po'i gtor sgrub /
gtor chen gyi khrid /
rdo rje 'jigs byed kyi 'khrul 'khor gyi khrid /
rdo rje 'jigs byed kyi sbyin sreg dngos grub rgya mtsho'i khrad /
gdugs dkar sogs bzlog chen bzhi'i khrid rnams rtsal du 'don par mdzad cing /
tshogs 'don la'ang rgyud le'u bcu bdun pa tshang ma tshogs 'don du @# / /
mdzad do / /
'di ni rje sher seng gis 'dul nag pa la gtad nas tshugs pa'i grwa tshang yin no / /
dbus kyi rgyud smad pa'i grwa tshang btsugs pa ni /
rje sher seng gis 'dul nag pa la rgyud grwa 'dzugs par gtad pa'i rjes su /
slar dbus su 'byon bar /
rje dge 'dun grub kyis tsha shod kyi bar skyel ma mdzad /
yab sras gnyis ka 'bral mi phod pa tsam nas dge 'dun grub phyir phebs /
sher seng rim gyis dga' ldan du phebs te sngags kyi chos mang du gsungs pas 'dus sde chags pa ni smad rgyud grwa tshang yin no / /
'di thog mar chags pa'i lo ni chu mo glang lo yin /
de nas shing glang gi bar lo bcu gsum du 'chad nyan mdzad pas bshad sgrub kyi bya ba rnams ches cher rgyas par gyur to / /
dus der rgyud grwa 'di dga' ldan nas rim gyis zhogs dang /
la mo tshong gseb sogs su chos thog btegs nas 'chad nyan mdzad /
grwa tshang gi rten du rje rin po ches gnang ba'i gsar ba 'dus ba'i gser sku dang /
nang mchod ka pA la /
mgon chos kyi zhal thang rnams gnang /
de ltar rje rin po che'i drung du dam bcas pa mthar phyin bar mdzad de sku mya ngan las 'da' khar dbe cha 'di rnams dge 'dun grub kyi sar skyol /
rgyud kyi 'chad nyan 'di sbyin ba dbal gyis gyis /
de'i grogs dgos pa grags pa bzang bo la chos gsungs nas shing mo glang gi 'os ba lnga pa'i nyer brgyad la dga' ldan rgyud khang du 'od gsal chos sku mngon du mdzad /
sku gdung zhugs la zhen pas ring bsrel sha ri ram kham cig tsam zhig byon pa bkra shis lhun bo'i thub chen gyi nang du bzhugs so / /
rgyud grwa 'di gzhi gcig tu ma bzhugs par /
sa 'bras dge gsum lhas sogs su btegs nas bshad sgrub mdzad bzhin pa'o / /
grwa tshang 'dir dbyar sos 'grel pa bzhi sbrags /
bde mchog rgyud 'grel rnams 'chad cing /
ston dgun dmar khrid sogs mdzad la /
'di'i khrid chen gyi skor ni /
gsang 'dus rim lnga /
dus 'khor sbyor drug /
dril bu rim lnga /
lU i pa'i rnal 'byor chen po /
'jigs byed kyi rnal 'byor bzhi rim /
'khor chen byin rlabs bzhi ldan /
'jam rdor gyi dga' ba bzhi khrid /
'pho khrid chen mo bcas brgyad dang /
yang nA ro chos drug /
ni gu chos drug /
phyag rdor gtum po'i gsang ba bsam gyis mi khyab ba'i khrid /
snying po don gsum /
tshe khrid /
mdo phyogs kyi lam khrid /
lta khrid sogs kyang ci rigs par 'chad nyan mdzad do / /
'dir rdzogs rim gyi skor bshad pa ni khrid kyi gtso bo rnams yin gyi /
yid ma de rnams kyi bskyed rim dang /
dkyil 'khor gyi thig dang @# / /
dbyangs /
phyag rgya /
sgrub mchod /
sbyin sreg /
chos skyong gtso bo 'ga' zhig gi bskang gso gtor chen sogs thams cad tshang ba shin tu phun sum tshogs pa yod de /
'di rnams la slob gnyer tshul bzhin du byas te bsgom bsgrub mdzad na rdo rje 'chang gi go 'phang tshe gcig la 'thob par 'gyur ro / /
rgyud stod pa'i grwa tshang tshugs pa po ni /
rgyud chen kun dga' don grub yin la /
de ni sa phag lor gtsang du 'khrungs /
snar thang du rab tu byung nas slob gnyer mdzad /
rje dge 'dun grub la rnam 'grel gsan /
rje shes rab seng ge la dge 'phel du rtsa rgyud le'u bdun pa yan gyi bshad lung dang /
rim lnga'i dmar khrid gsan /
'bras spungs su mkhan chen dpal blo la dbu phar 'dul mngon sogs gsan /
gtso cher rgyud pa sbyin pa dpal ba la 'dus pa'i rgyud 'grel man ngag dang bcas pa yongs su tshang bar zhus /
gzhan yang mkhas pa mang du bsten nas mkhas pa chen por gyur te rgyud du bzhugs pa la /
grags bzang dang sbyin pa gnyis lo snga phyi la gshegs nas 'chad nyan la grwa pa mangs ma rje btsun kun dga' don grub la mos kyang /
dbu mdzad don yod sogs kyis bkra shis rgyal mtshan slob dpon du bskos nas zer bzlos cung zad byung ba la brten nas /
rkyen ngan lam du longs par gzigs nas rgyud pa'i nang rten phyag drug pa'i zhal thang dang nang mchod ka pA la bsnams nas dbus stod phyogs su phebs pas /
gtam rgyun la thog mar dpon slob drug dang /
de nas dpon slob sum cu so gnyis byung bas 'dus pa'i lha grangs dang mnyam pa'i rten 'brel 'grig pa yin zer /
nye gnas byang rtse kun dga' bkra shis dang rnam pa gnyis dbus stod byams pa gling du phebs nas gdan sa mdzad /
klung shod du bsod snyoms mdzad pa'i chas rkyen gyis ran tsha rab kyi byams pa'i drung spyir bstan pa rgyas pa dang /
khyad par rgyud kyi rgyal po la brten nas gzhan phan rgya chen po 'ong ba'i thugs 'dun drag pos lo kha shas smon lam mdzad pas byin gyis rlabs pa'i mtshan ma gsal bar byung /
sems dpa' chen pos kyang gzhan phan rgya chen 'ong ba'i lung bstan mdzad /
de ltar lo bcu tsam song nas /
slob dpon bkris rgyal ba byang rtser phebs skabs /
slob dpon shes bzang pas klung shod du pho nya mngags te rgyud pa'i slob chen du ci nas kyang 'byon dgos /
kho ngos slob dpon sbyin pa dang khyad med du lur gsung bas 'byon pa la thugs spro bar gyur kyang /
zhag de ga'i mnal lam du bud med cig gis la mo dang phag mo gnyis kyi bar du yol ba zhig @# / /
'then byung ba rmis pas /
thugs 'gyur nas mi phebs par thag bcad /
de ltar dngos dang rmi lam gyi mtshan ma dang sems dpa' chen po'i lung bstan mdzad pa mtha' dag dbu ru stod rang du rgyud kyi bshad nyan 'od ba'i thog tu babs nas /
bla ma nyid dgung lo nga drug pa shing rta la rgyud kyi bshad pa btsugs pas lo re bzhin grwa tshogs je char song ste /
mkhas grub shes rab seng ge dang rgyud chen sbyin pa dpal gnyis kyi rnam thar ma nyams pa bzungs nas 'dul khrims gtsang zhing rgyud kyi 'chad nyan lo bcu gsum gyi bar du bskyangs pas dpal ldan stong rgyud grwa tshang zhes grags pa 'di byung ba yin no / /
bla ma 'dis de ltar bstan pa'i bya ba rgya chen po mdzad nas dgung lo re brgyad pa me pho rta'i lo hor zla gnyis pa'i tshes drug la byams pa gling du sku gshegs /
sku gdung zhugs la phul bas thugs ljags dbu thod ring ba srel gyis brgyan pa byon pa'i thugs ljags gnyis dpal gsang ba 'dus pa'i gser sku khru gang ba gcig bzhengs pa'i nang du bzhugs /
dbu thong ni lha rtse dgon gsar na bzhugs so / /
grwa tshang 'di'i 'chad nyan ni smad rgyud dang 'dral /
gtso cher khrid chen drug mdzad bar gsungs so / /
de ltar gong du bshad pa ltar /
rje rin po che rang nyid kyis dngos su bzhengs pa'i gtsug lag khang ni 'brog ri bo che dga' ldan rnam par rgyal ba'i gling zhes grags pa 'di yin la /
'di ni lha sa nas shar phyogs su nyin gcig 'gro ba'i sa na yod /
'bras spungs ni lha sa'i nub byang gi mtshams sa le dbar brgyad tsam na yod /
se ra ni lha sa'i byangs le dbar lnga tsam na yod /
po ta la'i pho brang ni 'bras spungs dang lha sa gnyis kyi bar na yod /
'di dag ni dbus kyi sa cha yin no / /
bkra shis lhun po ni gtsang gis ste /
lha sa nas lho nub kyi mtshams nyin lam bcu tsam gyis na yod /
dga' ldan sogs 'di bzhi la dge lugs kyi dgon chen bzhi zhes grags la /
'di bzhi'i 'dus sder /
phar phyin /
dbu ma /
'dul ba /
mdzod /
rnam 'grel te po ti lnga la gtso bor thos bsam mdzad pa yin /
po ti 'di rnams la go ba chags na 'khor ba las grol ba dang /
theg pa gsum gyi lam du zhugs nas thar pa dang thams cad mkhyen pa thob pa sogs gzhi lam 'bras bu'i rnam gzhag thams cad go bar 'gyur bas /
bka' dang bstan bcos thams cad kyi sdom dang /
gnad kyi lde mig lta bu yin no / /
'dus tshogs 'di rnams su rgyun par dmigs brtse ma dang sgrol ma sogs la tshog 'don mdzad cing /
dus chen rnams la chos spyod du grags pa'i bstod pa smon lam rnams 'don par @# / /
mdzad do / /
dbus kyi rgyud stong smad dang /
gtsang gi srang rgyud rnams su ni gsang bde 'jigs gsum sogs kyi bshad sgrub mdzad do / /
dgon sde de dag dang nye ba'i di rnams su bsgom sgrub byed pa'i ri khrod kyi phug mang du yod cing /
'dus tshogs su slob gnyer mdzad nas ri khrod du bsgom sgrub mdzad pas phul byung rtogs pa'i yon tan thob pa dag kyang mang du yod do / / / /
\u0f38 de dag gi rjes su 'brangs nas dbus gtsang mdo khams rgya hor sogs kyi yul rnams su dgon sde btab nas slob gnyer byed pa dang /
thos bsam mi byed kyang rten bzhengs mchod dang /
klog 'don gyis tshogs bsag pa'i 'dus sde ni shin tu mang ngo / /
de ltar rje btsun tsong kha pa yab sras kyi phyag srol bzang po'i rjes su 'brangs nas /
bla chen /
mi chen /
dad ldan /
'byor ldan mang pos rgyal khams kun du lha khang gsang du 'debs ba rnyings pa gso ba sogs lo re bzhin 'phel bzhin pa yin pas /
'gro ba sems can thams cad kyi phan bde'i 'byung gnas bstan pa rin po che phyogs dus kun du dar zhing rgyas te brtan par bzhugs bzhin pa 'di yin no / /
skye zhing skye ba ngag ni thams cad du / /
rigs bzang blo gsal nga rgyal med pa dang / /
snying rje che zhing bla ma la gus pa'i / /
dpal ldan bla ma'i dam tshig la gnas shog /
dpal ldan bla ma'i rnam par thar pa la / /
skad cig tsam yang log lta mi skye zhing / /
ci mdzad legs pad mthong ba'i mos gus kyis / /
bla ma'i byin rlabs sems la 'jug bar shog /
tshe rabs kun du rgyal ba tsong kha pas / /
theg mchog bshes gnyen dngos su mdzad pa'i mthus / /
rgyal bas bsngags pa'i lam bzang de nyid las / /
skad cig tsam yang ldog par ma gyur cig / / /
! phyogs bcu'i sangs rgyas thams cad kyi mkhyen brtse'i bdag nyid rje btsun tsong kha pa yab sras kyi rnam thar 'di rnams la /
mthong ba dang thos pa dang don la bsam nas gsol ba gdab pa dang /
tshe 'di phyi'i don du skyabs su 'gro ba dang /
rang gi nus pa dang bstun te rje'i gsung rab la thos bsam bsgom pa byed pa ni phan yon shin tu che ste /
phyag na rdo rjes /
rje rin po che 'di mthong thos reg gsum gyi phan yon thob pa'i gang zag yin par gsungs pa dang /
bde ba can smon lam las /
bdag gi ming tsam brjod dang dran pas kyang / /
sdig pa'i las kyi 'bras bus mnar ba kun / /
phun tshogs bde ba'i dpal rab 'byor gyud nas / /
theg mchog bgrod pa'i them skas 'dzeg gyur cig /
ces gsungs shing /
rje ni bden tshig grub pa yin pas ci gsung thams cad 'grub nges pa yin la /
de'i phyid rje rin po che'i @# / /
mtshan nas brjod de gsol ba 'debs pa dang /
mdzad pa rnam thar dran par byed pa thams cad kyang sdig sgrib sdug bsngal mtha' dag byad nas bde skyid phun sum tshogs pa dang /
rim gyis dam pa'i chos tshul bzhin du bsgrubs te sangs rgyas kyi go 'phang 'thob par 'gyur nges pa yin no / /
yang rje rin po ches bstan 'gro la gnod pa'i nag phyogs kyi 'byung po /
rgyal gdon /
gza' /
klu /
sha za rnams kyi gtso bo stobs chen rnams bcom pa dang /
de dag gi rjes 'brang gnod byed rnams dam la bzhag par mdzad pas /
rje'i rjes su 'brang ba rnams la gza' skar sogs steng gdon /
rgyal po sha za sogs par gdon /
klu sa bdag sogs 'og gdon chos bgegs byed pa'i bdud rigs rnams gnod mi nus bar nges so / /
yang lam rim chen mo las /
bsten pa'i phan yon ni /
sangs rgyas kyi go 'phang la nye ba dang rgyal ba rnams dgyes pa dang dge ba'i bshes gnyen gyis mi phongs pa dang ngan 'gror mi lhung ba dang las ngan pa dang nyon mongs pas thub par dka' ba dang byang sems kyi spyod pa dang mi 'gal zhing de la dran pa dang ldan pas yon tan gyi tshogs kyis je mtho je mthong 'gyur zhing gnas skabs dang mthar thug gi don thams cad 'grub par 'gyur ba dang /
de la bsnyen bkur bas bsam sbyor dge ba thob nas rang gzhan gyi don byed cing tshogs rdzogs par 'gyur ba'o / /
zhes gsungs pa dang /
lam rim bsdus don las kyang /
de nas 'di phyi'i legs tshogs ji snyed pa'i / /
rten 'brel legs par 'grig pa'i rtsa ba ni / /
lam ston ba shes gnyen dam pa 'bad pa yis / /
bsam dang sbyor bas tshul bzhin bsten pa ru / /
mthong nas srog gi phyir yang mi gtong bar / /
bka' bzhin bsgrub pa'i mchod pas mnyes bar byed / / /
rnal 'byor ngas kyang nyams len de ltar bgyis / /
thar 'dod khyed kyang de bzhin bskyang 'tshal lo / /
zhes gsungs pa dang /
gsang 'dus las /
dus gsum sangs rgyas kun mchod bas / /
bla ma'i ba spu gcig mchod pa / /
de yi bsod nams khyad par 'phags / /
zhes pa dang /
rgod tshang bas /
gsol ba btab pa'i phan yon ni / /
rje dang thugs pa yid gcig tu 'dres / /
gsol ba btab pa'i phan yon ni / /
thun mong ma yin rtogs pa 'char / /
gsol ba btab pa'i phan yon ni / /
rgyun chad med pa'i nyams myong yod / /
gsol ba btab pa'i phan yon ni / /
dkon mchog thugs rjes rtag tu skyob / /
gsol ba btab pa'i phan yon ni / /
ci bsam dgos 'dod lhun gyis grub / /
gsol ba btab pa'i phan yon ni / /
@# / /
mkha' 'gro chos skyong bu bzhin gzigs / /
gsol ba btab pa'i phan yon ni / /
bar chad bdud kyis tshugs mi 'gyur / /
zhes dang /
gsol ba btab pa'i phan yon ni / /
sgrib pa ma lus dag rgyud nas / /
tshogs gnyis rgya chen rdzogs par 'gyur / /
gsol ba btab pa'i phan yon ni / /
bar do rnam gsum bla mar 'char / /
gsol ba btab pa'i phan yon ni / /
tshe gcig sangs rgyas thob pa yin / /
zhes dang /
a ti bkod ba'i rgyud las /
sangs rgyas dpag tu med pa yi / /
sku gzugs grangs med byas pa bas / /
bla ma'i sku 'bag sus bris ba / /
'di ni bsod nams khyad bar 'phags / /
zhes dang /
gsal ba sgron me'i rgyud las /
gang gis bskal ba brgyud khri bzhi stong gi bar du /
sbyin ba btang tshul khrims pa spungs /
bzod pa bsgoms /
brtson 'grus brtsam /
bsam gtan la mnyam par bzhag /
shes rab bskyed pa bas lha'i sku mtshan dang dpe byad kyis brgyan pa skad cig dran pa bsod nams che /
de bskal ba brgyad khri bzhi stong gi bar bskyom ba bas /
bla ma skad cig dran pa bsod nams che'o / /
de ci'i phyir zhe na /
tshe 'di nyid du sangs rgyas ba'i phyir ro / /
zhes dang /
dpung bzang las /
skyes bu gang zhig 'chi ba'i tshe / /
bla ma skad cig dran gyur na / /
'pho ba rnams kyi mchog tu 'gyur / /
skyes bu de ni mngon sangs rgyas / /
zhes dang /
dus 'khor las /
bskal ba dus gsum thams cad du / /
dkon mchog gsum la mchod pa dang / /
srog chags bye ba'i tshe bskyabs pas / /
tshe 'dir sangs rgyas mi thob ste / /
yon tan rgya mtsho'i bla ma la / /
dang ba'i yid kyis mnyes byas na / /
mchog dang thun mong dngos grub ni / /
tshe 'di nyid du thob par 'gyur / /
zhes gsungs te /
'di rnams ni spyir bla ma la bsten pa'i phan yon yin pas /
rje yab sras la dad pas bsten pa la phan yon de rnams 'byung bar gdon mi za'o / /
de'i phyir rang dang gzhan la phan yon rgya chen po 'byung bar 'dod pa'i bsam pas /
rje rin po che'i thun mong gi rnam thar dad pa'i 'jug dogs /
gsang ba'i rnam thar rin chen snye ma /
rnam thar brur 'debs legs bshad kun 'dus /
lho brag grub chen dad mjal tshul /
mkhas grub rje la chos gnang ba'i yi ge rnams la gzhir byas /
mkhas pa mang pos mdzad pa'i gsung rab chos 'byung gtam rgyud sogs las kyang ci rigs par blangs te go sla bar phyogs gcig tu bsgrigs pa'o / / / /
rab 'byams rgyal ba'i mkhyen brtse @# / /
nus pa kun / /
gcig bsdus ngur smrig 'dzin pa'i gar bsgyur te / /
thub bstan snying po gsal mdzad tsong kha pa / /
khams gsum chos kyi rgyal por gsol ba 'debs / /
yab sras rnams kyi rnam thar brjod pas / /
ma shes log bshad nyes kun snying nas bshags / /
brtse ldan rnams kyis bzod par mdzad nas kyang / /
kun la phan bde 'byung bar mdzad du gsol / /
'di ltar bgyis pa'i rnam dkar dge ba yang / /
dus gsum bde gshegs sras bcas thams cad kyi / /
mdzad pa smon lam ma lus bsgrub pa dang / /
lung rtogs dam chos 'dzin pa'i rgyu ru bsngo / /
de yi mthu las tshe rabs kun du bdag /
theg mchog 'khor lo bzhi dang mi 'bral zhing / /
nges 'byung byang sems yang dag lta ba dang / /
rim gnyis lam gyis bgrod pa mthar phyin shog /
ston pa bla na med pa'i bstan pa dang / /
mjal ba 'di 'dra bla ma'i drin yin pas / /
dge ba 'di yang 'gro ba ma lus pa / /
bshes gnyen dam pas 'dzin pa'i rgyu ru bsngo / /
nga yi bla ma blo bzang grags pa re / /
dga' ldan gnas sam bde ba can la sogs / /
dag pa'i zhing khams gang na bzhugs kyang rung / /
bdag sogs 'khor gyi thog mar skye par shog bstan pa spyi dang 'jam dpal snying po yi / /
bstan pa rin chen phyogs dus kun du dar / /
bstan 'dzin dam pa'i sku tshe 'phrin las 'phel / /
bstan pa'i sbyin bdag tshe bsod rgyas par shog /
'di la 'brel ba bzhag 'gro ba ma lus dang / /
'jam mgon bla mas 'bral med rjes 'dzin cing / /
lung rtogs yon tan rgya mtsho'i mthar son te / /
myur du rgyal ba'i go 'phang 'thob gyur cig /
'jig rten khams su rgud pa kun zhi zhing / /
bde skyid dpal 'byor phun sum tshogs pa dang / /
kun kyang chos mthun bsam sbyor bzang po yis / /
dge legs dpal la rtag tu rol bar shog /
rmad byung sras bcas rgyal ba'i byin rlabs dang / /
rten 'brel bslu ba med pa'i bden pa dang / /
bdag gi lhag bsam dag pa'i mthu stobs kyis / /
rnam dag smon pa'i gnas 'di 'grub par shog /
'jam mgon bla ma'i thugs rje byin rlabs dang / /
mthu ldan bsrung ma'i thogs med 'phrin las kyis / /
dge ldan ring lugs phyogs kun khyab gyur te / /
'gro kun bde zhing skyed pa'i bkra shis shog / / /
ces rgyal ba thams cad kyi mkhyen brtse gcig tu bsdus pa /
lnga brgya pa rnams kyi gtsug gi nor bu /
snyigs ma'i dus 'dir rgyal ba'i bstan pa la rgyal ba nyid dang @# / /
mtshungs pa /
skye rgu ma lus pa'i gnyen gcig pu /
\u0f38 rje thams cad mkhyen pa tsong kha pa chen po'i rnam thar go sla bar brjod pa bde legs kun gyi 'byung gnas zhes bya ba 'di ni /
dge slong blo bzang tshul khrims kyis phyogs gcig tu bsdebs pa'i tshe /
yi ge ba ni dge slong blo bzang bsam grub zhu ma'o / /
'di ltar bgyis pa'i mthu la brten nas \u0f38 rje rgyal ba gnyis pa'i ring lugs dri ma med pa 'di nyid phyogs dus gnas skabs thams cad du dar zhing rgyas la yun ring du gnas pa dang /
bdag cag rnams kyang tshe rabs thams cad du \u0f38 'jam mgon bla mas 'bral ba med par rjes su bzung ste /
don gnyis yongs su rdzogs pa'i rgyur gyur cig / / /
dge legs 'phel / / / /
mang+ga laM / / / /
