@# / /
sangs rgyas byang sems kyi mtshan brjod sogs sna tshogs kyi skor bzhugs so / /
@## / /
sangs rgyas kun gyi rang bzhin sku / /
slob dpon la ni bdag skyabs mchi / /
dang po me tog phog pa yi / /
dkyil 'khor lha tshogs rnams la 'dud / /
ston pa bla med sangs rgyas rin po che / /
skyob pa bla med dam chos rin po che / /
'dren pa bla med dge 'dun rin po che / /
bla med dkon mchog gsum la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag 'tshal lo / /
zhes pa nas /
ri dbang gi rgyal po la phyag 'tshal lo / /
zhes pa'i bar sangs rgyas so lnga'i mtshan dang /
bcom ldan 'das zhes sogs kun la sbyar la /
@## / /
sangs rgyas mtshan legs par yongs bsgrags dpal gyi rgyal po la phyag 'tshal lo / /
sangs rgyas rin po che dang zla ba dang padmas rab tu brgyan pa mkhas pa gzi brjid sgra dbyangs kyi rgyal po la + sangs rgyas gser bzang dri med rin chen snang brtul zhugs grub pa la + sangs rgyas mya ngan med mchog dpal la + sangs rgyas chos bsgrags rgya mtsho'i dbyangs la + sangs rgyas chos rgya mtsho mchog gi blos rnam par rol bas mngon par mkhyen pa la + sangs rgyas sman gyi bla bai DUr+ya'i 'od kyi rgyal po la + sangs rgyas rin chen rgyal ba'i mdzod la + zhes brjod pas bzhon pa zhon pa dang rang gi don du gzhan bkol ba'i sdig pa 'dag go /
sangs rgyas rin chen 'od kyi rgyal po me 'od rab tu 'bar ba la + 'dis dge 'dun gyi dkor la 'bags pa dang /
dkon mchog gsum la brten pa'i sdig pa 'dag go /
sangs rgyas spos dang me tog la dbang ba'i stobs kyi rgyal po la + tshul khrims 'chal ba dang 'chal bar gyur ba'i sdig pa 'dag go /
sangs rgyas nges par rnam par gnon pa la + chos log ston pa dang spyod pa nyams par gyur pa'i sdig pa 'dag go /
sangs rgyas rin chen rdo rje dpa' brtan zhing 'dul pas pha rol gyi stobs rab tu 'joms pa la + 'dis sangs rgyas kyi bka' tshar gcig bklag pa'i bsod nams thob po / /
sangs rgyas gzi brjid nges par rnam par gnon pa la + 'dod log spyod pa'i sdig pa bdag go /
sangs rgyas rin chen zla 'od skyabs gnas dam pa'i mchog dgra las rnam par rgyal ba la + mtshams med pa lnga byas pas dmyal ba mnar med du nges par skye ba dang /
skye bar 'gyur ba'i sdig ba 'dag go /
sangs rgyas rin chen gtsug tor can la + 'di lan gcig thos pa'i gang zag de la ngan song med cing /
tshe 'khor ba thog ma med pa'i bar la srog bcad pa dang sha zos pa'i sdig pa dag nas lha mi'i lus thob /
mang du brjod na lha smos kyang ci dgos /
sangs rgyas nam mkha'i mtha' dang mnyam pa'i 'jig rten gyi khams rdul gyi grangs dang nges par mnyam pa re re la 'khor @# / /
byang chub sems dpa' grangs med pa dpag tu med pa'i 'khor gyis bskor ba dang bcas pa la + 'dis bsags dang bsags bzhin bsog par 'gyur ba'i sdig sgrib nyes ltung thams cad byang bar 'gyur ro / /
sangs rgyas bsngo ba smon lam grub pa'i rgyal po la + 'dis bsngo ba smon lam gang btab 'grub cing bye ba dgu 'gyur du 'gyur gsungs so / /
ye shes bla ma 'od kyi tog /
de bzhin smon lam blo gros dang / /
dbang po zhi ba 'jam dbyangs la / /
bdag ni gus pas phyag 'tshal lo / /
'jam dpal phyag na rdo rje spyan ras gzigs / /
sa yi snying po sgrib pa rnam par sel / /
nam mkha'i snying po byams pa kun tu bzang / /
nye ba'i sras chen brgyad la phyag 'tshal lo / /
lha dang lha min cod pan gyis / /
zhabs kyi padmo la btud nas / /
phongs pa kun las sgrol mdzad ma / /
sgrol ma yum la phyag 'tshal lo / /
zab mo rten 'brel bcu gnyis legs bsgoms pas / /
rang byung rang sangs rgyas kyi ye shes ni / /
brten pa med pa'i tshul gyis thugs chud pa'i / /
'phags pa rang rgyal rnams la phyag 'tshal lo / /
thub pas bka' bsgos bstan pa'i rgyal mtshan 'dzin / /
yan lag 'byung dang ma pham nags na gnas / /
dus ldan rdo rje mo'i bu bzang po dang / /
gser be'u b+ha ra d+h+wa dza gser can mchog /
'phags pa ba ku la dang sgra gcan 'dzin / /
lam phran b+ha ra d+h+wa dza bsod snyoms len / /
lam bstan klu'i sde sbed byed mi phyed pa / /
la sogs nyan thos rnams la phyag 'tshal lo / /
mkha' la spyod pa'i gnas mchog dam pa na / /
mngon shes rdzu 'phrul mnga' ba'i mthu stobs can / /
sgrub pa po la ma g.yel bu bzhin gzigs / /
gnas gsum mkha' 'gro'i tshogs la phyag 'tshal lo / /
sngon tshe bcom ldan 'das kyi spyan snga ru / /
chos bzhin bsgrub par byed pa'i gang zag la / /
bu bzhin skyong bar zhal gyis bzhes pa yi / /
chos skyong srung ma rnams la phyag 'tshal lo / /
steng dang 'og dang bar dag dang / /
phyogs dang phyogs mtshams rnams su yang / /
sku bcas sku ni med pa yi / /
mchod rten rnams la phyag 'tshal lo / /
phyag byar 'os pa thams cad la / /
zhing rdul kun gyi grangs snyed kyi / /
lus btud pa yis rnam kun tu / /
mchog tu dad bas phyag 'tshal lo / /
dngos bshams yid sprul mchod pa ma lus 'bul / /
thog med nas bsags sdig ltung thams cad bshags / /
skye 'phags dge ba rnams la rjes yi rang / /
'khor ba ma stong bar du legs bzhugs nas / /
'gro la chos kyi 'khor lo bskor ba dang / /
bdag gzhan dge rnams byang chub chen por bsngo / /
de nas bzang po spyod pa'i smon lam tshad mAm /
long med tshe /
'jam @# / /
dpal dpa' bos zhes sogs sholo ka gnyis kyis smon lam 'debs pa gal che bar gsungs /
'di rnams nyin mtshan dus drug gam /
ma mtha' nyin rer tshar re ma chag par 'don na sngar byas shing bsags pa'i sdig sgrib kyi tshogs byang zhing dag nas bsod nams dpag tu med pa thob par mdo sde rin po che las lan gcig ma yin par gsungs so / /
zhes pa 'di yang dad pa dang ldan zhing 'di snang bya bas g.yengs pa'i skye bo mang po la phan gdags par 'dod pa'i bsam pas /
btsun pa ngag dbang blo bzang bstan pa'i rgyal mtshan gyis sdebs pa'o / /
! / /
dpal chen yang gsang khros pa'i bla brgyud kha skong ni /
ngag dbang blo bzang rgya mtsho la gsol ba 'debs / /
zhes pa'i 'phror /
grub pa'i gnas mchog de wi ko Di ru / /
bde stong ting 'dzin mchog la rtag rol zhing / /
snyan brgyud gdams pas gsung skyes tshogs skyong ba / /
rig 'dzin 'jam dbyangs grags pa la gsol ba 'debs / /
dpal ldan mkhas mang gra tshang bla brang rtser / /
grub 'bras mngon gyur rlabs chen mdzad 'phrin gyis / /
thub bstan 'dzin spel padma dbang chen dngos / /
mkhan chen blo bzang nor bu la gsol ba 'debs / /
bkra shis theg chen grub gnas dam pa ru / /
snyan brgyud gdams pa'i mnga' bdag mdo sngags kyi / /
legs bshad dga' ston rgya cher spel mdzad pa / /
kun spangs ngag dbang don grub la gsol ba 'debs / /
brag ri byang chub chen po'i dben gnas su / /
mkhas mang gtsug rgyan grub pa'i brtul zhugs kyis / /
thub bstan bsrung ba'i ru mtshon bsgreng mdzad pa / /
khyab bdag rgya mtsho mtha' yas la gsol ba 'debs / /
spyi gtsug padma nyi zla'i gdan steng na / /
rgyal ba zhi khro'i ye shes snang brnyan ni / /
gang gi gsang gsum 'khor lo'i rgyan gyur pa / /
drin can las rab rdo rje la gsol ba 'debs / /
de ltar rgyal ba dgongs pa'i brgyud pa dang / /
zhes pa man dkyus ltar yin /
! bdud rtsi sman mchod 'bul ba'i kha skong ni /
blo bzang rgya mtshol +++ kha raM khA hi /
zhes pa'i 'phror /
rig 'dzin chen po 'jam dbyangs grags pa dang / /
dbang chen rnam 'phrul blo bzang nor bu'i zhabs / /
'gro ba'i ded dpon ngag dbang don grub la / /
+++ rgyal ba rgyu mtsho'i ye shes rang gzugs nyid / /
mtha' yas zhi khro'i dkyil 'khor spro bsdu'i bdag /
bka' drin mnyam med rtsa ba'i bla ma la / /
+++ de nas /
bcom ldan rta mchog ces sogs dkyus ltar ro / /
zhes dpal chen rta mgrin yang gsang gi brgyud 'debs dang bdud rtsi sman mchod kyi kha skong 'di lta bu zhig dgos zhes sa skyong dam pa so nyid g.yon ru wang gi nu bo rgom chi chos rje thon 'jigs med skal bzang nas bskul ba dang /
nye char hal ha nas dpyod ldan pi lig thu thon blo bzang mkhas grub /
mkhyen yangs @# / /
ja sag mi 'gyur rdo rje /
dpon mo maN+Da ra ba 'phags ma sogs ngos rang gi drung nas yi dam 'di'i dbang dang chos skor gyi lung bka' sdod rnam gsum gyi rjes gnang sogs mnos pa'i rdo rje slob ma mched lcam thun mong nas yang bskyar dran bskul byung ba bzhin /
btsun pa ngag dbang blo bzang bstan pa'i rgyal mtshan gyis shing spre zla tshes la bris / /
! / /
oM swa sti /
ngag gi dbang phyug blo bzang rgyal ba yi / /
dri med bstan pa'i rgyal mtshan bsgreng ba la / /
zla bral skyabs gsum 'dus zhal drin can rjer / /
sgo gsum gus pa chen pos gsol ba 'debs / /
oM AH gu ru wa gin+d+ra su ma tya shA sa na sya d+h+wa dza sid+d+hi hUM hUM /
de ltar gsol ba btab pas mdo sngags kyi / /
zab gnad kun bsdus bla ma lha'i rnal 'byor / /
lam gyi srog tu byed nus skal bzang mchog /
tshe 'dir mngon du byed pa'i byin brlabs stsol / /
zhes ngos rang gi gsol 'debs ming sngags dang bcas pa 'di lta bu zhig dgos zhes dad gus rnam dpyod kyi rgyan gyis mdzes pa blo bzang chos 'tshos bskul ngor /
be 'bum sngon po las /
bla ma byin brlabs che dang chung ba / /
dngos la ma yin rang la rag las / /
zhes gsungs pa ltar na khyi so'i ring bsrel bzhin dad pa kha zhe mtshungs pa rnams la don du 'gyur pa'ang srid snyam pas /
btsun pa ngag dbang blo bzang bstan pa'i rgyal mtshan gyis /
rje bdag nyid chen po dga' ldan chos kyi pho brang du gshegs pa'i dus chen dang bstun nas gang dran 'phral du bris pa'o / /
! / /
na mo gu ru b+h+yaH 'dir jo bo bka' gdams pa'i phyag bzhes ltar sgrom ma maN+Dal bzhi pa'i cho ga nyams su len par 'dod pas gnas yid du 'ong bar rje btsun ma'i bris 'bur gyi sku byin can gyi drung du chu gnyis nyer spyod tshar bzhi /
maN+Dal bzhi tshom bu dang bcas pa dngos sam ri mor bris gting shag gam dril bu /
'thor nas rnams sta gon bya /
skyabs sems sngon du btang /
mchod pa rnams bden stobs kyis byin gyis brlab /
mchod sprin gyi gzungs lan gsum brjod la /
thugs rje'i bdag nyid rtsa brgyud bla ma dang / /
yid dam lha tshogs skyabs gnas dkon mchog gsum / /
dpa' bo mkha' 'gro chos skyong bsrung ma'i tshogs / /
spyan 'dren mchod pa'i gnas 'dir gshegs su gsol / /
po ta la yi gnas mchog nas / /
tAM yig ljang gu las 'khrungs shing / /
tAM yig 'od kyis 'gro ba sgrol / /
sgrol ma 'khor bcas gshegs su gsol / /
zhes brjod de tshogs zhing spyan drangs la /
bzang spyod nas byung ba ltar gyi yan lag bdun pa dang /
maN+Dal 'bul /
me tog dang bcas thal mo sbyar ba / /
bdag cag dpon slob sbyin bdag 'khor bcas kyi / /
nad gdon 'gal rkyen bar chad zhi ba dang / /
mthun rkyen tshe bsod dpal dang 'byor ba sogs / /
legs tshogs yon tan rgyas par mdzad du gsol / /
@# / /
zhes brjod cing me tog 'thor ba dang bcas 'dod gsol bya ba ni sde tshan dang po'o / /
sde tshan gnyis pa ni /
sgrol ma nyid la dmigs nas /
rje btsun 'phags ma la ma dang / /
zhes pa nas /
'dren pa'i dpal du bdag gyur cig /
ces pa'i bar gyis yan lag bdun pa dang /
maN+Dal 'bul /
bsgrub bya thams cad jo mo'i phyag g.yas pa'i 'og tu skyobs par bsams la /
sgrol ma tshar gnyis don /
me tog 'thor bzhin du /
rje btsun bcom ldan 'das ma thugs rje can / /
zhes pa nas /
yar ngo'i zla ltar rgyas par mdzad du gsol / /
zhes 'dod don la gsol ba gdab /
sde tshan gsum pa ni /
yan lag dun pa /
maN+Dal 'bul /
sgrol ma gsum 'don /
sngar bzhin 'dod don la gsol ba gdab /
sde tshan bzhi pa ni /
yan lag bdun pa /
maN+Dal 'bul /
sgrol ma lan bdun gyi rjes su /
lha mo la gus zhes sogs phan yod brjod /
'dod don la gsol ba gdab /
bcom ldan rje btsun sgrol ma'i lha tshogs la / /
phyag mchod bgyis sogs dge rtsa ci mchis pa / /
pha ma rigs drug 'khor ba'i sdug bsngal las / /
sgrol phyir sangs rgyas thob pa'i rgyu ru bsngo / /
zhes bsngo ba dang bzod gsol brtan bzhugs spyi ltar bya / /
bdag gi tshe rabs sngon nas bsgrubs pa'i lha / /
zhes sogs brjod la me tog gi char dbab bo / /
de lta bu'i tshul gyis rgyun gyi nyams len dang grangs gsog skabs maN+Dal bzhi pa'i tshom bu dang /
mchod pa brje ba'am kha gso /
maN+Dal yang gcig las med na tshom bu brjes nas phul yang rung ngo / /
zhes maN+Dal bzhi pa'i cho ga shin tu mdor bsdus dngos grub kun 'byung zhes bya ba 'di yang /
bsod nams kun sdud gling gi dge bskos tho yon dge slong ngag dbang bzod pa'i ngor /
btsun pa ngag dbang blo bzang bstan pa'i rgyal mtshan gyis sbyar ba'o / /
na mo ar+ya tA ra ye /
dbang sdud kyi lha mo sgrol ma myur ma dpa' mo'i bsgom bzlas bya tshul ni /
sangs rgyas chos tshogs ma lan gsum /
swa b+hA was stong par sbyangs /
stong pa'i ngang las padma dang zla ba'i steng du rang sems tAM yig dmar po las 'od 'phros /
don gnyis byas 'dus yongs su gyur pa las rang nyid rje btsun ma sgrol ma myur ma dpa' mo sku mdog dmar mo khro zhing chags pa'i nyams can zhal gcig phyag gnyis ma /
phyag g.yas mchog sbyin gyi phyag rgyas dbang sdud kyi bum pa bsnams pa /
phyag g.yon nu ma g.yon pa'i thad du dkon mchog gsum mtshon gyi phyag rgyas ut+pal bsnams pa /
sku la rin po che'i rgyan gyis brgyan cing dar gyi na bza' gsol ba /
de'i spyi bor oM /
mgrin par AH thugs kar hUM /
thugs ka'i sa bon las 'od 'phros /
ye shes pa dbang lha dang bcas pa spyan drangs /
gnyis su med @# / /
par gyur /
dbang lhas dbang bskur /
'od dpag med kyis dbu brgyan par gyur /
oM ar+ya tA re ar+g+haM nas shap+ta'i bar gyis mchod /
'khor ba las sgrol mas bstod /
thugs ka'i sa bon sngags phreng bcas pa las 'od zer lcags kyu lta bu 'phros /
bsgrub bya bkug nas dbang du bsdus par bsams la /
oM tA re tu t+tA re tu re sarba trai d+hA tu wa shaM ku ru swAhA /
zhes ci 'grub bzlas la /
dge ba 'di yis myur du bdag /
rje btsun sgrol ma 'grub gyur nas / /
sogs dang /
lha klu gnod sbyin la sogs pa / /
dregs ldan rnams dang khyad par du / /
dmigs yul bsgrub bya bdag nyid kyi / /
dbang du 'du bar mdzad du gsol /
zhes 'dod don la gsol ba gdab par bya'o / /
zhes pa 'di yang dad ldan lcam 'phags ma skyabs kyi zhal 'don du /
btsun pa ngag dbang blo bzang bstan pa'i rgyal mtshan gyis sbyar ba'o / / / /
na mo gu ru b+h+yaH 'dir so sor 'brang ma'i mngon rtogs shin tu bsdus pa nyams su len tshul ni /
bla ma rin chen mchog gsum la / /
dang ba'i yid kyis skyabs su mchi / /
rang gzhan don gnyis 'grub pa'i phyir / /
byang chub mchog tu sems bskyed do / /
lan gsum /
'od gsal ngang las rang nyid skad cig gis / /
bcom ldan 'das ma so sor 'brang ma che / /
sku mdog ser mo zhal bzhi phyag brgyad ma / /
zhabs g.yon brkyang ba'i rnam pa gsal bar gyur / /
phyogs bcu'i sangs rgyas sras bcas kyi / /
mthu stobs byin rlabs gcig bsdus pa / /
dpal ldan so sor 'brang ma la / /
rtse gcig gus pas phyag 'tshal lo / /
oM ma Ni d+hA ri badzra ni mahA pra ti sA re swAhA /
zhes gad mang bzla /
de ltar bsgom dang bzlas brjod byas pa'i mthus / /
bar gcod zhi zhing tshe bsod rigs brgyud sogs / /
'dod dgu yar ngo'i zla ltar 'phel ba yi / /
dngos grub bde blag nyid du stsal du gsol /
zhes pa'ang mkhyen dpyod phul du byung ba ha thi gin ja sag phun tshogs rdo rje'i ngor /
btsun pa ngag dbang blo bzang bstan pa'i rgyal mtshan gyis sbyar ba'o / /
na moH uSh+Ni Sha dzwa la ya /
mthu stobs ye shes rdo rje me char gyis / /
nad gdon dgra bgegs tshang tshing kun bsreg mdzad / /
bla ma khro rgyal gtsug tor 'bar ba yis / /
deng 'dir mchog thun dngos grub stsal du gsol / /
'dir khro bo'i rgyal po gtsug tor 'bar ba sgrub pa'i thabs nyams su blangs pa'i rim pa la yid mthun gyi gnas su 'di'i bris 'bur gyi sku gang yang rung ba'i mdun du mchod gtor dang bdag bskyed kyi mchod pa sogs bsham /
bya rgyud spyi'i spang blang gi dam tshig las mi 'da' zhing khrus dang gtsang sbra dang ldan pas nyams su len pa la /
skyabs 'gro sems bskyed sngon du btang nas /
swa b+hA was stong par sbyangs /
stong pa'i ngang las paM las padma dang /
raM las @# / /
nyi ma'i steng du hUM yig dmar po yongs su gyur pa las /
bdag nyid bcom ldan 'das gtsug tor 'bar ba khro bo chen po sku mdog dmar po nyi ma bye ba'i gzi 'od 'bar ba /
me zhun gyi thig pa 'dzag pa /
zhal gcig phyag gnyis pa /
spom zhing thung la gsus khyim che ba /
phyag g.yas ral gri me 'bar ba nam mkha' la 'phyar ba /
g.yon pa thugs kar sdigs mdzub mdzad pa'i rtse la 'khor lo rtsibs brgyad pa me 'bar ba 'khor ba /
zhal gdangs pa /
mche ba gtsigs pa ljags 'dril ba /
khro gnyer glog ltar 'khyug pa /
spyan gsum dmar zlum phyogs bcur gzigs pas gnod byed gdug pa can thams cad la gzir ba /
dbu skra dang smin ma sma ra dmar ser gyen la 'bar ba /
stag gi pags pa'i sham thabs can /
rin po che'i rgyan dang sbrul chun gyis brgyan pa /
ye shes kyi me dpung 'bar ba'i klong na zhabs g.yas bskum g.yon brkyangs kyis byad ma dang 'byung po brdzis ba /
zhal nas sngags kyi nga ro dus mtha'i 'brug ltar sgrogs pa /
sku'i ba spu'i khung pu thams cad nas sprul ba'i khro bo mtshon cha sna tshogs 'dzin pa mtha' yas pa spros pas srid pa gsum 'gengs shing gnod byed ma lus tshar gcod pa /
thugs kar pad nyi la gnas pa'i hUM dmar po /
de las 'od zer 'phros pas 'og min nas /
de bzhin gshegs pa'i gtsug tor nas rang 'dra'i ye shes pa spyan drangs /
dzaH hUM baM hoH sa dgug gzhug bcing mnyis dbang du byas /
slar yang thugs ka'i hUM las 'od zer 'phros /
dbang gi lha rigs lnga 'khor bcas spyan drangs /
khyed rnams kyis bdag la mngon par dbang bskur du gsol /
zhes gsol ba btab pas /
de rnams kyis ye shes kyi bdud rtsis gang ba'i bum pa thogs nas /
oM sarba ta thA ga ta a b+hi She ka ta sa ma ya shrI ye hUM /
zhes gsungs shing /
bum pa'i chus spyi bo nas dbang bskur bas /
lus gang dri ma dag /
chu'i lhag ma spyi bor 'khyil ba las rdo rje sems dpas dbu brgyan par gyur /
mchod pa a mr-i tas bsangs /
swa b+hA was sbyangs /
stong pa'i ngang las oM las rin po che'i snod yangs shing rgya che ba rnams kyi nang du oM 'od du zhu ba las byung ba'i lha rdzas las grub pa'i mchod yon /
zhabs bsil /
me tog /
bdug spos /
snang gsal /
dri chab /
zhal zas /
rol mo rnams dwangs shing thogs pa med pa nam mkha' dang mnyam par gyur /
oM ar+g+haM AH hUM /
nas /
shap+ta AH hUM gi bar gyis byin gyis brlab la /
oM uSh+Ni Sha dzwa la kro d+ha rA dza ar+g+haM pra ti ts+tsha hUM swAhA /
de bzhin du /
shap+ta'i bar gyis mchod la /
rgyal ba'i gtsug tor las 'khrungs shing / /
nyi ma bye ba'i gzi 'od 'bar / /
gtsug tor 'bar ba zhes grags pa'i / /
khro bo'i dbang @# / /
po la phyag 'tshal / /
zhes bstod /
rang gi thugs kar pad nyi la hUM dmar po'i mthar gzungs sngags kyis g.yas skor du bskor ba las me 'od dpag tu med pa 'phros pas /
nad gdon byad byur rmi ltas ngan pa dang dgra bgegs thams cad thal ba'i rdul du brlag par gyur par bsams la /
na maH sa man+ta bud+ha nAM /
a pra ti ha ta sha sa na nAM /
oM kha kha /
khA hi khA hi /
hUM hUM /
dzwa la dzwa la /
pra dzwa la pra dzwa la /
tiShTHa tiShTHa /
Sh+Ti phaT phaT swAhA /
zhes brgya stong sogs bzla /
yig brgya brjod /
gong bzhin mchod cing bstod la /
bdag la rmi lam ngan pa dang /
ltas ngan pa dang /
dus ma yin par 'chi ba dang /
nad dang gdon dang /
gnod pa dang bgegs dang bar du gcod par byed pa thams cad phyir bzlog cig /
ces brjod cing thal mo gdab te 'phrin las bcol la bsngo bas rgyas btab po / /
gal te rmi lam ngan pa rmis na dran shes bzhin dang ldan pas lus kyi 'dug stangs ma zhig bar byas la /
rmi lam ngan pa thams cad bsreg par bsam zhing sngags nyer gcig bzlas pa kho nas bzlog go /
man ngag 'di la mchog tu yid ches pa dang /
sngags dang ting nge 'dzin la ma g.yengs par 'bad pa gnad dam pa'o / /
thun mtshams su gtor ma 'bul bar 'dod na /
dkar gsum gyi gtor ma dang mchod pa bshams la /
bsangs sbyangs /
stong pa'i ngang las oM las rin po che'i snod yangs shing rgya che ba'i nang du oM 'od du zhu ba las byung ba'i gtor ma lha'i zhal zas kha dog dri ro nus pa phun sum tshogs pa dwangs shing thogs pa med pa zag pa med pa'i ye shes kyi bdud rtsi'i rgya mtsho chen po gyur bar bsams la /
oM a kA ro mu khaM sarba d+ha rma NaM adya nut+pan+na tot oM AH hUM phaT swAhA /
lan gsum gyis byin gyis brlab /
mchod pa gong bzhin byin gyis brlabs /
rang gi thugs ka'i hUM las 'od zer 'phros pas 'og min nas bcom ldan 'das khro bo'i rgyal po gtsug tor 'bar ba 'khor dang bcas pa spyan drangs /
ljags 'od zer gyi sbu gus gtor ma'i bcud drangs te gsol bas bde ba chen pos mnyes par gyur par bsams la /
na maH sa man+ta zhes sogs sngags kyi mjug tu /
i daM ba ling+ta kha kha khA hi khA hi /
zhes lan gsum gyis 'bul /
sngar ltar mchod la /
dpal mgon sangs rgyas stong gi rig sngags sku / /
bcom ldan gtsug tor 'bar ba zhes grags pa / /
drag shul rnam 'gyur bye ba'i rngam stabs kyis / /
ma rungs 'dul dka' 'dul mdzad khyod la 'dud / /
dus mtha'i me ltar 'bar ba'i klong dkyil na / /
dmar gsal nyi ma bye ba'i 'od chags sku / /
ba spu'i khung re nas kyang mi zhun gyi / /
thig 'dzag bgegs dbung bsreg mdzad khyod la 'dud / /
phyag g.yas ral gris gdon tshogs phye mar gtub / /
phyag g.yon bdud snying 'byin mdzad sdigs mdzub rtser / /
drag 'khor @# / /
me lce'i 'khor lo rtsibs brgyad pas / /
bdud bgegs nyon mongs gcod mdzad khyod la 'dud / /
glog 'dra'i khro gnyer rab 'khyug sma ra dang / /
smin ma dbu skyes gyen 'bar tsha tsha 'phro / /
rab khros spyan gsum bgrad pa'i sdang mig gis / /
gzir bas sa gsum skrag mdzad khyod la 'dud / /
zhal gdangs rno ngar mche gtsigs ljags 'dril zhing / /
'byung po'i khrag dron chang gis rab myos pa'i / /
gad rgyangs 'brug stong ldir ba hUM gi sgras / /
ma lus srid gsum g.yo mdzad khyod la 'dud / /
klu dbang rin chen rgyan gyis rnam par mdzes / /
zab yangs stong gsum shong ba'i gsus khyim 'khyil / /
khrag bgos stag lpags gsar ba'i na bza' g.yo / /
'jigs rung gshin rje gsod mdzad khyod la 'dud / /
padma nyi zla'i gdan la g.yon brkyangs zhabs / /
stang stabs brgya phrag gar gyis log 'dren brdzis / /
san rnon lcags kyus byad ma'i snying dral te / /
chem chem zhal du gsol mdzad khyod la 'dud / /
bdag cag yon mchod 'khor dang bcas pa yi / /
'gal rkyen phyi nang bar du gcod pa'i tshogs / /
nad gdon nyes ltung sdig sgrib ma lus pa / /
ye shes me lces gcig char gsod bar mdzod / /
rmi lam mtshan ma ngan dang mi shis pa / /
bza' nyes bsgom nyes gshed byed byad stems dang / /
rbad 'dre rbod gtong bsam sbyong ngan pa rnams / /
gang gis brtsams pa de la phyir bzlog mdzod / /
tshe dpal bsod nams yid kyi shing rta gang / /
chos dang bkra shis bde skyid phun tshogs rnams / /
yar ngo'i zla ba bzhin du 'phel ba dang / /
mi mthun bdud las rgyal ba'i 'phrin las mdzod / /
ces bstod cing 'dod don la gsol ba btab / /
yig brgya dang nongs pa bzod gsol /
rten yod na brtan bzhugs dang med na gshegs gsol bya'o / /
de ltar khro rgyal gtsug tor 'bar ba'i thabs 'di yang dad stobs rnam dpyod rab yangs tho yon tA bla ma 'jigs med rnam rgyal gyis bskul ba la brtan nas /
btsun pa ngag dbang blo bzang bstan pa'i rgyal mtshan gyis sbyar ba dge /
! / /
oM swa sti /
'dir chos skyong gi 'khu ldog zhi ba'i man ngag rgyun 'khyer du nyams su len par 'dod pas skyabs sems sngon du btang la /
rang nyid yi dam lhar gsal ba'i / /
sku las 'od 'phros snod bcud rnams / /
dag pa nyid gyur gang snang kun / /
bde chen ye shes ngo bor gyur / /
ces snod bcud mchod rdzas rnams byin gyis brlabs la /
mdun gyi nam mkhar mchod sprin dbus / /
seng khri pad zla'i gdan gyi steng / /
rdo rje sems dpa' sku mdog dkar / /
zhal gcig phyag gnyis rdor dril 'dzin / /
yum mchog gri thod 'dzin pas 'khyung / /
dar dang rin chen rgyan gyis brgyan / /
rdo rje skyil krung gis bzhugs pa'i / /
gnas gsum oM AH hUM gis mtshan / /
hUM @# / /
las 'od 'phros ye shes pa / /
dbang lha bcas pa spyan drangs te / /
gnyis med bstim zhing dbang bskur bas / /
mi bskyod rgyal pos dbu la brgyan / /
slar yang 'od 'phros bdag cag gi /
bsten pa'i lha srung dbang rjes gnang / /
gang nas brgyud pa'i bla ma lha / /
spyan drangs mchod pas rdor sems la / /
thim zhing khri 'og chos srung tshogs / /
bla ma rdo rje sems dpa' la / /
dad cing rang la dga' ba dang / /
bsrung ba'i thugs kyis 'khod par gyur / /
'jig rten 'das dang ma 'das pa'i / /
bsrung ma'i tshogs la gus phyag 'tshal / /
phyi nang gsang mchod rten rdzas sogs / /
'khor gsum dag pa'i yid kyis 'bul / /
bla ma lha dang bsrung ma'i tshogs / /
bde stong rdo rje'i sems nyid du / /
nges rnyed gdung shugs drag po yis / /
nyes kun 'chags so dngos grub stsol / /
de nas bzlas dmigs dang bcas yig brgya ci mang bzla /
dge mtshan kun stsol bla ma lha / /
rdo rje sems dpa'i ye shes dngos / /
chos srung rnam par shar ba la / /
snying nas 'dud do dngos grub stsol / /
zhes brjod la /
lha srung thams cad rdor sems la / /
thim zhing de nyid rang la thim / /
rang gi sgo gsum rdor sems kyi / /
sku gsung thugs dang dbyer med gyur / /
dmigs rnam yid la byed tshul gyi zhib cha pha bla ma rdo rje 'chang gi gsung gi gsang ba las shes par bya'o / /
zhes chos skyong gi 'khu ldog zhi ba'i man ngag rgyun 'khyer du nyams su len tshul 'di lta bu zhig dgos zhes lung dang rtogs pa'i yon tan gyis thugs rgyud phyug pa shi ri thu bla ma ngag dbang blo bzang bstan 'dzin nas bskul ngor /
btsun pa ngag dbang blo bzang bstan pa'i rgyal mtshan gyis khyab bdag rol ba'i rdo rje'i gsung las tshig sna bstungs te bris pa'o / /
@# / /
dus gsum sangs rgyas thams cad kyi ngo bo dkyil 'khor rgya mtsho'i rigs bdag lcang skya rin po che'i 'khrungs rab gsol 'debs paN chen mchog nas stsal ba rnam kun bde chen ma kha skong dang bcas pa'i dbang du byas nas thang ga so sor bzhengs tshe gtso thang la /
rab 'byams bde gshegs zhi khro ma lus pa'i / /
mkhyen brtse nus kun gcig gyur khams gsum gyi / /
lha mi'i gtsug rgyan khyab bdag 'khor lo'i mgon / /
rje btsun ye shes bstan pa'i rgyal mtshan zhabs / /
mchog sprul ye shes bstan pa'i rgyal mtshan dpal bzang po 'di nyid kyi sku gsum ldan rdo rje 'dzin pa'i dge slong gi cha byad la sku ber dbu paN seng khri rgyab yol drug 'gyogs sogs kyi bkod pa gang rgyas dang /
'bol gdan sum brtsegs sogs chen po'i yo byad tshang ba /
phyag g.yas chos 'chad kyi phyag rgyas glegs ral gyis mtshan pa'i pad dkar dang /
g.yon mnyam gzhag gi steng na sku tshe'i rten 'brel du tshe bum bsnams pa /
sku'i nye bar mkhar bsil gtur bu chu tshag kha DwaM ka za ma tog rnams dang /
mdun du lhung bzed /
thod pa kha khebs can /
rdor dril sogs dang /
steng du bla ma rgyal mchog 'jam dpal rgya mtsho /
de'i g.yas su rgyal sras bskal bzang thub bstan rgya mtsho /
g.yon du r+wa sgreng sprul ba'i sku /
yi dam 'jam rdor /
'dus pa /
'jigs byed /
bde mchog /
tshe dpag med /
sgrol dkar /
'khor chen /
'byung 'dul /
chos skyong mgon chos lha mo /
g.yas g.yon rnams su rgya rje dpon khag bcas 'bul chen bteg tshul dang /
zhabs 'bring ba mang nyung ji ltar 'os pa bris /
g.yas thang dang por /
shAkya'i rgyal po'i spyan sngar rab byung nas / /
nyon mongs bdud 'joms bslab gsum chos mdzod 'dzin / /
rgyal chen sde bzhis bka' bzhin bsgrub mdzad pa / /
nyan thos kun gyi mchog gyur tsun+da'i zhabs / /
dgra bcom pa chen po tsun+da cha lugs zhi dul can /
g.yas chos 'chad /
g.yon mnyam gzhag /
chos gos gsum gsol zhing gding ba'i steng du bzhugs pa /
mkhar bsil dang lhung bzed chu tshag kyang yod pa /
bla ma'i dod du bdag cag gi ston pa chos 'khor gyi phyag rgya can ser po dang /
steng du 'jam dbyangs dmar ser /
chos skyong rgyal chen 'phags skyes po bzhengs pa ral gri shubs can phyag gnyis kyi steng du bkal nas thal mo sbyar ba /
steng gi nam mkhar lha'i bu mchod rdzas thogs pa bzhi /
slob 'khor rab byung gi cha byad can gdugs rgyal mtshan bzung ba gsum tsam dang /
'phags yul gyi rgyal po bram ze khyim bdag rnams kyang 'dri /
g.yon dang por /
klu sgrub sangs rgyas gnyis pa'i sras kyi mchog /
dpal ldan 'dus gzhung rgya mtsho'i pha mthar son / /
mthu ldan mahA kA la phyag bzhi pas / /
'phrin las grogs mdzad shAkya @# / /
bshes gnyen zhabs / /
slob dpon chen po shAkya bshes gnyen paN zhwa ngur smrig gi mdog can gsol ba /
phyag gnyis rig lung gnang ba'i tshul lta bu /
bla ma dpal mgon klu sgrub /
yi dam gsang 'dus zhal gcig phyag gnyis /
yang na mi bzlos pa'i ched du 'dus pa'i khro bcu'i bgegs mthar byed bris kyang 'thus /
chos skyong phyag bzhi pa /
'khor paN grub bdun /
rgya gar gyi rgyal po 'khor dang bcas pa zhig kyang 'dri /
g.yas gnyis par /
grub pa'i dbang phyug slob dpon ma ti dang / /
yid dam gshin rje'i gshed kyis rjes bzung zhing / /
gshin rje'i rgyal pos rtag tu bran mdzad pa / /
rnal 'byor dbang phyug dar+pan a tsar+ya / /
dgung lo stong dang nyis brgya bzhugs shing tshems lan nyi shu brjes par grags pa grub thob chen po dar+pan a tsar+ya sku mdog sngo bsangs skra dkar bcings pa /
rus rgyan sogs rnal 'byor pa'i cha byad can /
phyag g.yas rdo rje thod pa /
g.yon pus steng dril bu bsnams pa /
zhabs phyed skyil gyis stag gdan la bzhugs pa /
zur du za ma tog kyang yod pa /
bla ma grub chen ma ti gar+b+ha g.yas ral gri 'phyar ba /
g.yon thod pa /
phyed skyil gyis pad zla'i gdan la bzhugs pa /
yi dam gshed dmar ram /
ye shes kyi mkha' 'gro ma /
chos skyong chos rgyal phyi sgrub /
rgya gar gyi khang bzang dang /
'khor a tsar bdun rnal 'byor pa'i chas can yod pa 'dri /
g.yon gnyis par /
mtsho skyes rdo rje'i zhabs bsten spyan ras gzigs / /
rgyal ba rgya mtshos mngon sum byin gyis rlabs / /
legs ldan nag po 'khor bcas bran du 'khol / /
'jig rten mig gcig ka ba dpal brtsegs zhabs / /
lo tsA ba chen po ka ba dpal brtsegs rab byung gi chas dang rdul dgag gsol ba /
phyag tu sa gzhong dang lcags snyugs thogs pa / /
yi dam spyan ras gzigs rgyal ba rgya mtsho lhan skyes /
chos skyong mgon po beng g.yas gri gug g.yon lcags kyi par bu /
zur du bod khang dang 'khor rab byung dge bsnyen lnga /
chos rgyal tshangs pa lha yi me tog 'khor bcas sbyin bdag gi tshul du 'dri /
g.yas gsum par /
bdud rgyal 'phrul gyis gangs ljongs mun gling du / /
gyur tshe thugs bskyed go cha ches btsan pa / /
thub bstan sgron me gzhi nas gso mdzad pa / /
'dul 'dzin dam pa dge ba rab gsal zhabs / /
bla chen 'dul ba 'dzin pa'i cha lugs can /
phyag gnyis kyis 'dul ba'i glegs bam bsnams pa /
chos gos gsum gsol zhing rtsa'i gdan steng gding ba'i khar bzhugs pa /
mkhar bsil dang /
mdun lcog steng lhung bzed dang ril ba spyi blugs chu tshag /
rgyab yol la gtur bu bkal ba /
bla ma gtsang rab gsal phyag gnyis chos 'chad mnyam gzhag /
yi dam du rje btsun byams pa /
chos skyong tsa ri zhing skyod /
'khor dge tshul slong ci rigs dang /
lha'i bla ma slob dpon padma 'byung gnas yongs thags ltar dang /
@# / /
dbang po brgya byin lha'i bu mang po dang bcas chos nyan tshul /
g.yon gsum par /
slob dpon byang chub bzang po'i zhabs bsten nas / /
phyag na rdo rje gtum po'i ting 'dzin gyis / /
mthu stobs mchog gyur chos skyong stag zhon bsten / /
zur gyi rigs 'khrungs gsang bdag sgro phug pa / /
rnying ma'i sngags 'chang lha rje sgro phug pa dbu zhwa dmar po dang chos gos gsol ba /
g.yas rdo rje /
g.yon dril bu /
phyed skyil gyis gzig gdan la bzhugs pa /
bla ma klan shAkya byang chub dbu zhwa dmar po /
phyag g.yas rdo rje dang g.yon dril bu /
yi dam phyag na rdo rje gtum po khyung gsham can /
chos skyong mgon po stag zhon /
'khor rab byung drug tsam yod pa 'dri /
g.yas bzhi par /
mkhas grub du mas rjes bzung thugs rje'i gter / /
spyan ras gzigs dbang zhal dkyil mngon sum gzigs / /
myur mdzad dbang gi rgyal pos grogs mdzad pa / /
sbas pa'i rnal 'byor si si ri pa'i zhabs / /
ma Ni pa chen po dbu skra lcang lo na bza' sogs 'brom ston dang 'dra ba /
phyag gnyis phreng ba 'dren tshul /
bla ma dge slong gi chas can phyag gnyis kyis glegs bam bsnams pa /
yi dam spyan ras gzigs yid bzhin nor bu /
chos skyong mgon po dbang rgyal /
'khor dge bsnyen lnga /
bod khang kyang 'dri /
g.yon bzhi par /
chos phyir lus srog 'dor nus snying stobs kyis / /
'phags yul paN grub grangs med thugs kyi bcud / /
blo gros yol gor blangs nas bsil ldan 'gror / /
'gyed mkhas mar ston chos kyi blo gros zhabs / /
skyes mchog mar pa lo tsA pa sku sha 'tsho la a ra dang bcas pa /
dbu skra lcang lo /
na bza' gong dang 'dra /
phyag g.yas rdo rje dang /
g.yon thod pa 'dzin pa /
bla ma paN chen nA ro pa rgya gar grub chen gyi cha lugs can /
yi dam dgyes pa rdo rje thod pa can /
chos skyong dung sol /
sku'i mdun logs su yum bdag med ma bzhengs stabs can /
phyag gi thod par ma dA na blugs pa'i rnam pa /
rgyas par spro na yongs grags kyi bu chen bzhi bris kyang 'thus /
g.yas lnga par /
rin chen gsal ba'i zhabs kyi bka' drin las / /
'od dpag med kyis dgyes bzhin rjes bzung ba / /
spangs rtogs mchog gyur bka' gdams bstan pa'i rje / /
lha mos bka' sgrub glang ri thang pa'i zhabs / /
rje rdo rje seng+ge dbu paN ser po leb 'jog /
phyag g.yas chos 'chad /
g.yon sa gnon /
ber smug gsol ba /
mdun du maN+Dal sogs dang /
jo bo rje zhal gzigs tshul /
bla ma po to pa sgom zhwa ser po phyag gnyis mnyam gzhag /
lha 'od dpag med /
chos skyong dmag zor ma /
bod khang dang /
slob ma dge tshul slong bdun tsam yod pa /
g.yon lnga par /
gnas lnga mkhyen pa sa skya paN chen las / /
dgyes pa @# / /
rdo rje'i dbang dang gdams ngag zhus / /
bram ze'i gzugs can chos kyi bsrung ma mdzad / /
'gro ba'i mgon po blo gros rgyal mtshan zhabs / /
'gro mgon 'phags pa sa zhwa gsol ba /
phyag g.yas chos 'chad /
g.yon glegs bam /
bla ma sa paN sku'i bzhugs stangs dang phyag mtshan rje rin po che dang 'dra ba la cung zad g.yon phyogs su 'gying ba sa zhwa sna ring gsol ba /
yi dam 'jam dbyangs brtan pa'i 'khor lo /
chos skyong mgon po gzi ldan /
slob ma dge tshul gcig /
zur gcig tu mi dbang hu pa las btsun mo sras blon dang bcas pa bris /
g.yas drug par /
na bza' brag phug pa las man dag kun / /
legs gsan smra ba'i seng+ges byin gyis brlabs / /
gur gyi mgon pos las bzhi'i 'phrin las sgrub / /
mkhas grub chen po bsod nams rgyal mtshan zhabs / /
bla ma dag pa sa zhwa gsol ba /
phyag gnyis chos 'khor gyi phyag rgya /
bla ma sa zhwa can phyag gnyis mnyam gzhag /
sku gzan gyis dbu gtums pa /
yi dam 'jam dkar /
chos skyong gur /
bsam yas gnod sbyin chen po gang mos /
logs gcig la mi 'gyur lhun gyis grub pa'i gtsug lag khang dang /
slob ma bzhi /
g.yon drug par /
'jam mgon rgyal ba gnyis pa'i thugs kyi sras / /
mi bskyod rdo rje'i dkyil 'khor mngon sum gzigs / /
las kyi gshin rjes grogs mdzad 'phrin las kyis / /
nor 'dzin kun khyab byams chen chos kyi rje / /
rje shAkya ye shes dbu zhwa pad 'dab lnga pa dang /
gser gos kyi ber zla ma gsol ba /
phyag gnyis chos 'khor /
bla ma rje rin po che /
yi dam gsang 'dus /
chos skyong chos rgyal dang rnam sras ser chen /
se ra theg chen gling dang /
slob ma bzhi /
sbyin bdag tas ming rgyal po 'khor bcas 'dri /
g.yas bdun par /
chos rje gnyal ston zhabs bsten rta mgrin gyis / /
mngon sum rjes bzung gzhung lugs rgya mtsho'i bdag /
dregs pa lcam dral 'khor bcas bsrung ma'i gtso / /
smra pa'i khyu mchog chos kyi rgyal mtshan zhabs / /
se ra rje btsun pa dbu paN sne ring /
ber zlam gsol ba /
phyag g.yas sa gnon /
g.yon nor bu /
bla ma sgom zhwa sne thung /
phyag chos 'chad mnyam gzhag steng tshe bum /
yi dam rta mgrin yang gsang /
chos skyong beg tse /
'khor dge bshes bgro gleng mdzad pa 'ga' zung bris /
g.yon bdun par /
bde gshegs dngos 'dra sangs rgyas seng+ge las / /
bka' bab bzhes nas snyan brgyud rgyal mtshan bsgrengs / /
phyogs las rnam par rgyal ba'i spyod pa can / /
gangs can grub thob gtsang smyon he ru kaH /
grub chen sangs rgyas rgyal mtshan sku gcer bu skra bcings pa rgya dang sma ra yod pa mi'i g.yang gzhi dang rgyu ma'i ga sha can /
he ru ka'i chas rus rgyan dang /
mi thod rlon par @# / /
klad pa dang rgyu ma sogs rtsibs mas gsol ba /
rkang gling dang kha TwaM ka rnams 'chang ba /
phyed skyil gyis stag gdan la bzhugs pa /
bla ma sa ra ha'i rnam sprul sha ra rab 'byams pa sku gcer bu /
dar dmar gyi sham thabs gsos ba /
rgya dang sma ra yod pa phyag g.yas pus steng sdigs mdzub /
g.yon thod pa bsnams pa /
zhabs phyed skyil /
yi dam rdo rje phag mo /
chos skyong dur bdag /
'khor rnal 'byor pa 'ga' zhig bris /
g.yas brgyad par /
dpal 'byor rgyal mtshan zhabs las bsnyen rdzogs shing / /
rnal 'byor ma yis rjes bzung byin gyis brlabs / /
trak+shad mgon pos las kun sgrub mdzad pa / /
mkhas shing grub pa mchog brnyes khon ston rje / /
rje dpal 'byor lhun grub paN zhwa sna ring ser po dang ber zlam gsol ba /
phyag gnyis rdor dril 'dzin pa /
bla ma paN zhwa sna ring /
g.yas chos 'chad /
g.yon sa gnon /
yi dam nA ro mkha' spyod /
chos skyong trak+shad dmar smug rta nag can phyag bzhi pa /
g.yas dang po lo ma /
gnyis pa mdung /
g.yon dang po thod khrag /
gnyis pa zhags pa /
pha bong kha byang chub shing gi nags khrod lha khang dang bcas pa /
'khor dge tshul slong lnga /
g.yon brgyad par /
grub dbang dam chos rgya mtsho'i bka' drin las / /
gzhung lugs mang thos rtogs pa mchog brnyes pa / /
sgrol mas rjes bzung rgyal chen rnam sras kyis / /
'phrin las kun sgrub grags pa 'od zer zhabs / /
sgom chen ba bod kyi bla chas /
phyag g.yas chos 'chad /
g.yon mnyam gzhag steng du glegs bam bsnams pa /
ber zlam ser po dang ri khrod zhwa mo paN thung gsol ba /
bla ma phyag gnyis chos 'chad /
lhag lha seng ldeng nags sgrol /
chos skyong rnam sras dkar po tshe 'phel /
'os phyogs su mdo smad dgon lung gi bkod pa dang /
slob 'khor lnga yod pa bris /
g.yas dgu par /
rdo rje 'chang dbang blo gros rgya mtsho las / /
mdo rgyud kun gsan 'khor lo sdom pa sgrub / /
'dod khams dbang mos 'phrin las phyogs brgyar spel / /
bstan pa'i mnga' bdag blo bzang chos ldan zhabs / /
rje lcang skya pa dbu paN sne ring dang ber zlam gsol ba /
phyag g.yas chos 'chad /
g.yon glegs bam 'dzin pa /
bla ma paN zhwa ber zlam can /
g.yas chos 'chad /
g.yon mchog sbyin /
yi dam 'khor lo bde mchog lhan skyes /
chos skyong lha mo phyag bzhi ma /
shar phyogs rgyal khab chen po dang /
'khor gra skya bcu skor /
mi dbang g.yung jing chen po blon 'khor bcas /
g.yon dgu par /
rgyal dbang bskal bzang rgya mtsho'i zhabs bsten cing / /
bde gsang 'jigs sogs yi dam du ma dang / /
mgon pos rjes bzung mkhas mang gtsug gi rgyan / /
bstan @# / /
pa'i gnyen gyur rol ba'i rdo rje'i zhabs / /
rdo rje 'chang de nyid dbu zhwa sna ring ber zlam gser ma /
phyag g.yas rdo rje Da ma ru /
g.yon dril bu dkrol tshul /
bla ma rgyal dbang bdun pa /
yi dam bde mchog zhal phyag yongs rdzogs /
chos skyong mgon po phyag drug pa /
zur la ri bo rtse lnga'i bla brang kun tu bde ba'i tshal /
gzims chung e waM dga' 'khyil /
mdun thad du mi rje lhas skyong zhabs yab sras 'khor tshogs bcas gus 'dud mdzad tshul dang /
slob 'khor rnal 'byor gyi dbang phyug nye gnas ja sag bla ma dge legs nam mkha' /
gus 'bangs gsung skyes lcang lung b+hu su ku maN+Dal 'bul ba'i rnam pa bris pas 'thus /
'di ni thang ga re rer 'dri tshul yin cing /
sku thang gcig la tshang bar 'bri na gtso bo rje 'di nyid la /
dbu'i steng du bla ma /
yi dam 'jigs byed dang sgrol dkar /
'og tu mgon po phyag drug pa /
mtha' skor du 'khrungs rabs go rim ma 'phyug pa 'bri bar mdzod /
gang gi 'khrungs rabs rin chen ma l+l-i ka /
gus ldan bdag gis legs par spel ba'i dges / /
tshe rabs kun tu khyod kyis rjes bzung nas /
zung 'jug sku bzhi'i go 'phang mngon byed shog /
na mo gu ru b+h+yaH khro rgyal gtsug tor 'bar ba'i sgrub thabs nyams su len par 'dod pas /
skyabs sems sngon du btang nas /
swa b+ha was stong par sbyangs /
stong pa'i ngang las pad nyi'i steng du hUM yig dmar po yongs su gyur pa las rang nyid khro rgyal gtsug tor 'bar ba sku mdog dmar po /
zhal gcig phyag gnyis pa /
g.yas ral gri nam mkha' la 'phyar ba /
g.yon sdigs mdzub mdzad pa'i rtser me 'bar ba'i 'khor lo 'khor ba /
khro bo'i nyams thams cad yongs su rdzogs pa /
rin po che dang sbrul chun gyis brgyan pa /
stag gi pags pa'i sham thabs can /
me dpung 'bar ba'i klong na g.yas bskum g.yon brkyangs kyis byad ma dang 'byung po thams cad brdzis pa /
sprul pa'i khro bos sa gsum 'gengs shing gnod byed ma lus tshar gcod pa de'i gnas gsum du oM AH hUM gis mtshan pa /
thugs ka'i hUM las 'od zer 'phros /
'og min nas de bzhin gshegs pa'i gtsug tor nas bsgoms pa dang 'dra ba'i ye shes pa dang dbang lha spyan drangs /
ye shes pa dzaH hUM baM hoH sa /
gnyis su med par gyur /
dbang lhas dbang bskur rdo rje sems dpas dbu brgyan par gyur /
mchod pa 'bru gsum gyis byin gyis brlabs la /
mahA kro d+ha rA dza ar+g+haM sogs kyis mchod /
sangs rgyas stong gi rig sngags sku / /
gtsug tor 'bar ba zhes grags pa / /
rnam 'gyur bye ba'i rngam stabs kyis / /
ma rungs 'dul mdzad khyod la 'dud / /
ces bstod /
rang gi thugs ka'i hUM yig sngags phreng dang bcas pa las me 'od 'phros /
nad @# / /
gdon byed byur rmi lam ngan pa dang dgra bgegs thams cad rdul phran bzhin du brlag par bsams la /
na maH sa man+ta bud+d+ha nAM /
a pra ti ha ta sha sa man taM /
oM kha kha /
khA hi khA hi /
hUM hUM /
dzwa la dzwa la /
pra dzwa la pra dzwa la /
tiShTHa tiShTHa /
Sh+Di phaT phaT swAhA /
zhes brgya stong sogs bzla /
yig brgya brjod /
gong bzhin mchod cing bstod la /
bdag la rmi lam ngan pa dang /
ltas ngan pa dang /
dus ma yin par 'chi ba dang /
nad dang gdon dang /
gnod pa dang bgegs dang bar du gcod par byed pa thams cad phyir bzlog cig /
ces brjod cing thal mo gdab te 'phrin las bcol /
gal te rmi lam ngan pa rmis na dran shes bzhin dang ldan pas lus kyi 'dug stangs ma zhig par byas la /
rmi lam ngan pa thams cad bsreg par bsam zhing sngags nyer gcig bzlas pa kho nas bzlog go /
mjug tu yig brgya dang /
dge ba 'di yis sogs bsngo smon gyis rgyas btab po / /
'di yang dad gtong sogs bsngags 'os yon tan gyi rgyan ldan sbyin pa'i bdag po tsun tA pu ring gi 'dod mos ltar /
btsun pa ngag dbang blo bzang bstan pa'i rgyal mtshan gyis bris pa'o / / / /
bla ma dang 'phags pa spyan ras gzigs la phyag 'tshal zhing skyabs su mchi'o / /
'dir ma Ni ril sgrub bya ba la thog mar sangs rgyas byang sems rgya bod paN grub skyes chen yongs grags kyi sku gdung dang sku bal gyi ring bsrel sogs dam rdzas sel med zan dang mngar gsum bzang drug sogs dang sbyar ba'i ril bu bum pa rnams kyi nang du blugs nas padma 'dab brgyad bris pa'i stegs kyi khar bzhugs su gsol /
de'i mthar mchod pa rgyas par bsham /
skyabs sems sngon du btang nas /
mchog bden rgyal ba sras bcas byin rlabs dang / /
tshogs gnyis mnga' thang chos dbyings dag pa'i mthus / /
zhing 'di bde ba can ltar snod bcud kyi / /
srid zhi'i phun tshogs 'dod dgus 'byor gyur cig /
rin chen sa gzhi ljon shing chu mtshos brgyan / /
gser dngul mu tig bye ma sbram bur brdal / /
me tog gcal bkram tsan dan dri bsung ldang / /
lha mi'i longs spyod kun bzang mchod pas khyab / /
de dbus rin chen bum pa mtshan ldan nang / /
gzhal yas khang gi lte bar ril bu rnams / /
'phags tshogs gang rdul mnyam par sngon smon bzhin / /
'tsham grub mdzes pa sha stag 'byung gyur cig /
mchod sprin gyi gzungs dang bden stobs lan gsum /
de nas /
thams cad du ni sa gzhi dag /
gseg ma la sogs med pa dang / /
lag mthil ltar mnyam baiDUr+ya'i / /
rang bzhin 'jam por gnas gyur cig /
ma lus sems can sogs nas maN+Dal dang bcas chos spyod yongs grags ltar la /
ston mtshan zla ba'i mdog 'dra ba zhes dang /
thugs rje chen po'i dbu la zhes bsgyur /
'jig rten kun gyi mgon po bla med pa / /
ston ka'i sprin gyi mdog ltar shin tu dkar / /
tsan dan ga bur spangs pa'i chab ltar bsil / /
mgon po zla ltar bsil ba khyod la bstod / /
ri dwags lpags pa ras bzang na bza' gsol / /
dri med me long phyis pa ltar snang ba / /
'od dkar dmyal me bcil ba'i me tog gi /
lding khang mdzes byed khyod la bstod par bgyi / /
dmyal me bsil ba tsan dan ltar byed cing / /
u shir lta bu'i bsil dad ster byed pa / /
grang dmyal ma lus dro ba'i byin gyis 'gengs / /
@# / /
lha khyod snying rje chen por bstod par bgyi / /
pi wang zangs dung gling bu'i sgra ltar snyan pa dang / /
rnga chen 'brug dang mkha' lding sgra ltar zab pa'i gsung / /
gang gis dbugs dbyung sbyin mdzad 'gro ba'i bla ma che / /
khyod la gus pa'i yid kyis bdag ni bstod par bgyi / /
tshur shog ces tsam gyis kyang skad cig de nyid la / /
sdug bsngal gyis mnar ngan 'gro'i 'gro ba ma lus pa / /
mtho ris them skas gnas su legs par 'jog mdzad pa'i / /
khyod kyi gsung dbyangs bstod pa'i dbyangs brjod khyod gsung stsol / /
lan cig min goms snying rje chen po mu med pa / /
snying rje'i 'od kyis 'gro ba 'di dag ma lus pa / /
thar par 'dren mdzad byang chub dam pa'i dpal ster ba / /
khyod kyi thugs la yang dag bdag gis bstod par bgyi / /
de ltar sku gsung thugs kyi gsang ba mang po la / /
bstod pa bgyis gang des ni bdag dang 'gro ba kun / /
mi bzad shes dang nyon mongs me lce kun bcil nas / /
mya ngan 'das mchog bsil ba'i dngos de myur thob shog /
ces bstod /
rgyal ba'i sras po 'phags mchog spyan ras gzigs / /
gdung shugs drag pos thugs rje'i rgyud bskul na / /
dam rdzas ril bu 'di la byin rlobs la / /
'gro rnams smin cing grol bar mdzad du gsol / /
rtse gcig gsol ba btab pa'i byed po yis / /
'phags pa'i thugs ka'i hrIH las 'od 'phros nas / /
rgyal ba sras bcas nyan rang la sogs pa / /
skyabs gnas kun gyi byin rlabs nus mthu'i tshogs / /
'od dang 'od zer bdud rtsi'i chu rgyun dang / /
'phags pa'i sku yi rnam par thogs med bsdus / /
ril bu thugs rje chen po'i rnam pa la / /
chul chu bzhag bzhin du ro gcig gyur / /
ces brjod cing yig drug bzla bar bya'o / /
thun 'jog khar /
mchod yon zhabs bsil me tog bdug spos dang / /
snang gsal dri chab zhal zas rol mo sogs / /
dngos bshams yid sprul mchod sprin rgya mtsho 'di / /
gus pas 'bul lo brtse bas bzhes su gsol / /
zhes mchod cing /
skyon gyis ma gos sogs kyis bstod /
smon lam dang shis brjod brtan bzhugs bya /
de lta bu'i tshul gyis thun bzhi bcad nas zhag bdun la sogs par bsgrubs nas grol nyin gyi thun mthar mchod bstod rgyas pa bya rgyal ba'i sras po zhes sogs kyi tshig rkang tha ma gnyis /
ril bu thugs rje chen por gsal ba rnams /
'od zhu gnyis su med par byin gyis rlobs /
zhes 'don pa bsgyur nas /
gsol ba btab pas /
ril bu spyan ras gzigs kyi gzugs su bzhugs pa ril bu'i rnam par gyur /
'dir ni gzugs dang sogs /
su pra tiShTHas brtan bzhugs bya zhing me tog gtor smon lam shis brjod kyang bya'o / /
de ltar bsgrubs pa'i ril bu myang bas sdig sgrib ma lus pa byad bar gsungs so / /
'di'ang rab byung bcu bzhi ba'i shing rta lo dad brtson rnam dpyod phul du byung ba phu bo thon tem chi blo bzang rgyal mtshan nas sbyin bdag mdzad de dga' ldan chos mdzod gling gi mtshan nyid gra tshang nas ma Ni ril sgrub byed skabs tshig nyung don bsdus 'di lta bu zhig byung na legs 'dra snyam /
'jig rten gsum mgon rgyal dbang yab sras gnyis kyi legs bshad las btus te shin tu mdor bsdus pa'i tshul du /
btsun pa ngag dbang blo bzang bstan pa'i rgyal @# / /
mtshan gyis yi ger spel ba dge /
! /
oM swa sti /
bla ma rdo rje tshe dpag med / /
yi dam rta skad 'tsher ba'i lha / /
dbyer med zhabs la gus 'dud nas / /
tshe sgrub gdams pa nyung gsal 'bri / /
'dir ma gcig grub rgyal lugs kyi tshe rta zung 'brel la brten nas tshe bsgrub tshul gyi gdams pa nyams su len par 'dod pas /
skyabs sems sngon du btang nas /
oM swa b+hA wa shud+d+ha sarba d+ha rmaH swa b+hA wa shud+d+honya haM /
stong pa nyid du gyur /
stong pa'i ngang las paM las padma dang raM las nyi ma'i dkyil 'khor gyi steng du rang sems hrIH yig dmar po /
de las 'od zer 'phros /
don gnyis byas /
tshur 'dus yongs su gyur pa las rang nyid bcom ldan 'das dpal rta mgrin padma dbang chen sku mdog dmar po zhal gcig phyag gnyis pa /
dmar la zlum pa'i spyan gsum sdang mig glog ltar g.yo zhing /
mche ba rnon po bzhi gtsigs pa /
dbu skra dang sma ra smin ma dmar ser dus mtha'i me ltar 'bar zhing /
dbu'i gtsug na rta mgo ljang nag rta skad 'tsher ba /
rngog ma'i gseb nas me stag 'phros pas stong gsum me'i r+wa gur gyis 'gengs shing bdud kyi dkyil 'khor sreg par byed pa /
g.yas dbyug to 'phyar zhing /
g.yon sdigs mdzub mdzad pa /
sprul dang rus pa'i rgyan sna tshogs kyis brgyan pa /
gar dgu'i nyams dang ldan zhing stag gi pags pa rlon pa'i sham thabs can /
g.yas bskum zhing g.yon brkyang ba'i stabs kyis ye shes kyi me dpung rab tu 'bar ba'i dbus na bzhugs pa'i spyi bor oM /
mgrin par AH thugs kar hrIH la hUM gis mtshan par gyur /
rang gi thugs ka'i hrIH las 'od zer 'phros /
rang bzhin gyi gnas nas bsgoms pa dang 'dra ba'i ye shes pa spyan drangs /
dzaH hUM baM hoH dam tshig pa dang gnyis su med par gyur /
slar yang thugs ka'i hrIH las 'od zer 'phros te dbang gi lha thams cad spyan drangs /
bdud rtsi'i chus dbang bskur zhing snang ba mtha' yas kyis dbu brgyan par gyur /
mchod pa byin gyis brlabs la /
oM ha ya grI wa ar+g+haM nas shap+ta pra tI ts+tsha hUM swAhA'i bar gyis mchod /
nang mchod kyang 'bul /
rab 'byams rgyal ba'i sor rtog ye shes dngos / /
longs spyod rdzogs pa gsung gi rang gdangs lha / /
gdug pa 'dul byed gtum chen khro bo'i rgyal / /
padma dbang chen zhabs la phyag 'tshal bstod / /
ces pas bstod /
rang gi thugs kar hrIH yig gi mthar sngags kyi phreng bas bskor ba las 'od zer 'phros pas gdon gsum gyi nyer 'tshe thams cad bcom zhing /
rgyal ba sras bcas kyi byin rlabs ma lus pa bsdus te thim par bsams la /
oM badzra kro d+ha ha ya grI wa hu lu hu lu hUM phaTH ces bzlas pa ci 'grub dang /
mchod bstod gong bzhin bya /
de nas /
rang yi dam rta mgrin du gsal ba'i snying gi dbus su rtsa byas btegs pa'i rin po che'i khri'i steng du sna tshogs padma dang zla ba'i gdan /
de'i steng du hrIH yig dmar po yongs su gyur pa las /
bcom ldan 'das mgon po tshe dang ye shes dpag tu med pa sku mdog dmar po zhal gcig phyag gnyis mnyam gzhag gi steng na 'chi med tshe'i bdud rtsis gang ba'i bum pa bsnams pa /
dbu skra ral ba'i thor tshugs can mtshan dang dpe byad kyis spras pa rin po che'i rgyan dang /
dar sna tshogs kyi na bzas klubs pa /
dwangs gsal 'od kyi rang bzhin can /
sku las skyes pa'i 'od kyi phung po'i dbus na @# / /
zhabs rdo rje'i skyil krung gis bzhugs pa /
de'i spyi bor oM dkar po /
mgrin par AH dmar po /
thugs kar hUM sngon po /
lte bar swA ser po /
gsang bar hA ljang gus mtshan pa /
thugs ka'i hUM las 'od zer 'phros pas rang 'dra'i ye shes pa dbang lha dang bcas pa spyan drangs /
dzaH hUM paM hoH gnyis su med par gyur /
dbang gi lhas dbang bskur sangs rgyas snang ba mtha' yas kyis dbu brgyan par gyur /
oM a pA ra mi ta a yur dz+nyA na ar+g+taM pra tI ts+tsha hUM swA hA /
nas /
shap+ta'i bar dang 'bru gsum btags pas nang mchod kyang 'bul /
'jig rten 'dren pa'i gtso bo tshe dpag med / /
sogs kyis bstod /
thugs kar zla ba'i steng du hrIH yig gi mthar snying po dang gzungs ring gis bskor ba las 'od zer dmar po phyogs bcur 'phros pas /
'byung bzhi'i ro bcud /
'khor 'das kyi dpal 'byor phun tshogs /
rgyal ba sras bcas kyi sku gsung thugs kyi byin rlabs thams cad tshe'i bdud rtsis gang ba'i bum pa thod pa lhung bzed sogs dang /
rgyal srid sna bdun /
bkra shis rtags rdzas /
yi dam gyi sku dang /
A li kA li rdor dril sogs kyi rnam par spyan drangs sngags phreng la thim pa las tshe'i bdud rtsi'i rgyun babs /
tshe dpag med kyi sku gang /
'chi med tshe'i bdud rtsi'i rgyun babs pas /
rang gi lus kyi rtsa nang thams cad bde ba chen po'i rang bzhin gyi tshe'i bdud rtsis gang bas lus kyi zungs dang sems kyi rten du gyur pa'i 'chi med tshe'i dngos grub thob par bsams la /
a ma ra Ni dang tshe gzungs gang 'grub bzla'o /
mjug tu /
tshe dpag med rang gi snying ga'i mi shig ba'i thig le dkar dmar ga'u kha sbyar gyi dbus su shin tu phra ba'i rlung sems dang ngo bo dbyer med du gyur pas de nyid tshe dpag med kyi skur bzhengs par gyur par bsams la dmigs pa gtad /
gnas der steng 'og gi rlung la sbyar bum pa can ci thub 'dzin /
dge ba 'di yis myur du bdag /
tshe dpag med mgon 'grub gyur nas / /
zhes sogs bsngo smon dang bkra shis bya'o / /
thun mtshams su rang gi srin lag gnyis kyi nang du hUM yig dmar po khro bo'i rang bzhin can yig mgo phyir bstan pa shin tu tsha ba'i me 'od phyir 'phro bas srin lag gi nang gang ba re re bsam te gdon bgegs 'jug pa'i sgo bkag par bsgom mo / /
grub rgyal lugs kyi tshe dpag med dang rta mgrin dmar chung sbrags pa'i tshe sgrub kyi yig chung 'di yang /
gong ma phal che ba la grub rgyal lugs kyi tshe dpag med dang shangs pa bka' brgyud kyi rta mgrin gsang sgrub gnyis 'brel bar tshe rta zung 'brel zhes grags mod rta mgrin dmar chung dang sgrags pa ras chung bas dang por rgya gar nas gdan drangs pa'i phyag len ma nor ba yin zhes rje btsun dkon mchog 'jigs med dbang po la bsras kyis thugs gtsigs che bar mdzad snang ba'i don bzhin rang gi nyams len rgyun 'khyer du btsun pa ngag dbang blo bzang bstan pa'i rgyal mtshan gyis bris pa'o / / / /
gu ru b+dz+ra a yu She ha ya grI wa la na maH 'dir dpal chen rta mgrin yang gsang gi rnal 'byor dang 'brel ba'i tshe sgrub kyi gdams pa bsgom par 'dod pas /
yi dam gyi las byang rgyun 'khyer nyams su blangs pa'i mjug tu 'am yang na /
rang nyid yi dam dpal chen rta mgrin lha / /
zhal gsum phyag drug zhabs bzhi khro bo'i rgyan / /
yongs su rdzogs pa'i bar na yum chen mo / /
padma gar dbang dgyes rol gsal ba yi / /
snying ga'i dbus su rma byas btegs pa'i khri / /
@# / /
chu skyes nyi zla'i gdan la hrIH yig las / /
tshe dpag med mgon sku mdog byu ru ltar / /
dmar po zhal gcig phyag gnyis tshe bum bsnams / /
mtshan dpes spras shing longs sku'i cha bud can / /
zhabs gnyis rdo rje skyil krung tshul gyis bzhugs / /
de yi pang na yum mchog gos dkar mo / /
sku mdog dmar skya 'jo sgeg nyams ldan pa / /
mda' dar tshe bum 'dzin pas yab la 'khril / /
yab yum bde stong rol pas dgyes bzhugs pa / /
gnas gsum oM AH hUM gis legs mtshan pa'i / /
thugs ka'i hUM yig 'od kyis rang 'dra ba'i / /
ye shes lha tshogs b+dz+ra sa mA dzas / /
spyan drangs gnyis med bstim zhing dbang lha yis / /
bum chus dbang bskur sku gang dri ma dag /
rigs bdag snang ba mtha' yas dbu brgyan gyur / /
oM a pA ra mi ta a yur dz+nyAn sa pA ri wa ra ar+g+haM nas shap+ta'i bar dang /
nang mchod kyang 'bul /
bcom ldan mgon po tshe dpag med / /
sdig pa'i dri ma cher bsal nas / /
mkha' dang mnyam pa'i sku mnga' ba / /
mnyam nyid sku la phyag 'tshal bstod / /
ces bstod /
rang gi thugs kar zla ba'i steng du hIH yig gi mthar snying po dang gzungs ring gis bskor ba las 'od zer dmar po phyogs bcur 'phros pas /
'byung bzhi'i ro bcud /
'khor 'das kyi dpal 'byor phun tshogs /
rgyal ba sras bcas kyi sku gsung thugs kyi byin rlabs thams cad tshe'i bdud rtsis gang ba'i bum pa thod pa lhung bzed sogs dang /
rgyal srid sna bdun /
bkra shis rtags rdzas /
yi dam yab yum gyi sku dang /
A li kA li rdor dril sogs kyi rnam par spyan drangs sngags phreng la thim pa las tshe'i bdud rtsi dkar dmar gyi rgyun babs /
tshe dpag med yab yum gyi sku gang /
sbyor mtshams nas byang chub kyi sems dkar dmar gyi rgyun babs pas /
rang gi lus kyi rtsa nang thams cad bde ba chen po'i rang bzhin gyi tshe'i bdud rtsis gang bas lus kyi zungs dang sems kyi rten du gyur ba'i 'chi med tshe'i dngos grub thob par bsams la /
a ma ra Ni dang /
tshe gzungs /
rta sngags rnams gang 'grub bzla'o / /
mjug tu /
tshe dpag med yab yum rang gi snying ga'i mi shig pa'i thig le dkar dmar ga'u kha sbyar gyi dbus su shin tu phra ba'i rlung sems dang ngo bo dbyer med du gyur pas de nyid tshe dpag med yab yum gyi skur bzhengs par gyur par bsams la dmigs pa gtad /
gnas der steng 'og gi rlung kha sbyar bum pa can ci thub 'dzin /
dge ba 'di yis myur du bdag /
tshe dpag med mgon 'grub gyur nas / /
zhes sogs dang /
dus min 'chi ba'i mtshan ma mthong ba na / /
de yi mod la tshe dpag med mgon sku / /
gsal bar mthong nas 'chi bdag dpa' bcom ste / /
'chi med rig 'dzin myur du thob par shog /
phyin drug stobs kyis sangs rgyas yang dag 'phags / /
mi yi seng ge phyin drug stobs rtogs te / /
snying rje can gyi grong khyer 'jug pa na / /
phyin drug stobs kyis tshe yang 'phel bar shog /
bsod nams dar rgyas ri rgyal lhun po bzhin / /
zhes sogs bsngo smon bkra shis bya'o /
dpal chen rta mgrin yang gsang gi rnal 'byor dang 'brel pa'i tshe sgrub kyi gdams pa 'gyur med g.yung drung 'khyil ba 'di yang don gnyed ba 'ga' shig gis nan tan du bskul ngor btsun pa ngag dbang blo bzang @# / /
bstan pa'i rgyal mtshan gyis g.yar khral tsam du bris pa dge /
! / /
skyabs mgon lcang skya rin po che'i 'khrungs rabs gsol 'debs /
oM swa sti /
bde gshegs kun gyi gtso bo 'od dpag med / /
gang de'i rnam sprul dgra bcom tsun+da'i zhabs / /
klu sgrub sras mchog sha'+k+ya bshes gnyen dang / /
dar pan a tsar+ya la gsol ba 'debs / /
'jig rten mig gcig ka pa dpal brtsegs zhabs / /
gsang sngags snga 'gyur grub mchog sgro phug pa / /
'phags pa'i zhal gzigs si si ri pa'i mtshan / /
glang thang rdo rje seng+ger + 'gro mgon 'phags pa blo gros rgyal mtshan zhabs / /
bla ma dam pa bsod nams rgyal mtshan dang / /
byams chen chos rje shAkya ye shes dpal / /
rje btsun chos kyi rgyal mtshan + 'khon ston chos rje dpal 'byor lhun grub zhabs / /
bshes gnyen dam pa grags pa 'od zer dang / /
mkhas grub ngag dbang blo bzang chos ldan rje / /
khyab bdag rol pa'i rdo rjed + ye shes nges don bstan pa'i sgron me gang / /
slar yang mchog gi sprul sku'i zlos gar gyis / /
rgyal ba gnyis pa'i ring lugs rgyal mtshan che / /
bsgreng mdzad rje btsun bla mar + skye ba kun tu + rmad byung sras bcas sogs brjod /
ces pa 'di yang dga' ldan chos mdzod gling gi gra tshang dge bskos 'jigs med seng+ges bskul ngor /
btsun pa ngag dbang blo bzang bstan pa'i rgyal mtshan gyis bsdebs pa'o / /
! / /
skyabs rje smin grol chos kyi rgyal po'i 'khrungs rabs gsol 'debs /
swa sti /
'jig rten dbang phyug phyag na pad dkar 'chang / /
thub pa'i gsang mdzod kun 'dzin dga' ba'i tog /
nyan thos mchog gyur 'phags pa ma 'gag pa / /
dpal 'bras rdo rje rnams la gsol ba 'debs / /
thub bstan 'chad spel klu yi rgyal mtshan zhabs / /
'phags yul paN chen d+ha rma pA la dang / /
'phags pas rjes bzung tsan+d+ra ku ma ra / /
zla ba rgyal mtshan rnams la + bka' gdams bshes gnyen dbang phyug rgyal mtshan zhabs / /
dbon ston skyer sgang chos kyi seng+ge dang / /
chos mngon mdzod 'dzin ke'u ye shes 'byung / /
gzhon nu legs grub rnams la + yab rje'i sras mchog ngag dbang grags pa'i zhabs / /
mkhas grub chen po legs pa don grub dang / /
smin grol chos rgyal 'phrin las lhun grub rje / /
bstan 'dzin rgyal mtsho rnams la + rje btsun ngag dbang 'phrin las rgya mtsho'i zhabs / /
skyabs mgon 'jam dpal bstan 'dzin 'phrin las sogs / /
'phags mchog rnam sprul dam pa'i tshogs rnams la / /
mi phyed dang ba chen pos + skye kun ma dang /
rmad byung sras bcas sogs brjod /
'di yang dga' ldan chos mdzod gling gi gra tshang dge bskos 'jigs med seng+ges bskul ngor /
btsun pa ngag dbang blo bzang bstan pa'i rgyal mtshan gyis bsdebs pa'o / /
! / /
yongs 'dzin khri chen sa ma ti bak+shi'i 'khrungs rabs gsol 'debs /
swa sti /
bgrang yas zhi dang khro bo ma lus pa'i / /
rab 'byams dkyil 'khor spro mdzad rigs brgya'i bdag /
brtan pa'i 'khor lo kun mkhyen btsong kha pas / /
byin brlabs dge legs char chen der 'dir stsol / /
lha bcas 'gro ba kun gyi @# / /
skyabs gcig pu / /
rnam 'dren dang po sangs rgyas 'khor ba 'jig /
bdag gi ston pa'i gdan 'bul khye'u bkra shis / /
ba ku la mchog rnams la gsol ba 'debs / /
grub pa'i ded dpon bram ze mchog srid zhabs / /
rnal 'byor dbang phyug la ba'i na bza' can / /
te lo shes bzang 'gro kun 'dren pa'i dpal / /
phag mo gru pa rnams la + rtogs pa mchog brnyes grub chen ri phug zhabs / /
mkhas grub 'khor sgyur rje btsun rdo ring pa / /
'jam mgon thugs sras shes rab bzang po dpal / /
blo gros legs bzang rnams la + gnas brtan chen po 'jam dbyangs grags pa'i zhabs / /
yongs 'dzin khri chen shI la wa gin+d+ra / /
rje btsun ngag dbang 'jam dpal tshul khrims sogs /
'khrungs rabs tshar du dngar la + skye kun ma /
rmad byung sras bcas sogs /
'di yang dga' ldan chos mdzod gling gi gra tshar dge bskos dpyod ldan nang so 'jigs med seng+ges bskul ngor /
btsun pa ngag dbang blo bzang bstan pa'i rgyal mtshan gyis bsdebs pa'o / /
