@# / /
bka' gdams gsar rnying gi chos 'byung yid kyi mdzes rgyan zhes bya ba bzhugs so / /
@# / /
drin can rtsa ba dang brgyud par bcas pa'i dpal ldan bla ma dam pa rnams la gus pas phyag 'tshal zhing skyabs su mchi'o / /
brtse ba chen pos rjes su gzung du gsol /
sku gsum mngon gyur rgyal ba'i dbang po 'od dpag med / /
gnas lnga mkhyen pa'i paN chen lha cig tshul gzung nas / /
rgya pod gnyis su lung rtogs dam chos sgron me sbar / /
jo bo dpal ldan a ti sha la phyag 'tshal lo / /
rgyal ba kun gyi thugs rje'i chu gter las / /
don gnyis dgos 'dod ma lus 'byung ba'i gnas / /
bka' gdams rgyal mtshan rtse mor mngon mtho ba / /
ston pa rin po che la phyag 'tshal lo / /
rigs gsum mgon po'i rnam 'phrul @# / /
sku mched gsum / /
nyi zla zung gcig dbus kyi glang shar gnyis / /
sems dpa' chen po bya 'chad gnyis la sogs / /
bka' gdams rin chen 'phreng rnams phyag gi yul / /
gang gi blo gros pha mtha' bral ba kun gsal mdzes ma mkha' dbyings pho brang yangs pa'i gzhir / /
thub pa'i gsung rab mdo rgyud gzhung bzang bgrang yas chu khur smug po'i phung po ci yang 'dzin / /
snyan par grags pa'i dbyar skyes rnga sgra mtha' yas stong gsum 'jig rten khyon 'dir bsgraD pa las| |legs bshad bdud rtsi'i sbrang char rgyun gyis thub bstan dpyid kyi dpal mo skyong der phyag bgyid do / /
rigs lam phra mo'i ri mo rnam bkra dar chen mdzes pa'i lung gi gos / /
ma lus mkhas pa'i yid rab 'phrog byed rnam dpyod gser gyi yu ba brten / /
mchog dang thun mong dngos grub kun stsol rin chen tog 'bar cher g.yo ba / /
rgyal ba'i rgyal tshab bstan pa'i rgyal mtshan ngo mtshar mchog khyod rgyal gyur cig /
grangs med rgyal ba sras bcas kun gyi dge legs mkhyen brtsem lus rnams / /
dpal ldan mkhas pa kun gyi mgo bor bshes gnyen gar gyis rnam rol te / /
rje btsun bla ma'i lugs bzang nor 'dzin yongs su khyab mdzad pa / /
mkhas dang grub ces snyan pa'i ba dan srid gsum g.yo ba khyod phyag tshal / /
gsung rab rgya mtsho'i dba' klong 'khor ma nas / /
bka' gdams yid bzhin nor bu'i zong blangs te / /
bdag blo'i khang bzang bang mdzod gang mdzad pa / /
yongs 'dzin ded dpon rnams la gus phyag 'tshal / /
bka' gdams gsar rnying bshes gnyen 'bum phrag gi /
ngo mtshar mdzad spyod ku mud ta ka'i tshal / /
gsal byed chos 'byung 'od dkar 'khyil ba zhig /
rnam dpyod shar ri'i rtse las deng 'dir shar| |ya mtshan gtam gyi chu bran kun bsdus nas / /
ma dad dri ma 'khrud pa'i dag byed mchog /
rnam dpyod glang po'i kha las legs 'ongs pa / /
chos 'byung gang+gA'i rgyun kyang 'di ltar @# / /
'bab|| ||de la 'dir gnas lnga rig pa'i paN+Ti ta chen po dpal mar me mdzad ye shes ni rgya bod yongs la shin tu bka' drin che ba'i phyir na /
de dag gi bka' brgyud las brtsams pa'i rnam par thar pa mdo tsam ni /
sangs rgyas mya ngan las 'das nas lo stong brgyad brgya bcu drug lon pa sna tshogs kyi lo zhes pa chu pho rta'i lo la shar phyogs za hor gyi yul bi kra ma pu ri'i dbus pho brang gser gyi rgyal mtshan can zhes bya bar /
yab rgyal po dge ba dpal dang /
yul dpal mo 'od zer can zhes bya ba'i sras gsum gyi 'bring por jo bo nyid sku 'khrungs /
dang por theg pa chen po gsang sngags kyi sgor smin par mdzad /
dgung lo nyer dgu na o tan+ta pu ri'i gtsug lag khang du phal chen sde pa'i mkhan po shI la rak+Shi ta las dge slong tshigs rdzogs mdzad cing /
gser gling pa sogs bla ma mang po'i zhabs la gtugs nas /
rig pa'i gnas lnga la sbyangs pas /
mkhyen rab dang bdag gzhan brje ba'i thugs rje phun sum tshogs pas 'phags yul gyi paN+Ti ta rnams kyi gtsug gi nor bu ltar bzhugs pa'i skabs su /
bod kyi lha btsun pa byang chub 'od kyis nag tsho tshul khrims rgyal ba la sogs pa spyan 'den du btang ba las /
jo bo nyid dgung lo nga dgu bzhes pa dpa' bo zhes pa lcags pho 'brug la gdan bteg /
khyu mchog ces pa lcags mo sbrul la bal yul du phebs nas lo gcig bzhugs /
re gcig pa chu rta la mnga' ris su byon nas las rgyu 'bras dang sems bskyed las brtsams pa'i chos gtso bor gsungs shing byang chub lam gyi sgron ma rang 'grel dang bcas pa mdzad /
dgung lo re gsum bzhes pa'i nyi sgrol byed ces pa /
shing pho spre'u la pu rangs su bzhugs pa'i tshe /
dge bshes ston pas rang lo zhe gcig bzhes pa'i steng du /
jo bo dang por zhal mjal nas dbus su gdan drangs te /
dgung lo re drug bzhes pa'i me mo phag gi lo la dpal bsam yas su phyag phebs /
lo de'i mjug snye thang du phebs pa la byams 'jam dbyangs chos kyi bgro ba mdzad pa'i bum chu byin /
re dgu bzhes pa'i rnam 'gyur zhes lcags pho stag la yer pa lha ri'i mgul du dge bshes ston pas 'bul nod byas /
don gsum bzhes pa rgyal ba'i lo zhes pa shing pho rta'i dbyu gu zla ba'i tshes bco brgyad la snye thang du gsheD /
@# / /
de nas da lo'i sa mo glang 'di yan la /
lo bzhi brgya dang don lnga song /
de dag ni glegs bam rin po che dang /
lam yig gsang 'khor ma dang /
zhang shar ba'i lam rim brjed byang ma rnams kyi dgongs pa yin zhing /
dus 'khor TI ka chen du jo bos lcags mo yos la bod du bstan rtsis mdzad par gsungs pas /
mkhas grub rin po che yang jo bo chu rta la 'khrungs pa bzhed par gsal lo / /
'o na gsang 'khor mar /
de ltar rje btsun thams cad mkhyen pa ni / /
me pho rta la rgya gar yul du 'khrungs / /
drug cu'i bar du rgya gar chos kyis bskyangs| |chu pho rta la kha ba can du byon / /
zhes me rta la 'khrungs par gsungs pa ji ltar yin zhe na /
tshig rkang gnyis pa ma dag pa kho na ste /
rkang pa bzhi pa dang dngos su 'gal bas so / /
nag tsho nas brgyud pa'i rnam thar gyi yi ge chen mo ltar na /
jo bo nyid kyi bstan rtsis kyi dbang du byas te /
sangs rgyas shing pho spre'u la mya ngan las 'das pa nas lo sum stong bzhi bcu rtsa bdun 'das pa rab myos zhes pa lcags pho rta'i lo la jo bo sku 'khrungs /
nga bdun pa zad pa zhes pa me stag la rgya gar nas gdan bteg ste /
lo de'i mjug la bod du phebs dgung lo re drug bzhes pa'i na tshod ldan zhes pa shing mo phag la bsam yas su phyag phebs /
re dgu bzhes pa'i sa pho stag la yer par ston pa rin po ches rten 'brel gyi 'bul ba mdzad /
de'i phyi los mo yos la snye thang du byams 'jam dbyangs chos kyi bgro ba mdzad pa'i bum chu byin /
don gsum bzhes pa'i chu pho rta'i dbyu gu zla ba'i tshes bco brgyad la snye thang du sku gshegs /
tshes nyi shu la gshegs zhes 'byung ba yang dpe ma dag pa'o / /
lam yig chen mo der rta lo la 'khrungs zhes pa tsam las ma byung yang /
lcags rta yin pa'i nges pa ni mchims nam mkha' grags kyi bstan rtsis las gsal te /
bstan rtsis de nyid jo bo nyid kyis bsam yas su me pho byi ba la brtsis pa'i bstan rtsis la rtsis gzhi mdzad par snang bas so / /
nA ro pa me mo yos la gshegs par tshad ldan 'ga' zhig gis gsungs pa ltar na /
lcags rta la 'khrungs pa dang lo grangs gung 'grig la /
chu rta la 'khrungs pa ltar na /
nA ro pa yang /
lcags mo sprul la gshegs par bya dgos te thugs rtog 'jug pa nyin skor lta bur snang ngo / /
byang chub lam gyi rim @# / /
pa ltar na /
rgyas par ni rnam thar gyi yi ge chen mo rnams su shes par bya'o zhes gsungs pas lam yig chen mo bzhin yin la /
bod du la bcu bdun bzhugs par gsungs pa yang /
bstod pa las /
khyod sngon so ma pu rin / /
rtog ge 'bar ba gsungs pa'i tshe / /
de ni lo ni nyi shu na / /
zhes dang /
de nas lo gnyis 'das pa na / /
bod du 'byon pa'i dus su ni / /
da ni lo ni bco brgyad na / /
lus 'di bod du bzhag nas ni / /
dga' ldan gnas su 'gro'o zhes / /
ji skad gsungs bzhin ma 'khrul bar / /
gyur pa de ni ngo mtshar che / /
zhes gsal bar 'byung bas yid gdung bar mi bya'o / /
jo bo de la sras rgya bod gnyis na bsam gyis mi khyab kyang /
rgya gar na thun mong ma yin pa'i sras lnga ni /
paN+Di ta bi to ba /
dbu ma seng+ge /
bshes gnyen gsang ba /
dz+nya na ma hi /
paN+T-i ta sa'i snying po rnams yin te /
jo bo nyid dang byin rlabs dang thugs rgyud mi mnyam yang /
mkhyen pa mnyam par grags /
khyad par bod kha ba can pa la bka' drin gyis ma khyab pa dang /
slob mar ma gyur pa med cing /
de'i nang nas yongs su grags pa la /
mnga' ris stod nas lha btsun pa khu dpon /
lo ts+tsha ba rin chen bzang po / /
nag tsho tshul khrims rgyal ba la sogs pa dang /
glo bo'i yul nas ston pa yang rab /
gung thang nas sgom pa tshul khrims dang /
shes rab 'byung gnas lho brag nas chag khri mchog dang /
btsun pa dge bskyong la sogs pa mang du byon /
gzhan yang lo ts+tsha ba rgya brtson 'grus seng+ge /
dge ba'i blo gros /
shAkya blo gros /
tshul khrims 'byung gnas /
lha chen po /
gzus rdo rje rgyal mtshan /
gtsang stod nas grags ston che chung gnyis /
gtsang smad nas 'gar 'gos yol gsum gnam gyi rdzing kha pa /
bang ston byang chub rgyal mtshan /
rdo gsum pa /
sna nam nyang mi /
mal shes rab sems dpa' /
dpon chos rgyal /
'gos stong btsan /
lha ba mi chen po /
sgro Ar+ya byang tshul /
khu seng+ge rgyal mtshan /
lha rje bsam gtan /
yol chos dbang mched gsum| zhang btsun yer pa ba sgom pa dang pa bla ma /
zhang btsun dri ma med pa /
ka ba shAkya dbang phyug /
sum pa mthu chen la sogs pa mtha' yas pa zhig byon /
khams nas /
@# / /
rnal 'byor pa chen po a mi byang chub rin chen /
dgon pa ba 'dzeng dbang phyug rgyal mtshan /
rnal 'byor pa shes rab rdo rje /
phyag dar ston pa /
byams pa blo gros dang sku mched lnga byon /
de rnams kyi nang nas mchog tu gyur pa /
dbus nas khu ston brtson 'grus g.yung drung /
rdog ston legs pa'i shes rab /
'brom ston rgyal 'byung gnas so / /
de la lo chen ni /
mnga' ris su sa pho rta la 'khrungs /
bcu gsum pa lcags rta la rab tu byung /
bstan pa phyi dar 'dir la rab byung snga shos su snang / /
rgyal po dar mas lcags mo bya la bstan pa bsnubs pa nas lo bdun cu song ba de yin /
de nas lo gsum pa chu bya la dbus gtsang du bstan pa byung bar bu ston rin po che bzhed kyang /
lo brgyad pa sa stag la bstan pa byung bar /
ston pa rin po che'i bstan rtsis las bshad do / /
lo chen 'dis nyer lnga lon dus jo bo 'khrungs /
dgu bcu rtsa brgyad pa shing mo lug la mkho' spyod du gshegs /
nag tsho lcags mo phag la gung thang du 'khrungs /
rang lo so gnyis pa la jo bo dang lhan du mnga' ris su phebs /
bod la bka' drin shin tu che zhing| sku tshe'ang ring shos shig bzhugs snang /
de'i thun mong ma yin pa'i sras /
rong pa lag dar grags pa de ni /
rang gi skye ba bcu gsum dran pa /
mngon par shes pa rgya chen po mnga' ba zhig ste /
bcom chung du lag sor dgon pa btab nas tshogs bsdus pas /
bka' gdams smad par grags /
de la bya 'dul brtson 'grus 'bar /
zhu len pa shes rab grags /
rog ching phu ba /
dge bshes rnam bar pa ste bzhis bka' gdams gsan pas /
lag sor ba'i bu bzhir grags /
rgya ra ston 'dzing bgrang na lnga'o / /
de bzhi re res mdzad pa'i bka' gdams kyi bstan rim yod cing /
lam gyi rim pa ni skye bu 'bring nas 'khrid do / /
khri mchog ni /
rang lo sum cu pa la jo bo dang mjal /
so lnga pa la dngos grub brnyes /
zhe gnyis pa la r+wa sgreng du gshegs /
ka ba sh+'+k+ya dbang phyug phyis lan pa spyil pu nas klung shod du phebs te /
a tan shel gyi brag phug tu gshegs| bang ston kyang klung shod du phebs nas gshegs /
rnal 'byor shes rab rdo rje gsang phu dang /
phyag dar ston pa khams su gshegs so / /
khu chen po ni /
nag @# / /
tsho dang dgung mnyam du 'gal byed ces pa /
lcags mo phag la yar klungs su 'khrungs /
rje mar pa dang grwa pa mngon shes gnyis 'khrung pa'i lnga lo yin /
re lnga pa shing yos la gshegs zhes deb sngon pa 'chad /
ston pa tshems ni /
khu sku tshe'i stod la gshegs par yang bshad pas dpyad do / /
rngog chen po ni /
yar 'brog tu sku 'khrungs te /
chu mo glang gi lo la /
ne'u thog gi dgon pa'i gzhi bting /
r+wa sgreng btab nas lo bcu bdun song ba de yin /
'khor lnga brgya tsam 'dus /
mthar mkha' spyod du gshegs so / /
de'i dpon sras blo ldan shes rab ni /
sa mo phag la 'khrungs /
rang lo bco brgyad pa la kha cher byon /
lo bcu bdun bzhugs /
slar bod du phebs nas /
'khor dpe 'grems rang yang khri phrag gsum tsam bsdus shing /
bka' gdams ky-i bstan rim bsdus pa tshigs bcad ma gcig mdzad /
nga gcig bzhes pa la blo bying mtshams su gshegs /
de la sras kyi thu bo bzhi yod pa'i nang nas /
gro lung pa blo gros 'byung gnas kyis /
kham lung pa la gtugs te bka' gdams gsan zhing /
bstan rim che chung gnyis mdzad| lam gyi rim pa ni bshes gnyen bsten tshul nas 'khrid do / /
bshes gnyen 'brom ston pa ni /
phug rings rtsa sgye mor khro mo'i lo zhes pa /
shing pho 'brug la sku 'khrungs /
dang por g.yung chos mgon la klog sbyong ba dang /
rgyal gyi zhang chen po la dge bsnyen zhus /
de nas rim gyis khams su byon te /
se btsun dbang phyug gzhon nu la yum don gsan zhing| paN+Di ta smr-i ti la'ang sgra mdo gsan /
de nas byang ngos brgyud de /
rang lo zhe gcig pa shing spre la jo bo dang pu rang su mjal ba nas bzung ste /
lo bcu gcig bsten nas| yon tan bum pa gang byor zhus /
dgung lo nga bzhi ba zhes pa /
me mo bya'i sa ga zla ba'i tshes gcig nas /
lha dang bla mas lung bstan pa'i gnas /
bka' gdams brgya rtsa brgyad kyi phyi mo /
chu mig brgya rtsa brgyad kyi mgo bo /
gangs can pa kun gyi spyi mchod /
dge bshes ston pa rang g-i g.yar dam /
jo bo lha cig gi gdan sa /
byang r+wa sgreng gi gtsug lag khang chen po'i rmang bting ba nas bzung ste /
dge btsun drug cu tsam gyi tshogs bsdus pa /
nub phyogs o rgyan bzhin grub thob tu khru phung nge bzhugs /
mthar dgung @# / /
lo drug cu bzhes pa'i chu mo yos kyi dbyar 'bring po'i tshes nyi shu la r+wa sgreng lteng gar sku gshegs /
de nas sa glang 'di yan la lo bzhi brgya dang re drug song /
r+wa sgreng btab nas lo bzhi brgya dang don gsum song /
de'i slob ma jo bo dang thun mong ba khams pa sku mched lnga la sogs pa mtha' yas shing thun mong ma y-in pa ni /
ldang lcam ston pa /
skyur gzhon nu 'od zer /
lhab mi shes rab g.yung drung /
ka pa rgya gar /
rug pa'i zhang chen po /
ban ka jo btsun /
kam yung pa /
yu nga ka cog pa /
yol rdzong rnal 'byor pa /
ton pa yon tan 'bar /
sgom pa rin chen bla ma /
a mes sman rgan /
dga' sgom ag tshom /
ston pa dbang phyug 'bar /
pha rgan ldong ston /
jo bo legs| kham pa lung pa chen po /
sku mched gsum la sogs pa mang du byon /
de la rnal 'byor pa chen po ni /
srin po'i lo zhes pa shing mo yos la sku 'khrungs /
bshes gnyen ston pa'i rjes su r+wa sgreng gi gdan sa lo bcu gnyis mdzad /
re bzhi pa sa pho rta la gshegs /
de la grwa pa sum brgya tsam 'dus pa'i gnas ngo mtshar ba ni /
stod lungs pa chen po /
lhab mi chen po /
dge bshes mngar /
rgya yon bdag sogs mang du byon /
rgya la rje sgam po pas gtugs /
'dis bka' gdams kyi bla ma gzhan yang mang du bsten pas /
bka' phyag gnyis 'dres su grags /
de ni sa mo lug la 'khrungs nas /
bdun cu rtsa lnga pa chu bya la gshegs /
'dis bstan rim thar pa'i rgyan mdzad pa'i lam gyi rim pa ni /
rnal 'byor pa chen po'i bzhed pa ltar rigs nas 'khrid do / /
dpal ldan dgon pa pa ni /
me'i lo zhes pa me pho 'brug la sku 'khrungs /
r+wa sgreng gdan sa lo lnga mdzad /
re bdun bzhes pa'i chu pho khyi'i sa ga'i nya la gshegs /
de'i rjes su po to bas r+wa sgreng gdan sa lo gcig gam gsum gyi lugs cig mdzad /
de nas bar stongs lo sum cu tsam byung rjes /
mtha' bzhis dbu mdzad lo shas mdzad /
'tshams shig nas /
rngog lo chen po la dgon pa phul bas zla re zla gnyis chos bar gnang ba byung /
de nas rim pa bzhin /
sha ra ba /
stabs ka pa /
zhang ston dar ma g.yung drung /
sgang thang dkar ba /
dgon 'od 'jo ba'o / /
'di nas dgon 'od gnyis su @# / /
gyes te /
deng sang gi bar gdan sa so so nas bsko ba yin no / /
dgon 'od 'jo ba'i rjes su byon pa'i gdan rabs ni /
rim pa bzhin du /
rgya yon tan gzhon nu /
gtsang pa shes rab 'od zer /
dar yul ba yon tan gzhon nu /
bur ston yon tan ye shes /
sna ra ba byang chub rdo rje /
char rje shAkya dbang phyug /
r+wa sgreng pa grags pa g.yung drung /
smra ston shes rab rin chen /
'dul 'dzin dkon mchog rgyal mtshan /
mkhan po dkon dar ba'i bar ro / /
stabs ka ba nas bzung ste phal cher 'od 'jo dang gdan sa sbrags par snang la /
'od 'jo'i gnas dam pa bcu gcig dang bcas pa glegs bam rin po cher lung bstan pa yang /
de la dar ma grags zhes pa /
spyan ras gz-igs kyi sprul pa zhig /
zab gzhung mang po thugs chud nas / /
gnas dang gang zag spel ba ni / /
rgyal b-I dben gnas lho nub tu /
sangs rgyas bstan pa 'byung tshul ni / /
mtha' khob bra ba rta ltar rgyug /
skyi bser rlung po mda' ltar tsha / /
gang na skye bo grong pas dben / /
dbyar dgun ston dpyid dus bzhi ru / /
mi rtag thun bzhir ston par byed / /
rgyang bltas re rul bzhin du skyo / /
nang na gzhal yas btsun pas gang / /
de 'dra'i chos grwa dam pa la / /
tha lam skye bo yid mi chags / /
zhes dang yang /
chos rgyal d+harma kirti y-is / /
chos kyi rgyal mtshan 'dzin par byed / /
de nas zhang zhes mkhas pa mchog /
ston pa gnyis pas 'gro ba 'dzin / /
chags pa mi mnga' blo mnga' ba / /
bla ma mchog gi rgyal sa skyong / /
gdung ba mi mnga' mtshan ldan pa / /
bshes gnyen mchog gis 'gro ba 'dzin / /
brtson ldan shAkya'i sras po mchog / /
khrims ldan mang po sdud par byed / /
g.yeng med chos kyi rgyal po mchog /
skyes bu gsum la rtag tu spyod / /
blo gros chen po mi pham pa / /
rgyal ba'i yum la 'jug par byed / /
dge bshes bstan pa'i khur 'dzin pa / /
ston pa mchog gis 'gro ba 'dzin / /
smra zhes skyes bu dam pa mchog /
sangs rgyas bstan pa sma med 'dzin / /
mdor nang yi srol 'dzin pa'i / /
bshes gnyen bcu gcig lhag par 'ong / /
zhes dang /
bdag gi gnas chen 'di la ni / /
ji srid bstan pa gnas kyi @# / /
bar| |bstan pa'i me ro brtan par byed / /
'di ni ji ltar rgud gyur kyang / /
re rul nyid du 'gro ba las / /
skye ba'i gnas khang ga la 'cha' / /
'di la'ang gzhan du zer zhig 'byung / /
sgom grwar ming btags thos pa bral / /
las med 'ba' zhig 'khrid par byed / /
'on kyang dang tshugs mi 'chor bar / /
chags med bsod snyoms rgyu bar byed / /
dman cha blangs te mthoM sa 'dzin / /
zhes 'byung ba ste tshig don 'byor pa gal che'o / /
dgon pa ba de grwa pa suM brgya dang suM cu tsaM 'dus pa'i nang nas /
sne'u zur pa ye shes 'bar /
ka ma pa shes rab 'od /
'ban tshul khrims rgyal ba /
zhang sna nam ston pa bzhi la dgon gyi bu bzhi zer /
gzhan yang kha rag sgom chung dbang phyug blo gros /
phyor phu ba smra ba'i seng ge /
mtha' bzhi dgon pa sogs byon /
sne'u zur pa ni /
spras su chu pho rta la 'khrungs /
jo bo bod du phebs lo yin /
tshogs pa stong tsam byung bar bshad /
lam gy-i rim pa ni dgon pa pa'i bzhed pa ltar /
'khor ba 'jug ldog nas 'khrid par mdzad /
don bdun bzhes pa'i khyi'i lo rta'i zla ba'i nyi shu dgu la gshegs /
'di yang glegs bam du lung bstan pa ni /
gzhan yang ri yi sne'u la / /
mi g.yo ba dang dbyer med cing / /
yi dam lha yi dngos grub brnyes / /
gdug rtsub dam pa 'dul byed pa / /
des na de nyid sne thur te / /
sprul pa du ma shar nub tu / /
des kyang dgon sde spel ba yin / /
zhes 'byung /
de la sras ya mtshan che ba sgyer chen po /
mnga' ris pa dge mdzes byang chub /
spyi bo lhas pa byang chub 'od /
jo stan nag po dar tshul /
gung pa lha rje /
lha 'bri sgang pa /
mal gro bkra shis sgang pa /
dum bu ri pa zla rgyal /
nyi phug pa /
thag ma ka ba dar seng sogs byon /
mnga' ris pa ni /
shing pho byi ba la 'khrungs /
brgyad cu rtsa bzhi la byas can dgon du gshegs /
'di la bskor chen pos gtuD nas /
yar klungs phyogs su bka' gdams dar /
spyi bo lhas pa la rje btsun sa paN gyis bka' gdams gsan zhing /
sa paN 'di ni chu pho stag la sa skyar 'khrungs /
dgung lo re gsum pa la gong du byon /
bdun cu pa lcags phag la sprul pa'i sder gshegs /
de nas lo nyis brgya dang bdun cu rtsa brgyad song /
zhang ka ma ba ni /
'phan yul lan @# / /
pa ma dar me mo bya la 'khrungs /
tshogs pa bdun brgya tsam bsdus /
dgung lo don lnga bzhes pa'i lcags mo phag gi rta'i zla ba'i nyer gcig la klungs shod ka mar gshegs /
de la sras lum pa ba dang /
de'i sras chu mig pa'o / /
khams lung pa shAkya yon tan ni /
shing mo glang la sku 'khrungs /
grwa pa brgyad brgya ri tsam tshogs pa blo sbyong thun brgyad mas bskyangs te /
dgu bcu rtsa gcig bzhes pa'i shing mo lug gi rta zla'i bcu bzhi la kham lung du gshegs /
po to ba r-in chen gsal ni /
spras kyi bra'o thang du rab byung zhes pa me mo yos la 'khrungs /
lo 'di la nA ro pa gshegs par mang po bzhed /
bshes gnyen ston pa lo hril po lnga bsten nas gzhung lugs rab 'byams la sbyangs te /
mkhar thog /
gzhung mkhan gdong /
stag lung /
sprags /
po to sogs su bzhugs nas thugs dam gnang bas dge bshes stag lung pa sogs su grags /
gdul bya rjes 'dzin lo nyer lnga mdzad pa'i lam rim sangs rgyas rjes dran nas sam /
bshes gnyen bsten tshul nas 'khrid par mdzad pa las bka' gdams pa zhes pa'i sgra chen po phyogs kun tu bsgrags te /
don dgu bzhes pa'i shing mo bya'i tshul zhugs zla ba'i nyer dgu la po tor gshegs /
de nas lo bzhi brgya dang nyi shu rtsa bzhi song /
'di yang glegs bam du lung bstan pa ni /
de nas rin chen gsal ba 'dis / /
brag gi skyibs shig bstan pa'i tshe / /
gzhung gi mkhan po yod ces grag /
gnas de gzhung mkhan gdong zhes grags / /
de nas stag ma'i lung pa bsten / /
de tshe phyogs nas slob m-I gzugs / /
chos par rlom c-ig der byung nas / /
chos nyan dgon pa blang cig zer / /
mkhyen mod thugs rjes ma chags byin / /
zhes dang /
de nas spras kyi nang du byon / /
ri chung nor bu lta bu zhig /
gdug pa'i rtse la thugs dam mdzad / /
de nas po to ba zhes grags / /
gnas der dam pa dpag med 'du / /
zhes 'byung /
slob ma'i gzugs chos bar rlom pa 'di kha cig stag lung chos rje la 'dod pa yod kyang /
khong bya 'chad kha ba'i grwa par 'dug pas dus mi 'grig go /
po to ba de la grwa pa nyis stong tsam tshogs pa'i @# / /
nang nas ngo mtshar ba la /
bka' babs kyi sras brgyad /
gtsang stod nas bya phag gnyis /
nyang stod nas lhag shes gnyis /
g.yag sde nas sog po ba /
gzang nas dru gu lung pa /
kha rag sgom chung /
gnas khang gi mgos /
nags stod mthar dga' /
lho stod pa /
nyang po ri kha pa /
jo stan ku shu ri pa /
grog pa brtson seng /
zu re ba mtha' bzhi /
gtsang pa mkhar so ba /
rgyal gyi ko de lung pa /
dar yul gyi g.yang ngos pa /
ye shes seng+ge /
sgro'i stag mgo ba /
rgyal gyi sgro lag pa /
rma yi 'brongs stod pa /
ban sde ba rin byang /
yag pa gnyan chung /
mal gro ba glan sgom /
glang bya rab pa /
'be mon bu chung pa /
yar klungs nas bskor che chung gnyis /
sol nag thang po che pa /
dgon mer ba /
g.yu gro'i zhang chen po /
la mo'i dge sbyong chen po /
mdo lung pa /
zhar dgon pa gong 'og gnyis /
sgyu sbyang dbang seng /
byar pa rin gzhon /
stod lungs pa dbang phyug grags la sogs pa mang du byon /
bka' babs kyi sras brgyad ni /
tshul khrims kyi bka' babs pho brang ldings pa gzhon nu 'od /
mchod pa'i bka' babs brag dkar stag rtse ba /
lam rim gyi bka' babs snang dre'u lhas pa ye shes rgyal mtshan| lta ba'i bak babs ram sdings mo pa 'byung gnas rdo rje /
mos gus kyi bka' babs gnyal pa chos 'bar /
rtsod pa'i bka' babs dol pa dmar zhur shes rab rgya mtsho /
gzhung bshad kyi bka' babs zhang sha ra ba yon tan grags /
byang chub thugs kyi bka' babs glang ri thang pa rdo rje seng ge rnams so / /
de la pho brang sdings pa ni /
grab tu 'khrungs /
grwa pa sum brgya lhag tsam bsdus /
po to ba'i gsung las dpe chos dang por bsdebs /
drug cu rtsa lnga bzhes pa'i dpyid zla 'bring po'i nyi shu lnga la gnas gsar du gshegs /
brag dkar ba ni /
spre'u'i lo la 'khrungs /
dpe chos snga ma'i steng du po to ba la rang gis thos pa rnams bsnan te shin tu rgyas pa zhig bsdebs /
grwa pa sum brgya cam bsdus /
brgyad cu bzhes pa'i yos lo'i dgun zla tha chung gi nyi shu gnyis la gshegs /
de'i sras slob dpon 'phan yul bar grags pa byang chub snang ba la /
@# / /
spyil sgom rdzong pa shes rab rdo rjes dpe chos gsan te /
pho brang sding pa las rgyas /
brag dkar ba las bsdus pa'i dpe chos 'bring zhig bsdebs pa la rin chen dpungs par grags so / /
dge bshes dol pa ni /
rngog lo dang dgung mnyam du sa mo phag la dol du sku 'khrungs /
jo bo gshegs nas lo lnga song ba de yin /
nyi shu pa la 'on du dge bshes bshen la mkhan po zhus nas bsnyen rdzogs mdzad /
dmar po rir khyung po grags se la dbu tshad bslabs pas rtsod pa bzang ba'i snyan pa thob /
rgya 'dul dbang phyug tshul khrims la 'dul ba gnas nas /
zhar chos pa'ang mdzad /
nyer drug gi steng rgyal gyi sgro lag dgon par po to ba dang mjal ba nas bzung ste /
lo nyer gnyis bsten /
phyis dol du bebs pa na /
bshes gnyen pa'i gsung las be'u bum sngon po sdebs /
dol mdar yang gad ces pa'i dgon btab nas grwa pa stong tsam bsdus te /
mthar don gsum bzhes pa'i lcags mo phag gi rgyal zla'i tshes bdun la yang gang du gshegs /
de nas lo sum brgya dang dgu bcu rtsa dgu song /
de la sras lha 'bri sgang pa /
don stengs pa chen po /
phag mo grub sogs mtha' yas pa byon /
dgung lo nyi shu na bsnyen par rdzogs pa soD 'di kho na sngon gyi yig rnying las 'byung gi /
deng sang kha cig rgan zhugs shig po to ba la dad pa skyes nas phyag phyir bsdad ces pa'i gtam rgyud ni ri bong gi cal lta bu yin la| chos 'byung 'ga' zhig tu zhogs ya gad btab par bshad pa yang /
ya gad dang yang gad nor bas nongs /
sras lha 'bri sgang pas be'u bum la 'grel pa mjed pa yang dar rgyas che'o / /
glang ri thang pa ni /
shing pho rta la 'khrungs /
jo bo gshegs pa'i lo de yin /
rtag tu 'khor ba'i nyes dmigs bsam pa dang /
byang chub kyi sems la thugs dam mthil du mdzad pas sku'i rnam pa'ang 'gyur nas glang ri thang pa ngom nag pa zhes grags te /
gangs can pa kun gyi rna ba'i rgyan zhig byung /
zhal nas kyang /
kho bos ji tsam pa'i mdo bstan bcos shig bltas pa yin te /
jo bo sems can pa'i sdug bsngal rang gis len pa dang /
rang gi bde dge jo @# / /
bo sems can pa la phar 'bul ba las mgo gsungs skad /
glang thang dgon pa btab ste /
bdun cu bzhes pa'i chu mo yos kyi dpyid zla tha chungs ga'i nyer bdun la glang thang du gshegs /
dge bshes ston pa gshegs nas drug cu skor gcig song ba de yin /
de nas lo bzhi brgya dang drug song /
'dis gtso bor blo sbyong tshigs brgyad mas smin par byas pa'i grwa pa gnyis stong tsam 'dus pa'i nang nas grags che ba la /
yar klungs kyi lcags zhing ba /
lung mo ba mdo sde /
zhang btsun gnyan| mgar zhang zhung pa /
khyung po rnal 'byor /
sha'o sgang pa /
g.yag 'dul 'dzin /
mthang pa /
nye mal ba /
glang thang zhang la sogs pa mang du byon zhing /
gdan sa ni phyi ma 'dis mdzad /
'di yang bzhugs gnas slob ma dang bcas pa lung bstan pa ni /
da ni rin chen gsal mdzad pas /
thugs rje chen por byin brlabs pa'i| |rdo rje seng ge glang ma'i ri / /
'dabs kyi thang sman dgram pa la / /
thugs rjes dgon pa rab bzhengs nas / /
byang chub sems dpa' dpag med sdud / /
de yis mdo sder smra ba dang / /
zhang zhes mdung gi phur bzhugs dang / /
gzhan yang sha bo pa zhes pa / /
brtse ba'i brtse mchog snying rje can / /
dam pa'ang dgon bur bcas te 'byung / /
zhes 'byung / /
gleng thang zhang 'di la phag mo gru pas gtugs shing /
rnal 'byor shes rdor sogs bka' gdams kyi dam pa gzhan yang bsten pas /
bka' phyag gnyis 'dras su snang zhing /
bstan rim zhig kyang mdzad /
'di ni lcags pho stag la mdo khams su 'khrungs /
phag mo gru'i gdan sa btab ste /
re gcig pa lcags stag la gshegs /
de la grwa pa brgyad brgya tsam tshogs pa'i nang nas /
'jig rten mgon po /
stag lung rin po che /
gling ras pa /
spar phu pa rnams la sras kyi thu bor grags /
'jig rten mgon po ni /
chu mo phag la mdo khams su 'khrungs /
gzho stod dpal gyi 'bri khung btab /
'khor lnga khri lnga stong bsdus te /
don lnga pa me glang la gshegs /
'dis skyo rin po che dang /
glang lung pa la bka' gdams gsan zhing /
stag lung chos rjes kyang /
chad kha pa la bka' gdams gsan 'dug pas /
nges par bka' phyag gnyis @# / /
'dres yin no / /
shar ba pa ni lcags pho khyi la sku 'khrungs /
bco brgyad lon tshe po to ba dang mjal /
lo bco brgyad bsten /
gdul bya rjes 'dzin lo sum cu rtsa drug mdzad pa'i lam rim dal 'byor rnyed dka' nas 'khrid /
don gnyis bzhes pa'i lcags mo bya'i nyer drug la pe yi tshe ba lung du gshegs /
de nas lo suM brgya dang brgyad cu rtsa brgyad song /
'di yang gnas dang bcas pa lung bstan pa ni /
yon tan grags pas zab gzhung rnams / /
rdzogs par mdzad nas dar yul mdor / /
dag snang gang shar dgon pa btab / /
de nas shar ba pa zhes grags / /
zhes 'byung /
shar ba pa de la grwa pa sum stong tsam tshogs pa'i nang nas /
ngo mtshar ba la /
bka' babs kyi sras bzhi /
ldan gyi ban chen skyes bu /
pradz+nya dzwa la /
nags shod dpe ston /
bya grags pa seng ge /
'jing pa sgye lung pa /
las stod pa dbang phyug grags| nyang smad kyi rtsed pa /
shangs kyi sgyu bug pa /
gtsang sdi myos pa /
khu le'i kha mo ze ston /
nyang stod pa 'be dkar /
nyang ro ba /
nyang stod kyi jo sras /
shar pa blo gros grags /
gtsang pa rgya ston /
bo dong bzhad chos /
gnyal pa dge 'dun skyabs /
nyang po g.yor ston /
gnyal gyi gnyos ston /
gnyan pa dar rin /
jo sras kong po /
lho pa dar ma grags /
sol thang pa myang /
nags mo'i spa 'dul /
zhoD pa tshul she /
zhar sgom pa phyi ma /
yung pa skyos ston /
stong lung mon gra pa /
lho pa dar ston /
rgyal pa byang grags la sogs pa mang du byon /
bka' babs kyi sras bzhi ni /
longs spyod kyi bka' babs zho yi rnal 'byor pa shes rab rdo rje /
phrin las kyi bka' babs stabs ka ba dar ma grags /
rnam thar gyi bka' babs gtum ston blo gros grags /
byang chub thugs kyi bka' babs bya 'chad kha ba ye shes rnams so / /
de la rnal 'byor shes rab rdo rje ni /
bshes gnyen pa gshegs pa'i rjes su shar bar bzhugs nas chos gsungs pas /
shar ba pa phyi mar grags /
'di la karma pa dus gsuM mkhyen pas kyang chos gsan /
dus gsum mkhyen pa ni /
chu mo sbrul la spo 'bor sgang du 'khrungs /
pa to ba gshegs nas lo brgyad song zhing khong gi sku'i skye bar yang byed /
@# / /
karma dang mtshur phu la sogs pa'i dgon gnas btab ste /
gya bzhi bzhes pa'i me pho 'brug la gshegs /
phag mo gru pa gshegs nas lo nyer drug song ba de yin /
de nas lo sum brgya dang sum rtsa gsum song /
stabs ka ba ni /
chu mo lug la klungs shod du 'khrungs /
shar ba pa 'khrungs nas lo sum cu rtsa bzhi song ba de yin /
'od 'jo chos kyi sgang /
khra phu longs spyod kyi sgang /
stabs ka grwa pa'i sgang ste /
sgang gsum bzung nas bstan pa bskyangs /
don gnyis bzhes pa'i shing pho rta'i dbyar 'bring gi tshes bzhis stabs kar gshegs /
jo bo gshegs nas drug cu skor gnyis song ba de yin /
de nas lo sum brgya dang lnga bcu rtsa lnga song /
'od 'jo'i gnas dang gang zag lung ji ltar bstan pa brjod zin /
khra phu dang stabs ka lung bstan pa ni /
de nas grwa tshogs du ma dang /
bcas te yung ba'i nang du byon / /
de nas ri yi sgang zhig la / /
sprul ba'i khye'u du ma zhig /
yul pa'i phyugs ma skyong bzhin gda' / /
d+harma kirtis 'di skad du / /
lung pa 'di la ji skad zer / /
'di la yul ba zhes byar grags / /
de bzang nyon mongs nad 'joms yin / /
'di la sgos ming ji skad zer / /
lan du khra zhes bya bar grags / /
de bzang shin tu dpa' bar mchis / /
sgos su phu 'di ci zhes smra / /
lan du khra yi phu ces grags / /
de bzang rub la btsan par 'ong / /
de nas rdzing zhig mchis pa'i sar / /
rten 'brel bzang zhes gzims khang brtsigs / /
phyogs rnams spyil bu du mas bskor /
zhes dang /
de nas dar gyi nang du byon / /
thang chen gser gyi maN+Dal 'dra / /
mdzes pa'i steng du phyags pheb ste / /
zhes pa nas /
grwa pa kun nas 'di skad du /
de ring thang 'di nyams dga' bas / /
dgon pa stabs kar thob la yod / /
d+harma kirti mnyes gyur nas / /
de bzhin mdzod la spyil bu brtsigs / /
zhes 'byung /
stabs ka ba de la grwa pa drug brgya lhag tsam 'dus pa'i nang nas / /
sgang thang dkar ba rdo rje rin chen / /
gur ba tshul khrimS rdo rje /
stabs ka'i rnal 'byor nam rin /
khra phu 'dul 'dzin te /
thugs sras bzhi dang| gzhan yang /
zhang ston dar mi g.yung drung /
zhang bcom thang pa /
zhang khang mo che ba /
zhang sho mar ra pa rnams la stabs ka ba'i zhang bzhi zer /
gtum ston ni /
me @# / /
pho khyi la shab tu sku 'khrungs /
shar ba pa 'das nas lo skor lon pa'i chu mo bya la dpal snar thang btab nas /
gdan sa lo bcu bzhi mdzad pa'i rjes su /
rngos ston shes rab grags gdan sar bton te /
khong rang las stod byang gi chos lung du byon nas /
re gcig la sku gshegs pas chos lung sku gshegs su grags| rngos ston gyi rje su /
gdan sa rim par byon pa ni /
zhang btsun rdo rje 'od /
gro mo bdud rtsi grags /
zhang ston chos kyi bla ma /
sangs rgyas sgom pa seng ge skyabs| |mchims nam mkha' grags /
skyo ston smon lam tshul khrims /
mkhan chen nyi ma rgyal mtshan /
'dul 'dzin grags pa brtson 'grus /
mkhan po graD shi| mchims blo bzang grags pa /
mkhan chen kun dga' rgyal mtshan /
mkhan po grub pa shes rab /
mkhan chen bsod nams mchog grub la sogs pa rim par byon /
gdan sa pa de rnams kyi nang nas /
drug pa sangs rgyas sgom pa seng ge skyabs kyis dben gnas byang chub chen po'i pho brang btab /
de yang snar thang gi gnas dang /
gang zag lung bstan pa ni /
de nas nub phyogs mtha' 'khob tu /
shar ba ci 'dra rtsa chu dang / /
shing dang grong pa dag gis dben / /
skya bo rgya chen zhag med cig |snum zhing skal bzang du ma sdud / /
grags dang grags dang yang grags dang / /
blo gros shes rab gzhan du gsol / /
gzhan yang grags pa'i mtshan rab can / /
mang po 'gro ba'i bde bskyed bskrun / /
zhes dang /
chos dge ba bcu yis khyad 'phags pa'i / /
gling phun sum tshogs pa 'dzam bu'i gling / /
sgos nyang shab sa yi ste ba 'dzin / /
sa de yi nang nas khyad 'phags pa / /
mtho bkra shis brtan pa lhun po'i 'dabs / /
nor padma rA ga lta bur bdun / /
dpal chos kyi thang zhes grags pa 'byung / /
zhes dang /
da ni bshes gnyen dam pa mchog /
gsum gsum dam pa mchog tu 'gyur / /
yon tan tshad ldan grags pa'i rgyal / /
blo gros rgyal mtshan mtshungs pa med / /
shes rab mtshan ldan kun la mkhas / /
rdo rje-I mtshan ldan mi nub 'dzin / /
bdud rtsi'i mtshan can dpal mnga' ba / /
chos kyi bla ma chos kyi rje / /
seng+ge lta bur mi skrag @# / /
pa'i| |thugs rje chen pos 'gro ba 'dzin / /
nam mkha' lta bur kun khyab pa'i / /
kun mkhyen gnyis pa'i 'gro ba 'dzin / /
smon lam dag cing tshul khrims ldan / /
rdo rje 'dzin pa mchog tu 'byung / /
tsha zer dpal ldan mtshan mnga' zhing /
gsum phrag tha mar 'gro ba 'dzin / /
rtsod dus dgu yi tha ma la / /
bsod nams mchog gi mtshan ldan pa / /
bstan pa'i me rogso bar byed / /
ces 'byung tsha zer dpal ldan mtshan mnga' zhing / /
zhes gsungs pa'i mkhas chen nyi ma rgyal mtshan yan chad go sla la /
bsod nams mchog gi mtshan ldan la kha cig /
'dul 'dzin grags pa brtson 'grus la longs spyod chen po byung bas /
de'i sgo nas bsnyad pa yin /
zhes zer mod kyang /
bar gyi gdan rabs lnga dor nas mkhan chen bsod nams mchog grub pa'i lung bstan du mkhan po grub pa shes rab bzhed pa ltar bya'o / /
yang dpon gnas byang chen gang zag dang bcas pa lung bstan pa ni /
gnas de nas byang ri lhun po la / /
chos dge ba'i 'od zer rab 'phros pas / /
gnas g.yeng med bsam gtan 'phel ba'i gnas| |de byang chub gnas zhes grags pa yin / /
kyai de yang rgyal ba'i gnas chen yin / /
zhes dang /
gangs ri lhun po brtan pa'i rtser / /
byang chub gnas shes grags pa'i sar / /
bdag gi byin rlabs seng+ge'i sgra / /
sku gdung dam pa der gnas te / /
thugs rje'i 'od zer phyogs bcur 'phro / /
dad ldan brgya phrag du ma sdud / /
shugs ring 'don zhing mchi ma 'byin / /
de ni rdo rje'i gdan dang mtshungs / /
gang nas bltas kyang lhang nger gsal / /
bdag gis sprul pa dam pa zhig /
res 'ga' dge slong nyid du ston / /
des ni gnas de skyong bar byed / /
res 'ga' byis pa'i gzugs su 'ong / /
res 'ga' dbul phongs sprang po'i gzugs / /
res 'ga' byol song bya khyi'i gzugs / /
res 'ga' gsol 'debs dbyangs kyi gzugs / /
res 'ga' yig 'bru gzungs kyi gzugs / /
grags pa can ni dge slong ngo / /
bstan gnas bar du yang yang 'ong / /
zhes 'byung /
de yang seng ge'i sgra zhes pa byang chen 'debs pa po sangs rgyas sgom pa'i mtshan la seng ge skyabs zer ba de la dgongs pa dang /
grags pa can ni dge slong ngo / /
zhes pa yang @# / /
gnas der bshes gnyen ston pa'i sprul pa brgyud mar 'byung ba rnams kyi nang nas dge slong gi rten bzung ba'i tshe gzhan la cung zad grags te mchod gnas byed pa 'ong zhes pa'i don yin gyi /
gzhan du 'chad pa ni rgyus chungs pa'i skyon te /
dpal snar thang btab nas deng sang gi sa mo glang yan la lo sum brgya bdun cu rtsa bdun /
gtum ston gshegs nas sum brgya dang drug cu rtsa gsum /
jo bo gshegs nas snar thang btab pa'i bar la lo dgu bcu rtsa dgu song ba yin no /
zhes shes par bya'o / /
'chad kha ba ni /
lcags mo sprul la lo der sku 'khrungs /
rang lo sum cu pa la shar ba pa dang mjal lo dgu hril po brten /
spyir bya yul ba sogs bla ma lnga bcu rtsa brgyad la mdo sngags kyi chos mang du gsan zhing /
bdag pas gzhan gces pa'i byang chub kyi sems rin po che'i bka' babs /
'chad kha rnying ma btab ste /
don lnga bzhes pa'i shing mo lug gi mgo zla'i tshes lnga la mal gro'i mtha' phur gshegs /
stabs ka ba gshegs pa'i phyi lo de yin /
de nas lo sum brgya dang lnga bcu rtsa bzhis song /
'di yang glegs bam du /
bod kyi byang chub sems dpa' zhig gis yul mal gro'i nang du byon te /
'chad pa chen po zhig gi steng du blo sbyong bsgom zhing /
zhes gsungs pa rnams kyis lung bstan /
'chad kha ba de la gra pa brgyad brgya tsam 'dus pa'i nang nas /
ngo mtshar che ba la se spyil pu ba chos kyi rgyal mtshan /
rong po byang chub sems dpa' /
kha ru'i sangs rgyas gan pa da re /
gro sa'i rnal 'byor byang seng /
ran tsha rab kyi rnal 'byor byang ye /
rgya spang sa thang pa nyi ma dbang phyug sogs byon /
se spyil ni /
gnyal stod dar ma sgang du lcags mo glang la 'khrungs /
'chad kha ba 'khrungs nas lo nyi shu rtsa gcig song ba de yin /
'chad kha gsar ma dang /
spyil bu btab nas gdul bya'i don mtha' yas pa mdzad cing /
jo bo se btsun gyi sku'i skye bar yang grags /
re dgu bzhes pa sa mo bya'i dbyar zla ra ba'i tshes bcu gsum la spyil pur gshegs /
de la sras lha lung gi dbang phyug 'od zer bla ma /
lha dge 'dun sgang pa /
nyan lha sdings pa sogs kyi thog drangs pa'i sum brgya tsam 'dus /
lha lung ni sa pho stag la sku 'khrungs /
don @# / /
lnga pa chu pho 'brug gi cho 'phrul zla ba'i bco lnga la gshegs /
de'i dbon sras lha 'gro ba'i mgon po dbang phyug 'od zer ni /
me pho rta la 'khrungs /
don bzhi pa sa mo lu gi lo lo spyil pur gshegs /
de nas rim pa bzhin lha brag kha ba /
lha zur khang pa /
lha blo gros 'od /
lha rin chen seng+ge /
lha bsod naMs lhun grub /
lha bsod rgyal ba /
lha shAkya ba /
lha dpal ldan bzang po /
lha snyan graD pa /
lha pa shes gnyen bzang po /
lha bsod naMs rgyal mtshan /
lha chos rgyal dpal bzang /
lha ngag dbang rgyal mtshan te /
yar klungs jo bo'i gdung brgyud kyis 'dzin pa'o / /
spyil pu'i gnas 'di yang gleD bam du /
nga'i r+wa sgreng 'dra bar /
g.ya'i 'od zer /
nags kyi 'od zer /
spang gi 'od zer /
chu'i 'od zer /
thang gi 'od zer /
bkra shis ba /
lha bya sding ba'i mgul /
lung sul du ma'i mdo'i steng /
bya dang ri dwags bag phebs par brgyu ba /
zhes lung bstan cing /
gdan sar lha na rim byon pa lung bstan pa yang /
der ni lha chen /
lha btsun lha /
lha'i lha /
lha'i zhing phun sum tshogs par byed pa'o / /
zhes 'byung /
lha de rnams ni /
byang chub kyi sems rin po che la thuD dam gyi mthil du mdzad pas /
'das rtags su drung dkar g.yas su 'khyil ba byon pa sha stag ste /
mu tig gi phreng ba sgrigs pa bzhin spyil pu'i rten gra la na bzhugs yod do / /
lha brag kha gzur khang pa /
blo gros 'od gsum gyis ni /
sbas pa ston gzhon la chos gsan /
sbas pa yang /
glegs bam rin po cher lung bstan pa'i skyes bu zhig ste /
gdung rabs kyis deng sang gi bar du yang mkhan rgyud 'dzin pa yin no / /
lha 'gro mgon la zangs chen pa dar ma bsod nams kyis bka' gdams gsan /
de la mtsho sna pa shes rab bzang po /
rtse dkar ba /
dar ma sgang pa /
byar khang pa ste bzhis bka' gdams gsan pa la zang chen pa'i bu bzhir grags /
mtsho sna pa la mon gra ba tshul khrims bkris dang /
de la mkhan chen chos skyabs bzang pos bka' gdams gsan /
'chad spyil gyi bka' rgyud la blo sbyong gi bka' babs pas /
de'i bla ma brgyud pa byung tshul bshad na /
nyan lha sdings pa yan chad sngar bshad pas shes shing /
de nas rim pa ltar /
lha sdings dbon /
mkhan po yon tan dpal /
mkhan po bde ba dpal /
mkhan po dka' bzhi pa /
mkhan po bsod grags pa /
mkhan @# / /
po bsod bzang pa /
rgyal sras thogs med pa /
rje btsun red mda' pa /
rje rin po che /
hor ston nam mkha' dpal /
rje dge 'dun grub /
'dul 'dzin blo gros sbas pa /
slob dpon rin po che kun dga' rgyal mtshan pa'i bar ro / /
hor ston pa dang /
rje dge 'dun grub gnyis kyis /
lha bsod nams lhun grub pal 'ang gsan zhing /
hor ston pas yig cha khyad par du 'phags pa zhig kyang mdzad /
yang rgyal sras pa la /
bu ston rin po ches gsan pa dang /
tshul khrims dpal bas gsan pa ste brgyud pa mang du gyes /
phyi ma 'di la byang sems gzhon nu rgyal mchog pas gsan nas yig cha'ang mdzad /
rgyal sras pa ni shing mo luD la sku 'khrungs /
bu ston rin po ches 'khrungs nas lo drug song ba de yin /
zab chos sna tshogs zhus pa'i yongs 'dzin bcu phrag gcig /
dag snang rgya chen 'byongs pa'i bshes gnyen bcu phrag gcig /
'gran zla med pa'i rin chen rnam gnyis sogs bsten nas gsan pa mdzad cing thugs nyams su bzhes pas /
rgyal sras ba zhes skye 'gro yongs kyi rna ba'i rgyan du gyur /
dgung lo re bdun bzhes pa'i tshe /
gong ma ta'i sis yar klungs su spyan drangs nas chos 'khor bskor /
don lnga pas mo bya la dngul chu'i chos rdzong du gshegs /
de la sras 'jam dbyangs don yod rgyal mtshan /
gu shrI kun dga' legs pa'i rgyal mtshan /
dpal ldan bla ma dam pa /
sgra sgyur byang rtse mkhan btsun dkon mchog rgyal mtshan /
'gro mgon ye shes dpal /
rgya ma pa yon tan 'od /
bla ma tshul khrims dpal ba /
rje btsun red mda' ba /
nyan po ba /
dpal rin /
shangs pa kun mkhyen 'jam dbyangs rin rgyal ba /
tshal min rin po che bsod bzang pa sogs mkhas grub mtha' yas pa byon /
bu ston rin po che ni /
lcags pho stag la sku 'khrungs /
phag mo gru pa gshegs nas lo brgya dang brgyad cu dang /
sa bon gshegs nas sum cu rtsa dgu song ba de yin /
steng pa lo ts+tsha ba dang /
kun mkhyen 'phags 'od sogs bsten nas mdo sngags la mkhas par sbyangs pas /
bstan pa rin po che'i bdag por mnga' gsol te /
spyir mdo sngags kyi bstan bcos mang po dang /
bye brag tu chos 'byung gsung rab rin po che'i mdzod sogs rtsom pa mang @# / /
du mdzad pas bka' drin mchog tu che /
mthar don lnga bzhes pa shing pho 'brug la zha lur sku gshegs /
de nas lo brgya dang drug cu rtsa lnga song de la sras sgra tshad pa rin ni rnam rgyal /
bla ma chos dpal ba /
dpal ldan bla ma dam pa /
khyung po lhas pa sogs mang du byon /
re mda' ba ni /
sa mo glang la gtsang du sku 'khrungs /
rgyal sras pa 'khrungs /
rgyal sras pa 'khrungs nas lo lnga bcu rtsa lnga song ba de yin /
dang por yongs 'dzin ji tsam bsten pa ni /
nyid kyi zhal nas /
skye dgu'i gtsug rgyan chos rje bsod rgyal dang / /
rgyal ba'i sras po thogs med bzang po dpal / /
ma ti paN chen paN chen byang rtse dang / /
mkhas pa'i dbang po nya dbon kun dga' sogs| |bka' drin can gyi bla ma bcu phrag gcig /
yun ring 'bad de gus pa'i gtsug gis bsten / /
ces gsungs /
gsan pa ji ltar mdzad pa ni / /
rtsa 'jug bzhi gsum theg chen rgyud bla dang / /
chos mngon mdzod dang dpal ldan 'dus pa sogs / /
gzhan yang bod du 'gyur ba'i bstan bcos 'ga' / /
mdo dang sbyar ba'i 'grel pa phal cher bltas| |zhes gsungs /
sras ji tsam thon pa ni /
kun mkhyen sher 'od blo bzang grags pa sogs / /
rab 'byams shes pa'i bshes gnyen dam pa bdun / /
dka' bcu leT par smra ba bcu phrag gcig /
phar tshad shes pa'i grwa pa brgya phrag brgal / /
zhes gsungs /
thugs nyams su ji ltar bzhes pa ni /
chos kun stong par rtogs pa'i shes rab dang| |'gro drug pha mar shes pa'i snying rje gnyis / /
res 'ga' res 'jog res 'ga' zung 'brel bsgoms / /
'on kyang snyoms las le lo'i dbang du thal /
zhes gsungs /
mthar re bzhi pa chu pho 'brug la gangs bu ler sku gshegs /
dge ldan btab nas lo bzhi song ba de yin /
jo bo bka' gdams pa rnams 'phags pa'i gnas brtan bcu drug chos skyong ba'i lha nyid du mdzad pas /
de'i 'dra 'bag gi byung tshul ni /
rgyu nag gi rgyal po 'jam dbyangs kyi sprul pa zhig gis blon po dbang hA shang pho nyar mngags te| dbyar gnas la spyan drangs /
dgag dbye gro la nas rang gnas so sor gshegs rjes /
'dra 'bag bcu drug bzhengs pa'i dpe /
klu mes 'brom chung gis rgya nag tu @# / /
tal te byon nas /
ras bris su byas pa yer par gdan drangs pa la brten nas 'phel /
bla ma brgyud pa'i dbang du byas na /
jo bo /
sems tsam paN chung /
rngog byang chub 'byung gnas /
po to ba /
shar ba pa /
rgya bug pa can pa /
zhang dgu tshigs pa /
gzhu pa rag ston /
sangs rgyas sgom pa /
mchis nam mkha' grags /
skyo ston pa /
rgyang ro byang 'bum /
mchims blo bzang grags /
mkhan po kun rgyal /
mkhan po grub pa shes rab /
mkhan po bsod nams mchog grub ste /
snar thang du dar zhing /
mchims nam mkha' grags kyis sgrub yig rgyas pa zhig dang /
mchims blo bzang gis bsdus pa zhig mdzad snang ngo / /
phu chung ba ni rgyal gyi skyi ra rdzing khar lcags mo lug la sku 'khrungs /
bshes gnyen ston pa lo bcu gcig brten cing /
lam rim rten 'brel bcu gnyis kyi 'khor tshul bstan pa nas 'khrid /
don drug pa me pho khyi la rgyal gyi do bo dgon du sku gshegs /
po to ba gshegs pa'i phyi lo de yin /
chos 'byung 'ga' zhig tu phu chung du gshegs par bshad pa ni /
be'u bum sngon por /
do bor sku yal zhal nas 'di skad /
ces 'byung ba ma mthong bar zad do / /
de la sras rnam grol don gnyer nyi shu tsam 'dus pa'i nang nas /
ngo mtshar che ba| sdings pa shes rab rgya mtsho /
zhogs kyi kar ma brag pa / /
sha bo sgang pa padma byang chub /
'ban sgom la sogs pa byon /
sha bo sgang pa ni me mo lug la rgyal du sku 'khrungs /
glang ri thang pa 'khrungs nas lo bcu gsum song ba de yin /
sha bo sgang btab nas grwa pa stong phrag tu tshang ba bsdus pa la blo sbyong dang chos bzhi'i gdams pas smin par mdzad de /
re lnga bzhes pa'i lcags mo phag gi dbyar ra'i tshes bcu dgu la sha bo sgang du gshegs /
de nas lo sum brgya dang dgu cu rtsa brgyad song /
'o na sha bo sgang pa'i blo sbyong dang chos bzhi po ji ltar yin zhe na /
be'u bum khra bo zhes grags pa gtso bor gling ri thang pa dang /
sha bo sgang pa rang gi gdams pa bsres pa zhig mchis pa 'di sha bo sgang pa'i blo sbyong dang /
'di la dgongs nas sangs dbon ston gyis /
sha bo sgang ba'i blo sbyong yang lam gyi rim pa'i le lag yin /
zhes gsungs pa yin no /
zhes @# / /
bdag gi bla ma anan+ta bzhed /
chos bzhi ni /
chang nyon mongs pa'i rtsa ba yin pas shi yang ma 'thung /
bud med nyon mongs pa'i rtse ba yin pas mig ma blta /
'dzin chags nyon mongs pa'i rtsa ba yin pas gsogs 'jog ma byed /
'gro 'dug nyon mongs pa'i rtsa ba yin pas rgyu 'grul ma mang /
zhes pa bzhi'o / /
'ban sgom 'di yang /
tshe 'di blos btang pa'i skyes bu dam pa zhig ste /
nyin re bzhin dge ba'i blo skyes pa na rde'u dkar po re dang /
mi dge ba'i blo skyes pa na rde'u nag po re 'jog /
dgongs khar de gnyis saur bgrangs pa'i tshe dkar po mang ba na /
bdag nyid la bsngags pa brjod cing /
nag po mang ba na bdag nyid la mngan bgrang ba yin skad /
rgyal du 'bre ko de lung gi dgon par bzhugs nas thugs dam mdzad pas ko de lung pa zhes grags so /
sku mched gsum gyi nang nas /
phu chung ba nyid la sbas chos glegs bam r-in po'i bka' babs par bshad /
glegs bam 'di la yang chos tshan lnga bcu rtsa bzhi ste /
ston pa pa rin pa ches logs su nan gyi bstan pa'i bka' rgya /
rang rgyud la skul ma 'debs pa dad pa'i ljon shing /
lo rgyus ngo mtshar rmad du byung ba'i dpal 'byor /
brung 'jug nyi ma'i theg le ste chos tshan bzhi /
bla ma rnams la phyag 'tshal lo / /
zhes pa nas /
gcig bur 'dug tshe sems la brtag /
ces pa'i bar le'u nyi shu rtsa gsum bsdus nas gsungs pa'i steng du bka' brgya /
ma 'ongs lung bstan /
'chi med rdo rje'i glu gsum bsnan pas pha chos nyi shu rtsa drug /
the tshom thams cad spang bya zh-ing /
zhes pa las 'phros te /
rngog chos nyi shu dang /
khu chos gnyis te /
bu chos nyi shu rtsa gnyis /
kha skong le'u /
rgyal ba yab sras kyi bkod pa phun suM sogs pa'i gter rnams so / /
de yang dang po bzhi sbyor ba'i chos tshan dang /
tha ma phyis snar thang du bris par snang bas /
glegs bam dngos gzhi la ni /
chos tshan bzhi bcu rtsa dgu'o / /
pha chos bu chos zhes pa yang pha ston pa rin po ches jo bo la zhus pa'i chos tshan la pha chos dang /
bu khu rdog gnyis kyis jo bo la zhus pa'i chos tshan la bu chos zhes bya ste zhu ba @# / /
po'i ngos nas phye ba'o / /
gal te rngog chen po bshes gnyen ston pa'i sras yin yang /
khu nyid ston pa'i sras ma yin pas /
ji skad bshad pa'i pha chos bu chos kyi 'jog mtshams mi 'thad do snyam na /
rnam thar thun mong ba ltar na de ltar yin yang /
thun mong ma yin pa ltar na khu chen pos nga rgyal gyi ri bsnyil te /
ston pa rin po che'i zhabs la gtugs par khu dang dag snang 'brel pa'i tshoms las gsal lo / /
bla ma brgyud pa'i dbang du byas na /
jo bo yab sras /
rngog mnga' ris pa shes rab rgyal mtshan /
phu chung ba gzhon nu rgyal mtshan /
ka ma pa rin chen rgyal mtshan /
stabs ka ba dar ma rgyal mtshan /
stabs ka ba byang chub bzang po /
stabs dka' ba nam rin /
'brom gzhon nu blo gros / /
mkhan chen nyi ma rgyal mtshan /
rin chen byang chub /
rigs kyi bdag po'i dpal /
byang chub dpal /
bla ma bsod nams 'od zer /
mkhan chen sangs rgyas bzang po /
bya bral bsod nams bzang po /
'u yug pa bla ma dpal 'byor /
stag tshang lo ts+tsha ba seng ge rgyal mtshan /
skad gnyis smra ba thugs rje dpal /
rje dge 'dun grub /
rje smon lam dpal te 'dis dge ldan 'bras spungs gnyis kar gsungs pa dang /
yang rje dge 'dun grub la chos ye rtse ba dang /
de la thams cad mkhyen pa dge 'dun rgya mtsho'i zhal snga nas kyis gsan te dbus gtsang gi sa'i mthil dang /
gnyal dwags kong sogs tha gru kun tu skal ba dang ldan pa'i gdul bya rnams la glegs bam rin po che'i chos kyi char chen po phab /
yang byang sems blo gros rgyal mtshan gyis gtsang du gsan nas phyis stod phyogs su gsungs pa /
gnas brtan byang rgyal ba dang gnas brtan bsod bkras pa sogs mang pos gsan /
byang rgyal ba'i ka tshal bzung nas bka' gdams gsungs shing /
bsod bkras pas kyang yar klung phyogs su glegs bam gsungs /
spyan snga ba ni nyan gyi glang ra sgang du chu mo bya la sku 'khrungs /
nyer lnga pa la bshes gnyen ston pa dang mjal nas lo brgyad bsten /
lam gyi rim pa bden bzhi nas 'khrid /
lo dgon pa btab ste don gcig bzhes pa'i chu mo lug gi rgyal zla'i nyer gcig la snyug rum du sku gshegs /
de nas lo bzhi brgya nyi shu rtsa drug song /
de la @# / /
grwa bdun brgya tsam 'dus pa'i nang nas /
grags che ba la /
phur ston /
mtsher ston /
thang 'dul /
'brom 'dul te 'dul 'dzin bzhi /
zar ba'i phag sgrom| ched cher ba g.ye sgom pa /
rug pa'i rgya sgom /
mngar sgom pa ste sgom chen bzhi dang /
gzhan yang /
'u yug a mi /
rgya rtse sgro ba /
sku srungs ston pa /
ral pa shes rab 'bum| za ra ba jo btsun /
e'i sgra pa chen po /
phan yul brgya /
yul chos pa lha bzo /
stod lungs pa chen po rin chen snying po /
khyung kham po che /
lho brag pa chen po dbas ston| gtsang pa jo pad /
sprul sku gzhon nu 'od la sogs pa mang du byon /
mngar sgom pa brtson 'grus 'bar ni /
chu pho rta la sku 'khrungs /
snyug rum du bzhugs pas snyug rum pa chen por grags /
thang skya'i dbu rtse gsar ma bzhengs te re brgyad bzhes pa'i sa mo glang gi sa ga zla ba'i tshes brgyad la thang skyar gshegs /
de nas lo bzhi brgya dang nyi shu song /
'di la grwa pa brgyad brgya tsam re tshogs /
stod lungs pa chen po ni /
chu pho spre'u la stongs lungs lcang ma brag tu sku 'khrungs /
de'i tshe jo bos dgung lo lnga bcu rtsa gcig bzhes /
'dis bcu gcig lon dus dbus kyi dge 'dun kun dril nas snye thang du jo bo la 'bul chen byas pa'i steng du sham thabs khral gser zho gang bsdus zhes grag /
'on kyang smon lam dbang gis jo bo dang zhal ma mjal bas phyis 'gyod pa chen po mdzad pa yin skad /
rgyu mtshan des na deng sang gtam rgyud gcig la stod lungs pas rgya gar gser 'dod po /
zhes jo bo la skur ba btab ste chos ma gsan zhes smra ba ni ma dag pa kho na yin no / /
nyer gsum lon dus jo bo gsheD /
phyis rnal 'byor pa chen po dang /
spyan snga la gtugs te bka' gdams gsan /
tsan sgro dgon btab ste grwa sum brgya tsam bsdus nas lam rim dang /
bden gnyis kyi chos skor gsungs /
khong bden gnyis la mnga' brnyed par yang grags shing /
lta ba ni ston pa rin po che'i lta ba la gtso bor mdzad /
ston pa'i lta ba yang nyid kyi zhal nas /
kho bo'i lta ba ni ci yang ma yin pa zhes bya ba yin /
zhes gsungs la /
ci yang ma yin pa yang shes rab sgron mer ci yang ma yin pa zhes bya ba ni med par dgag pa'i tha tshig @# / /
go |zhes 'byung bas klu sgrub yab sras kyis bkral ba ltar bzhed do / /
mthar gya lnga bzhes pa'i me pho spre'u'i lo mngon par byang chub pa'i tshes brgyad la tsan sgror gshegs /
dge bshes spyan snga 'das nas lo bcu gsum song ba de yin /
de nas lo bzhi brgya dang gcig song /
bya yul ba ni /
shing mo yos la stod lungs su sku 'khrungs /
spyan snga 'khrungs nas bzhi bcu rtsa gsum song ba de yin /
spyan snga rin po che lo dgu bsten /
nyer dgu lon dus spyan snga gshegs /
bya yul btab ste re bzhes pa'i sa pho rta'i nya drug zla ba'i tshes bco brgyad la bya yul gzims chung du gshegs /
stod lungs pa gshegs nas lo nyer gcig song ba de yin /
de nas lo sum brgya dang dgu bcu rtsa gcig song /
de la grwa pa nyis stong tsam 'dus pa'i nang nas /
ngo mtshar che ba la /
ting nge 'dzin skyes pa lnga brgya /
dge ba'i bshes gnyen byag rtse 'cha' ba brgya dang bcu /
de'i nang nas phyi'i chen po brgyad /
bar gyi chen po brgyad /
nang thugs kyi sras gsum rnams yod pa las phyi'i chen po brgyad ni /
khams nas rab kha ba chen po dang ngang tshang pa chen po /
dwags po nas pa thang pa chen po dang /
sha pa gling pa chen po /
gtsang nas 'om thang pa chen po dang /
mus sman char chen po| stod lungs nas rnam par ba chen po dang /
nyams dga' mo pa chen po'o / /
bar gyi chen po brgyad ni /
bkra shis skad pa chen po /
'phan yul nas dgon chen po /
chag mal ba chen po /
dbur stod nas sgyer chen po /
khrom sher chen po /
ba ngar ba chen po /
brul pa chen po /
kun 'jol ba chen po'o /
nang thugs kyi sras gsum ni /
phrin las la mnga' brnyes pa snubs mchod gnas /
byin rlabs la mnga' brnyes pa gtsang pa rin po che nam mkha' rdo rje /
rtogs pa la mnga' brnyes pa rgya ri mo can pa'o / /
gzhan yang gnyal pa rab ston /
gtsang pa 'ba' ril /
gtsang pa ke du /
lho pa bkra shis sgang pa /
du ra pa g.yung she /
grab kyi phag tshang ba /
zhogs kyi na'o pa /
ba lam pa bla ma /
la mo ba /
nyang stod kyi 'ba' le /
g.yor po ke tu /
dol pa shAka gzhon /
g.yu lung pa la sogs pa mang du byon /
spyan snga'i rjes su lo'i gdan rabs ni /
@# / /
dge bshes gnas brtan /
sdings mo ba /
smon lam blo gros pa /
slar yang sdings mo ba /
gtsang pa rin po che /
glang lung pa ste 'dis bya yul dang gnyis char mdzad /
de nas se rnal 'byor pas gdan sa mdzad de /
grog tu g.yi phu dgon pa'ang btab /
de nas rim pa bzhin sangs rgyas sgom pa rdo rje gzhon nu gtsang pa jo sras /
zem tshe ring po ba /
khams lung pa /
gtsang ston /
sangs rgyas jo bo /
sangs rgyas ston pa /
sangs rgyas sgom pa /
sangs rgyas dbon /
rin po che tshul mgon pa /
spyan snga gnam gang ba /
spyan snga chos rdor ba /
bco brgyad pa blo gros rin chen /
spyan snga rin chen rgyal mtshan pa /
mkhas pa tshul dar /
spyan snga bsod nams lha'i dbang po /
spyan snga bsod rgyal ba /
spyan snga chos grags pa'i bar ro / /
bya yul du sprul pa'i sku'i rjes su /
dge bshes rgya spre'u lo pa /
de nas dge bshes mchod gnas| de nas glang lung pa'o / /
de yang lo'i gnas gang zag dang bcas pa lung bstan pa ni /
mdun na brag gdong 'dzug pa 'dra ba mthong /
cung zad rtsod pa 'ong ste bzod pa sgom pa'i gnas su bzang /
mda' dog ste chos bka' dog phu yang sa te 'bras bu bzang /
lo cung zad 'dod /
de la brtan pa'i dgon pa'ang 'byung zhes dang / /
bstan pa nyid dang gzhon nu dang / /
rgyal dang rgyal bas byin brlabs dang / /
yon tan phun tshogs dam pa 'byung / /
rba klong du ma'i tha mar yang / /
bstan pa'i gnyer chen dam pa 'byung /
gtsang dwangs tshe ring nad med pa / /
de yang dam pa nyid du bzang / /
bya yi nang nas khra zhes pa / /
nam mkha' rnam dag dwangs pa'i dbyings| |gser gdong shes rab mtshungs med pa / /
tha mar bstan pa'i me ro dag /
grags pa'i dbang gis gso bar byed / /
du ma'i phan bde skrun byed pa / /
de yang gnas mchog dam pa yin / /
zhes 'byung /
bya yul gyi gdan rabs ni glang lung pa nas /
deng sang gi bar dgon pa gnyis char sbrags pa sha stag byung ba snga ma'i lung bstan gyis go nus la /
dgon gnas ni bya gnas pa'i yul der dgon pa btab ces pa dang /
lus las yan lag rgyas bya ba'i lugs yin /
zhes gsungs pa @# / /
rnams kyis bstan par bya dgos pa 'dra /
dge bshes mchod gnas kyis klungs shod khrag kha'i dgon btab cing /
zem gyi slob ma bshes gnyen rin chen seng ges zhogs phur 'od gsal dgon btab /
gtsang pa rin po che ni /
me mo sbrul la sku 'khrungs /
dang por rdog lo /
gnyan lo /
ba ri lo ts+tsha /
btsan kha bo che sogs bstan nas mdo sngags kyi chos mang du gsan pas /
mkhas pa chen por gyur pa zhig ste /
yer pa dang /
chu bo ri gnyis su sgrub pa mdzad pa'i dgongs pas dbus su byon pa na /
bya yul ba la bla ma'i byin rlabs zhugs zer ba'i snyan pa gsan te khong 'brom du bzhugs dus mjal /
zhal mthong ba tsam gyis mchi ma 'khrug pa'i dad pa skyes /
yun du bsten nas gdams ngag ma lus par zhus /
mthar gya lnga bzhes pa'i lcags mo sbrul gyi lo la gshegs /
sa 'brug la 'khrungs nas chu 'brug la gshegs pa'i lugs kyang snang /
gtsang ston gyis bya yul gyi gdan sa lo gsum byas pa'i shing bya la 'bri khung pas gzims chung ma gtogs gling thams cad mes bsregs /
de nas lo lnga song ba'i lcags stag la dbon chen ag len gyis sa skya pa'i khri dmag drangs te 'bri khung gi gling bcom /
lo 'di bu ston rin po che'i 'khrungs lo yin /
dge bshes dbang phyug rgyal mtshan gyis ni /
brul phur rgya stengs dgon pa btab ste bdun cu rtsa bdun la 'jol mo mda'i lha khang du gshegs| khrom gsher chen po rin chen 'od ni lcags pho 'brug gi lo la chums su sku 'khrungs /
bar bar dang kam kam btab ste /
bdun cu bzhes pa'i lcags pho stag gi lo sa ga zla ba'i tshes bcu la kam kam du gshegs /
de la grwa pa nyis brgya tsam gdan rabs ni rim pa bzhin skyo rin po che byang chub rin chen /
jo sras rin chen seng+ge /
zhig po 'dul gra ba /
bsod nams rin chen pa /
khrom gsher rin gzhon /
khrom gsher rin chen seng+ge /
sangs rgyas 'od zer ba /
mkhan chen brtson bzang ba /
mkhan chen don grub dpal ba sogs so / /
sgyer chen po gzhon nu grags ni lcags pho stag la snon du sku 'khrungs /
rin chen sgang btab ste /
gya gnyis bzhes pa'i lcags @# / /
yos kyi dgun ra'i nyer dgu la rin chen sgang du gshegs /
de nas lo sum brgya dang lnga bcu rtsa lnga song /
sgyer 'dis phyis sne'u thur pa lo dgu bsten pa las mi phyed pa'i dad pa thob cing /
bstan rim kyang de'i lugs la gtso bor mdzad pa snang /
de la grwa pa brgyad brgya tsam 'dus pa'i nang nas dbon gzhon nu 'byung gnas ni sa pho rta la rab tu 'khrungs /
sgyer chen po lo bco brgyad bsten /
so bzhi lon dus sgyer gshegs /
rin chen sgang gi mchod khang gsar ma bzhengs te /
don gsum bzhes pa'i lcags pho rta la 'khor ngan 'ga' zhig gis thugs sun phyung ba la brten nas 'pho ba mdzad de gshegs /
'di ni byang chub sems dpa' skal ldan shing rta'i sprul pa dang /
bya yul pa'i sku'i skye bar grags shing /
kha che paN chen la'ang gdams ngag gsan /
paN chen de nyid kyis bka' gdams kyi bla ma su gang la chos gsan par mi snang yang /
jo bo'i bka' brgyud la thugs mos chen po yod pa las /
di baM kA ra shrI dz+nyA na'i gdan sa ba ltar 'gro gsung nas r+wa sgreng gi gnas mjal mdzad pa yin skad /
de nas jo bo 'das nas lo bdun cu rtsa gsum lon pa'i me mo lug la sku 'khrungs /
bdun cu rtsa brgyad pa shing byi la bod du phebs /
de'i tshe dbon ston gyi re bdun dang /
sa paN gyi nyer gsum lon /
chu bya'i bar lo bcu bod du bzhugs nas /
slar kha cher phebs te dgu cu rtsa dgu pa shing bya la kha cher gshegs /
rnam thar dpags bsam khri shing las /
thub dbang yongs 'das lo ni stong phrag gcig /
drug bcas dgu cu rtsa gnyis mthar son tshe / /
lnga brgya'i bstan srog dur smig 'dzin pa'i gtsor / /
'khrungs gyur drang srong de yi rnam thar bri / /
zhes 'byung ba'i 'khrungs zhes pa la chos 'byung kha cig tu yum gyi mngal nas 'khrungs pa'i 'khrungs lo la byas nas /
sa mo sbrul la 'khrungs te /
don brgyad pa la gshegs par 'chad pa ni /
rnam thar las /
gcig gi ma chad lo brgya'i dus /
khyi lo sgrog zla'i dkar phyogs kyi / /
spen pa'i nyi ma'i tshes lnga la / /
'gro ba'i nyi ma nub par bstan zhes gsungs pa dang dngos su 'gal ba'o / /
paN chen de'i rnam thar @# / /
'dzin pa'i sras /
rdo rje dpal dang /
byang chub dpal gnyis kyis stan gcig gi brtul zhugs la gnas pa'i dge 'dun gyi sde gnyis btsugs pa la tshogs chen pa dang /
chos lung pa zhes grags /
snga ma las byi rdzing ba dang /
phyi ma las dge 'dun sgang pa gyes te tshogs pa sde bzhir grags pa nyid kyis deng sang sa skyong blon por bcas pa rnams kyi mchod gnas mdzad pa yin no / /
sangs rgyas dbon de la sras mang du 'dus pa rnams kyi nang nas grags che ba /
la mo ba /
nags mo ba bzang mo gzung 'ju mo ba /
lha 'phrang phu ba /
lha pa nam rgyal rnams las /
bzang mo bas bsaM yas bzang dgon btab /
mnyaM med ngam shod bar grags /
zung 'ju mo pas phan yul du zung 'ju mo'i dgon btab /
phyis spos pa gsal khang yin /
'phrang phu bas ngam shod bsgrags kyi phur ri zan rdog gi dgon btab /
nam rgyal la rang gi dbon seng+ge bzang po dang /
de la mkhan chen rgyal sras pa dang /
de la mkhan chen nam mkha' rgyal mtshan pas bka' gdams gsan /
mkhan chen pa ni me pho stag la lho brag tu sku 'khrungs /
bdun cu pa la /
rje rin po che dang mjal nas dbyangs can ma'i rjes gnang dang /
bslab btus /
sems bskyed sogs gsan zhing /
rje nyid la phar yang bka' gdams gdams ngag pa'i chos skor gsungs /
sras kyi dbang du byas na /
dad pa thob pa 'bum tsho gcig nges par grol ba lnga bcu ste /
rtsod med grub thob brgyad du nges /
'gran gyi do med blo bzang yin /
zhes gsang bdag gis lung bstan pa ltar yin la /
grub thob brgyad ni rje rin po che /
grags pa blo gros /
sems dpa' chen po kun bzang pa /
smon dor rgya bo /
skye mchog smon lam pa /
gu ru gzhan phan rdo rje /
mon pa a yu /
chos rje sgrol ma ba'o / /
gsang bdag gi zhal gzigs pas grub chen du grags shing /
'das ma 'ongs kyi lung bstan mang po yang mdzad /
mthar don drug bzhes pa'i lcags mo sbrul la sku gshegs /
de nas lo brgya dang nyi shu rtsa brgyad song| sangs rgyas dbon ston gyi rjes su /
rin chen sgang gi gdan sa'i rim pa ni /
bla ma sangs rgyas yon pa /
gzhon nu seng+ge ba /
skam dgon pa gzhon nu 'bum /
@# / /
sangs rgyas 'od 'byung /
sangs rgyas gzhon nu 'ong /
bkra shis rgyal mtshan pa /
gzhon nu seng+ge /
kun bzang pa /
bsod nams rgyal mtshan pa /
sangs yon pa /
spyan snga sangs rgyas pa /
spyan snga kun blo ba /
spyan snga gzhon 'od pa /
byang sems blo gros rgyal mtshan skam dgon pa /
blo gros rgyal mtshan gnyis pa /
blo gros 'jig med pa /
deng sang gi spyan snga'i ba ro / /
sangs rgyas dbon ston gnas dang bcas pa glegs bam du bstan pa yang /
rin po che yi sgang zhes pa /
dbon zhes lha yi sprul pa zhig /
'gro ba mang po bder bkod nas /
gnas der dam po spel /
chos spyod dge 'phel na yang /
phyi mar bar gcod bag re mchi /
zhes dang /
da dung 'bar ba'i mtshan ldan pas / /
chu med gnas su dgon pa 'debs / /
zhes 'byung ba ste /
tshig rkang tha ma gnyis kyis skam dgon lung dgon lung bstan pa'o / /
yang sne'ur zur pa'i slob slob ma thag ma pa la /
lho brag pa nam seng gis bka' gdams gsan /
de la dbon nam rgyal dang /
de nas rim gyis mkhan chen nam mkha' rgyal mtshan pa la brgyud pa'i rim pa yod do / /
jo bo bka' gdams pa rnams smyung gnas la thugs dam mdzad pa mang bas /
de'i bla ma brgyud pa yang /
dge slong ma dpal mo /
ye shes bzang po /
zla ba gzhon nu /
jo bo lha gcig de la lha byang chub 'od kyis gsan pa nas brgyud ni bka' brgyud 'di'i dbang du byas la /
brgyud pa gzhan ni zla ba gzhon nu /
byang sems zla rgyal| nyi phug pa /
brang phu ba grags pa tshul khrims /
skye mchog klu sgrub /
dkon mchog gzhon nu /
don zhags pa chel ba shes rab tshul khrims /
chung ba sangs rgyas rin chen soT las brgyud do / /
de ltar na jo bo mar me mdzad kyi ring la bka' gdams rin po che'i dbu brnyes /
ston pa rin po che'i ring srol btong /
sku mched gsum gyi ring la dar zhing rgyas zhes 'byung ba dang /
gla shar gnyis dang bya yul ba sogs kyi ring la de bas kyang rgyas par gyur /
sa phyogs kyang rten 'brel gyi chos nyid las /
dbu ru byang gi yul ljongs 'di kho na rgyas pa byung snang /
de yang bka' gdams rin chen gser gyi phreng ba las /
'gro ba gang gis bgrangs pa don yod 'gyur /
zhes bstan pa 'di dang phrad pa mtha' dag skal ba @# / /
bzang por gsungs /
de lta mod kyi yid bzhin gyi nor bu rin po che la dgra mang ba ltar /
gnas gzhi mang po la pha rol gyi dmag tshogs kyis gnod pa sogs kyi rkyen las nyams par gyur pa'i dus su /
rje btsun tsong kha pa chen pos jo bo'i gdams pa skyes bu gsum gyi lam gyi rim pa'i sgo nas skal ldan gyi gdul bya dpag tu med pa smin par mdzad de /
bka' gdams gnyis pa zhig gis bod gangs can gyi sa'i khyon 'di dkar lam gyis mdzad do zhes shes par bya la /
ji ltar mdzad pa'i tshul ni 'chad par 'gyur ro / /
bgrang yas gdul bya'i bsod nams 'dzin ma'i gzhir / /
lha cig jo bo yab sras dpag bsam 'khrungs / /
ngo mtshar bka' gdams 'bras bu'i ro mchog gi /
cha shas tsam zhig myangs pa'ang skal ba bzang / /
de phyir rnam thar lang tsho mdzes ma'i lus / /
chos 'byung me long ngos 'dir gsal ba la / /
rnam dpyod yangs pa'i mig gis ltos shig dang / /
dad pa'i spu long ci yang g.yo bar 'gyur / /
bka' gdams rnying ma ba rnams kyi ya mtshan pa'i gtam rags pa tsam zhig brjod zin to / /
! da ni bka' gdams gzhung par grags pa'i gzhung srong zhing /
gdams ngag pa'i man ngag gi brgyan pa rje nyid kyi bka' brgyud las brtsams pa'i rnam par thar pa brjod par bya'o / /
de yang sangs rgyas mya ngan las 'das nas lo nyis stong brgya dgu cu rtsa gcig dang /
jo bo gshegs nas sum brgya dang gnyis 'das pa /
gser 'phyang zhes pa me mo bya'i lo la /
yul tsong kha zhes bya ba yab klu 'bum dge dang /
yum shing za a chos gnyis kyi sras su rje thams cad mkhyen pa nyid 'khrungs /
'o na /
phul byung nas ni sum brgya bcu / /
zhes gsungs pa ji ltar mi 'gal laM zhe na /
mi 'gal ba ni jo bo chu rta la 'khrungs pa ltar na /
re drug pa me phag la snye thang du bum chu byin pa dang /
lcags rta la 'khrungs pa ltar na /
bdun cu pa sa yos la bum chu byin pa gong du bshad pa ltar nges la /
snga ma ltar na bum chu byin pa'i phyi lo sa pho byi ba nas /
rje 'khrungs pa'i me bya'i bar la lo grangs sum brgya dang bcur tshang ba la dgongs pa dang /
phyi ma ltar na bum chu byin pa'i phyi lo lcags @# / /
'brug nas /
'ol khar bum chu byin pa'i sa glang gi bar lo grangs sum brgya dang bcur tshang ba la dgongs pa yin no zhes dus mthar skyes pa'i lo rgyus mkhan zhig mgrin pa cung zad bteg ste smra'o dgung lo gsuM pa la chos rje rol pa'i rdo rje la dge bsnyen dang bdun pa la chos rje don rin pas mkhan po dang /
gzhon nu byang chub ces pas slob dpon mdzad nas rab byung dge tshul zhus te mtshan gsol /
bcu bdun bzhes pa na chos rje don rin po nyid kyis bdag rkyen mdzad nas dbus su brdzangs pa| lo de ka'i ston dus 'bri lung du phebs spyan snga nyer gnyis pa la thugs bskyed dang /
phyag chen lnga ldan dang /
zur chos pa kun blo ba la dbang rdor phreng gsan /
de nas skyi shod la bteg pa gung thang du gso ba rig pa'i slob gnyer zla shas shig mdzad nas bde ba can du byon /
slob dpon yon rgyam pa dang /
dbu rgyan pa gnyis la mngon par rtogs pa'i rgyan rtsa 'grel dang /
bla ma 'jam rin pa la byams chos phyi ma rnams gsan zhing /
gdan sa ba dge skongs pa dang /
kun spangs bkra shis seng+ge gnyis la'ang chos 'brel zhus /
dus der chos rdzong du dpal ldan bla ma la dbang bka' rjes gnang kha yar gsan /
dgung lo bcu dgu pa la gsang phur phar phyin rkyang pa'i gra skor dang /
gtsang la byon te lo ts+tsha ba rin chen rnaM rgyal /
sa bzang paN chen /
jo nang pa phyogs las rnam rgyal /
spyi bo lhas pa'i mkhan po rnams la chos bka' ci rigs gsan zhing /
sa skya /
bzang ldan /
ngam rings /
mgar rong chos sde /
bo dong e rnams su phar phyin gyi grwa skor mdzad /
snar thang du byon te lots+tsha ba don bzang la mdzod kyi bshad pa gsan pas thugs ma khengs par rtse chen du 'byon bzhed pas /
yar lam gnas rnying du phar phyin gyi gra skor mdzad nas /
rtse chen du phebs te nya dbon la phar phyin gyi gzabs bshad tshar gcig dang /
mkhas pa gzhon nu blo gros la /
mdzod gsan pas thugs bskyed che zhing /
bla ma gnyis char la thugs mos chen po'ang 'khrungs skad /
dbus su byon te lo ts+tsha ba byang rtse ba la chos 'brel dang /
skyor mo lung du mkhan chen dka' bzhi ba blo gsal la mdo rtsa 'grel gsan /
slar @# / /
yang gtsang la 'byon par chas nas /
nyang stod brgyud de gnas rnying du phebs pa na /
mngon pa kun las btus rtsal bshad mdzad pa pa ste /
gdul bya la chos bstan pa'i thog ma yin pa 'dra /
sa skyar byon nas rje btsun la mngon pa kun las btus dang /
tshad ma rnaM 'grel gyi bshad pa dang /
bka' bstan bcos mang po'i lung yang zhus shing /
bla ma rdor rin pa la brtaD gnyis sa phuD kyi bshad pa dang /
mkhan po kun rgyal ba la riD tshoD kyi lung gsan de nas dbus su phebs te mal gro lha lung du bla ma bsod grags pa la chos lung mang po gsan la /
'di res nas mdo smad la mi phebs pa'i thag chod kyang mdzad /
yang gtsang la byon te snar thang dang sa skyar rnaM 'grel /
mdo rtsa /
mngon pa gong 'og gnyis te dka' chen bzhi'i gra skor mdzad /
lo ts+tsha ba namkha' bzang po la snyan ngag me long dang /
rje btsun la 'dul ba /
dbu tshad sogs dang phar phyin kyang gzabs bshad zhus pa ste /
gser phreng du /
thog mtha' bar gyi yongs 'dzin rnam pa bzhi| spyi gtsug rgyan du bsten pa'i mthu las so / /
zhes rje nyid kyis yum don gsan pa'i yongs 'dzin bzhi gsungs pa'i tha ma 'di la dgongs pas so / /
yang dbus su phebs te gsang phu /
gung thang /
rtse thang rnams su dka' bzhi'i grwa skor mdzad pas snyan grags phyogs kun tu khyab pa byung /
de'i mod la rnam rgyal du tshogs chen mkhan po tshul rin pas mkhan po /
byi rdzing mkhan po sher mgon pas las slob dbu mdzad bsod nams rdo rjes gsang ston mdzad de bsnyen par rdzogs /
de nas rim pa bzhin gdan sa thel du byon nas /
spyan snga rin po che grags byung ba la na ro chos drug sogs gsan pa dang /
lha khang ke rur tsha kho bo dbon po sogs mang po zhig la dka' chen gyi bshad pa mdzad pa dang /
skyid shod du byon nas tshal du bka' 'gyur gzigs pa dang /
lha sar thugs rje chen po'i drung du smyung gnas kyi thugs dam gnang ba dang /
bde ba can du gsung chos mang po gsung ba dang /
skyor mo lung gi brag tu rtogs ldan ye shes rgyal mtshan la dus 'khor 'grel chen @# / /
gyi bshad pa gsan pa dang /
dbu stod bya yul dang /
rigs lnga lha khang dang /
yar klungs smon mkhar sogs su phebs nas chos gsungs /
khyad par mon mkhar bkra shis gdong du rgya gar skad bco lnga'i dbu dus gcig tu btsugs nas thugs bshad mdzad pa ste /
thun mong ba'i rnam par thar pa gcig la 'di kho na 'gangs che bar byed /
de nas gtsang la phebs te gung gsum bde chen pa chos dpal ba la dus 'khor rgyud 'grel gyi bshad pa dang /
khyung po lhas pa la gsang ba 'dus pa'i dbang sogs bka' lung dpag tu med pa dang /
yo ga pa rgyal mtshan grags pa la yo ga'i rgya gzhung mtha' yas pa'i lung dang /
yo ga pa mgon bzang la yo ga'i phyag khrid dang /
'jag chen byams pa dpal la mgon po skor dang /
tshogs mkhan po grags pa bshes gnyen la chos bka' ci rigs pa dang /
rje btsun pa'i drung du dpal gsang ba 'dus pa'i rtsa rgyud kyi bshad pa dang /
bla ma dbu ma pa la 'jam dbyangs chos skor gsan pa sogs gnang| de nas dgung lo sum cu rtsa drug bzhes pa na rje btsun 'jam pa'i dbyangs kyi bkas bskul ba las /
'khor dag pa rnam brgyad de bya bral la thegs /
'ol khar phebs pa thugs dam shin tu 'phel bar gyur cing rdzing byi'i zhig gsos mdzad pa /
rab tu gnas pa'i dus sangs rgyas rab bdun dngos su byon pa bris sku la thim pa sogs ngo mtshar ba'i ltas byung 'di res nas rdzong dpon bkra shis rgyal mtshan pas zhabs spyi bor blangs te sbyin bdag gi mthil mdzad pa yin no / /
so dgu bzhes pa na /
mkhan chen nam mkha' rgyal mtshan pa la thag ma pa nas nam seng la brgyud pa'i sne'u zur ba'i bstan rim /
sangs rgyas dbon nas nam rgyal la brgyud pa'i rgya ma pa'i bstan rim /
gsang bdag gi chos skor rnams rdzogs par gsan /
mkhan chen chos skyabs la shar ba ba'i lam rim /
be'u bum sngon po rtsa 'grel /
spyod 'jug blo sbyong la sogs pa gsan /
de nas mkhan pos spyan drangs te r+wa grong du dbyar bzhugs mdzad /
rgyal tshab rin po che dang dpon slob @# / /
dang por mjal ba'i gnas kyang 'di yin /
de res nas gnyal gyi chos 'khor chen por grags pa 'di'i srol gtod pa mdzad do / /
dwags po lha sdings su phebs pa na bla ma dang yi daM dbyer med du byas nas gsol ba btab pas /
mnal lam du 'phags pa yab sras lnga zab mo stong pa nyid las brtsams pa'i 'bil gtam mdzad kyin 'dug pa'i nang nas /
slob dpon sangs rgyas bskyangs yin zer ba'i paN+Dita zhig gis dbu ma'i rgya dpe nyid kyi dbu thog bzhag pa'i mtshan ma byung ba la brten nas /
'grel pa bud d+ha pA li ta gzigs pas thal 'gyur gyi lta ba'i gnad la nges pa gting tshugs pa 'khrungs pa yin snang de yang phyogs 'dir lo ts+tsha ba dpon slob /
sa skya pa yab sras /
'bar ra ba /
'jag chen pa /
mkhas pa gzhon nu blo gros soD su gang gis kyang ji lta ba bzhin ma thon pa'i thal 'gyur ba'i lta ba zab mo bla ma 'jam pa'i dbyangs kyi drin las rnyed ces pa yin no /
'di yin pa las na /
dwags po bka' brgyud /
shangs pa bka' brgyud /
dpal ldan sa skya pa rnams kyi lta ba dang /
rang re'i dbu ma'i lta ba la dman mchog gi khyad par legs par grub pa yin no /
de nas nyang po 'dang 'dor phebs te| thugs dam mdzad pa'i skabs su chos rgyal nam mkha' bzang pos /
chos rje dkon mchog tshul khrims ngo chen la sbran te /
zhus pas skyi shod du phebs pa nas chos kyi 'khor lo rgya chen po bskor zhing /
lo ts+tsha ba skyabs mchog dpal bzang dang /
bla ma rje btsun /
chos rje rnam gsum lhan gcig par gnam so sor thar pa'i bslab khrims las brtsams pa'i bstan pa rin po che'i dag ther yang mdzad /
de nas rim pa bzhin r+wa sgreng /
lha phu dgon gsar /
'on gyi bde chen stengs /
'ol kha'i byams pa gling /
se ra chos sdings sogs su phebs nas mdo sngags kyi chos dpag tu med pa gsungs /
khyad par chos sdings kyi dgag dbye thon pa na /
gzad kyi drum bu lung du phebs te /
dge 'dun stong tsam la gtso bor ma rgyud kyi chos skor gsungs /
der dgun chos la bzhugs @# / /
thog nas lha sar smon lam chen mo mdzad pa'i rtsis kyis /
mi'i dbang po grags pa rgyal mtshan dang /
drung chen nam mkha' bzang po dpon blon gnyis kyis gtsos pa'i sbyin bdag rnams la dad 'bul dgos pa'i zhal ta gnang nas /
sa pho byi ba'i hor zla bcu gnyis pa'i smad la lha sar phyag phebs /
dge 'dun stong phrag brgyad lhag tsam la bsnyen bkur rgya cher bshams nas snyan gsan gyi mchod pa mdzad /
hor lo gsar pa'i sa mo glang gi zla ba dang po'i tshes gcig nas bco lnga'i bar du /
cho 'phrul chen po'i dus kyi mchod pa dngos gzhi mdzad pa la /
jo bo rin po che'i drung du rin po che'i dbu rgyan /
gos dar gyi na bza' /
'dod yon lnga dang /
nyer spyod lnga'i mchod pa lha mi thams cad kyi bsam pa'i yul las 'das pa /
bde stong dbyer med kyi rgyas btab nas mchod par mdzad cing /
dge 'dun khri r+wa can tsam ra la /
nang re bzhin bsnyen bkur dang mang ja gnang /
dpon slob thams cad kyis phan bde ma lus pa'i 'byung gnas| bstan pa rin po che phyogs kun tu dar zhing rgyas pa dang /
rigs drug gi 'gro ba kun bde ba can du 'dren pa la dmigs phug pa'i smin lam mdzad /
skya ser mtha' dag thub pa'i dbang po la gus pa bskyed pa'i ched du /
nyin re bzhin skye rabs sum cu pa'i chos thun re gsung ba dang /
'dul ba gnas mal gyi gzhi las| ston pa'i sku gzugs kyis grong khyer gyi mtha' bskor bar gsungs pa ltar byams pa phyi skor la gdan 'dren pa'i phyag len 'dzugs pa mdzad /
'di yang rgyal po bka' chems las /
de nas khyad par bsnyen bkur cher mdzad pa /
dge slong byang sems shar phyogs sku 'khrungs pa /
gsang sngags 'chang zhing rnal 'byor chen po ni /
snying po'i mtha' rten skyes chen dam pa ni /
zhal yang bsgyur zhing bsnyen bkur dam pa mdzad /
de la bsnyen bkur cher byed de dag ni /
'phags pa'i gang zag dge sbyong sha stag go /
zhes gsal bar lung bstan zhing /
zhal bsgyur zhes pa jo bo rin po che sngar dbu rgyan dang mi ldan pa la dbu rgyan @# / /
bsgron pa de la dgong pa'o / /
de'i dpyid ka lha dang bla mas lung bstan pa'i gnas /
dge ldan rnam par rgyal ba'i gling 'debs pa'i sa gzhi byin rlabs rje nyid kyis gnang nas /
dgon gnas 'debs pa'i thugs khur ngo bo sras kyi thu bo gnyis kyis thog drangs pa'i dge 'dun rnams kyis bzhes /
rje nyid ni zangs ri'i chims dang /
'ol kha bsam gtan gling sogs su phebs nas 'gro ba'i don mdzad /
bsam gtan gling 'dir dkyil 'khor gyi bdag pos byams 'jam dbyangs chos kyi 'gro ba mdzad pa'i bum chu byin pa sogs ngo mtshar ba'i mtshan ma mtha' yas pa gzigs /
dgon gnas lha dang bla mas lung bstan pa yang gsang bdag gis mkhan chen nam mkha' rgyal mtshan pa la gsungs pa las /
dbang bkur ri yi ldebs dag tu / /
btsun mo sdings kyi ngos phyogs su / /
dge 'dun dpag med 'du bar 'gyur / /
ri ni gang yin 'jam dpal 'chad / /
dbus gtsang mdo khams rgya yul gyi / /
mchod gnas dam pa tshogs gsog rten| |mnga' ris byang khams kun gyi skyabs / /
phyogs bcur sde dgon rgyas par 'byung / /
zhes gsungs shing /
ri 'jam dpal 'chad ni 'gog pa rir grags pa 'di'o / /
de'i phyi lo lcags pho stag gi zla ba gnyis pa'i dkar tshes la dge ldan du phyag phebs nas lo sbrel gyi bar du lam rim dang gsang 'dus la sogs pa'i theg pa'i chen po'i chos mang du gsungs /
chu 'brug la sku tshe'i kag chen po yod pa thugs dam zam mo'i stobs kyis bzlog /
de'i phyi lo nas zab cing rgya che ba'i chos kyi 'khor lo dpag tu med pa bskor /
shing lug la gong ma chos rgyal chen pos 'on mda' bkra shis do khar spyan drangs /
mdo rgyad kyi chos mang po gsungs pa na thel nas spyan snga rin po che rnam pas gtsos pa'i chos slob ri dge dang bcas pa /
rtse thang nas gdan sa rin po ches gtsos pa'i chen gzhung las dge 'dun dang bcas pa /
sne gdong rtse nas gong ma chen po dpon blon dang bcas pa mtha' dag gis gsan pas dad pa'i spu long ches cher g.yos shing /
thugs @# / /
thag pa nas ngo mtshar ba'i bsngags pa brjod par byed /
rnam thar chen mor ni chu sbrul la bkra shis do khar phebs par bshad pa de par ma dag pa 'da'o / /
gnas der zla ba gsum ma longs tsam bzhugs nas slar dge ldan nyid du phebs te rten bzhengs mang po gnang zhing /
gsung chos dpag tu med pa dang /
khyad par rnam 'phyang zhes pa sa pho khyi'i lo la dpal dus kyi 'khor lo'i 'grel chen dri ma med pa'i 'od cha lag dang bcas pa rdzogs par gsungs /
bstan pa'i bdag po yin pa'i phyir gzhan gyi bshad pa brgya tshar bas rje bla ma 'di'i bshad pa lan re yang mi nub pa'i rgyal mtshan du gyur to zhes sems dpa' chen po kun bzang pa gsung bar deb sngon las 'byung /
legs bshad kyi rtsom pa yang /
byang chub lam gyi rim pa'i bstan bcos che chung gnyis /
tshul khrims le'u'i rnam bshad byang chub gzhung lam /
drang nges rnam par 'byed pa legs bshad snying po /
rtsa she'i rnam bshad rigs pa'i rgya mtsho /
'jug pa'i rnam bshad dgongs pa rab gsal /
mngon par rtogs pa'i rgyan 'grel pa dang bcas pa'i legs par bshad pa gser gyi phreng ba la sogs pa mdo phyogs kyi skor dang /
sngags phyogs la bla ma lnga cu pa'i rnam bshad /
rtsa ltung rnam bshad /
rnam bzhag rim pa'i Ti ka /
rdo rje 'chang chen po'i lam gyi rim pa /
rdo rje 'jigs byed kyi sgrub thabs rin po che'i za ma tog dkyil chog dang bcas pa /
de'i sbyin sreg dngos grub rgya mtsho /
gsang 'dus mi bskyod pa'i mngon rtogs dkyil chog dang bcas pa /
bshad rgyud lha mo bzhis zhus dang /
ye shes rdo rje kun las btus gnyis kyi rgya cher bshad pa /
rim lnga gdan rdzogs dang /
de'i ngo sprod rim lnga gsal ba'i sgron me /
rgyud 'grel gyi mchan bu /
mtha' dpyod bsdus don dang bcas pa gsang ba 'dus pa'i skor rnams dang /
bde mchog gi skor la lU i pa'i mngon rtogs /
de'i rnam bshad 'dod pa 'jo ba /
tshes btsu'i lag mchod /
rdzogs rim rnal 'byor bzhi ldan gyi khrid yig che chung /
dril bu pa'i @# / /
lus dkyil gyi mngon dkyil dril bu rim lnga'i TIk+ka /
rtsa rgyud TIka chen sogs dang /
gzhan yang 'pho TIka gser gyi sgo 'byed /
nA ro chos drug gi khrid yig yid ches sum ldan /
bka' 'bum thor bu bar 'byung ba rnams bka' stsal to / /
de ltar ji skad brjod pa rnams ni /
gdul bya la thun mong du bsnyad par bya ba'i rnam par thar pa yin la /
nges pa don du na /
gsang bdag gis mkhan chen las kyi rdo rje la gsungs pa las /
nga lag na rdo rjes kyang ma ti b+ha dra'i yon tan gyi mtha' rtogs par mi nus so zhes pa dang /
blo bzang grags pa 'gran zla kun dang bral / /
shAkya'i rgyal po'i drung du thugs mchog bskyed / /
zhing 'dir mdo dang sngags kyi gzhung lugs spel / /
'di nas 'phos te dga' ldan gnas su 'phro / /
'jam dpal snying po byams pa'i sras mchog de / /
myur du 'tshang rgya de bzhin gshegs par 'gyur /
zhes dang /
padma thang yig las /
dge ldan zhes bya'i dgon gnas dam pa ru / /
mkhas pa'i mchog nyid mdo rgyud kun la mkhas /
rde rje 'chang sprul gsang sngags bka' sgo 'byed / /
'gro ba'i ded dpon lam ston sa mkhan 'byon / /
blo dang bzang gi mtshan can skyes bu 'byung / /
gsang mtshan las rab rdo rje bde ba rtsal /
zhes sogs 'byung zhing /
der ma zad jo bo dang thugs rgyud gcig par yang bdag gi bla ma thams cad mkhyen pa nyid bzhed pa las na shin tu mtho ba'i go 'phang brnyes pa zhig /
zhing 'dir sems can gyi don du byon no zhes bya bar nges so / /
de nas dgung lo re gsum bzhes pa sa mo phag gi lo'i ston dus su phyin pa na /
don gyi gtso bo jo bo rin po che'i drung du sku'i phyi phyag bya bar bzhed pa dang /
skye bo mtha' yas pa la legs par bshad pa'i gsung gi tha ma stsal bar bzhed pa yin na'ang /
chab tshan la snyad btags te stod lung phur phebs /
chab tshan gyis zhabs la 'dug pa tsam mdzad /
yar lam 'bras sprungs /
lha sa /
se ra chos sdings /
bde chen rtse sogs su rim gyis phebs nas gsung gi tha mas skya ser thams cad tshim par mdzad de /
dge ldan du phebs @# / /
pa na /
da ni yang yang mi 'ong gsungs nas yangs pa can la sogs pa'i gtsug lag khang rnams su mchod gtor dang gsol btab mang du mdzad /
'du khang du'ang tshogs kyi dbu la phebs te /
bsngo ba mdzad pa'i mjug tu zhu ba po su yang med par bde ba can gyi smon lam shis brjod dang bcas pa mdzad de nas gzims khang du phebs pa na /
rang re'i dgon pa rang dbang thob pa 'dir sleb byung bas blo bde gsung /
de nyid kyi nub mo nas sku cung zad bsnyung ba'i tshul bstan nas /
sgyur byed ces pa sa mo phag gi lo hor zla bcu pa'i nyi shu lnga'i snga dro'i cha la sku na tshod lo bcu drug lon pa lta bu'i nyams can /
zhal gyi dkyil 'khor 'od zer stong gis 'khyud pa gdul bya rnams kyis mthong ba'i mod la dag pa'i dbyings su gshegs so / /
de nas deng sang gi sa mo glang 'di yan la lo brgya dang bcu song /
dge ldan btab nas brgya dang nyi shu rtsa gcig song /
rgyas par ni mkhas grub thams cad mkhyen pas mdzad pa'i rnam thar thun mong ma yin pa dag las mkhyen par 'tshal lo / /
rje de nyid la sras sde snod 'dzin pa nam mkha' skar tshogs kyis gang ba'am /
ljon shing 'bras bu'i khur gyis brjid pa'am mtshol padmas brgyan pa lta bu bsam gyis mi khyab pa zhig byon pa'i nang nas ngo mtshar ba 'ga' zhig brjod na /
bla ma dbu ma pa /
mkhan chen phyag rdor ba /
rje btsun red mda' ba ste bla mas chos 'brel gsan pa gsum /
tsha kho dbon po ngag dbang grags pa /
mdo stod pa grags pa blo gros /
ldongs ston dz+nya na shrI /
dge bshes sha ston pa ste bya bral la ma thegs gong gi snga tshar bzhi /
'jam dkar ba /
bzang skyong ba /
rin rgyal ba /
byang seng ba ste dbus pa bzhi dang /
rtogs ldan 'jam dpal rgya mtsho /
shes rab grags pa /
'jam dpal bkra shis /
dpal skyong ba ste mdo smad pa bzhi dang brgyad ni bya bral la thegs dus kyi sras brgyad /
rgyal tshab 'dul 'dzin gnyis ni sras kyi thu bo gnyis /
de'i steng du 'jam dkar ba dang gsum ni gsang bdag gis lung bstan pa'i 'khor khyad par du 'phags pa gsum /
mkhas grub chos @# / /
rje ni nang thugs kyi sras gcig pu /
'jam dbyangs chos rje bkra shis dpal ldan /
mtshungs med chos rje rgyal mtshan bzang po /
rje btsun shes rab seng+ge /
thams cad mkhyen pa dge 'dun grub dang bzhi ni phrin las mkha' dang mnyam pa'i sras chen bzhi /
chos rje dkon mchog tshul khrims /
mkhas pa rgyal dbang kha che /
gnyal rgod rin bsam /
mkhyen rab grags bzang pa /
gnyal chen shes rab rgyal mtshan /
hor ston nam mkha' dpal /
chos rje blo gros chos skyong ba /
chos rje chos rgyal ba /
chos rje dpal seng ba /
snar thang pa rab mchog dang bcu ni dbus gtsang bstan pa'i snang byed sgron me bcu /
byang sems shAkya bsod nams /
byang sems kun dga' bzang po /
byang sems blo gros rgyal mtshan /
byang sems tshul khrims dpal bzang /
byang sems gzhon nu rgyal mchog byang sems rgyal mtshan grags bzang dang drug ni gzhan don lhun gyis grub pa'i sems dpa' drug /
byams chen shAkya ye shes dang /
byang dar ma gnyis ni mi dbang gtsug na mdzes pa'i ti shrI gnyis /
ma gcig dpon po nam mkha' dpal dang /
yar rgyab dbon po bsod nams rnam par rgyal ba gnyis ni rgya chen mang du thos pa'i dbon sras gnyis /
zha lu ba bkra shis rgya mtsho dang /
chos rje legs pa rgyal mtshan gnyis ni sbyangs pa'i yon tan 'dzin pa'i cog che chung gnyis| mu tad pa blo gros rin chen seng+ge dang /
zhang zhung pa chos dbang grags pa gnyis ni /
rnam dpyod phul du byung ba'i mkhas pa gnyis /
stod sher bzang /
smad sher bzang /
gu ge ngag dbang grags pa /
lho pa rgyal mtshan seng+ge /
bla ma dpal ldan shes rab /
ldan ma yon tan dpal ba ste drug ni /
bstan pa phyogs mthar skyong ba'i dar chen drug 'gos lots+tsha ba gzhon nu dpal dang /
stag lung lo ts+tsha ba gnyis ni skad gnyis smra ba'i lo ts+tsha ba gnyis /
rin po che dpal ldan bzang po /
rin po che bsod nams bzang po /
rin po che byang chub rdo rje /
rin po che bsod nams rgyal mtshan /
'bri khung rin po che don grub rgyal po /
stag lung rin po che bkris @# / /
dpal 'od dang drug ni sa skyong mi'i chos rje drug /
chos rje sher 'byung ba /
rgyal ba rin bsam /
byang gling grags rin /
mnga' ris pa bsod rin /
'jam dbyangs rin rgyal /
gu ge sangs rgyas rgyal mtshan /
'jam dbyangs rin chen grags pa /
rgyal sras bde 'byung ba dang brgyad ni gsung rab mang du mkhyen pa'i bstan 'dzin brgyad /
mdo smad pa 'od zer /
mdo smad pa legs bzangs /
mdo smad pa gsod she /
rong po lce nag dang bzhi ni mdo rong gi mkhas pa bzhi /
spre zhing rin po che byang dpal ba dang /
rin chen dpal gnyis ni mkha' spyod grub pa'i gdung brgyud gnyis /
skyes mchog smon lam pa dang /
ri mi 'bab pa bsod nams rin chen gnyis ni ya mtshan can gyi skyes bu gnyis /
spyan snga kun blo ba /
spyan snga gzhon 'od pa /
spyan snga blo gros rgyal mtshan pa /
spyan snga dpal bzang pa /
spyan snga nam rgyal ba /
spyan snga bsod nams lhun grub pa /
spyan snga rin rgyal ba /
spyan snga rin chen 'phel ba dang brgyad ni skye dgu'i gtsug rgyan spyan snga ba brgyad| gung thang pa chos rje mdzes pa dpal /
bla chen nyan shAka pa /
stag phu gu shrI dpal ldan don grub /
te'u re pa chos rje ye shes dpal dang bzhi ni khri stengs mdzes pa'i bla chen bzhi /
mkhan chen chos rgyal dpal bzang /
mkhan chen rgyal bzang pa /
mkhan chen kun rdor ba /
mkhan chen byang dpal ba dang bzhi ni tshoT pa skyong ba'i mkhan po bzhi /
chen po graT bzang /
chen po dwags po /
chen pa blo 'phel /
chen po kun rgyal /
chen po bkris rgyal mtshan dang lnga ni sde dgon khra mo'i chen po lnga /
gdan sa'i chos bsgo ba 'jam dbyangs kha che dang /
'bri khung chos sgo ba bkra shis rin chen gnyis ni dbang bzhi bskur ba'i chos bsgo ba gnyis /
dka' bcu ba dar bzang /
'ba' ser dka' bcu pa /
btsa tsa dka' bcu ba yon tan rgyal mtshan /
lhu la dka' bcu ba dang bzhi ni lung rigs smra ba'i dka' bcu ba bzhi /
mthil chung dka' bzhi pa don yod /
phrag dgon dka' bzhi ba rin chen dpal /
rgyal ba dka' bzhi ba rin chen chos rgyal /
gye re dka' @# / /
bzhi pa sangs rgyas dbang phyug /
stag phu dka' bzhi pa sangs rgyas bzang po /
g.yag sde dka' bzhi pa bsod nams bzang po /
gro sa dka' bzhi ba /
mtshur phu dka' bzhi pa /
dka' bzhi pa chos seng /
dka' bzhi pa grags pa rgyal mtshan dang bcu ni tshig don 'dzin pa'i dka' bzhi pa bcu /
jo stan zla ba blo gros /
jo stan bsod nams lhun grub /
jo stan legs rin pa /
kong po jo stan dang bzhi ni brtul zhugs 'dzin pa'i jo stan zhin /
gnas brtan chos bzang pa /
gnas brtan rgyal stengs pa don grub dpal /
gnas brtan rgya ma pa dge 'dun rgyal po /
gnas brtan 'od zer bkra shis /
gnas brtan gzhon nu sangs rgyas /
gnas brtan kun dga' 'buM dang drug ni tshul khrims rnam par dag pa'i gnas brtan drug /
gu cor rtoT ldan sangs rgyas dpal bzang /
rtoT ldan namkha' sho ri /
rgod phrug chos rje graT pa 'byung gnas /
rtoT ldan ral zhig pa /
bu le ba naM rgyal dang lnga ni tshes blos btang gi rtoT ldan lnga /
gzhan yang lha gzigs grags pa rgya mtsho /
rgya ston blo bzang grags pa /
drung gzhon nu dpal ba /
mkhan po bsam rgyal ba /
bla ma gser thub pa /
yang stengs rin po che /
zhi blo dbon po /
drung nam mkha' ba /
bla ma mgon po byang chub /
bla ma bsod rin /
drung chos 'phags pa /
bla ma shAka rin pa /
bla ma zla ba bzang po /
bla ma chos rgyal mtshan /
rgyar sangs rgyas ye shes la sogs pa mtha' yas pa zhig byon /
de la sras snga tshar gyi tsha kho ba ni /
tsha kho rgyal po'i rigs su 'khrungs /
dbus gtsang du gsung rab la sbyangs pas mkhas pa'i grags pa thob pa rgyal tshab chos rjer 'os pa zhig ste /
shar rgya mo rong du dgon sde mang po btsugs nas bstan pa rin po che rgyas par mdzad cing /
rje nyid thugs dgyes pa zhig ste /
kho bos smras pa'i rjes su zhugs shig dang / /
tshe rabs kun tu spyod dang smon lam kun / /
mtshungs par spyad de nam zhig sangs rgyas tshe / /
bdud rtsi'i bgo bsha' thog mar sbyin par bya /
zhes zhal bzhes chen po mdzad snang ngo /
mdo @# / /
stod pa grags pa blo gros ni /
mkhan chen phyag rdor ba'i sras kyi thu bo brgyad kyi nang tshan gcig kyang yin /
grags pa blo gros yon tan rmad du byung / /
rang nyid smin grol theg chen sa ru 'dzeg /
ces gsang bdag gis lung bstan pa'i bdag nyid chen po zhig yin no / /
bya bral la thegs dus kyi sras rnams las| 'jam dkar ba dpal ldan bzang po ni /
dang por skyor mo lung pa'i dge bshes 'dul ba 'dzin pa zhig yin te /
bya bral gyi phyag phyir byon nas gdams pa nyams su bzhes par snang zhing /
rje'i bu slob phal che ba'i bla ma mdzad nas /
bslab bya ston par mdzad de /
'di'i gsung la gnas brtan bzang skyong bas zin bris mdzad pa'i dge slong gi bslab bya zhig kyang snang /
dge ldan 'debs pa'i snga rol tsam der /
rgyal sde rdza dkar gyi ri khrod du mya ngan las 'das zhes grags /
bzang skyong ba ni 'khrungs yul mal gro ba /
rje mya ngan 'das nas 'ol khar nyi ma gling btab ste /
rdzing byi'i gdan sa gnyis char sbrags par snang zhing| e phyogs su'ang byon nas 'gro ba'i don mdzad /
slob ma'i dbang du byas na /
chos rje nam mkha' blo gros /
mkhas pa chos grags /
dbon po lhun grub rgya mtsho sogs yon tan gyis brgyan pa mang du byung /
nam pas ni rtse thang gi khra mo'i gzims spyil bzung nas /
'dul ba mdo rtsa ba la sogs pa'i gsung chos gsungs shing /
dwags po bka' brgyud kyi chos skor yang gdul bya la 'doms par mdzad pa ste /
bka' dge 'gal med kyi skyes bu dam pa ya mtshan can zhig yin snang /
phyis yar rgyab tu phebs nas sku gshegs /
lhun rgyam pa ni gra phug pa pa'i dbon po yin zhing /
sku na tshod gzhon nu nas dus 'khor gyi rtsis la sbyangs pas shin tu mkhas pa zhig ste /
pad dkar zhal lung gi yig cha khyad par can 'di'i rtsom pa po yin no / /
rin rgyal ba ni 'khrungs yul stong lungs pa /
lung rtogs kyi yon tan du ma mnga' ba'i 'phags pa'i gnas brtan chen po zhig ste /
gzims khang shar du bzhugs pas shar pa rin po cher grags /
rtogs ldan @# / /
pa ni tsong kha'i yul du me pho spre'u la 'khrungs /
rje 'khrungs pa'i snga lo de yin /
dgung lo bco brgyad tsam la dbus su phebs te /
spyir bla ma zho lung mtsho kha ba /
stag lung lo tsatsha ba /
slob dpon dkon cog seng+gai /
brag tshab mkhan po dge 'dun rin chen sogs bstan nas /
gzhung gdams ngag mang du gsan zhing /
khyad par rje nyid rtsa ba'i yongs 'dzin du mdzad nas gdams pa yongs su rdzogs par zhus la /
rje btsun 'jam pa'i dbyangs kyi sku dang gsung gi snang ba nam 'dod du song ba zhig byung /
phyis spung sar thugs dam nyag gcig la gzhol bas mngon par rtogs pa'i yon tan mang po 'khrungs shing /
chos brgyad kyi 'khri ba chod pa ste /
gong ma grags pa rgyal mtshan lta bus ti shrir spyan drangs pa la yang /
dgos pa med gsung nas phebs ma gsan pa yin snang /
mthar don gsum bzhes pa sa pho spre'u la dben gnas se ba rong du gshegs /
rje gshegs nas lo dgu song ba de yin /
de'i tshe ngo mtshar ba'i ltas mang du byung zhing sku gdung ni dad pa'i rten du bzhugs yod do / /
chos rje 'dul ba 'dzin pa ni /
dbu stod sbrang du kun dga' zhes pa shing pho stag la sku 'khrungs /
rje 'khrungs nas lo bco brgyad dang /
rgyal tshab chos rje 'khrungs nas bcu gcig song ba de yin /
dang por 'bri khung nyer gnyis rin po che bsten nas chos gsan /
de nas brag tshab tu 'dul ba mkhas par sbyangs shing /
gsang sngags kyi bla ma yang kha yar bsten pas /
bu ston rin po che'i sngags gzhung mtha' dag mi mkhyen pa med pa lta bu yin snang /
phyis rje thams cad mkhyen pa'i zhabs la btugs pas lung dang mngon par rtogs pa'i yon tan mtha' yas pa la dbang 'byor ba'i bdag nyid chen por gyur pa ste /
bslab bya chen mo gsung dus shig 'dul 'dzin 'di lta bu rgya gar na'ang dkon zhes rje rin po ches bsngags pa chen po mdzad pa zhig go| |sras kyi dbang du byas na rje nyid dang thun mong du gyur pas bgrang bar mi nus la /
gsung rab kyi rtsom pa'i grangs ni /
dge slong gi bslab bya chen mo /
@# / /
dge tshul gyi bslab bya /
gzhi gsum cho ga /
gleng 'bum ste 'dul ba'i skor dang /
sngags la rje'i sgrub dkyil rnams la lhan thabs /
rab gnas kyi cho ga /
'khor lo sdom pa'i phyi rol mchod pa /
gsang 'dus mi bskyod pa'i tshom bu la brten pa'i mdun bskyed kyi mchod thabs /
dril bu lha lnga'i sgrub thabs lU i pa'i dkyil chog /
dmar nag gi sgrub thabs /
rdor dbyings kyi dkyil chog /
kun rig rnam par snang mdzad kyi cho ga /
spyod rgyud kyi rnam bshad /
bya rgyud rigs gsum la brten pa'i cho ga'i lag len sogs mdzad cing /
btsun mo tshal du dge 'dun gyi snge bskyangs te /
re gcig pa shing stag la chos kyi dbyings su gshegs /
lo 'di la spyan snga rin po che bsod nams rgyal mtshan yang gshegs /
mkhas grub chos rje'i dgung lo lnga bcu pa yin /
rgyal tshab rin po che ni khro mo zhes pa shing pho 'brug la gtsang stod du sku 'khrungs /
bu ston rin po che'i gshegs lo dang /
rje 'khrungs nas lo brgyad song ba de yin /
gnas rnying du mkhan po rin chen rgyal mtshan pa la rab tu byung ste mtshan gsol /
dus de na /
nga yang na gnas rnying lcags ri'i nang 'di na phyug zer ba zhig byed /
yang na mkhas zer ba zhig byed /
ci dgar mi sdod ces snying stobs mtshon pa'i gsung byon par snang /
dang por gnang can kun dga' dpal /
dka' bzhi pa rin chen rdo rje /
rje btsun red mda' ba sogs bsten nas bka' bstan bcos la sbyangs pas lung rigs smra ba'i mkhas pa chen por gyur /
bsnyen par rdzogs pa'i mkhan po ni phal cher bla ma rje btsun yin par mdzad /
kha cig ldog lod pa chen po zhes kyang zer /
sa skya /
gsang phu /
rtse thang rnams su dka' bcu'i gra skor gnang ste /
mkhas pa rnams legs bshad kyis yid 'phrog pa dang /
rigs pas dpa' skong ba lhan cig tu mdzad /
de yang gsang phur byon pa'i dus su /
rong ston smra ba'i seng+ge dang /
theg gsum rnam bzhag gi thad du brgal brtags mdzad pa la /
rong ston pas /
rtsod pa ngas @# / /
song zhes sbobs pa bskyed pa na /
rin po che 'di pas song bar zhal gyis bzhes la /
grwa ba mi mang rnams kyis ma song zhes smras pa'i tshe /
rong ston pas /
jo bo de khyed bzang /
ston pa de nga bzang /
stag dang seng+ge 'thab pa'i bar na khyi rgan 'ga' nyal thal /
zhes ku re mdzad zer ba zhig grag kyang| |rtsod yig gzigs pa'i rang bzhin gyi mkhas pa mtha' dag rtsod pa de ma song bar thag gcod par snang /
rtse thang du gra skor gnang tshar ba'i mong de gar rje rin po che nyid gnyal r+wa grong na bzhugs pa la /
rtsod pa mdzad pa'i dgongs pas mjal bar byon pa na /
spyir sku gsung thugs kyi yon tan bsam gyi mi khyab par dgongs shing /
sgos su rton pa bzhi'i bshad pa yid 'phrog pa zhig gnang ba gsan pas thugs mos tshad med pa 'khrungs te /
zhabs phyir rgyun 'thud nas mdo sngags kyi gsung rab mtha' yas pa gsan pa'i zhar la /
rje'i drung du bsnyen pa'i sde snod 'dzin pa phal cher legs bshad kyis skyong bar mdzad cing /
ngo bo lung dang mngon par rtogs pa'i yon tan mtha' yas pa'i gter du gyur pas 'gran zla thams cad dang bral ba 'di gzigs nas /
rje nyid zhing gzhan du gshegs par nye ba na na bza' ber thul dang dbu zhwa paN zhwa zhig nang ste don gyis go bar mdzad pa bzhin /
zhi bar gshegs pa'i sa phag de ga'i mjug la /
'dul 'dzin rin po ches thogs drangs pa'i dge 'dun rnams kyis bzhugs gdan seng ge'i khri'i steng du spyan drangs pa las /
rgyal tshab chos rje zhes| snyan grags kyis tshangs pa'i 'jig rten man chad khyab ste /
yon tan gyi chu mtsho la mkhas mang gi ded dpon 'khor nas /
legs bshad nor bu'i bgo skal rgyun chags su len par gyur to / /
mkha' la nyi ma nub pa na / /
zla ba'i dkyil 'khor shar ba bzhin / /
rgyal ba zhing gzhan gshegs na yang / /
rgyal tshab byon pas mgon dang bcas / /
rgyal ba kun dang 'gran bzod pa'i / /
rgyal tshab 'di 'dra yod bzhin du / /
rgyal ba nga ni mi dgos zhes / /
'og min @# / /
gnas su gshegs sam snyam / /
de yang gtso bor dge ldan nyid du thugs phab nas /
bshad sgrub kyis rje'i dgongs pa rdzogs par mdzad cing /
skabs 'gar 'ol kha dang gnas rnying sogs su phebs nas kyang gsung chos gsungs /
khyad par lcags phag la gdan sa chen po der gzhi byes kyi sde snod 'dzin pa stong tsam la gzhung chen mo rnams kyi dka' gnas la dwogs dpyod dang /
rnam 'grel gyi zhib bshad bka' drin bskyangs /
slar mkhas grub rin po che zhabs phyir khrid nas dge ldan du phebs pa /
bzhugs gdan nor bu'i khri la bkod de /
nyid rang dben gnas rgyal khang rtser thugs dam zab mo la bzhugs /
sku che ba'i yon tan yang /
'phral gyi mdzad pa'i dbang du byas na /
srid pa'i phun tshogs mtha' dag la thugs log pas longs spyod kyi yo lang dang 'jig rten gyi mthun 'jug la mi dgyes shing /
nyin mtshan khor yug tu bshad sgrub kyi mdzad pa la skad cig kyang mi g.yel ba /
lung gi yon tan gyi dbang du byas na /
mdo sngags kyi bka' bstan bcos mang po'i gzhung tshig zhal ton du brlag cing /
gzhung don gdams par shar ba /
rtogs pa'i yon tan gyi dbang du byas na /
sdoM pa gsum dang 'gal ba'i bcas rang gi ltung ba phra mo'i yang dri ma med pa med pas /
tshul khrims kyi dri ngad bzang po dpag tshad kyi khyon tsam du ldang ba /
sems can sdug bsngal gyis mnar ba shas mi bzod pa'i snying rje'i dbang gis spyan chab ngang gis 'byung zhing /
drung na 'khod pa dag kyang blo sna skad cig la sgyur nus pa /
thun mong ba zab mo'i lta ba rnam par dag pa dang /
thun mong ma yin pa bskyed rdzogs kyi ting nge 'dzin zab mo mnga' bas srid pa gsum zil gyis gnon pa /
legs bshad kyi rtsom pa mdzad pa'i dbang du byas na /
tshang ma rnam 'grel gyi rnam bshad thar lam gsal byed /
rnam nges kyi rnam bshad chen mo rgyal ba'i dgongs pa rab gsal /
rigs thig gi TIk+ka rin po che gter mdzod / /
@# / /
mdo'i TIk+ka mthar 'dzin gdung sel /
rnam 'grel gyi sa bcad chen mo /
rigs gter gyi TIk+ka /
mngon par rtogs pa'i rgyan 'grel pa dang bcas pa'i rnaM bshad snying po rgyan /
mngon par rtogs pa'i lam bsgrigs /
rgyung bla ma'i TIk+ka chen /
dbu ma rin phreng ba'i TIk+ka /
rnal 'byor spyod pa bzhi brgya pa'i TIk+ka /
spyod 'jug gi TIk+ka rgyal sras 'jug ngogs /
mngon pa kun las btus kyi TIk+ka /
phung po gsum pa'i mdo'i TIk+ka /
ye shes snying po'i bden gnyis TIk+ka /
gsang 'dus 'jam rdor gyi mngon dkyil /
sbyor ba yan lag drug gi khrid yig sogs bka' stsal /
gsung las skyes pa'i sras kyi dbang du byas na| phal cher ni rje nyid dang thun mong du gyur la /
thun mong ma yin pa /
mkhas pa blo gros mgon /
gling stod dpal seng ba dpon slob /
gling smad yon rgyam pa dpon slob /
mkhas pa raN+Na shri /
mkhas pa blo gros brtan pa /
chen po rin byang pa /
chen po sangs rgyas bzang po ba /
'dul 'dzin grags pa dpal ldan /
'dul 'dzin bsam 'phel ba /
chos rje byams pa gling pa /
gnas phu bka' bcu ba /
dka' bcu ba dpal ldan bzang /
dka' bcu pa don bkras| dka' bzhi pa kun dga' dpal /
bla ma grags bkras pa sogs sde snod 'dzin pa grangs las 'das pa mtsho la ngang mo bzhin du 'khor /
de nas sku mya ngan las 'da' bar nye ba na /
don gyi gtso bo lha sa po ta la nyid sa la gnas pa'i 'og min gnyis par mdzad bzhed pa yin na'ang /
rim pas gnas rnying dang| ngam ring chos sder phebs pa la snyad btags te /
gzhung ko btang nas po ta lar phebs ma khad /
sku cung zad bsnyung ba'i tshul bstan te dgung lo re dgu bzhes pa'i yongs 'dzin zhes pa chu pho byi ba lo'i hor zla lnga pa'i yar tshes brgyad la chos kyi dbyings su gshegs /
de nas lo dgu cu rtsa bdun song| sku gdung rin po che dge ldan du spyan drangs pa'i lam bar me tog sna lnga'i char cher pos g.yogs pas rgyur cing /
zhugs su phul bas ring bsrel kha @# / /
dog shin tu mtshar ba dpag tu med pa byon pa ste /
deng sang yang rgyal tshab chos rje'i ring bsrel zhes mang po zhig gi lag tu brgyud pa mthong ngo /
mkhas grub rin po che ni /
khro mo'i lo zhes pa shing mo glang la /
las stod byang du sku 'khrungs /
rje 'khrungs nas lo nyi shu rtsa dgu dang /
rgyal tshab chos rje 'khrungs nas nyer gnyis lon pa de yin dang por lam 'bras pa ye shes dpal ba dang /
kun dga' rgyal mtshan pa dang /
rje btsun red mda' ba sogs bsten nas /
mdo rgyud mtha' dag la sbyangs pas mkhas pa chen por gyur cing /
mkhas grub lha dbang blo'i sku'i skye ba yin pas mkhas grub chos rje zhes phyogs kun tu grags /
rje btsun red mda' ba la mkhan po zhus nas bsnyen par rdzogs /
de nas dbus su phebs te rje thams cad mkhyen pa dang se ra chos sdings su dang por mjal ba nas yun ha cang mi ring ba zhig bsten pas kyang gsung ma lus pa bum pa gang byor gyur cing /
gsang bdag gis lung bstan pa'i 'khor gsum la'ang chos mang du gsan /
slar gtsang la byon nas /
nyang stod lcang ra'i gdan sa mdzad pas /
lcang ra dka' bcu bar grags /
de nas bdag po rab brtan 'phags pa dang yon mchod rnam gnyis kyis /
dpal 'khor bde chen gyi chos gra chen po btab ste /
nor bu dga' ldan pa /
brang mo che ba /
leT grub pa /
zhi gnas pa /
gser khang gong 'og sogs /
dge ldan pa'i gra tshang mang po'i gzhi btsugs shing /
sdo snong 'dzin pa rnams me tog la bung ba bzhin du 'khor nas gtsang phyogs su rje thams cad mkhyen pa'i bstan pa gsal ba'i snang byed nyid du gyur pa ste /
'gro mgon 'phags pa dang gong ma se chen bzhin du mchod yon gnyis zhes lha dang bcas pas shis par brjod pa'i skabs su bar chad kyi rnam pa nyung zad mngon du gyur te /
bdag po rab brtan pas mkhyen bzhin du na len+t+ra nas chos rje rong chen pa gdan drangs /
rin po che ba dang rtsod pa mdzad par dril bsgrag par mdzad cing rin po che bas kyang zhal gyis bzhes pa'i @# / /
gtam grags pa las /
chos sde rnams nas mkhas pa mang po dpang por lhags par gyur /
de'i tshe yon mchod gnyis su thugs 'gyur nas 'jol thabs mdzad pa na /
rin po che'i zhal nas /
theg mchog rigs kyi nus pa mi dman tshogs gnyis rin chen khams las grub / /
rnam dpyod mgyoT 'gro'i rta ljang gis drangs shes bya'i mkha' la thogs med cing / /
gsung rab rgya mtsho'i gos can ma lus rigs pa'i zer gyis snang byed pa / /
sngon med nam mkha'i nor bu de dang me khyer lhan cig ji ltar bgrod / /
'on kyang rong skyes shAkya yi / /
bstan la sdang ba'i yid ldan zhing / /
gshen rab gzhung lugs rgyal mtshan 'dzin / /
byis pa mkhas par rlom pa gang / /
ring na gnas tshe kho bo dang / /
lhan cig brgal lan bya'o zhes / /
gya gyu'i yid ldan drang srong gi /
smod pa'i tshig bzhin yang yang bsgrags / /
de nas nam zhig 'dir phyin tshe / /
zhum pa bzhin dang skrag pa bzhin / /
gnod pa bzhin dang 'gyod pa bzhin / /
skyabs med bzhin du skyabs 'tshol byed / /
dpal ldan zla ba'i 'od dkar la / /
glags 'tshol 'dod pa'i mun can de / /
kho bo'i rigs tshul rdo rje yis / /
gzhom par bya zhes mngon du smras / /
bla ma'i legs bshad nyin byed zer / /
sgrib byed phrag dog rkang 'thung rgyas / /
nyes bshad nags tshal 'khrigs pa khyod| |da lta thal bar zhes bya smras / /
de tshe skrag pa'i yid ldan des / /
de dag bdag gis ma bkag ces / /
gtol med gyur pa'i tshig smra zhing / /
rdzun gyi khung bur yang yang bros / /
khrel yod ngo tsha'i gos dang bral / /
sdom pa'i ska rags lhod pa can / /
blun rmongs slob ma'i tshig ngan gyi / /
yol bas bsgribs pa'i phyag tu 'chel / /
phyogs 'dir mkhas pa'i dka' mching dag /
bya bar 'os pa min zhes pa'i / /
sbyin bdag tshig la skyabs bcas nas / /
bdag la bka' drin che zhes smras / /
lung rigs rlabs phreng rol pa can / /
sde chen rgya mtsho so so nas / /
mkhas pa gdengs can du @# / /
ma dag /
gnas 'dir dpang por lhags pa yang / /
de yis gang la mgon bcas pa / /
de nyid tshig gis rang rang gi /
chu gter gnas su bskrad byas nas / /
rgol ba'i dkyil 'khor rdzogs ma gyur / /
'di ltar mngon du ma nus pa'i / /
zhum tshig smras pa dran byos la / /
phyi nas mkhas pa'i legs bshad la / /
lkog tu ngan smras ma byed ces / /
bdag gis gdams shing tshar bcas nas / /
bden min smra ba lhur len cing / /
ngo tshas gtol med gyur de dag /
lug bong bzhin du mkhas rnams sgrogs / /
bde gshegs bstan pa gangs ri'i su la na gnas / /
gzhung lugs 'bum phrag ral pa'i khur gyis brjid / /
rigs pa'i mche sder mi bzad stobs ldan pa / /
mkhas mchog gdong lnga'i dbang po kho bo tsam / /
dri med rigs pa'i gad brgyangs gcig gis kyang / /
dregs ldan phas rgol glang po stong gi snying / /
lkog mar phyin pa'i 'jigs ster dge legs dpal / /
bzang po las gzhan smra ba'i seng ge dang / /
zhes mi 'jigs pa'i gsung byon par snang /
de ltar bdag po rab brtan pa'i sgo gsum gyi rnam 'gyur legs bshad dngos su gdams pa'i yul min pa 'di dgongs nas /
snum zad mar me lta bu'i bstan pa 'di / /
kho bo'i legs bshad go cha blo gros kyis / /
rdzogs ldan bzhin du bya bar nus na yang / /
skal ngan rnams kyis sa 'og gter bzhin sbas / /
da ni dus la sdod pa med pa dang / /
lang tsho'i dpal yang ston ka'i sprin ltar g.yo / /
skye bo phal cher skal ba med mthong nas / /
mang thos bdag ni gcig bur chos don sems / /
zhes rang gi rtog pa brjod nas /
dben gnas ri bo mdangs can nyid du phyags phab ste /
thugs dam nyag gcig la gzhol bar mdzad /
de'i tshe bdag po chen po nyid rin po che ba phyogs gzhan du thegs dgos te /
nye gnas chen po la lkog tu gser gyi bya dga' ster ba sogs thabs sna tshogs kyis yar phebs e grub gzigs kyang /
mche ba mi bzad sbar mo'i shugs @# / /
'chang ba /
gsang ri 'dzin pa'i gdong lnga'i dbang po de /
lcags kyis bcings nas btsog chus 'tsho ba yi /
sgo khyir 'dod pa mkhas pa'i bzhad gang yin /
zhes gsungs nas ma phebs /
lcags mo phag gi lo la gnas rnying du rgyal tshab rin po che mjal bar byon pa na /
seng ge'i khri chen po la dbang bskur ba'i zhal ta gnang ba spyi bos nod de phyag phyir dbus su gdan bteg /
skye shod du phebs pa na chos rgyal du dben sha sku mched kyis rje yab sras gnyis la gus 'dud byed pa ji lta ba bzhin du mos pa chen pos zhabs spyi bor blangs /
'bras spungs dang se rar phebs pa'i tshe tshogs pa zung 'brel gyis chas 'brel zhus shing /
'jam dbyangs chos rjes gus pa'i phyag dang /
mtshungs med chos rjes su gsum ma'i lung zhus /
dge ldan du phebs pa na /
shar nas 'phags pa'i gnas brtan chen po rin rgyal bas /
la brang nyags su byon nas dar chen yug gcig /
rten du mdzad de phyag phul la /
dge 'dun rnams kyis kyang /
gtsang la myur du phebs dwogs te /
dbang lung rjes gnang man ngag sogs zhus nas zhal slob tu gyur /
lo de la chos kyi gdan sar phebs te zhwa gser mdog gyon pa'i rab byung bye ba phrag brgya'i gtsug rgyan du mdzes pa na /
las thabs su rje bla ma'i gsung rab kyi sgra chen po bsgrags pas /
dkar po'i sde ris thams cad dar chen 'phyar zhing /
nag phyogs pa rnams ming gi lhag ma tsam du gyur /
snyan pa 'di las dang /
spyir yang rin po che'i rnam thar dran nas /
bdag po rab brtan pa nyid thugs 'gyod chen po skyes pa yin snang /
sa yi bdag po mkhyen pa'i spyan / /
yangs zhes snyan pa cher grag na / /
dam pa bsten tshul 'di las ni / /
mkhyen pa'i tshad kyang cung zad dpogs / /
yang na mgon 'dis nub kyi phyogs / /
yongs su btang nas dge ldan du / /
rgyal tshab chos rjer gshegs pa yi / /
'gyod ngal khyod la ci byar yod / /
sku che ba'i yon tan yang /
bka' bstan bcos kyi @# / /
'jam bshad mdzad pa'i dbang du byas na /
thogs med sku mched chos mngon pa 'chad pa la zhugs pa lta bu ste /
kha ba ri pa mtha' dag gis 'gran du med pa'i smra ba'i khyu mchog tu gyur pa /
mkhas pa'i 'dun sar rtsod pa mdzad pa'i dbang du byas na /
phyogs glang chos grags mu stegs kyi ston pa 'joms pa la chas pa lta bu ste /
paN chen phyogs las rnam rgyal lta bu yang dngos stobs kyi rigs pas pham par mdzad pa /
rtsom pa snyan dngags kyi sdeb sbyor spel ba'i dbang du byas na /
mkhas mchog dpa' bo'i sde bcom ldan 'das kyi yon tan brjod pa la zhugs pa lta bu ste /
nyid kyi snyan dngags kyi ya mtshan gzigs pa'i mkhas pa mtha' dag nga rgyal chag ces grag /
lha dang bla ma'i gzigs snang gi dbang gi dbang du byas na /
rje btsun 'jam dpal dbyangs /
lha mo dbyangs can ma /
yi dam rdo rje 'jigs byed /
ye shes mgon po phyag drug pa /
zhal bzhi pa rnams gzigs pa dang /
chos skyong rnams kyis chos smra ba'i mchog tu bsngags shing /
rmi lam du rje btsun tsong kha pa chen pos 'od srungs le'u gsungs pas lta ngan gyi dri ma bsal nas chos nyid mngon du gyur pa /
dngos grub mchog brnyes pa'i dbang du byas na rigs ldan 'jam dpal grags pa /
slob dpon legs ldan 'byed /
rig pa'i khu byug /
abya ka ra /
rje 'gos rnams dang thugs rgyud gcig pa ste /
so so skye bo mtha' dag gi bsam pa'i yul las 'das pa /
gsung rab kyi rtsom pa mdzad pa'i dbang du byas na /
tshad ma rnam 'grel gyi TIka chen rigs pa'i rgya mtsho /
dka' 'grel yid kyi mun sel /
tshad 'bras kyi bshad pa chen mo /
phar phyin gyi TIk+ka /
sdom pa gsum gyi rnam par bzhag pa thub bstan rin po che'i byi dor /
dbu ma'i stong thun skal bzang mig 'byed /
dus kyi 'khor lo'i TIk+ka chen de kho na nyid snang ba /
dus kyi 'khor lo'i sgrub dkyil /
'dus pa'i sgrub thabs kyi rnam bshad dngos grub rgya mtsho /
brtag gnyis @# / /
kyi rnam bshad chen mo /
kye rdo rje'i sgrub dkyil mchod phreng dang bcas pa /
lU i pa'i dkyil chog /
sngags rim gyi lhan thabs rnal 'byor rol pa'i dga' ston /
ye shes mgon po'i gtor chog rnam bshad dang bcas pa /
gzhan gyi log rtog sel byed gnam lcags 'khor lo /
rje'i rnam thar che chung /
rtsa ltung rnam bshad /
dris lan 'ga' zung /
lha dang bla ma'i bstod pa sogs gsung 'bum thor bu bar 'byung ba rnams bka' stsal /
sku gsung thugs kyi yon tan la 'khor ba'i slob ma'i dbang du byas na /
mkhan chen bsod rnams mchog grub /
kun mkhyen 'phags 'ong /
gsang mda' ba chos ldan rab 'byor /
lha'i btsun pa rin chen rgya mtsho /
spyan snga blo gros rgyal mtshan pa /
shar kha dben po /
tsha kho dbon mo chos kyi graD pa /
rong ston blo bzang graD pa /
paN chen shAkya shrI /
lo chung dka' bzhi pa /
dwags po kun bkras pa /
shar pa zla grags /
nyi grags /
slob dpon sangs rgyas rgyal mtshan /
gtsang pa bla ma sangs rgyas dpal /
bla ma zhi rgyas pa /
dar thub ba dpal ldan bzang po /
snon pa dpal ldan pa /
chos rje don grub dpal ba /
bla ma yar 'brog pa /
bla ma chos grags pa /
sgra pa chos rgyal ba /
chos rje kun legs pa /
gnas brtan chos skyong ba sogs te zur tsam mo /
de ltar bstan pa rin po che'i rgyal mtshan phyogs thams cad las rnaM par rgyal ba btsugs te /
dgung lo nga bzhi pa sa pho rta'i lo cho 'phrul zla ba'i nyer gcig la /
rje btsun tsong kha pa chen po gang du gshegs pa'i mkha' spyod chos kyi pho brang du gshegs so / /
de nas lo dgu bcu rtsa gcig song /
de yang sku tshe mthar ma phyin pa dang /
gsung rab kyi rtsom pa 'ga'i 'phro lus pa ltar bstan pa ni /
dgos pa'i dbang gis gdul bya'i snad do tsam du zad kyi /
dngos po la zhing 'dir sku dngos kyi gdul bya rdzogs shing /
dpa' bo g.yul las rgyal ba'am /
tshong pa khe spogs lon pa bzhin du bzhed pa'i don thams cad grub pa yin no zhes shes par bya'o /
mkhan chen pa ni @# / /
sa mo yos la shab tu 'khrungs /
mkhan chen grub pa shes rab pa'i dbon po yin /
mkhan chen pa nyid dang mkhas grub rin po che sogs bsten nas gsung rab la gsan pa mang du mdzad /
snang thang gdan sar phebs pa stod dbon dang ma mthun nas gdan sa thel du spyan snga nyer gnyis rin po che la snar thang sde ma lag dang bcas pa phul te /
nyid rab brel gyi mkhan por bzhugs /
rtse thang dang chab brje len gnang zhing gdan sa phan tshun du chos mang du gsungs pas| chos rje nam pa /
chos rje lo chen /
bla ma don grub dpal ba /
bla ma 'dus pa ba /
bla ma dge 'phel ba sogs yon tan la 'khor ba'i zhal slob mang du byung /
gong du brjod pa ltar glegs bam rin po che'i lung bstan gyis kyang zin pa zhig ste /
mthar nga lnga pa chu pho spre'u la gshegs /
de'i phyi lo chu bya la spyan snga rin po che dpal chos kyi grags pa 'khrungs /
rgyu mtshan 'di las dang /
mkhan chen pa zhi bar gshegs ka'i gsung ngag 'ga' zhig la dpags nas spyan snga rin po che 'di pa mkhan chen pa'i sku'i skye ba yin zhes chos rje don grub dpal gsung skad /
'phags 'od pa ni sa skya pa'i bshes gnyen chen por gyur pa'i steng nas| si tu bsod nams dpal dang /
bdag mo shAkya dpal yab yum gyi bla ma mdzad pa zhig ste /
yab yum gyis rje btsun shes rab seng ge spyan drangs pa'i dus su zhabs la gtugs nas /
rje'i lugs kyi gsang sngags kyi chos rdzogs par zhus shing /
dpal 'khor bde chen du mkhas grub rin po che la'ang gsung chos gsan nas dge ldan pa'i bstan 'dzin chen por zhal gyis 'ches te lhun po rtse'i chos sder rje yab sras kyi sgrub dkyil gyi phyag len dang rgyud kyi bshad rgyun 'dzuD par mdzad pa deng sang yang mchog tu rgyas par mchis so / /
lha btsun pa ni /
'brong rtse ba'i zhal ngor 'khrungs nas /
mkhas grub rin pa cha la yon tan bum pa gang byor zhus shing /
bdag pas gzhan gces pa'i byang chub kyi sems rin po che bcos ma ma yin pa 'byongs pa zhig ste /
jo bo'i @# / /
bla ma sha byin bzhin du /
gzhan gyi nad drag po dngos su len pa mdzad ces yongs 'dzin dam pa a mo g+ha gsung /
chos ldan pa ni /
gangs bu le'i mgul du gdams pa thugs nyams su bstar bas srid gsum sgyu ma lta bur rtogs shing /
nang rtsa dang rlung gi rten 'brel gyis phyi rgya bod thams cad gzigs pa dang /
rlung stobs kyis nam mkha' la 'phur nus pa'i ya mtshan can yin snang /
don grub dpal bas kyang nang pa tsha ba gru pas sbyin bdag mdzad de ri bo chos gling btab cing /
nang so 'phyos pas spyan drangs nas ri bo'i yang gdan sa mdzad pa'i steng nas thun mong ba byang chub lam rim dang /
thun mong ma yin pa gsang sngags kyi chos mang du gsungs /
deng sang yar klungs kyi sa'i thig le de nyid du rje'i bstan pa'i me ro tsam 'di bla ma de'i phyag rjes yin no /
sangs rgyas dpal bas kyang spo 'bor ba'i yul du g+hi ti sgang gi chos sde btab nas bstan pa bskyangs /
de rjes nyid kyi gcung po bla ma kun rgyal ba gsang phu dkyil khang pa'i slob dpon mdzad pa'i mod la gdan drangs pa dka' bzhi dgon sogs su'ang byon nas rje'i bstan pa la bya ba mdzad pa'i rgyun deng sang yang mchis /
chos rje legs rgyal ba ni /
srin po zhes pa shing mo yos la gtsang du sku 'khrungs /
'dul 'dzin pa 'khrungs pa'i phyi lo yin /
zha lur rab tu byung zhing rje'i zhabs phyir yun mthud nas byon te /
dge ldan gyi dbu mdzad gnang bzhin pa'i steng nas /
dgung lo drug cu rtsa bzhi pa sa rta la gdan sar phebs /
snang tshul la mkhyen rab ha cang che bar ma grags kyang don du rnal 'byor gyi dbang phyug chen po yin pa'i don gyis sde snod 'dzin pa rnams je gus je gus dang /
skye bo mi bsrun pa rnams je skrag je skrag tu song nas bzhugs gdan seng+ge'i khri non do shes pa zhig byung /
mthar don grub bzhes pa lcags pho rta'i hor zla gnyis pa'i nyer bzhi la gshegs /
lo 'di la mtshungs med chos rje gshegs shing zhal snga nas mngon dga' ba 'khrungs de nas lo bdun @# / /
cu rtsa dgu song /
lo dus kyi 'das mchod ni 'phyong rgya nang so nas rgyun chags su gnang ba yin no / /
chos rje blo gros pa ni /
dkar po zhes pa sa mo sbrul la g.yag sder sku 'khrungs /
mkhas grub chos rje 'khrungs pa'i lo lnga pa yin /
chos lung tshogs pa la rab byung zhus shing /
rje yab sras gsum ga dang| khyad par mkhas grub chos rje bsten nas gsung rab la sbyangs /
drug cu rtsa gnyis pa lcags rta la gdan sar phebs te /
gtso bor dus 'khor gyi 'grel chen TIk+ka dang bcas pa star chags su gsungs shing /
TIka chen gyi mjug rdzogs pa'i rtsom pa dang mchod khang gsar ma bzhengs pa gnang /
don lnga pa chu lug la kun spangs mdzad de /
gzims spyil du phebs pa lo de kha'i hor zla dgu pa'i tshes bco lnga la sku gshegs /
de nas lo drug cu rtsa drug song /
lo zla gnyis ka'i 'das mchod ni chag med star chags su bzang bar yod do /
zhal slob mang du byon pa las skabs gzhan du ma glengs pa'i bla ma gsum gyi rnam thar zur tsam brjod na /
'phags pa lha ni sa mo lugs la lod pa'i sa'i char sku 'khrungs /
dbus su byon nas chos rje blo gros pa /
byams pa gling pa /
sems dpa' chen po sogs bsten nas /
gzhung gdams ngag mang du gsan zhing /
gzims khang nas chos rje ba so bas mkhan po /
rong ston blo bzang pas las slob /
rgyud pa bkras rgyal bas gsang ston mdzad de bsnyen par rdzogs /
nyang long kong gsum dang /
mdo khams stod phyogs phal che bar phebs nas gsung chos gsungs pas skya ser mtha' dag gi cod pan du gyur pa ste /
deng sang gi bar du yang zhal snga bka' rgyud ces rgyan du 'dzin pa yin snang /
de mo la rtsa /
chos khri thang /
bkra shis chos lung sogs dge ldan pa'i chos sde mang po'i gzhi gding ba dang /
zhwa yang gser gyi mdog can kho na la bsngags par mdzad pa ste / /
zhwa 'di gang gis gyon pa phal cher mkhas / /
zhwa 'di gang gis gyon pa phal cher btsun / /
zhwa 'di gang gis smod par @# / /
byed pa de /
zhwa long bzhin du rang nyid nyams par 'gyur / /
zhes gsungs /
mthar zhe dgu bzhes pa me mo lug la sku gshegs /
de nas lo bzhi bcu rtsa gnyis song /
sku skye zhig snga gong nas 'khrungs pa yin 'dug kyang /
bar skabs su mi gsal ba /
deng sang skye bo yongs la grags te gdul bya'i don mdzad par yong snang /
bla ma de la rnam thar skyong ba'i dbon dkon mchog 'byung gnas dang /
sangs rgyas dpal 'byor nyeng gnyis byon pa'ang gzhan don mdzad pa'i mod la gshegs /
chos grags pa ni gtsang stod du sku 'khrungs /
rtse thang du sa skya pa'i yongs 'dzin bsten nas /
gsung rab la sbyangs pas mkhas par gyur te /
pu gu rdo ba'i bshad nyan mdzad pa na /
dbon sa grags pa 'byung gnas pa thugs shin tu dgyes pa zhig byung ba bzhugs mi spro ba'i rkyen du song nas /
'ol khar phebs te /
rin chen sgang du thugs dam zab mo la gzhol ba'i ngang nas /
rje thams cad mkhyen pa'i gsung rab la zhib tu gzigs pas gdams par shar te /
thugs bde nas nyams dbyangs skyid pa'i rgyang glu zhes pa'i gsung mgur zhig kyang gsungs /
dang por mkhas grub rin po che gzhis kha stag rtser phebs pa la gsung chos zhu bar brtsams kyang mi dgyes pa cung zad yod pa'i don gyis ma gnang /
chos rje blo gros pa gzhis khar phebs dus dang /
bzang skyong ba la gsung chos gsan nas /
dge ldan pa'i bshes gnyen chen por kun la grags pa ste /
dben gnas de nyid du sku gshegs /
nor bzang rgya mtsho ba ni mdzes byed ces pa chu mo yos la rta nag tu sku 'khrungs /
rje gshegs pa'i lo bzhi pa yin /
rim pas gra tshang chen mor mkhyen rab pa bkra shis lhun por thams cad mkhyen pa /
gsang phur kun mkhyen pa sogs bsten nas mdo phyogs kyi gsung rab mtha' yas pa dang /
grags bzang pa la rim lnga gsal sgron sogs sngags chos kyang gsan /
chos 'khor sgang du lots+tsha ba shes rin pa /
dge ldan du ri @# / /
po che blo gros pa /
rin chen sgang du chos rje chos grags pa rnams la dpal dus kyi 'khor lo dang /
khyad par rin po che la rje'i gsung rab mtha' dag gi bshad lung gsan /
gzims khang nas chos rje rin po che la mkhan po dang /
paN chen shAkya shrI dang /
rong ston blo bzang pa la las slob gsang ston zhus nas bsnyen par rdzogs pa'ang mdzad /
de dus bshad nyan gyi zhu ba 'bul mi gcig gnyis byung ba yin 'dug na'ang /
ta thA ga ta'i bstan la phan bsams kyang| tha ma'i dus 'dir bshad pas phan par dka' / /
da lta rang dbang yod dus sems btul nas / /
na rga 'chi tshe 'gyod med byas na legs / /
gsungs nas rin chen sgang du phebs pa pho brang 'ol kha stag rtse nas sbyin bdag gi mthil len mdzad de /
sgrub pa'i rgyal mtshan btsugs pas /
thun mong ba stong nyid snying rje'i snying po can dang /
thun mong ma yin pa bde stong gi ting nge 'dzin zab mo mngon du gyur cing /
gzhan yang 'jam dbyangs gzhon nu zhal gzigs pa dang /
thag ring po'i sgra gsan pa sogs grub pa'i rtag mang du shar ba ste /
bstod par /
chos 'khor lha sar rol mo dkrol ba'i sgra / /
'ol kha'i gnas 'dir bdag gis gsal bar thos / /
rtog btags rten 'brel snang ba mtshar che zhes / /
dgyes bzhin 'khor la bka' stsal gsol ba 'debs / /
zhes 'byung gsung rab gdams par shar ba'i 'bras rtags su legs bshad kyi rtsom pa yang dus kyi 'khor lo'i spyi don /
'khrul sel ba 'gog pa'i rtsis kyi yig cha /
gsang ba 'dus pa'i lam rim pa gnyis kyi bshad pa /
gzhan la ma grags pa'i grub mtha'i srol btong pa'i dbu ma'i yig cha che chung sogs mdzad| gzhan don phrin las ni gong du brjod pa ltar dge 'dun gyi tshogs ma bsdus kyang /
mang mi gtso /
khyu gtso zhes pa'i lo rgyus bzhin /
zhal snga nas thams cad mkhyen pa lta bu dang /
slob dpon thos 'dzin pa slob dpon kun rgyal ba /
bshes gnyen bra'o dka' bcu pa sogs zhal slob du byon pa dang /
mkhas @# / /
grub kyi snyan grags chen po dge ldan pa'i rgyan du che ba la dpags na dngos rgyud gnyis ka'i sgo nas rje btsun tsong kha pa chen po'i bstan pa la mdzad pa gzhan dang mi mnyam pa med pa zhig ste /
mthar dgung lo dgu bcu rtsa gcig bzhes pa chu mo bya'i lo hor zla drug pa'i nyer lnga la dben gnas de nyid du mya ngan las 'das| de nas lo bcu drug song /
de'i tshe nam mkha' la 'ja' kha dog sna lnga pa'i gur dang /
me tog gi char chen po babs shing gdung la ring bsrel mang du byon pa ste| gdung thal las bzhengs pa'i sku 'dra la deng sang yang ring bsrel 'dzag pa yod par snang /
chos rje chos rgyal ba ni sna tshogs zhes pa chu pho rta la sku 'khrungs mkhas grub chos rje'i gcung po yin /
rje yab sras kyi zhabs la gtugs te mdo sngags kyi gsung rab la sbyangs /
dang por gsang phu ra ba smad pa'i 'chang nyan zhig mdzad pa'i thugs kyis bor nas /
lhan ba sor gdams pa thugs nyams su bstar bas thun mong ma yin pa'i bad? stong gi ting nge 'dzin zab mo thugs la 'khrungs shing /
zhal slob nang dag pa la de kha'i zhal bzhes kyang mdzad pa yin snang /
de nas chos rje blo gros pa'i rjes su gdan sar rje dge 'dun grub spyan 'dren du btang ba na /
'am bu dgra mkhar dgra'i sa char brtsig dgos pa yod gsungs nas /
rje 'di nyid la lung bstan mdzad pa ltar gdan drangs /
dgung lo re gnyis pa chu lug la gdan sar phebs /
mdo sngags kyi chos mang du gsung ba'i zhar la dus 'khor gyi bskyed rdzogs /
dbu ma'i lta khrid chen mo /
snying po don gsum gyi khrid yig sogs legs bshad rtsom pa dang /
dri gtsang khang du rgyal ba seng ge'i nga ro'i gser sku ya mtshan can bzhengs pa'ang mdzad /
de ltar bstan pa rin po che'i mdzad pa bskyangs pas /
'khor lo bzhi ldan gyi dge slong mang po me tog la bung ba bzhin du 'khor zhing /
ba so chos rje zhes snyan grags kyis dbus gtsang khyab par gyur pa'i mdo la rlung gi rgyu tshul log pa dgongs nas kun spangs mdzad de /
don gnyis bzhes pa chu mo sbrul gyi dgun dus zhig @# / /
byams gling du sku gshegs /
de nas lo lnga bcu rtsa drug song /
dgung zhag gi ring 'od gsal la bzhugs shing me tog 'khrungs pa sogs ltas bsam gyis mi khyab pa byung snang /
chos rje de nyid kyi sras rnams las dam pa gsum gyi lo rgyus zur tsam re brjod na /
gtsang gi khyung po bya bral ba dge 'dun bzang po ni me mo bya la khyung po'i rigs su sku 'khrungs /
rje'i dgung lo re gcig pa yin /
dbus su byon nas rin po che pa'i drung du mdo sngags kyi chos mang po gsan zhing 'phral 'phral thugs nyams su bzhes pa'ang mdzad /
de nas gtsang la phebs te /
rje dge 'dun grub yab sras la lam rim zhus nas drang srong chen po phu chung ba bzhin du skye bos dben pa'i yul ljongs mang por byon te /
bsgoms pas mngon par rtogs pa'i yon tan rje mtho rje mthor rgyas pa'i nang gi nyer len gyis rang dbang med par snyan grags 'ur nas /
gnas rnying rin po che'i khu dbon dang /
bdag chen sogs dang 'phags pa sogs bla chen dang mi chen mang po'i dbu gtsug gis zhabs la reg cing skya ser grangs med pa 'dus pa la las 'bras zab mo'i chos kyi char phab pas /
sa thu la rdo thul gyi rnam par gyur nas rab tu byung ba rnams bslab pa rin po che la gces spras dang /
khyim pa rnams dge sdig gi blang dor la nan tan lhur byed pa nyid du song bas /
bya btang sems dpa' chen po zhes mtshan thos tshad dad pa'i spu long g.yo ba zhig ste /
mthar don dgu bzhes pa shing mo yos la ngo mtshar ba'i ltas bstan te gnas rnying gi rgyab rir mya ngan las 'das /
de nas lo suM cu rtsa bzhi song /
sku gdung rin pa che bzhugs pa'i rten bzhengs kyi thugs khur sogs ni /
chos rje 'jam dpal snying po dpon slob kyis mdzad par snang /
dbus kyi khyung po bya bral ba dge legs bshes gnyen ni /
lho'i sa'i char rong po'i rigs su sku 'khrungs /
dbus su byon nas ser 'bras gsang gsum mdo phyogs la gsan pa rgya cher mdzad cing /
rin po che ba so ba la gsang sngags kyi chos mang po'ang gsan /
@# / /
de nas mdo khams la 'byon pa dang /
dge 'dun gyi tshogs bsdu ba'i thugs kyi 'khri ba ni bcad /
tshe 'di'i 'dun gros kyi 'gong po ni 'og tu mnan /
rnam grol don gnyer gyi snying rus ni khog tu bcug ste /
ngag tu mi lus rin po che lan cig thob pa 'di don med du yengs na ci rung gsung nas /
dang por mal gro'i tshul khrims dri ldang dang /
phyis skam brag tu /
bsam gtan gyi zas la rtse gcig tu rol par mdzad pas /
slob dpon klu sgrub zhal gzigs pa dang thun mong dang thun mong ma yin pa'i mngon rtogs kyi yon tan bzang po bos pa bzhin du thugs la 'khrungs /
zhal nas kyang /
gnas mi med khyi med kyi lung stongs su /
nga pha med ma med kyi rnal 'byor pa /
lus dpon med g.yog med kyi 'dug lugs gsal /
sems spros bral stong pa'i ngang du nyal /
mi gzhan dag gi sku gzugs phyi ru bzheng /
nga rnal 'byor gyi sku gzugs nang du bzheng /
blo myur mgyogs kyi lha bzo klubs shing yod /
byon gang legs kyi ltad mo blta rgyu yin /
zhes gdeng thob pa'i gsung byon par snang /
'phral gyi mdzad pa rnam thar ni gsung rab kyi 'bel gtam la bsnyad pa ma gtogs mkhas pa su la yang gsung chos gsungs ba'i ming mi 'dogs /
gsang sngags kyi 'bel gtam mi mdzad cing rdor dril /
bgrang phreng sogs phyag mtshan gang yang phyir mi mngon /
chos dang mi mthun pa'i skya ser gyi gsung gleng byung ba na bka' bkyon che che ltar mdzad /
sngom pa gong ma blangs pa dang /
thos pa mang po la bsngags pa mi mdzad par dge tshul gyi rten bzung nas nyams len byed pa kho na la dgyes /
nged rang dge ldan pa /
khong bka' rgyud pa sa skya pa zhes chos grub mtha'i thugs rus gzhan dang mi nyams pa ltar mdzad pa zhig ste /
mthar dgung lo brgyad cu rtsa thon pa dben gnas de nyid du mya ngan las 'das /
ya mtshan pa'i ltas su /
dung dkar g.yas su 'khyil ba dang /
gdung la rdo rje rnal 'byor ma'i sku dang /
ring bsrel mang du byon pa da lta nyi sdings na bzhugs yod do /
gnas rnying rin po che @# / /
kun dga' bde legs rin chen rgyal mtshan dpal bzang po ni /
me pho stag la la stod du sku 'khrungs /
yongs 'dzin dam pa a mo g+ha 'khrungs pa'i phyi lo yin /
rje dge 'dun grub la thun mong ba phar phyin theg pa'i gzhung dang /
rin po che pa la theg pa chen po gsang sngags skor zhib tu zhus pa /
thugs mos kyang mchog tu che ba 'khrungs pa ste /
kho bo gnas rnying pa'i rigs su skyes snyam pa'i rlom pa ni ye med /
ba so chos rje'i grwa pa yin snyam pa'i khengs pa ni yod ces gsung pa yin snang /
chos rje thams cad mkhyen pas mkhan po dang /
chos rje 'dul dkar bas las slob gnang nas bsnyen par rdzogs pa'ang mdzad /
de nas gnas rnying gi gdan sar chen por phebs te /
byang chub lam rim la sogs pa'i gsung chos rgyun ldan du gsung pa /
dge 'dun gyi bca' khrims la gnon pa /
bkra shis lhun po ba dpon slob kyi chos gzhi 'degs pa /
thugs dam gos sku chen mo bzhengs pa sogs bstan pa'i bya ba rgya cher mdzad pa'i mod la /
chos rje 'jam dpal snying po khri thog tu bton nas /
nyid rang thugs dam gang 'phel gyi dgongs pas 'gol sa snyeg pa khad nyer gzhes kha sne'u nas spyan drangs par nang so sku mched kyis thog drangs /
skyi shod kyi rab byung skye bo'i tshogs mang po'i don mdzad cing /
ra sgreng dang /
dge ldan mjal bar phebs pa na'ang /
gus pa dang ldan pa'i dge 'dun rnams gsung chos kyi tshims par mdzad /
skyi shod du bzhugs dus de khar nub cig mnal lam du gnas rnying gi rgyab ri la rje btsun sa paN gyi sku 'dra 'bur du dod pa zhig gzigs pa rmis pa na /
blo bur du gtsang la bteg ste /
gnas rnying gling gi kho ra khor yug tu rje yab sras kyi mtshan rnams rdo la bris nas| bstan pa ring du gnas pa dang /
gzhan du mi 'gyur ba'i rten 'brel bsgrig pa mdzad /
slar dbus su byon nas nang so dpon blon gyis gus mchod sngar bzhin dang /
thams cad mkhyen pa'i sku skye rin po che bsnyen par rdzogs pa'i mkhan po'ang gnang /
dge ldan du phebs nas dngul gdung rin po che'i drung du bstan pa ri @# / /
po che'i drung du bstan pa rin po che rgyas pa'i smon lam dang /
mgon khang du chos skyong rnams la bstan dgra brlag pa'i 'phrin las 'chol ba sogs mdzad /
slar yang gtsang la phebs te gnas rnying ri phug tu thugs dam 'phel bar bzhugs /
sku che ba'i yon tan yang thugs skyo shas nges 'byung che bas /
mi ma rung pa zhig kyang blo sna sgyur nus pa sngo pa gsuM gyi tshul khrims mchog tu gtsang bas /
de'i dri ngad zhim pos tsan dan gyi dri bzang po yang zil gyis gnon pa /
byang chub kyi sems rin po che 'byongs pas gzhan sdug bsngal ba gsan pa na /
sku lus 'dar ba dang spyan chab ngang gis 'byung ba /
gsang sngags kyi gdams pas thugs rgyud gtams par mdzad pa ma gtogs snod min la dus nam yang mi 'doms pa /
rje btsun tsong kha pa chen po'i bstan pa kho na thugs la bcangs nas ci phan mdzad pa sogs te ngo mtshar mchog tu che ba zhig go /
mthar dgung lo lnga bcu rtsa gcig pa me pho 'brug lo la ri phug tu sku gshegs /
bya btang chen po gshegs pa'i phyi lo yin /
de nas sum cu rtsa gsum song /
ya mtshan pa'i rtags su dbu thod la thub dbang gi sku dang /
bde mchog lhan skyes kyi sku gsal bar byon de'i dbon 'jam dpal snying po pa dang /
de'i dbon rin chen rdo rje ba yang rin po che pa'i rnam thar ji lta ba bzhin skyong zhing bstan pa 'di'i rgyan du che ba zhig ste /
snga ma dgung lo sum cu ma zin tsam dang phyi ma suM cu rtsa thon pa na gshegs /
'das rtags su snga ma'i mas so la dung 'khyil ring bsrel gyis brgyan pa dang /
phyi ma'i zhun thigs la bcom ldan rnam par rgyal ma'i sku zhal phyag yongs rdzogs byon /
da lta dbon khri thog pa 'di las gzhan pa'i gdung brgyud gnyis pa ma mchis kyang /
rgya 'jam dpal seng ges spyan ras gzigs kyis sprul pa brgyad cu rtsa brgyad 'byon par lung bstan pa ltar na /
'di pa zhe bdun pa yin snang bas /
gdung brgyud kyi phreng ba chad par mi 'gyur ram snyam /
chos rje blo gros brtan pa ni gtsang stod du sku 'khrungs /
chos rje ba so ba @# / /
dang 'khrungs lo gcig /
gnas rnying du rab tu byung /
spyir rje yab sras gsum ga dang /
sogs su rgyal tshab rin po che bsten nas gsung rab la sbyangs pas mang du thos pa'i mkhas pa chen por gyur /
dang por gsang phu khu spe gra tshang gi 'chad nyan mdzad pa /
chags sdang 'phel ba'i dbang gis bzhugs ma spro bar /
yar stod /
e dwags sogs su bya bral 'chad nyan 'phel bar mdzad /
de nas byang rtser phebs pa /
byams chos sogs gzhung chen mo'i bshad pa rgya cher mdzad cing /
byams chos phyi ma bzhi'i TIk+ka dang /
rnam 'grel gyi lam bsgrigs sogs legs bshad kyi rtsom pa mang du mdzad pas /
mkhas grags je 'phel je 'phel du song /
nga shi na lam rim dang byams chos shi zhes zhal po'ang mdzad skad /
dgung lo don gnyis pa chu sprul la gdan sar phebs /
don bdun pa sa pho khyi la ya mtshan pa'i ltas bstan te sku gshegs /
sa khyi 'di rje thams cad mkhyen pas dus 'khor 'grel chen gsungs nas drug cu skor gcig song ba de yin /
de nas deng sang yan la lo lnga bcu rtsa gcig 'das /
rje de la sras /
g.ya' bzang spyan snga rdo rje rin chen /
dwags po dka' bcu pa mtha' yas gnyis /
mkhan chen ngag dbang pa sogs gzhan phan nus pa mang du byon /
spyan snga 'di pa nang so bsam sde pa'i zhal ngo yin pa sogs nas zhabs brtan na yar stong du dge ldan pa'i bstan pa rgyas pa zhig 'ong rgyu yin na'ang sku tshes ma zin /
blo gros mtha' yas pas dwags smad du gzhan don mdzad /
grags pa mtha' yas pas gzhung bshad ma mdzad kyang /
gong ma chen po'i ti shrI thob pas bstan pa spyi khog la ngang gis phan par gyur /
mkhan chen pas sde pa lha rgya ri ba la spyin bdag zhus nas e dwags phyogs su phar phyin gyi bshad pa btsugs /
sku gshegs nas 'grib pa na bshes gnyen chos kyi dpal bas slar yang bshad gra bzung nas bstan pa rin po che la bya ba mdzad /
de nas rim pa bzhin dka' bcu pa bsod nams lhun grub /
lung rigs smra ba blo @# / /
gros 'phel ba /
dbor pa chos mdzad blo gsal bshes gnyen /
gtsang pa slob dpon dge legs pa'i bar byon te /
chos 'khor rgyal gyi gtsug lag khang dang /
e dwags kyi yul ljongs kun brgyus nas bshad nyan 'phel mus su yod do / /
chos rje smon lam dpal ba ni /
rgyal ba zhes pa shing pho rta la g.yas ru byang gi sa'i char sku 'khrungs /
dge ldan btab nas lo drug song ba de yin /
rje dge 'dun grub rtsa ba'i yongs 'dzin du bsten nas /
bde bar gshegs pa'i gsung rab mtha' yas pa dang /
rje btsun shes rab seng ge la gsang 'dus kyi rgyud 'grel gsan /
rtse thang du po ti suM cu rtsa drug gi gra skor gnang bas| mkhas pa'i bya ba rnaM pa gsum gyi cha nas gzhan dang mi mnyam pa'i snyam pa 'ur zhing /
byams chen rab 'byams pa dang /
gzhu bsod pa thal 'gyur gyis bcom pas kyang ston grags cher song /
de nas gsang phur chos rje yon rgyam pa dang /
'bras spungs su 'jam dbyangs chos rje gnyis la gsung chos kyi 'brel pa re zhus nas gtsang la bteg /
rim pas gtsang po lho'i gra tshang chen mo /
bkra shis lhun po /
gser khang gong rnams su bshad nyan mdzad| slar dbus su phebs te se ra'i rgya gra tshang /
shar gyi mtshan nyid khang /
thang skya sogs su 'chad nyan mdzad pas /
chos rje mdar pa /
chos rje ni tso pa /
dka' bcu pa blo gros 'jam dpal /
las chen bsod dpal ba sogs gsung las skyes pa'i sras mang du byung zhing /
rnam 'grel gyi TIk+ka legs pa zhig kyang mdzad /
de kha'i mod la shar du phebs pa gra tshang lugs gnyis ka'i sgo nas bskyangs /
slar yang gtsang la phebs te chos rje thams cad mkhyen pa'i drung du glegs bam rin po che cha lag dang bcas pa gsan nas /
dge ldan du gsungs shing khu chen po yin pa'i zhal bzhes kyang don gyis mdzad de nas sa phag de rje nyid zhing gzhan du gshegs nas drug cu skor gcig lon pa'i kag yin pas rtse shar gyi rtsod pa de byung /
de zhi ba'i dgung lo re bdun @# / /
pa lcags pho byi ba la gdan sar phebs shing /
de'i phyi lo lcags mo glang la 'bras spungs kyi gdan sar yang phebs pa /
gdan sa gnyis kar mdo rgyud kyi gsung rab rgya cher gsungs shing /
mthu stobs dang byin rlabs phun sum tshogs pa'i sgo nas dge 'dun rnams mchog tu gus pa'i mdo la gzhis ka brag dkar ba sogs kyis mthun rkyen sbyar nas rgyal ba byams pa'i pho brang bzhengs te /
kun spangs mdzad pa'i mthar /
dgung lo don brgyad bzhes pa lcags mo phag gi lo hor zla bcu gcig pa'i nyer gnyis la ngo mtshar ba'i lhas bstan te lha sa po ta lar sku gshegs / /
de nas lo sum cu rtsa brgyad song /
chos rje blo bzang nyi ma don grub ces pa sa mo lug la tsong kha'i yul du sku 'khrungs rje'i dbon po zhig gi sras yin /
sku gzhon nu nas dbus su byon te mkhas pa mu trad pa /
bla ma rtag leb byang rgyal /
slob dpon grags 'od pa sogs la gtugs te gsung rab la sbyangs pas /
lung rigs kyi gnas thogs pa med par mkhyen /
gsang phur po ti nyi shu rtsa gnyis kyi gra skor mdzad cing /
slob dpon rnams tshogs pa'i sar bgro gleng brtsad pas slob dpon rtse nyag pa bcoms de'i phyir lo ra ba stod kyi 'chad nyan mdzad de chen po'i go sar yang phebs /
de nas bkra shis lhun por byon te chos rje thams cad mkhyen pa'i drung du mdo sngags kyi chos mang du gsan /
slar dbus su phebs nas 'bras spungs kyi gdan sa mdzad de lo shas tshogs pa bskyangs /
de nas tshal gung thang du dben dgon zhig btab nas bzhugs pa la chu mig rang rdol du byung bas skye bo kun ngo mtshar skyes /
dbu ru lho byang /
e gnyal dwags gsum /
yar klungs stod smad rnams su phebs nas chos gsungs pas mtho dman med pa kun gus par gyur /
de nas gsang phu gling smad kyi gdan sar phebs te /
gtso bor drang nges rnam 'byed gsung ba gnang zhing rang rgyud pa yan chad kyi TIk+ka zhig kyang mdzad /
lcags khyi la dge ldan khri thog tu phebs par dus chos gsung ba dang gdangs @# / /
snyan po'i bsngo gtam gyi phreng bas gdul bya yid 'phrog par mdzad de /
da bzhi bzhes pa chu byi la gzims khang nyid du sku gshegs /
de nas lo sum cu rtsa bdun song /
chos rje ye shes bzang po ni myos byed ces pa shing mo lug la ldan smad du sku 'khrungs /
chos rje rab 'byams pa 'khrungs pa'i phyi lo yin| dbus su byon nas 'bras spungs su mkhan chen dpal blo ba la phar tshad rigs tshogs sogs dang /
'dul 'dzin dge legs dpal ba la 'dul ba mdo rtsa ba gsan pa sogs las mkhas par gyur te phar tshad kyi gling bsre ba mdzad /
gleng bsre byed pa'i srol bzang po yang de nas tshugs /
'jam dbyangs chos rje nyid la mkhan po zhus te bsnyen par rdzogs /
de nas blo gsal gling gi 'chad nyan thog tu phebs pa /
bar chang du sku mdze'i rnam pa zhig byung yang thugs dam zab mos sbyangs nas slar yang bshad nyan yun ring du mdzad pas 'phrin las dbyar dus kyi chu bo bzhin 'phel ba ste /
mi gzhan rnams gser zangs la byams pa bzhengs /
nga mi la byams bzhengs zhes zhal po mdzad pa'ang yin snang /
nyan bshad 'phel ba de kha'i mod la shar du phebs te /
dbu phar lam rim sogs gsung ba gnang /
de nas dgung lo don dgu bzhes pa chu glang la gdan sar phebs nas /
dus chos gsung ba dang /
thugs dam byams pa'i bzhengs sku khyad par can grub pa mdzad de gya bzhi bzhes pa'i sa rta la sku zhi bar gshegs /
de nas lo sum cu rtsa gcig song /
chos rje de la gsung las skyes pa'i sras mang du mchis pa las 'bras spungs su 'thon pa'i zhal slob rags rim brjod na /
rje mkhas btsun rin po che /
sde snod 'dzin pa sangs rgyas bzang po /
ram ston tshul khrims rgyal mtshan /
mkhan chen dbang dpal ba /
rab 'byams pa rin bzang /
mkhan rin po che rin chen chos bzang| 'phyong rgyas dka' bcu pa chos 'phel rgyal mtshan /
kong po dka' bcu pa blo gros dbang po /
mkhan chen sangs rgyas tshul khrims /
go bo @# / /
rab 'byams pa snga ma /
tsha ba bsam gtan /
nyag ri bsaM gtan /
ldan ma bsam gtan te bsam gtan gsuM /
ar dge bla ma chos skyabs pa /
dwags po dka' bcu pa chos dpal /
u ri dka' bcu pa shes rab dpal /
u ri bla ma 'od srungs pa /
'phan po dka' bcu pa rab gsal zla ba /
'phen po dka' bcu pa leD grub /
'phan po dka' bcu pa bkra shis rab brtan /
dka' bcu 'dzin pa gzhon nu mdzes pa soD mang du byon /
de rnams las 'byong rgyas dka' bcu pas ni chos rje nyi khri pa'i rjesu ri bo sde chen gyi gdan sa mdzed /
laM rim /
dbang lung man ngag /
rjes gnang soD kyi sgo nas 'phrin las bskyangs shing /
chos rgyal rdo rje tshe brtan khu dbon gyis kyang bla mar khur /
blo gros dbang po bas bkris rab brtan du rtsa 'jug gi bshad pa mdzad /
de'i rjes su dka' bcu pa dpal blo dang /
da lta dka' bcu pa rin chen 'od 'phros bshad pa mdzad pa'i skabs na yod /
go bo rab 'byams pa snga mas ldan ma'i yul du phar phyin gyi bshad nyan 'phel po mdzad /
legs grub pas gsang phu dkyil khang dang /
bkra shis rab brtan pas gsang sngags mkhar du bshad pa byas /
drung gzhon mdzes pas kyang cha dkar chos sder phar phyin gyi bshad pa mdzad pas /
gzhan phan chen po byung /
de nas dka' bcu pa blo gros dpal ldan pa dang /
dka' bcu pa shes rab 'phel ba rim pas bskos pa'ang bshad nyan shin tu 'phel bar yod do /
chos rje blo bzang pa ni zhi ba zhes pa sa mo bya'i lo la gtsang stod mdar du sku 'khrungs /
lo 'di la mkhas pa legs chos pa dang /
rtse pa sher bzang pa gnyis kyang 'khrungs /
chos rje gnyal pa 'khrungs nas lo gsum dang /
chos rje ye bzang pa 'khrungs nas bco lnga song /
de nas lo gnyis 'das pa'i lcags phag de mkhas grub chos rje khri thog tu phebs lo'ang yin /
mdar chos rdzong du rab tu byung nas gzhung 'dzin pa dang /
brgal brtag brtsi ba sogs mdzad /
dbus su byon te mkhan chen dpal blo ba /
chos rje rab 'byams pa /
@# / /
mkhas pa kun legs pa /
chos rje ba so ba /
chos rje sher 'byung ba sogs bsten nas mdo sngags la gsan pa rgya cher mdzad /
rim pas thang skya dang /
gsang sngags mkhar du rnam 'grel gtso bor gyur pa'i bshad nyan mdzad cing /
shar du phebs pa na'ang mdo sngags gnyis ka'i chos gsung pas sras mang du gsan pa du ma byung zhing /
sa skya pa'i dge bshes slob dpon 'bum rab 'byams pa rin chen chos dbang gis drang nges rnam 'byed gsan la| kho bos kyang 'jam dbyangs chos skor gyi bka' drin nod pa yin no / /
de nas dgung lo don gnyis pa lcags spre la gdan sar phebs te /
dus chos gsung ba dang mkha' 'gro chos skyong sku la 'khor ba'i snyan pa rgyas pa'i mdo la rgyal ba 'od dpag med kyi gser sku ya mtshan can bzhengs te /
gya gsum bzhes pa lcags mo lug gi hor zla gnyis pa'i nyer gnyis la gzims khang nyid du sku gshegs /
lo 'di la'ang rdo rje'i slob dpon chos ldan blo gros pa'ang gshegs /
de nas lo bco brgyad song /
'das rtags su dgung zhag gi ring gser gyi me tog rtsod med babs par snang /
zhal snga nas shes rab dar leD pa'i blo gros ni /
rab myos zhes pa lcags pho rta'i lo la e'i 'phyos su sku 'khrungs /
bla 'bring chos sder bla ma bsod nams rgya mtsho'i blo gros la rab tu byung| gsang phur slob dpon shes bkras pa la lung chos /
bkra shis lhun por thams cad mkhyen pa la byams chos sde lnga'i lung /
slob dpon chos 'byor ba la rnam 'grel /
chos rje gnas brtan pa la 'dul ba'i mdo /
bla ma snod pa dang rtse pa bkras rgyal ba la dbang lung rjes gnang /
rgyud pa shes bzang pa la gsang 'dus kyis gtsos pa'i bsdus rgyud rnams gsan zhing /
snon pa dpal ldan pas mkhan po /
byang rtse nas las slob /
rgyud khang nas gsang ston mdzad de bsnyen par rdzogs /
de nas nyi ma thang du lo nyi shu lhag par gzhung lugs kyi bshad pa mdzad pas mkhas grags @# / /
kyis dbus gtsang khyab ste /
gung ru rab 'byams pa gzhon byang /
dka' bcu pa bsod nams bzang po /
dka' bcu pa shAka bkras /
rab 'byams pa bkras bsam /
dka' bcu pa shes bzang /
smog pa chos mdzad pa sogs bshes gnyen mang du thon /
da bdun pa me stag la byang rtse dang /
re gnyis pa lcags lug la gdan sar phebs pa gnyis char du /
mdo sngags kyi chos star chags su gsungs pa las slar yang sde snod 'dzin pa mang po 'dus kho bos kyang 'dus pa'i rgyud sgron ma gsal ba dang bcas pa /
bshad rgyud ye shes rdo rje kun las btus dang /
lha mo bzhis zhus gnyis TIk+ka dang bcas pa /
rim lnga gsal sgron /
rnam gzhag gi TIk+ka /
bskyed rim TIk+ka /
rim lnga /
mdor byas /
mdo bsre /
rdo rje sems dpa'i sgrub thabs /
bde dgyes kyi rgyud gnyis TIk+ka dang bcas pa /
sngags rim chen mo /
dril bu ri ma lnga'i TIk+ka /
rje yab sras kyi bka' 'bum /
karma sha tam /
kyai rdo rje'i dbang sogs chos kyi rnam grangs mang po zhig gi bka' drin zhus /
bstan pa'i mdzad pa rgya cher bskyangs pa'i mthar thugs dam thub dbang gi gser sku grub pa gnang ste /
re bdun pa me byi la kun spangs mdzad nas mngon dga' nyid du zhabs brtan par bzhugs /
sras rnams las /
gung ru rab 'byams pas /
'ol kha bsam gling du phar phyin gyi bshad pa mdzad /
slob chung du dka' bcu pa ngag dbang bskos pa gshegs nas /
da lta dka' bcu pa rab byung bshad nyan 'phel bar bzhugs so / /
zhal snga nas d+ha rma mi tra ni dpal gdong zhes pa chu mo bya la stod lungs mdar sku 'khrungs /
dge ldan du slob dpon chos grags dpal la rab tu byung ste mtshan gsol /
de 'phral gtsang la byon te /
rje dge 'dun grub mjal bas bstan pa'i rgyal mtshan 'dzin zhes pa mtshan gyi mjug tu 'dogs par mdzad de dbus su brdzangs /
'bras spungs su slob dpon ye bzang pa /
slob dpon legs chos pa /
drung dpal ldan rgyal mtshan rnams @# / /
la dka' chen gsan pas mkhas par gyur /
'bras rtags su rtse thang du po ti nyi shu rtsa grangs kyi gra skor gnang ba lung rigs 'dzin pa rnams mchog tu dgyes pa zhig byung /
rje smon lam dpal yab sras gnyis kyi drung dang /
rgyud kyi phyag phyir phebs nas gsang sngags gsan zhing /
stag lung chos rje ngag dbang grags pa la sgra mdo gsan pas kyang legs par dgongs /
chos rje gnas brtan pas mkhan po /
'jam dbyangs dga' ba'i blo gros kyis las slob /
drung dpal ldan rgyal mtshan pas gsang ston mdzad de bsnyen par rdzogs /
de nas shag skor gra tshang bzung nas mdo phyogs kyi bshad pa mdzad pa na gsung rab kyi dgongs pa bzhin rnam par phye bas blo gsal rnams blo skyed gong 'phel du mdzad cing /
slob dpon rnams tshogs pa'i sar chos rnam par gtan la phab pa sogs las mkhas pa'i snyan grags kyis rgyal khams khyab par gyur pa'i mdo la /
mtshan nyid khang brgyud de lnga bcu pa chu khyi la shar dang /
re bzhi pa me byi la gdan sar phebs pa gnyis char du mdo sngags kyi chos rgyun chags su gsungs pas sde snod 'dzin pa lha dbang dpal 'byor| lung rigs smra ba rin chen byang chub /
rab 'byams smra ba blo gros lhun grub /
bla ma 'jam dbyangs blo gros dang bsam gtan shes rab gnyis /
slob dpon dge legs bzang po /
dbon rab 'byams pa dkon mchog dar dang dbon rab 'byams pa ngag dbang chos kyi grags pa gnyis sogs legs bshad la 'dus /
kho bos kyang sbyor ba yan lag drug gi khrid dang /
grub rgyal lugs kyi tshe dbang sogs zhus /
de ltar bstan pa rin po che gsal bar mdzad pa'i mthar /
bdun cu bzhes pa'i chu rta la kun spangs mdzad nas bde ba can nyid du zhabs brtan par bzhugs /
zhal snga nas rat+na'i mtshan can ni stod lungs su sku 'khrungs /
rje d+harma mi tra dang 'khrungs lo gcig /
'bras spungs su chos rje rin byang ba la rab byung zhus nas mtshan @# / /
gsol| slob dpon ye bzang pa yab sras gsum bsten nas dka' chen dang rgyud pa tshul bzang ba'i drung du 'dus pa rtsa bshad kyi rgyud gsan pas mdo sngags zung 'brel gyi mkhas pa chen por gyur /
nyi sdings su drung gzims chen pas mkhan po /
'od srungs pas las slob /
blo gros chos dbang pas gsang ston mdzad nas bsnyen par rdzogs /
zhe drug pa sa rta la rgyud kyi bshad nyan dang /
nga dgu pa lcags lug la byang rtser byon nas gra tshang gnyis kyi dar rgyas spel /
bdun cu pa chu rta la gdan sar phebs te dus chos chag med du gsung ba dang /
mkhas btsun bzang gsum gzhi gcig tu 'dus pa'i gzi byin gyis gdan sa chen po 'di bskyangs shing /
rgyal ba 'od dpag med kyi gser sku rgyab mtho bcu drug pa grub pa mdzad de /
sa mo glang 'di'i tshul bzhugs zla ba la dngos cag bzhugs gdan la bkod nas kun spangs gnang ba yin no / /
zhal slob kyang yongs kyi bshes gnyen du 'os pa mang po zhig ste rgyud kyi bshad nyan mdzad pa'i dus der chos rje chos rgyam pa sogs dge bshes phal cher zhabs phyir bsnyegs par snang la /
kho bos kyang zab lam bla ma'i rnal 'byor zhig gi chos 'brel zhus pa yin no /
de'i rjes su kho bo la ni /
bla ma gong ma rnam pa'i yon tan gyi cha tsam yang med pas sems mchog tu zhum par yod kyang /
mkhas pa'i bya ba rnam pa gsum gyis bstan pa 'di la bya ba nyung zad bgyis pa dang gtso bor bla ma yi dam gyi thugs rje'i shugs las /
dge 'dun rnams thugs dgyes bzhin du gzims khang du slebs pa lags /
rtse shar gyi bla rabs kyi dbang du byas na /
hor ston pa nyid chu glang la mal gror sku 'khrungs /
byang rtse brtsigs te bla sa bzung nas gzhung lugs kyi bshad pa mang du mdzad pas /
rje dge 'dun grub sogs sde snod 'dzin pa mang po mkhas grags la 'khor zhing /
mngon par rtogs pa'i yon tan gyis kyang phyug pa zhig yin snang la /
'gol gnas su yang dben btab ste /
don lnga @# / /
pa me yos la sku gshegs /
de nas rim pa bzhin dwags po kun dga' bkra shis pa /
chos rje blo brtan pa /
te'o bkras rgyal ba| slob dpon sher bzang ba /
chos rje tshul bzang pa /
zhal snga nas shes rab dar pa /
zhal snga nas rin chen 'od zer ba /
da lta chos rje chos skyong rgya mtsho ba'i bar ro / /
shar du'ang shar pa rin rgyal ba'i rjes su /
dbon zla grags nyi grags gnyis kyis shar bzung /
de nas rim pa bzhin drung chos dpal rgyal mtshan pa /
chos rje rab 'byams pa /
chos rje lngan ma /
zhal snga nas blo bzang pa /
zhal snga nas chos kyi bshes gnyen pa /
chos rje paN+Dita bzang po /
de'i rjes su kho bo /
da lta chos rje dkon mchog dar ba'o /
paN+Di ta pa ni lo chung dka' bzhi pa'i sku skye yin zhing mkhas btsun bzang gsum 'dzom pa zhig ste /
sku gshegs pa na yang ngo mtshar ba'i ltas bzang po byung ngo /
mtshan nyid grwa tshang byung tshul n-i /
mkhas grub rin po che'i bkas /
paN chen pa /
snon pa /
yar 'brog pa /
chos grags dpal ba dang bzhi /
mtshan nyid bshad nyan la bskos pa phyis gnyis su 'dril nas rtse phyogs la nyan po ba chos dbang dang /
shar phyogs la chos rje rab 'byams pa gnyis kyis bshad nyan mdzad /
bla ma gnyis kyi rjes su /
chos rje gnyal pa dang tshe ma dbang rgyal ba gnyis bskos pa nas deng sang gi bar star chags su yod do /
rgyud kyi gra tshang byung tshul ni /
rje btsun shes rab seng ge nying yul gtsang stod du sku 'khrungs shing /
snang thang du rab byung mdzad /
dang por mkhan chen grub pa shes rab /
shangs pa kun mkhyen phyi ma /
rong ston chos rje sogs bla ma kha yar dang /
phyis ni rje yab sras gnyis kyi zhabs la gtugs te /
bde bar gshegs pa'i gsungs rab mtha' yas pa dang /
sogs su rgyud thams cad kyi rgyal po dpal gsang ba 'dus pa'i rtsa bshad 'grel pa dang bcas pa gsan pas rgyud don la nang byang chud pa'i mkhas par @# / /
gyur| de yang rje rin po che nyid kyis sras rnams la 'dus pa'i rgyud kyi bshad srol 'dzin nus pa yod dam /
zhes pa'i bka' lan gcig gnyis su phebs pa la mkhas pa sus kyang gsungs lan 'bul ma spobs tshe /
bla ma 'dis kho bos bya zhes bka' spyi bos nod pa lags par gda' /
de ni sngon byung ba 'das pa'i dus su de bzhin gshegs pa dbang po'i tog gis byang chub sems dpa'i 'khor rnams la snyigs ma'i dus su lus srog la mi lta bar theg pa chen po gsang sngags kyi chos zab mo ston par nus pa yod dam zhes bka' stsal pa na /
byang chub sems dpa' gzhan rnams kyis zhu ba'i skabs ma rnyeng pa la /
rje rin po che nyid dang thugs rgyung gcig pa'i byang chub sems dpa' snying stobs chen po zhes bya bas kho bos bgyi'o zhes zhus pa dang tshul mthun zhing rgyud mthun pa'i 'brus bu 'ang yi no /
de yang dang por gsang phu mthong smon gra tshang gi 'chad nyan dang /
de nas gtsang la phebs te mdo phyogs kyi bya bral 'chad nyan zhig mdzad pa shin tu 'phel bar byung na'ang /
snga gong rje rin po che'i drung du g.yar dam phul ba thol skyes su dran pa bzhin mdzad nas /
rje dge 'dun grub la grwa tshang gtad de /
gsang ba 'dus pa'i rgyud kyi bshad grwa 'dzugs pa mdzad pa la gtsang rgyud ces grags /
bla rabs kyang rim pa bzhin 'dul nag pa dpal ldan bzang po /
rog tsho chos mdzad /
bla ma dge 'phel ba /
rab 'byams pa chos dbyings /
bla ma bkras 'phags pa /
deng sang gi rgyud pa bsam 'grub rgya mtsho'i bar ro / /
grwa tshang 'dul nag pa la gtad pa'i mdo la rje btsun nyid slar dbus su phebs nas rgyud kyi rgyal po'i bshad gra btsugs te /
phyogs phyogs su chos gzhi btegs pa la dbyar sos rgyud 'grel gyi bshad pa dang /
ston dus rim lnga'i dmar khrid /
sbyor ba yan lag drug gi khrid /
na ro chos drug gi khrid /
lU dril gnyis kyi khrid /
yi dam gyi khrid rnams gdab par mdzad de /
'di la khrid chen drug @# / /
ces grags shing /
dbu ma'i lta khrid dang /
lam rim gyi khrid kyang 'debs te brgyad du 'ang 'gyu ro /
de ltar na gtsang rgyud dbus rgyud gnyis char 'dzugs pa gnang zhing /
bkra shis lhun po'i mtshan nyid kyi bshad gra chen mo'i rang gzhi bzung ba dang /
zhal slob tu rje dge 'dun grub /
kun mkhyen 'phags 'od rdo rje 'dzin pa sbyin pa dpal /
rje smon lam dpal /
byang sems 'dul dkar nag gnyis /
rgyud pa grags bzang pa /
dwags po bkras rnam pa /
chos rje bzang bkras pa /
chos rje grags bsam pa /
chos rje zla rgyal ba /
mkhas pa rin shA ka pa /
drung sangs bsam pa sogs byon pa las na /
yid bzang rtse bas bsngags pa ltar /
bla ma nyid rnam par dkar ba'i 'phrin las rgya che zhing rgyun chags pa yin no zhes shes par bya'o /
mthar slob dpon sbyin pa pa la rgyud kyi bshad nyan gtad de /
shing mo glang gi lo zla ba bzhi pa'i nyer brgyad la dge ldan du zhi bar gshegs /
mkhas grub chos rje 'khrungs nas lo drug cu skor gcig dang gshegs nas lo bdun song ba de yin /
sku gdung zhugs su phul bas ring bsrel shA ri ram ya mtshan can zhig byon pa bkra shis lhun po'i thub chen gyi nang du bzhugs shing /
dge ldan du thugs dgongs rdzogs thabs 'os pa ni gtsang po lho kha'i gra tshang chen mo nas bsgrubs par snang /
sbyin pa dpal bas kyang rgyud kyi bshad pa legs par mdzad pas gsang ba 'dus pa'i tshig don 'dzin pa'i dge 'dun gyis bod khams 'di gang ba tsam du mdzad cing /
'gos che ba yang /
te'o bkras rgyal ba /
rgyud pa kun dga' don grub pa /
rdo rje 'dzin pa shes rab bzang po /
chos rje tshul bzang pa /
drung dbyig gnyen pa /
drung smra seng ge bla ma rgyul tshab pa u ri dka' bcu shes rab dpal /
dka' bcu pa rdor dpal ba sogs byon /
rgyu des na rje btsun rin po che dang bla ma 'di la rgyud pa yab sras gnyis zhes nyi ma dang zla ba ltar grags pa yin no /
'phral gyi mdzad pa yang dge slong rnams dang bslab gral @# / /
ma gtogs che lugs mi mdzad /
gser gyi 'bul ba gang byung bla ma thams cad mkhyen pa la 'bul zhing /
gzhan rnams tshogs su bsngo bar mdzad pa yin snang /
grags bzang pas kyang phal cher slob dpon sbyin pa ba dang thabs gcig tu byes la byon nas rgyud 'grel gyi bshad pa mdzad pas 'phrin las dang mkhas grags gnyis char mtha' yas pa byung na'ang sku tshes ma zin /
lo de ka'i mjug la sbyin pa pa yang gshegs par snang /
de nas 'chad nyan bsko ba la mkhas pa zla ba rgyal mtshan ni sku lus kyis ma lcogs pas phebs ma gsan /
grwa pa mi mangs drung kun grub pa la zhi bdun pa tsam yin 'dug na'ang dbu mdzad don yod kyis slob dpon bkras rgyal ba bskos /
nyid kyis bshad pa lo bcu lhag mdzad pa'i mthar byang rtser phebs pa gsan rgya che ba'i snyan grags dang gzhan phen 'phrin las rgyas pa'i mdo la sku gshegs /
slob dpon shes rab bzang po ba yang /
sa mo bya la gzho stod du sku 'khrungs /
bde bar gshegs pa'i gsungs rab spyi dang /
khyad par rgyud sde bzhi la mkhas par sbyangs pa zhig ste /
rgyud kyi bshad nyan yun ring du mdzad pas 'phrin las bsam gyis mi khyab pa'i mdo la /
u ri dka' bcu pa gra tshang du bskos nas byang rtser phebs pa snang /
slar yang dbang rgyud man ngag bslab bya lam rim sogs chos kyi char phab pas rtse pa sher bzang ba zhes snyan pa je rgyas su song /
zhal slob grags che ba yang zhal snga nas shes rab dar /
yongs 'dzin dam pa a mo g+ha /
chen po bzang po dpal dang yon tan bshes gnyen pa gnyis /
slob dpon bkras rgyam pa dang dpal mgon rgyal mtshan pa gnyis /
dka' bcu pa rin dpal ba dang grags tshul gnyis /
slob dpon chos dbyings pa dang brtson 'grus pa gnyis /
spyan snga shAkya ba dang dor ston pa gnyis la sogs pa mang du byon la /
kho bos kyang 'jam dbyangs dkar po dang /
ri khrid lo ma gyon ma'i rjes gnang zhig gi chos 'brel @# / /
zhus| mthar kun spangs mdzad nas don dgu pa me yos la bye ri stag rtser sku gshegs /
hor ston pa gshegs pa'i me yos de nas drug cu skor gcig song ba de yin /
de nas sa glang 'di yan la lo nyi shu rtsa gnyis 'das /
drung u ri pa sku tshes ma zin pa'i rjes su slob dpon tshul bzang pas lo bcu gsum skor gcig bshad nyan mdzad pa yang /
dge 'dun la ja tshul rgyun chags su yod pa sogs longs spyod kyi 'ar che zhing /
gsung gi bdud rtsi myang ba'i sras su zhal snga nas rat+na'i mtshan can /
dka' bcu pa blo bzang pa dang chos rgyal dpal mgon gnyis /
rab 'byams pa byang blo dang dge 'dun 'phel gnyis| dka' bcu pa blo gros mtha' yas dang tshul bzang pa gnyis sogs mang du byon pas rgyud pa tshul bzang pa zhes snyan grags kyis khyab pa zhig byung /
slob chung du snga sor dka' bcu pa blo bzang bsko ba mdzad kyang sku tshes ma zin pas /
zhal snga nas rat+na'i mtshan can la gra tshang gtang nas byang rtser phebs pa mthar kun spangs mdzad de gsal khang du sku gshegs /
zhal snga nas kyi rjes su chos rje chos skyong rgya mtsho bas kyang bshad nyan lo bco lnga skor zhig gnang ba yon tan la 'khor ba'i lung rigs 'dzin pa mang po zhig blo skyed gong 'phel du mdzad cing /
byang rtser phebs nas kyang mdo sngags kyi chos rgyun chags su gsungs pa 'phrin las bzang po yar 'phel du bzhugs /
deng sangs ni rgyud pa rgyal mtshan bzang po ba bshad nyan 'phel bar yod do / /
slob dpon sbyin pa ba'i slob ma bla ma rgyal tshab pas kyang e dwags kyi sar sngags kyi grwa tshang btsugs pa la sgar pa zhes grags /
khong gi rjes su bla ma dpal 'byor rin chen pas bzung ste deng sang yang rgyun ma nyams par mchis /
mkha' la nyi zla bzhin du slar yang rgyud kyi bshad gra gnyis pa byung tshul ni /
rgyud pa kun dga' don grub pa nyid sa phag la gtsang stod du 'khrungs /
rje rin po che zhing gzhan du gshegs pa'i lo de yin /
snar than @# / /
du rab tu byung zhing rje dge 'dun grub kyi drung du rnam 'grel /
rje sher seng ba dge 'phel du phebs pa la rtsa rgyud le'u bdun pa yan chad kyi bshad lung rim lnga'i dmar khrid dang bcas pa /
'bras spungs su mkhan chen dpal blo ba dbu phar 'dul mngon sogs gzhung mang po dang /
rgyud pa sbyin pa ba la 'dus pa'i rgyung 'grel man ngag phran dang bcas pa yongs su tshang bar zhus pas mkhas par gyur cing /
rgyud pa grags bzang pa /
chos rje ba so ba /
chos rje rab 'byams pa /
byang rtse kun bkras pa rnams la'ang chos 'brel gsan /
kun bkras pa dang dpon slob lhan cig par byams pa gling du dbyar gnas shig la phebs pa'i steng nas dgon pa'i gdan sa gnang ste /
klangs shod du bsod snyoms mdzad pa'i chas rkyan gyis ran tsha rab kyi byams pa'i drung du spyir bstan pa rgyas pa dang /
mchog tu rgyud kyi rgyal po la brten pa'i gzhan phan ci yong gi dgongs pas smon lam lo shas mdzad pa byin gyis brlabs pa'i mtshan ma byung zhing /
sems dpa' chen pos kyang gzhan phan 'ong ba'i lung bstan mdzad par snang de yang rgyud pa bkras rgyal ba byang rtser phebs pa na rgyud pa'i gr-i pa rgan pa rnams bla ma 'di nyid dang /
gzhon pa rnams slob dpon sher bzang pa la 'chad nyan gyi re ba bcas zer rtsod re tsam yang byung ba na slob dpon sher bzang pas klungs shod du pho nya mngags te slob chen du cis kyang phebs dgos /
kho bos slob dpon sbyin pa pa dang khyad med du 'khur gsung ba'i zhu yig zhu dag dang bcas pa springs pa na 'byon pa la thugs spro bar gyur na'ang /
zhag de ka'i mnal lam du bud med cig gis la mo dang phag mo gnyis kyi bar du yol ba gcig 'then byung ba rmis pa las thugs 'gyur nas mi phebs pa'i brjod bya can gyi chab shog gsungs ngag dang bcas pa gnang ba yin 'dug /
de ltar dngos sam rmi lam gyi mtshan ma dang sems dpa' chen chen pos lung @# / /
bstan mdzad pa mtha' dag stod phyogs rang du rgyud kyi bshad nyan 'ong ba'i thog tu babs nas /
bla ma nyid dgung lo nga drug bzhes pa'i shing rta la rgyud kyi bshad pa'i dbu tshugs te lo re bzhin yar 'phel du gyur pa la stod rgyud pa zhes grags pa 'di byung ba yin no /
'phral gyi rnam thar yang phyag rdzas ci byung bla ma dge 'dun rten gsum dang bcas pa la bsngo ba /
gsol chas dang na bza' la ched gnyer mi mdzad pa /
bslab pa bgres pa'i bshes gnyen la phyag 'tshal ba sogs gus pa nyer bar sgrub pa /
nye 'khor ba ji snyed pa thams cad dge ba la sbyor ba'i rnam thar gtsang pa /
mchod gzhis dang mchod zhir bdag tu mi mdzad pa /
gcig tu bya bral phyi brtul zhugs la thugs gzhol bar mdzad pa zhig ste /
shes ldan gyi bltas na ngo mtshar bskyed do / /
zhal slob kyang slo dbon rgyud pa lta rin pa /
chos rje yes rtse ba /
bla ma phyag drug pa /
slob dpon dpal ldan 'od zer ba /
bshes gnyen ngag dbang mchog grub pa /
me tsar dka' bcu ba chos rgyal mtshan /
lho pa dka' bcu ba khral mor grogs pa /
drung gzims chung ba /
dka' bcu ba kun bzang pa /
dka' bcu ba sbu ra ba sogs gzhan don nus pa mang du byon /
de ltar bstan pa'i bya ba rgya cher bskyangs nas dgung lo re brgyad pa me pho rta'i lo hor zla gnyis pa'i tshes drug la byams pa gling du sku gshegs /
de nas bzhi bcu rtsa gsum song /
sku gdung zhugs su phul bas thugs ljags dbu thod ring bsrel gyis brgyan pa byon pa'i thugs ljags gnyis lo de nyid la nye gnas byang rtse ba rang gis khur blangs te /
dpal gsang ba 'dus pa'i gser sku khru gang pa gcig bzhengs nang du bzhugs shing /
dbu thod ni lha rtse dgon gsar na bzhugs so / /
gshegs pa'i rta lo 'di dang lug lo gnyis kyi ring la 'chad nyan ma tshugs par bar stongs byung bar snang /
de nas slob dpon lha rin pa'i zhal snga nas nyid gyi ni me stag la rgya mar sku 'khrungs /
lo 'di la @# / /
gnas rnying chos rje'ang 'khrungs /
rje btsun shes rab seng ge gshegs pa'i phyi lo yin /
'bras spungs su slob dpon zhogs pa mgos la mdo phyogs skor /
gye re dka' bzhi ba sangs rgyas dbang phyug pa la 'khor lo bde mchog skor /
rgyud pa kun dga' don grub pa la dpal gsang ba 'dus pa'i rtsa bshad 'grel pa dang bcas pa gsan pa zhig ste /
rang lo zhe gsum pa sa spre nas sa lug gi bar byams pa gling /
lha rtse dgon gsar| ran tsha rab /
dge gong /
lhun grub gling /
lha lung skyi sdings rnams su rig 'dzin gyi slob ma'i tshogs la rgyud 'grel man ngag dang bcas pa gsungs pas 'phrin las phun sum tshogs pa byung ba ste 'bras rtags su rdo rje'i slob dpon chos ldan blo gros pa /
rab 'byams pa byang blo soD sde snod 'dzin pa mang du 'khor la /
kho bos kyang mgon po bar chad kun sel gyi rjes gnang zhig gi chos 'brel zhus /
gra tshang gtad nas byang gling dang 'od sne'i gdan sar bzhugs shing /
phal cher ni glang po ri la zab khrid rnams thugs nyams su bstar bas yon tan khyad par can 'khrungs par snang ste thugs zab pas mi gsung /
'phral gyi rnam thar yang phyag rdzas la gsog 'jog mi mdzad pa /
thugs zab la dkyel che ba /
dgos med du gra pa la /
bka' mi bkyon pa /
cung zad bkyon dgos pa byung na'ang zur gyis go bar mdzad pa /
grwa pa sbyin bdag la nye ring gi phyogs 'dzin mi mdzad pa /
snying nas gus pa'i gra pa sbyin bdag la thugs gtong pa /
kha dang pa dang thol 'grogs la mkhas pa /
mi chen gyi bla ma mdzad pa la mi dgyes pa /
sku mtshams bsdams tshar nas su la yang ngo che mi mdzad pa /
rang nyid chos pa bzang bzang ltar du mi mdzad par dam pa gzhan gyi bsngags pa brjod pa sogs te ya mtshan pa zhig go /
de ltar bshad sgrub gnyis kyis bstan pa la bya ba mdzad pa'i mthar /
dgung lo don gcig bzhes pa me pho byi ba lo'i hor zla @# / /
bzhi pa'i tshes bcu gcig la 'od snang sku gshegs /
de nas lo bcu gsum song /
de'i tshe me tog gi char dang 'ja' 'od kyi gur sogs byung zhing /
gdung zhugs su phul bas ring bsrel shA ri ram sogs ring bsrel gyi rigs mang po dang /
thugs gsum byon pa'i mchog tu lci ba ni 'ong sna nyid du bzhengs pa'i rdo rje 'chang gi gser sku'i nang du bzhugs shing /
gzhan gnyis ni kam kam dang byams pa gling na bzhugs so / /
de'i rjes su rdo rje'i slob dpon chos ldan blo gros pa'i zhal snga nas na sa stag la rgya mar 'khrungs /
slob dpon lha rin pa 'khrungs nas lo skor gcig song ba de yin| sbyan snga blo gros rgyal mtshan phyi ma la rab tu byung /
slob dpon chos grub pa /
slob dpon don yod dpal ldan pa /
mkhas pa rta nag chos mdzad pa rnams la mdo phyogs kyi dka' chen dang /
slob dpon lha rin pa la dpal gsang ba 'dus pa'i rgyud 'grel man ngag dang bcas pa gsan pa zhig ste| rang lo so dgu pa me 'brug nas lcags lug gi bar rgyud kyi bshad pa legs par mdzad pas yon tan la dga' ba'i gra pa mang du 'dus la /
kho bos kyang gsang 'dus mi bskyod pa'i dbang /
rgyud 'grel dmar khrid dang bcas pa /
rgyud phyi ma 'grel pa dang bcas pa /
rim lnga gsal sgron /
bskyed rim TIk+ka /
sngags rim chen mo /
dril bu lus dkyil gyi dbang /
lU dril gnyis kyi khrid /
'dod 'jo /
yi dam gyi khrid /
'khor chen gyi khrid /
nA ro chos drug gi khrid /
gsang ba bsam gyi mi khyab pa'i khrid dpe lung dang bcas pa /
mgon dkar yid bzhin nor bu'i rjes gnang /
sman bla'i rjes gnang /
'chi med 'khrul 'khor sogs theg pa chen po'i chos mang po zhig gi bka' drin zhus 'phral gyi rnam thar yang phyag rdzas la sred pa mi mdzad pa /
mkhas btsun gyi khengs pa mi mnga' ba /
gra pa sbyin bdag la thugs brtse ba /
dam pa'i rnam thar gsan pa na spyan chab ngang gis 'byung ba /
thugs dam dang phyag dpe gzigs pa sogs dge ba'i bya ba @# / /
la spro ba /
gang byung gis 'tsho ba'i bsten sla ba sogs te chos pa'i mig 'dren bzang po mdzad pa zhig go /
de ltar bstan pa rin po che rgya cher bskyangs pa'i mthar dgung lo nga bzhi bzhes pa lcags mo lug gi hor zla gsum pa'i tshes bcu drug la ska tshal gyi gtsug lag khang du gshegs /
de nas lo bco brgyad song /
nge'i tshe me tog gi char dang 'ja' tshon gyi gur byung la /
gdung zhugs su phul bas ring bsrel dang yig sna sogs byon /
de'i rjes su kho bos lo bcu bzhi'i ring gra tshang bzung ba spyir lha jo bo dkon mchog gsum gyi thugs rje dang /
khyad par slob dpon pa'i zhal snga nas de nyid sku bsnyung ba'i snyung g.yog /
gshegs pa'i dgongs rdzogs /
rten bzhengs /
'das mchod chag med du bzung ba sogs pa'i rgyu mthun las bshad nyan la bar chad med cing| dge rgyun du ja tshul 'dzugs pa dang 'du khang zung 'brel brtsig pa sogs chos ldan gyi bya ba 'ga' zhig sgrub tu byung ba ste /
dngos grub thams cad kyi rtsa ba bla ma yin pa la nges pa nyung zang cig skyes so /
shing spre nas chos rje dkon mchog dar bas gra tshang gi thugs khur bzhes pa lugs gnyis kyi 'phrin las bzang po shin tu rgyas par shar dang gnyis 'dzin du bzhugs so /
de ltar na stod rgyud smad rgyud ces grags pa'i gra tshang 'di dag dpon slob dang mchod grogs nang mthun pas nyan bshad 'phel ba /
dge 'dun gyi bca' khrims la gnas pas rnam thar gtsang ba /
skye bo hal cher dang gis byams pas dang bzas 'du ba /
mkha' 'gro chos skyong rgyun du 'khor bas bar chad chung ba /
bla ma'i gdan sar slob ma bzhugs pas dam tshog gtsang ba sogs te /
'jig rten gyi yon gnas 'os pa yin no zhes shes par bya'o / /
rje btsun tsong kha'i ring lugs lha lam gzhir / /
mdo rgyud bstan pa nyi zla'i 'gros chen g.yo / /
gsang sngags ring lugs mtshan mo'i mgon po ni / /
'gran pa bzhin du gnyis shig 'jig rten snang / /
yon tan dkyil 'khor rdzogs pa yi / /
rgyud 'dzin nor bu chu shel @# / /
gyi| |'phrin las 'od dkar 'di mthong tshe / /
'gro blo'i ku mud cis mi 'dzum / /
'jam dbyangs chos rje ni don grub ces pa sa mo lug gi lo la bsam yas su sku 'khrungs /
rtse thang du rab tu byung ste gral 'dzin mdzad /
gsang phur gnyal rgod rin bsam dang /
ldan ma dkon mchog seng ge la phar tshang /
skyor mo lung du mkhan chen dka' bzhi pa la 'dul mngon /
dge ldan du rje rin po che nyid la drang nges rnam 'byed /
rtsa 'jug gi bshad pa /
byang chub lam rim che chung /
sngags rim chen mo /
dpal gsang ba 'dus pa'i rtsa rgyud 'grel pa sgron ma gsal ba dang bcas pa /
bshad rgyud lnga /
mdor byas| mdo bsre /
rnam gzhan rim pa /
rdo rje sems dpa'i sgrub thabs /
rim lnga /
spyod bsdus /
rim lnga gsal sgron /
rim lnga gdan rdzogs /
bde dgyes kyi ches skor /
yo ga skor soD rgya cher gsan pas bka' bstan bcos mang du mkhyen pa'i mkhyen rab la sus kyang 'gran du med par grags pa ste /
yid bzang rtse pas kyang rjes bla ma'i sras shig la 'bras spungs chos rje 'dir rang mkhyen rab che zhes bsngags /
rje rin po che nyid kyis mkhan po /
'dul ba 'dzin pas las slob /
rgyal tshab chos rjes gsang ston mdzad nas bsnyen par rdzogs /
rje thams cad mkhyen pa nyid kyis chos rje 'di pa dang /
chos rgyal nam mkha' bzang po mchod yon gnyis la chos 'debs dgos pa'i bka' snga phyir phebs pa dang /
chos rje ba'i mnal lam du'ang lha rnam lde dkar po yin zer ba zhig gis dgon pa'i sa yul bstan te /
'dir khyed kyis dgon pa zhig 'thob /
ngas btsun pa stong phrag lnga 'bul zer /
de ga'i mod la dan 'bag mda' nas yar byon pas longs spyod kyi chu yin zer ba'i rdzing du mang po 'dug pa gzigs shing khyad par glang chen ri gdong du rdzing bu mang po'i 'gram na rje rin po che bzhugs nas 'di rnams thos bsam gyi rdzing bu yin pas 'thung gsung ba sogs kyi ltas ya mtshan can byung ba gnyis tshogs @# / /
las| nyid kyi dgung lo so brgyad pa mi pho spre'u'i lo la dpal ldan 'bras spungs kyi chos sde chen po btab /
chos rje rang gdan sar bzhugs nas gra tshang so sor slob dpon bsko ba mdzad cing /
gzhis kha sne'u nas lo lo bzhin smon lam chen mo dang gdugs dkar 'dzugs pa /
dbyar tshul dgun tshul star chags pa /
gzims khang dang 'chad nyan khang tshor na bza' gsol chas nam dgos su phul ba las /
dgon pa ma bas bu dga' ba 'ong bar lung bstan pa ltar gra tshogs bca' khrims bshad nyan sogs phun tshogs mtha' dag dkar phyogs kyi zla ba'i dkyil 'khor bzhin du 'phel bar gyur /
sku che ba'i yon tan yang bka' bstan bcos kyi bshad pa mdzad pa'i dbang du byas na /
chos nas btsugs su mdo phyogs kyi po ti brgyad brgyad rang rang gi 'grel pa bod TIk re dang sbyar nas gsung ba gnang zhing /
spyir na gzhung lugs kyi po ti chen mo brgya dang sum cu la thugs bshad mdzad| thugs dam spros bcas kyi rim pa'i dbang du byas na gsang 'dus 'phags lugs /
bde mchog lU nag dril bu gsum /
dgyes rdor /
dgra 'jigs gshed gsum /
mi g.yo ba /
sgrol ma sogs yi dam gyi lha mang po'i bsnyen pa rgyun du mdzad pa dang /
zhag re la a ra ba tsa na tshar stong phrag gnyis re dang /
mtshan brjod tshar gsum re gsung zhing /
gtso bor yig drug la thugs dam mthil du mdzad pas phyis dung 'phyur gnyis lhag par longs mtshan nyid pa zhig la ma Ni song pa nga mang zhes gsung ba yin snang /
lha dang bla ma'i gzigs snang gi dbang du byas na /
dbus na rje btsun 'jam dbyangs /
g.yas na mgon po klu sgrub /
g.yon na zhi ba 'tsho /
mdun na rje rin po che ngo chen gyi rnam pa can du 'khod pa zhig gi gzugs snang dngos su rgyun mar 'byung ba dang| mnal lam du 'phags pa klu sgrub gco 'khor /
chos rgyal srong btsan sgam po yab yul /
rje rin po che /
ye shes mgon po phyag drug pa lcam @# / /
dral rgyal chen bzhi sogs kyis rjes su bzung pa'i mtshan ma byung ba sogs bsam gyis mi khyab /
mngon par rtogs pa'i yon tan gyi dbang du byas na /
bde stong dbyer med kyi rdzogs rim zab mo thugs rgyud la mnga' bas /
rlung 'od zer lnga ba'i kha dog gsal bar gzigs pa sogs dpag dka' ba ste /
sku tshe snga ma gnyis rgyal ba lha nang pa lta bu'i rnal 'byor gyi dbang phyug tu gyur na sku tshe 'dir lta ci smos /
'phral gyi mdzad pa'i dbang du byas na phyag tu byung ba'i dngos so rnams cha gsum du bgos nas cha gcig gis phyag dpe dang rten gsum bzhengs /
cha gcig gis nad pa rnams kyi phyir du sman sbyin mdzad /
cha gcig gis gzims khang gi thab spyod dang slob ma skyong bar mdzad /
gsung las skyes pa'i sras kyi dbang du byas na mkhas pa mu trad pa /
nyan ston pa shAkya rgyal mtshan /
mkhan chen dpal blo ba /
slob dpon sga leb stag leb gnyis /
snar thang pa rab mchog /
gra chung yon tan rgyal mtshan pa /
nyag re rdor rgyal ba /
lcog pa byang dpal ba /
bang rim chos mdzad 'jam dbyangs dpal 'byor rin chen /
lots+tsha ba shes rab rin chen /
chos rje nam mkha' blo gros /
gtsang pa kun rgyal ba /
bla ma brtson 'grus grags pa /
bla ma sbyin mchog pa /
slob dpon rgyan tshul /
slob dpon kun bzod pa| gnas brtan dge legs dpal ba sogs sde snod 'dzin pa mang du byon /
de nas dgung lo bdun cu pa sa 'brug gi dgun chos kyi mjug la /
rtse kha bas gdan drangs nas zhag shas bzhugs /
slar 'bras spungs su phebs nas bslab btus kyi brtson 'grus le'u mjug chos thun gnyis kyis rdzogs par mdzad la /
de ni brtson 'grus mthar phyin zhes pa'i don te /
sku tshe de la 'bras spungs su chos 'khor bskor ba'i tha mar byung snang /
dus de nas sku cung zad bsnyung bas phebs bzhud dka' bar yod na'ang bstan pa dang sems can la dgongs te /
rim pas gzhis khar lo sar dang /
lha sar smon lam @# / /
chen mo'i gral du dbu la phebs nas jo bo rnam gnyis dang bcu gcig zhal sogs mjal dus /
da lan min pa e mjal mi shes gsung thugs 'dun drag po'i sgo nas smon lam dpag tu med pa mdzad /
'bras spungs la phebs zhor po ta lar zhag gsum bzhugs pa /
nang so dang yon mtshod bzhugs gdan la 'khod dus shig chos rje'i zhal nas /
rje btsun grags pa'i mngon rtogs ljon shing du /
'di dag ston pa'i bla ma'i bka' drin ni / /
dran pa'i tshe dad pas mchig ma lhung / /
zhes gsungs te /
rje rnam gnyis kyi thugs rgyud ni mi shes /
gsungs rab ni rim lnga gsal sgron nyid zla dang bral bas mchi ma lhung na 'di la ltung rgyu yin te /
da legs par 'chad pa dkon /
bstan pa'i mjug ma rnam dag gcig 'dug ste /
'jug mkhan mi 'dug /
nged rang gi kha stabs ni 'di ltar song gsungs nas /
gsung 'dar /
spyan chab mang po mdzad pas /
nang so dpon blon yang spyan chab mang po lhung bar snang /
'bras spungs su phebs nas nang so dpon blon dang grwa bu slob rnams kyis zla ba sbrel nas sku rim rgya chen po bsgrubs shing /
brtan bzhugs dgos pa'i zhu pa phul ba na nyid kyi zhal nas| mdang rje rin po che phebs nas ded rang gnyis rgya nag tu 'gro /
ri bo rtse lngar sgrub pa byed gsung bas /
da rje rin po che la sde snod gsum dang rgyud sde bzhi gsung gin bzhugs zhus dang gsungs nas phyag thal mo sbyar spyan chab mang po'ang mdzad pa yin snang /
de nas hor zla gnyis pa'i mjug la nus gcig mnal lam du /
rje rin po che phebs nas rje btsun 'jam pa'i dbyangs kyi phyag dril yin gsung pa zhig gnang /
da khyod ngo gnyis sdod gsung ba zhig rmis pa /
drung 'khor ba rnams la gsungs pas /
khong rnams zla ba dang lo gang yin la ma nges kyang /
don la zla ba yin snang /
de nas mya ngan las 'da' ba'i ltas byung ba ni gzims chung phebs te /
zhabs gnyis skyil krung dang /
phyag gnyis mnyam gzhag mdzad nas thugs dam la thugs bstad pas sku smad nas @# / /
drod yar la rim gyis sdud pa'i tshe /
rje btsun 'jam dbyangs kyis zhal gzigs bris sku de sku mdun du spyan drangs /
rje btsun phebs yod lags zhus pas /
spyan gyis ni ma gzigs /
dbu dud pa zhig mdzad /
cud zhig lon pa na /
da mi dgongs par 'dug snyam nas bris sku de sku rgyab g.yon phyogs su gdan drangs pas /
ji ltar spyan drangs pa ltar /
bris sku la spyan gdangs te /
o ko sku dpung g.yon pa'i steng du bzhag nas zhag 'ga' bzhugs pas /
phal cher gyis sku'i gzi mdangs la dpags nas 'khrul pa'ang skyes /
de nas sa mo sbrul lo de'i zla ba bzhi pa sa ga zla ba'i tshes bco brgyad la dga' ldan chos kyi pho brang mi pham rgyal ba'i mdun sar thegs so /
de nas lo brgyad cu thams pa song /
de'i tshe nas mkha' shin tu dngas pa la 'ja' dkar po dang /
kha dog sna lnga'i gur lnga'i gur lcags sgrog ltar 'brel pa 'bras spungs nas dge ldan gyi bar la shar ba dang /
lha'i me tog gi char mang du babs pa sogs skye bo kun gyi mig lam du byung zhes slob dpon chos rje gnyal ba gsung /
sku gdung ni bshad gra yun ring du gnas pa'i rten 'brel du dngul gyi mchod rten nang na bzhugs yod do / /
nyag re rdor rgyal bas ni ldan chos 'khor gling gi chos sde btab ste dbu phar gyi bshad gra btsugs pa dar rgyas legs po byung zhing /
deng sang yang bshad rgyun ma nyams par mchis /
shes rin pas ni stag tshang chos 'khor sgang gi gdan sa mdzad de gdul bya bskyang /
mkhyen rab yangs shing sgra snyan ngag kyang legs par dgongs pas gtsang phyogs kyi lung rigs smra ba mang po yon tan la 'khor pa'i shoms byung ba na /
chos rje rdo rje gdan pa zhal slob tu byung ba'i ngo 'dzin la dmigs pa 'dras rtsa 'jug gi rnam bshad dang /
lhag mthong chen mo sogs la 'gal ba ston pa'i bstan bcos brtsams pa las phal cher zhe 'khrigs nas dpon slob du ma 'brel pa yin zhes yongs 'dzin dam pa a mo g+ha gsung /
bang rim chos mdzad pas kyang bang rim cho @# / /
sde bzung nas dwags phyogs su bstan pa dang sems can la phan par mdzad /
chos rje dpal seng pa ni gtsang rong du sku 'khrungs /
jo stan tshogs pa la rab tu byung ste rje yab sras kyi drung du gsung rab la gsan pa mdzad cing grub chen shA ba ri pas rjes su bzung ba zhig ste /
gsang phur bzhugs dus shig grub chen dpon slob bdun dang mjal nas zab lam dbu ma'i lta ba /
'khor lo bde mchog /
dus kyi 'khor lo'i bskyed rdzogs kyi gnang /
ye shes mgon po rtsa tur mu kha'i rjes gnang zhal gdams dang bcas pa rnams zhag bdun gyi ring zhus zhes zhal snga nas mkhas btsun rin po che gsung /
de nas sa skyong dbang po dpal 'byor rgyal po yon mchod kyis 'bras spungs gdan sar spyan drangs pa /
dge 'dun rnams kyis dbu zhwa zhabs gdan du 'ding ba sogs gus mchod zhus shing /
gra tshang so so'i nyan bshad kyang de dus kho na 'phel ba yin snang /
zhal slob mang du byon pa las chos skyong gnyan mgon gyi bka' babs pa'i dbang du byas na /
zhal snga nas mkhas btsun pa ni chos skyong dang las 'brel bzang ba yin snang na'ang /
bar skabs shig nas mchod gtor 'bul ba 'phro bcad pas mnal lam du sku tshe de la mi mjal bar phyi ma mjal ba'i ltas byung zhes chos skyong che chung gi rjes gnang mdzad dus gsung| zhab lha dpon po blo gros pa yang chos skyong la nus pa thon pa'i kha skad che zhing /
se ba chos sdings kyi bla ma chos bzang nyi ma sogs las tshogS la mkhas pa'i slob ma kha yar byon /
bla ma bum pa can pa yang chos skyong dpung la 'khur nas ma rungs pa rnams la sdigs par byed cing /
jo bo rin po che dkar mes mchod pa zhig ste /
rlung gi rnal 'byor gyi nus pas mdung gi rtse mor skyil krung bca' bar byed pas mdung rtse ras pa dang /
phyogs phyogs su khrom bsdus nas dmigs brtse ma'i bstod pa skul bar byed pas dge ldan ras pa zhes grags /
chos rje rin byang ba ni mdo stod gung ru'i @# / /
sa'i char 'khrungs /
dbus su phebs te gsang phur mtshungs med chos rje dang /
dge ldan du rgyal tshab rin po che'i zhabs la la gtugs nas gsung rab la sbyang /
sbe ser gyi slob dpon thog tu byon nas rnam bshad snying po rgyan gyi dgongs pa bzhin bshad cing spyi don chen mo'i rtsom pa mdzad pas 'phrin las rgyas pa byung ba'i steng nas gling stod chos rje dang /
de nas 'bras spungs gdan par phebs te byams chos kyi bshad pa mdzad pa'i mod la sku gshegs /
zhal slob kyang slob dpon chos rje gnyal ba /
chos rje ne tso ba /
slob dpon nyi ma grags pa /
lha btsun nor bzang pa /
bla ma mny+dzu ba /
bla ma rgyal ston pa /
drung chen blo gros rgyal mtshan pa sogs mang du byon /
de'i rjes su chos rje blo bzang nyi ma gdan sar phebS pa rnam thar gong du gong du brjod zin / /
rong ston blo bzang pa ni /
dbus su byon nas mdo sngagS la gsan pa rgya cher mdzad cing /
dge ldan nyer gnyis khang bzung nas dbang lung man ngag rjes gnang rnams kyi mdzod phye ba zhig ste /
'bras spungs gdan sar phebs pa byin rlabs kyi ltag tshan las bzhugs gdan non pa byung 'dug na'ang gsung go dka' ba sogs las mtshan nyid pa rnams la phan chen ma byung ba la dpags /
yun mi ring bar gdan sa btad de stod phyogs su sku gsheT thun mong ma yin pa'i zhal slob kyang bla ma dmar po ba sogs mang du byon /
chos rje nyan shAk pa ni spyir rje yab sras dang khyad par 'jam dbyangs chos rje rtsa ba'i yongs 'dzin du bsten nas mkhas par sbyangs /
snga sor thos bsam gling pa'i 'chad nyan zhig mdzad pa bor nas /
stag lung chos rje bkra shis dpal 'od pa la dgongs pa zhus te /
rin chen brag gi dgon pa btab /
de nas 'bras spungs gdan sar phebs pa /
skya ser mtha' dag mos gus che ba /
dge 'dun gyi bca' khrims dam pa /
ma rungs pa rnams non che ba /
drang srong gis brtul zhugs brtan pa /
dka' chen rgyun chags su gsung ba sogs @# / /
bstan pa'i bya ba mdzad de gzims khang du sku gshegs /
de nas chos rje rab 'byams pas gdan sa mdzad pa rnam thar gong du brjod zin /
chos rje legs chos pa ni sa bya tshal du sku 'khrungs /
gung ru chos blo ba dang slob dpon dpal blo ba la phar tshad rtsa 'jug /
slob dpon gnas brtan pa la 'dul mngon /
chos rje ba so ba dang /
paN chen pa la gsang sngags skor rnams gsan pas mkhas pa chen por gyur /
dgung lo nyer lnga bzhes pa la ra ba smad pa'i 'chad nyan mdzad /
lo 'di spyan snga sprul sku dang zhal snga nas d+harma raT+Na rnam gnyis kyi 'khrungs lo'+ngi yan /
de nas mdo khams la phebs pa yun ring ma bzhugs par slar dbus su byon nas blo gsal gling gi bshad nyan lo nyi shu rtsa grangs mdzad pas 'phrin las dang snyan grags gnyis char mtha' yas pa byung /
re lnga pa chu glang la gdan sar phebs pa'ang gzhung chen mo'i bshad pa gtso bor mdzad /
sde snod 'dzin pa'i zhal slob kyang rin po che d+h+r+mA rat+Na rnam pa gnyis /
zhal snga nas thams cad mkhyen pa /
rtse shar gyi chos rje paN+Ti ta bzang po dang chos skyong rgya mtsho ba gnyis /
gtsang pa rab 'byams pa sangs rgyas dbang phyug dang blo gros mtshungs med gnyis /
go mal rab 'byams pa sku mched gnyis /
nyi sdings chos rje dpal ldan 'od zer dang kong po chos rje dkon mchog 'byung gnas gnyis /
spyil bu dka' bcu ba blo bzang dang kun dga' bzang po gnyis /
kong po dka' bcu ba yon tan 'od dang kun dga' blo ldan gnyis /
dbu ma pa rin chen dar ma dang bkra shis phun chogs gnyis /
nang so bla ma chos skyabs pa dang byang rgyal ba gnyis /
kong po dka' bcu pa 'phags pa rgyal mtshan dang rin chen 'od 'phro gnyis /
pho khang dka' bcu pa dpal ldan seng ge dang /
dpal ldan bzang gnyis /
'phar ra dka' bcu pa yon tan dbang phyug dang bsod nams dbang phyug gnyis /
go bo rab 'byams pa @# / /
bkra shis seng ge /
bye rdzing mkhan po rab 'byor pa /
nyag re dka' bcu ba rin chen blo gros /
mnga' ris dka' bcu ba kun rgyal /
e pa dka' bcu ba bsod nams lhub grub /
g.yang pa chos mdzad kun bkras pa /
sems dpa' chen po'i sku skye /
sku skye dge 'dun dpal bzang /
mi nyag dka' bcu ba bsod nams ye shes /
gangs can slob dpon tshul blo ba /
'phan po dka' bcu ba bsod tshul pa /
'ol kha dka' bcu ba blo gros grags sogs mang du byon| 'phral gyi mdzad pa yang skye bo mi nag pa dang 'grogs 'dris chen po mi mdzad pa /
thab kha'i yo lang la mi dgyes pa /
gser dngul gang byung la byams pa'i sku gzugs bzhengs pa dang /
gos dar rnams na bza' 'bul ba /
'khor ngan gyi log sgrub la bzod sran che ba /
chos 'brel gang zhus kyi bla ma la gus pa| mkhas pa ltar bcos pa la 'gram chu mi ldang ba sogs te zur tsam mo /
de ltar bstan pa la bya ba mdzad pa'i mthar don lnga pa chu phag gi smon lam zla ba'i ches brgyad la gzims khang du sku gshegs /
de nas lo nyi shu rtsa drug song /
sras rnams kyi nang nas dkon mchog 'byung gnas pas de mo la bzung nas bstan pa la bya ba chen po mdzad cing /
kun dga' blo ldan pas chab nag dge ldan bzung nas gzhan phan mdzad /
go rams pas dmar khams su skya ser mtha' yas pa'i don dang /
bsod yes pas rab sgang du gzhung bshad bgyis /
bsod tshul bas kyang stag rtse nang sos rin chen sgang gi chos sde gsar du btab pa'i gdan sa mdzad /
zhal snga nas mkhas btsun pa ni khrag skyug ces pa chu phag la nyang gi rigs su sku 'khrungs /
lo 'di la slob dpon sangs bzang pa /
rin dar ba /
sher blo ba rnams kyang 'khrungs /
'bras sprungs su slab dpon dpal blo ba dang ye bzang pa gnyis la /
dbu phar 'dul mngon tshad ma rnams gsan te rtse thang du po ti bcu lhag gi gra skor dang gral 'dzin kyang gnang /
de nas rgyal byed tshal gyi bla sar bzhugs nas bstan pa la phan par mdzad pa'i dus su /
chos rje ba so ba @# / /
las spyir theg pa chen po gsang sngags dang /
khyad par dpal dus kyi 'khor lo'i legs bshad kyi bgo skal blang ba'i dgongs pas dge ldan du phebs pa na /
chos rje rin po che 'ol kha nas byon pa la dge 'dun rnams kyis ser sbrengs byas nas sbyan drangs pa'i sku'i dkyil 'khor gzigs pa tsam gyis /
dang pa'i spu long ches cher g.yos shing spyan chab mi chod pa tsam byung zhes gsung /
chos rje'i drung du gtso bor dang /
rong ston pa bla zur du bsten nas dus 'khor rgyud 'grel la sbyangs pas /
bag chags sad pa'i stobs kyis zla ba bcu lhag pa tsam la log par mkhyen pa yin snang rgyud pa sbyin pa ba dang gragS bzang ba la mkhan slob zhus nas bsnyen par rdzogs pa'ang mdzad /
gzims khang nas dang slob dpon bkras rgyal ba la dpal gsang ba 'dus pa sogs bsdus rgyud dang shar rtse ba sher 'byung blo gros dang nyer gnyis khang pa ba la yog skor dang /
chos rje blo brtan pa dang rab 'byams pa rnam gnyis la yang gsung chos gsan pa ste /
ngas dge ldan gyi bla ma ri mgo btsugs pa 'dra ba mang po la sbal pa 'phyong 'phyong byas nas sdagS chos mnyan pa yin gsung zhal po'ang gnang /
slar yang rgyal byed tshal du phebs nas lam rim dang gsang sngags kyi chos mang du gsungs /
de'i mod la kun spangs mdzad de lha rir zab lam thugs nyams su bstar bas yon tan khyad par can thugs la 'khrungs pa'i zhal bzhes kyang don gyis mdzad /
re gnyis pa shing bya la 'bras spungs gdan sar phebs /
dbyar dgun lam rim dang ston dpyid gsang sngags kyi chos mang po gsungs pas thon pa chos rje zhes snyan grags kyis khyab pa'i ngang nas /
slar yang dgung lo re drug pa la lha rir phebs te thugs phab nas bzhugs /
sku che ba'i yon tan yang longs spyod kyi 'ar 'ur la mi dgyes pa /
mkhas btsun dang mi chen gyi khengs pa mi mnga' ba /
thugs dam dang gsungs chos 'chad pa la thugs spro ba /
zhal ta gang yin @# / /
lhug par gsung ba /
dge ldan pa'i bstan pa la thugs rus che ba /
yi dam gyi lha mang po'i zhal gzigs pa /
sku'i skye ba mang du dran pa sogs ya mtshan no / /
de ltar bshad sgrub gnyis kyis bstan pa la bya ba mdzad pa'i mthar /
don dgu pa lcags sbrul gyi lo cho 'phrul zla ba'i tshes bzhi la ngo mtshar ba'i ltas bstan te sku gshegs /
de nas lo brgyad song /
bla ma de la dus der dbus gtsang gi dge bshes phal cher gyis gsung chos gsan par snang bas grangs brjod par mi nus la /
kho bos kyang rnam snang mngon byang /
tshe dpag lha dgu /
kun rig rnam par snang mdzad /
phag mo bcu gsum ma /
dpal gsang ba 'dus pa| bde mchog lU dril /
'khor lo chen po /
yi dam rdo rje 'jigs byed /
dus kyi 'khor lo la sogs pa dbang gi skor /
'jam dbyangs chos skor cha tshang ba /
rnam sras skor /
dge ldan pa la grags pa'i mgon po bcu gsum /
dmar po skor gsuM /
ye shes mgon po phyag bzhi pa /
sa skya pa'i chos skyong che chung| dzam la dmar po /
'jam dbyangs nag po /
lha mo shra maN /
phyag na rdo rje u tsar+ya /
rta mgrin nag po /
rta mgrin shwa na bzhis skor sogs rjes gnang mang po /
rim lnga gsal sgron /
rim lnga gdan rdzogs /
bskyed rim TIk+ka /
dus 'khor gyi bskyed rim /
sbyong rgyud kyi TIk+ka /
rim lnga'i dmar khrid /
lU dril gnyis gyi khrid /
na ro chos drug gi khrid dpe lung dang bcas pa /
yi dam gyi khrid sogs theg pa chen po'i chos kyi bka' drin mang du mnos /
zhal snga nas thams cad mkhyen pa ni me sprel rta nag tu sku 'khrungs /
dgung lo gnyis gsum lon pa nas pha blo bzang grags pa zhes brdol gtam dang /
dgos 'dod kun 'byung nor bu bsam 'phel khyod ces sogs kyis tshigs bcad thogs med du gsung ba zhig byung /
sku na tshod de gnas bzung ste yab chos rje'i drung du dbang bka' rjes gnang man ngag mang du zhus nas thugs rgyud gang bar mdzad dgung lo bcu gcig pa la @# / /
bkra shis lhun por dbu skra bcad cing /
chos rje lung pa la dge bsnyen gyi sdom pa mnos nas dge 'dun rgya mtsho'i dpal zhes mtshan gsol de ga'i dgun dus gnas der gnas rnying rin po ches mkhan po /
bla brang nas slob dpon mdzad de rab tu byung ba dang dge tshul du bsgrubs /
de nas nye lam du chos rje yes rtseb gdan sar byon pa klog pa'i slob dpon du bsten nas dka' chen la sbyangs shing phyag dpe mang du gzigS pa soT kyi tshul bstan pa las tshegs med par rigs chen dang lung chen la bsgrigs pa mdzad /
dgung lo bcu bdun pa la bkra shis lhun po dbon slob mtha' dag gnas rnying du chos gzhi bteg pa nas bzung ste sku skye rin po che zhes snyan grags dang gdul bya 'phrin las kyi 'ur langs pa bla brang nas dpon slob kyis ma theg pa'i rnam 'gyur bstan pa dgongs pa dang snga gong nas 'byon bzhed yod pa gnyis tshoT las dgung lo bcu dgu pa shing stag la 'bras spungs su phebs nas 'jam dbyangs dga' ba'i blo gros la mdo sngags kyi gsung rab mtha' yas pa gsan pas sku yon bum pa gang byor gyur cing /
dge ldan du chos rje rin po che ye bzang pa dang /
se rar slob dpon chos rje gnyal pa'ang chos 'brel re gsan /
shing yos la 'bras spungs rang du gnas rnying ring po ches mkhan po /
chos rje leT chos pas las slob /
slob dpon ra tshag pas gsang ston mdzad de bsnyen par rdzoT /
de'i ston ka r+wa sgreng mjal bar phebs pa na jo bo yab sras kyis byin gyis brlabs pa dang /
phying dkar bas gus mchod bsgrubs pa sogs ya mtshan pa'i ltas byung zhing gsung chos gsungs pa na me tog gi char chen po'ang babs par snang /
mi 'brug la 'phyong rgyas su phebs nas chos rje mchog lha ba dang /
nang so rdo rje tshe brtan pa mchod yon gleT baM rin po che gsung ba dang /
rtse thang du'ang phebs nas chos mang po gsungs /
sa lug la 'ol khar phebs pa nang so zhal ngo @# / /
rnaM pas thog drangs skya ser rnaMs la theg pa chen po'i chos kyi 'khor lo rgya chen po bskor bas kun kyang dad pa'i spu long ches cher g.yos te thar pa'i sa bon brtas par gyur / /
dus der spong ba pa chen po nor bzang rgya mtsho'i drung gis snga sor tshur gus pa'i phyag mdzad cing de nas gang gi legs bshad kyi bgo skal blang ba'i phyir nyid la dpal dus kyi 'khor lo'i rgyud 'grel sogs gsung chos mang po'i bka' dr-in zhus /
de ga'i mdo la nang so lha rgya ri bas spyan drangs nas e phyogs su'ang gdul bya'i don mang du mdzad| lcags bya la gnyal du sde drug 'dus pa'i lung ra chen mo'i gral dbur phebs shing zhar la rtsa ri'i gnas dang /
lho brag tu grub chen rin po che'i sku gdung mjal ba na ngo mtshar can gyi gzigs snang mang du byung /
de nas 'phyogs rgyal mtshan rtser phebs nas gsung chos gsung ba dang /
rdo rje gdan du yab chos rje la sgrub thabs rgya mtsho sogs gsung chos mang du gsan pa dang /
r+wa sgreng phebs nas gsung chos gsung ba dang / /
gtsang du byon nas yab chos rje sku gshegs pa'i dgongs rdzogs sku gdung zhugs su 'bul ba sogs dam pa'i rnam thar gyis dus yol bar mdzad /
sa mo sbrul la bshes gnyen dam pa chos kyi dpal ba dpon slob zhabs phyir khrid de chos 'khor rgyal gyi gtsug lag khang gi rmang bting zhing /
lcags mo lug la dpal ldan lha mo'i bla mtshor grags pa ngo mtshar can 'di rnyed /
dus de dang nye bar bkra shis lhun po nas bla brang ba dpon slob kyis nyon mongs pa'i ri bsnyil te gdan sar phebs dgos pa'i don du chab shog pho nya dang bcas pa snga phyir gnang ba la dpags Fchu spre la gdan bteg pa gser la brgyud de phebs pa na sde pa brag dkar nas yon mchod dang /
nang so dga' ldan pa sogs dang /
se 'bras kyi bla ma dge 'dun mtha' dag gis zhabs spyi bor blangs nas gsungs chos zhus shing /
yar lam nang so thon pa dang /
chos rje dge legs rnam rgyal bas kyang gus mchod zhus /
de nas chos rje thams cad mkhyen pa'i bzhugs gdan chos kyi khri la 'khod de /
mdo rgyud kyi gsung rab legs par bshad pas lung rigs smra ba mtha' dag tshad med pa'i @# / /
thugs mos 'khrungs shing /
snga gong gus mos med pa dag kyang zhum pa dang 'gyod pa sngon du btang ste dad pa'i me tog gsar du skyes pa yin snang| de nas rgyal du chos 'khor gyi gral dbur phebs pa dang /
dwags kong nyang gsum zhabs kyi 'khor los bgrod nas skya ser mtha' yas pa'i don mdzad /
slar bkra shis lhun por phebs nas gsung chos 'phro mus gsung ba dang dbyar gnas pa'ang mdzad /
de'i phyi lo me glang la dpon sa mi'i dbang po dang /
zhal snga nas lha ri pa yon mchod kyis bka' nan dang /
'bras spungs spyi so rang nas kyang gdan sa'i zhu ba phul ba las gtsang phyogs kyi zhal slob sbyin bdag dad bcas pa thuT la 'phreng bzhin du dbus su gdan bteg ste mar lam lha rir chos rje rin po che'i drung du dbang bka' rjes gnang mang du gsan /
'jam dbyangs chos rje'i bzhugs gdan seng ge'i khri'i steng du phebs pa na mkhas pa'i bya ba 'chad rtsod rtsom gsum gyi rnam 'gyur bstan pas slob dpon dge 'dun dang bcas pa thugs rab tu phrogs nas bla ma zer na 'di yin mod ces snyan pa bsgrags pa'i rkyen gyis rgya nag po'i pho brang la thug par snyan grags kyis khyab pa 'di byung /
lha sa'i smon lam chen mo yang me spre nas bzung ste sa rta'i bar lo brgyad cu rtsa gsum gyi ring 'bras spungs rang nas star chags pa yin 'dug pa la /
chos rgyal snye'u rdzong pa'i sde srid yo 'khyoms pa'i dbang gis lo nyi shu'i ring sngar srol 'gribs te dgon pa gzhan nas gdan 'dren pa byung yang me byi la dpon sa mi'i dbang pos rgyal khams mnan pa dang gtso bor thuT rje'i shugs las /
sa stag nas 'bras spungs pa la rgyun chags par byung ba'i gral dbur lo lo bzhin phebs pa rgyal ba rtsong kha pa chen pos smon lam mdzad pa'i skabs ji lta ba bzhin du gyur pas dus der 'dus pa'i skya ser mtha' dag don chen po la sbyar ba yin no zhes shes par bya'o / /
de nas dgun dpyid phal cher 'bras spungs su mdo sngags kyi po ti mang po'i bshad pa dang /
dbang man ngag lung rjes gnang sogs kyi bka' drin mdzad /
shing spre la nye gnas chen mo gsung rab rgya @# / /
mtshos zhabs tog gang dgos bsgrubs nas chos 'khor rgyal gyi gtsug lag khang du rgyal ba ma pham pa'i gser sku rgyab mtho drug cu'i tshad dang ldan pa bzang po'i bzhugs stangs can 'di grub ste smon lam chos 'khor dang bcas pa chag med du mdzad /
me khyi la ser theg chen gling gi'ang gdan sar phebs pa nas lo dus bzhin mdo sngags kyi legs bshad bka' stsal bas ser ba dpon slob thugs rangs par gyur cing /
chos sde'i lugs gnyis kyi dar rgyas kyang yar 'phel du song /
lo de'i mjug la stod phyogs su zha ser dmar gyi 'khrug pa chen po langs pa /
de'i mdo la rang phyogs rgyal kha thob par ma mngon na'ang phugs su dkon mchog rin po che mthu btsan zhing /
zhal snga nas kyi thugs rje bsam gyi mi khyab pa'i mthus rtsod zla grogs dang bcas pa la phun tshogs yar 'phel ma byung zhing /
slar yang nyon mongs ba'i gzhan dbang gis rtsod pa gnyis pa 'byung srid na'ang snga ma bzhin du jo bo dkon mchog gsum gyis slu ba med do zhes blo gros dang ldan pa mtha' dag bsam par bya'o / /
me phag nas bzung ste dpyid sos tshang mar skyi shod du bzhugs nas 'bras ser gyi tshogs pas gtsos pa'i dge 'dun ches mang po la legs bshad pa'i skyes gnang ba dang /
dpon sa sku mched kyis gtsos pa'i bstan pa'i sbyin bdag bdag rnams thugs la gang 'bab pa'i gsung chos kyis dgyes par mdzad /
deng sang ni gzhis kha stag rtse nas /
nang so don yod rnam rgyal rdo rje dpal bzang pos gzhon nu rab byung bdun cu tsam gyi me tog phul te chos 'khor rgyal gyi phrin las bzang po'i dbu btsugs pa yin snang /
rgyas par ni kho bos sbyar ba'i rnam thar phan bde ma lus pa'i 'byung gnas las mkhyen par 'tshal la /
sku che ba'i yon tan che long tsam brjod pa yang /
thugs dam spros bcas kyi dbang du byas na bde mchog dril bu pa'i bdag 'jug chag med du bzhes shing /
yi dam chos skyong mnyes par byed pa'i bstod bskul gsung ngag tu thon pas nyin mtshan 'da' ba /
lha dang bla ma'i gzigs snang gi dbang du byas na rgyal ba tsong kha pa chen po dang /
dpal ldan lha mos zhal bstan cing /
spyir yang @# / /
sangs rgyas byang sems dpag tu med pa'i gzigs snang yod pa /
mkhyen rab kyi dbang du byas na mdo rgyud kyi po ti chen mo rnams kyi tshig don ma lus pa ches gsal bar dgongs shing /
snyan ngag gi sdeb sbyor spel ba la chu bo gang+gA tshun chad du 'gran zla med pa /
bshad pa mdzad pa'i dbang du byas na /
phar tshad /
rtsa 'jug /
rgyud bla ma /
drang nges rnam 'byed /
'dul ba'i mdo /
byang chub lam rim /
jo bo yab sras kyi sbas chos glegs bam rin po che /
dpal gsang ba 'dus pa'i 'grel pa sgron ma gsal ba dang bcas pa cha lag tshang ba /
dpal dus kyi 'khor lo /
mtshan yang dag par brjod pa sogs dgongs pa bzhin legs par bshad /
rtsom pa mdzad pa'i dbang du byas na mtshan yang dag par brjod pa'i rgya cher bshad pa /
drang nges rnam 'byed kyi dka' 'grel /
grub mtha' spyi'i rnam gzhag /
dbu ma'i lta khrid chen mo / /
ni gu chos drug gi khrid yig chen mo / /
rten 'brel bstod pa'i TIk+ka /
snying po don gsum gyi khrid yig /
bla ma mchod pa /
lU i pa'i bskyed rim gyi bshad pa /
yi dam dang chos skyong mang po'i mngon rtogs /
lha dang bla ma'i bstod pa bgrang las 'das pa mdzad /
mngon par rtogs pa'i yon tan gyi dbang du byas na /
thun mong ba stong nyid snying rje'i snying po can dang /
thun mong ma y-in pa bskyed rdzogs kyi ting nge 'dzin zab mo thugs la mnga' ba ste sku tshe snga ma nas mngon par rtogs pa'i yon tan gyi bang mdzod du gyur na sku tshe 'dir lta ci smos /
rnam smin gyi yon tan gyi dbang du byas na /
mtshan dpes brgyan pa'i sku'i dkyil 'khor mthong ba tsam gyis skye bo kun dang ba 'dren zhing /
gsol dang nam mkha' mdzod la mnga' brnyes pa /
bka' dag gang yin bden pa kho nar gsung bas sus kyang 'da' bar mi phod pa /
zhag sbrel ba'i gsol ba chag pa tsam yang gtan mi mnga' bas nad med pa'i bde ba dam pa brnyes pa /
'phral gyi mdzad pa'i dbang du byas na /
chos 'brel gsan pa'i bla ma gang yin dbu gtsug tu a mi dI ba'i tshul du bsten pa /
grwa pa sbyin bdag dang bcas pa la thugs brtse zhing bka' ngag lhug @# / /
par gnang ba /
snang tshul la grwa pa snyoms chung gis phyag phyis nyung zad dang /
gsol ja sun re zhus pa la yang dgyes dgyes ltar ston pa /
don du 'jig rten nor gyis bkang ste phul ba la'ang mngon zhen mi mdzad pa /
de lta na'ang phyag rdzas rin thang che ba rnams lha mo che bzhengs pa sogs dkon mchog kho na'i ched du bsngo zhing /
phal cher bstan pa dang sems can la ci phan gyi sbyin par gtong ba /
rang nyid bsngags pa'i skabs med cing mkhas pa gzhan gyi yon tan 'os pa bzhin brjod pa /
rgyun chags su rje yab sras kyi che ba brjod pa lhur len zhing bstan pa la thugs rus che ba /
zhal slob kyi dbang du byas na /
gsang phu chos rje mchog lha 'od zer ba /
se ra chos rje don yod dpal ldan pa /
byang rtse chos rje chos skyong rgya mtsho ba /
shar pa chos rje dkon mchog dar ba /
gnas rnying chos rje rin chen rdo rje ba /
bkra shis lhun po'i chos rje blo bzang brtan pa ba /
gangs can chos rje tshul khrims stobs 'bar ba /
thon pa chos rje dge legs rnams rgyal ba /
gling smad chos rje lha dbang dpal 'byor ba /
nyi sdings chos rje dpal ldan 'od zer ba /
r+wa sgreng gi gdan sa ba gnyis /
'chang kha spyan snga ngag dbang rgyal mtshan pa /
'bri gdan gyi chos sgo ba gnyis /
tshogs pa mkhan chen pa /
rdzing byi mkhan chen pa /
skyor lung mkhan chen pa sogs dge bshes byag rtse 'phya ba mang po dang /
mdo rgyud kyi gsung rab 'chad pa la zhugs pa'i bstan pa'i snang byed phal cher gyis zhabs kyi padmor btud cing legs bshad kyi bgo skal blangs la /
kho bos kyang mtshan yang dag par brjod pa'i bshad pa /
zab lam dbu ma'i lta khrid /
theg chen blo sbyong /
thugs rje chen po'i dmar khrid /
sgrub thabs rgya mtsho dpe lung dang bcas pa /
yid dam gyi sngags btu'i rjes gnang /
grub rgyal lugs kyi tshe dbang /
jo bo lugs kyi sgrol ma nyi shu rtsa gcig rjes gnang /
bka' gdams lha bzhi'i rjes gnang /
thig le bcu drug gi dbang /
dpal ldan lha mo'i rjes gnang /
'jam dbyangs dkar po / /
mgon po bar chad kun sel /
chos @# / /
kyi rgyal po /
rnam sras ser chen /
mi g.yo dkar po /
ye shes khyung khra /
thugs rje chen po bcu gcig zhal /
mgon po gri gug /
gu ru drag po'i rjes gnang sogs mang po zhig gi bka' drin zhus /
chos sde chen po 'di la grwa tshang bdun yod pa las /
blo gsal gling du dang por mkhan chen legs ldan pas gzhung lugs kyi bshad pa mdzad /
de nas slob dpon gzhu bsod kyis bshad nyan mdzad pa grwa tshogs yar 'phel byung ba yin 'dug na'ang /
rgyal tshab rin po che'i TIk+ka rnams kyi dgongs pa gzhir gzhag ma mdzad pa la dpags /
nang so du dbon shad drung gis gser yig pa mngags te phyogs gzhan du bskad par snang /
byung ba 'di las ni deng sang gi dus su yang rang phyogs kyi 'chad po grub mtha'i rnaM grangs mang du soD pa byung na rgyal po'i chad pa 'os pa yin no zhes go bar byas so / /
de rjes mkhas pa dpal ldan blo gros 'chad nyan thog tu byon pa grwa pa rnams dang por phar phyin gyi sku yon la mgu ba tsam ma byung 'dug kyang /
bstan pa thugs la brnags te /
spyir lung chos mtha' dag la thugs rtog zhib tu bcug cing khyad par rnam bshad snying po rgyan thugs la bzung bas phar phyin gdams par shar te sa bcu'i mnyam gzhag la gnas pa'i sems dpa'i rgyud la rtog blo dang /
rjes thob pa rnams kyi rgyud la chos nyid mngon sum du rtogs pa'i ye shes med pa sogs rje yab sras kyi dgongs par 'grel ba'i spyi don chen mo rtsom pa gnang zhing yun ring du bshad pas 'phrin las bsam gyis mi khyab pa byung /
'bras rtags su rin po che ye shes bzang po /
rin po che blo bzang pa /
kong po dka' bcu ba tshul blo dang rin chen rnam rgyal ba gnyis /
mkhas pa legs chos pa dang rgyal bzang pa gnyis /
kre bo rab 'byam bkra shis rgyal mtshan dang shar rab 'byams pa gnyis /
mnga' ris dka' bcu pa dpal ldan blo gros dang kun dga' 'od zer gnyis /
rgyud pa kun dga' don grub ba dang tshul khrims bzang po ba gnyis /
bya btang mkhas pa dge legs bshes gnyen dang shAkya bzang po ba gnyis /
tshogs chen mkhan po blo gros mtshungs med dang mdo sngags gling gi mkhan po blo gros mtshungs med gnyis @# / /
gnyis| gtsang nas mang thos 'dzin pa sangs rgyas dpal ba dang lung rigs pa gnyis /
lho pa dka' bcu ba blo rgyam dang rin bzang gnyis /
slob dpon chos grub smra ba'i seng ge d+harmA shrI gnyis /
bla ma rgya brag pa dang dpal ldan rgyal mtshan pa gnyis sogs yon tan gyis brgyan pa'i sras mang du thon /
de rnams las rin rnam pas kong po jo stan gyi rjes su chab nag ri bo dge ldan bzung ba'i steng nas bkra shis rab brtan btab ste gnyis char du dang tshugs kyi grwa rnam par dag pa dang /
dbu ma'i bshad pa btsugs nas nyi ma shar phyogs su rje'i bstan pa gsal bar mdzad la /
'dis yid phrogs nas bla ma 'phags pa lhas kyang khong la chos 'brel gsan par snang /
lho pa dka' bcu ba gnyis kyis chab mdor bshad pa mdzad pa'i grwa tshang gi rgyun deng sar yang rgyas par mchis /
slob dpon d+harmA shrI bas gye re gsang sngags pho brang dang /
ser rtser 'khor lo bde mchog gi bshad pa mdzad pas don gnyer can 'ga' 'dus shing /
bdag gis kyang chos rgyal phyi nang gsang gsum gyi rjes su gnang ba'i chos 'brel tsam zhig zhus /
slob dpon rin po che chos grub pas kyang /
stod phyogs su lung chos kyi bshad pa mdzad /
sku yon dang mthun pa'i 'phrin las ma byung bar grags kyang zhal slob gzhan phan nus pa 'ga' yar byon la /
kho bos kyang mgon po legs ldan /
gri gug phyag bzhi pa /
mgon po tshe bdag /
tshogs bdag dkar po /
jo bo lugs kyi dzam la dkar po /
dzam la dmar po yum bcas gter ma /
ye shes khyung khra /
dur khrod bdag po /
'jam dbyangs nA ga rag sha rnams kyi rjes gnang zhus /
mkhan chen pa'i rjes su ldan ma ye bzang ba dang /
kong po tshul blo gnyis mnyam bskos byas la tshul blo ba myur du gshegs nas| ldan ston pa nyid kyis bshad pa mdzad pas 'phrin las rgyas par gyur pa ste rnam thar gong du brjod zin /
slob chung du kre bo rab 'byams pa bsko ba mdzad kyang yun ring ma bzhugs /
de rjes mkhas pa legs pa chos 'byor bskos pa bshad nyan yun ring du mdzad pa las 'phrin las kyi khyab gdal byung tshul yang brjod zin /
@# / /
chos rje'i slob chung du chen po tshul rgyal ba bskos pa'ang sku tshes ma zin /
slob dpon sangs rgyas bzang po bas bshad nyan yun ring du mdzad pas lung chos la 'phrig tshud pa'i bshes gnyen mang du thon zhing gzhan phan nus pa yang /
dbon rab 'byams pa dkon mchog dar /
chen po legs pa don grub /
mi nyag dka' bcu ba sangs rgyas dang rdo rje bzang gnyis /
kong po dka' bcu ba bstan pa dar rgyas dang dpal blo gnyis /
'ol kha dka' bcu ba rang byung dang ngag dbang gnyis sogs byon /
de nas dbu ma pa rin chen dar ma dang /
sde snod 'dzin pa sangs rgyas legs pa ba gnyis mnyam du bskos pa grwa pa ma rungs pa 'ga' zhig gi byed pa las chags sdang 'phel ba'i rnam pa byung yang /
des 'gran bshad kyi rkyen du song nas grwa tshogs legs po 'dus shing /
snga mas dbu ma dang /
phyi mas tshad ma dang 'dul mngon bshad pas po ti la blo kha phyogs pa mang du thon par snang /
de nas slob dpon yon tan 'od bshad nyan du byon pa grwa tshang nang bsdums nas 'gal med kyi spyi khyab yod pa byung /
shing spre'i lo gsar ba na dngos cag la chos 'chad du sleb dgos pa'i thams cad mkhyen pa nyid kyi phyag dam /
mi sna'i ngag dang bcas pa 'ga' zung phebs shing /
smin p-I mthar rgyud kyi 'chad nyan bsko ba dang /
dgon pa gcig gnyis gtod grub na /
bka' ngag ma bcag tsam ci yong blta zhes zhus shing smras pa na /
zhus lan phyag dam du /
dam pa'i zhal bzhes rdo yi ri mo zhes / /
grags pa snying la yi dam nyid du bgyid / /
de dag sgrub pa'i thabs la mkhas pa yang / /
smos par ci 'tshal tshul bzhin mdzad du gsol / /
zhes phebs pa nyid khur du lci ste /
lo de'i mjug nas grwa tshang bzung ba /
dge ldan du sleb dgos pa sogs nas bshad nyan rgyun 'thud pa zhig ma byung yang ci sdod kyi ring bstan pa la bsam nas brtson 'grus bzang po'i go cha gyon te go tshod dang bstun pa'i gzhung bshad bgyis so / /
sa glang 'di la bo dong rab 'byams pa dge 'dun don grub 'chad nyan gyi go sar byon yod do / /
sgo mangs su dang por @# / /
drung grags rin pas bshad nyan mdzad /
de nas rim pa bzhin mkhas pa sga leb stag leb gnyis /
gung ru tshul bzang pa /
chen po dpal she ba ste 'dis bshad nyan yun ring du mdzad pas /
chos rje rdo rje seng ge /
dka' bcu 'dzin pa kun dga' rgyal mtshan dang bsod nams blo gros gnyis /
mdo stod pa dpal blo sher blo gnyis sogs dge bshes mang du thon zhing /
gra rgyun 'phel ba sogs grwa tshang la bka' drin mchog tu che ba zhig yin 'dug /
slob chung du drung kun rgyal ba bskos kyang thugs skyo shas che bas byang se mo dor sgrub pa la gshegs par snang /
de rjes mkhan chen dbang dpal bas grwa tshang bzung /
de nas slob dpon blo sher blo rnam gnyis bskos pa phan tshun 'gran bshad kyi rnam pas bshad nyan 'phel po byung ba ste /
gtan tshigs su slob dpon dpal ldan 'od zer dang dkon mchog bzang gnyis /
dka' bcu 'dzin pa rin byang ba dang nye bar 'khor gnyis /
dka' bcu ba brtson 'grus rgyal mtshan dang bsod nams lhun grub gnyis| slob dpon ngag dbang 'byung gnas sogs dge bshes mang du thon /
de rjes byang pa rab 'byams pa ye shes grags bskos nas gzhung lugs legs par bshad kyang ring du ma bzhugs par gtsang la thegs /
de nas dka' bcu ba dpal ldan 'od zer dang dkon mchog bzod pa gnyis bskos pa phyi ma sku tshes ma zin par| snga ma bzhugs pa'i slob chung du gung ru dka' bcu rin chen byang chub bskos pa lo shas 'chad nyan mdzad pa'i steng nas mdo stod dpal 'bar chos sder byon pa bshad grwa tshugs pa'i legs tshogs che ba byung snang /
deng sang chu bzang dka' bcu ba bshad nyan mdzad bzhin pa'o / /
bde yangs su dang por lcog pa byang dpal bas bshad nyan mdzad /
de nas drung chos dpal ba dang /
de rjes gra chung yon tan rgyal mtshan pa ste 'di ni mkhas pa thugs rgyud 'byongs pa dben pa la dgyes pa zhig ste /
'bras spungs chos rjer gdon drangs pa na'ang ma phebs pa yin snang /
de'i rjes su mkhas pa mtshe ma dbang rgyal bskos /
'di pa ston grags kyis dbus @# / /
gtsang khyab pa zhig ste /
gnam la nyi zla zung gcig yod de /
sa la mtshe ma sprun gnyis yod ces zer /
'bras sprungs su ha cang yun ring bar ma bzhugs par se ra'i 'chad nyan dang /
de nas bde ba can du bshad pa yun ring du mdzad pa las /
byams chos la 'phrin las che bar byung ngo / /
de nas grwa tshang du rim pa bzhin rong po dka' bcu ba brtso na 'grus /
bla ma blo seng ba /
drung nam mkha' ba /
bla ma bkras rgyal pa /
drung rin dar ba /
chen po rgyal mtshan legs pa /
rab 'byams sma ba rin chen rnam rgyal /
dka' bcu ba grags pa /
dka' bcu smra ba dbal bzang don grub /
dka' bcu ba bkra shis dpal 'byor dka' bcu ba chos dpal ba'i bar ro / /
shag skor du /
thog mar snang thang pa rab mchog gis bshad nyan mdzad /
de nas rim pa bzhin nyag re rdor rgyal ba /
slob dpon nyan chung /
slob dpon rin blo /
zhogs pa dbu sa /
snyan ngag pa bde blo /
rin po che chos kyi bshes gnyen /
bde mchog rab 'byams pa kun dga' rgyal mtshan /
mdar pa rab 'byams pa dkon mchog dar /
dka' bcu ba chos grags rin chen /
nyang po rab 'byams pa blo gros lhun grub /
pho khang dka' bcu ba dge legs bzang gi bar ro / /
thos bsam gling du rim pa bzhin slob dpon kun bzang rin chen /
chos rje nyan shAka pa /
drung rgyal bzang ba /
drung dpal ldan rgyal mtshan pa /
bla ma dpal rgyal mtshan /
nyan po dka' bcu ba bsam gtan shes rab /
rgya ma dka' bcu ba blo gros mtha' yas /
mi nyag dka' bcu ba sangs rgyas| slob dpon bstan pa dar rgyas pa'i bar ro / /
'dul ba grwa tshang dang por drung brtson grags pa byon /
de nas 'dul 'dzin dge legs dpal ba ste 'dis mdo rtsa rtsa 'grel lung dang sbyar nas yun ring du bshad pas dus der skyi shod mthil p-I mkhas ba phal che bas ma gsan pa mi snang la /
bshad srol 'dzin pa yang slob dpon dpal blo ba /
slob dpon gros pa /
slob dpon dpal 'byor ba /
'dul 'dzin rin chen grags pa /
slob dpon rin po che kun dga' rgyal mtshan pa sogs @# / /
mang du byon la /
snga ma bzhi char gyis grwa tshang bzung nas bshad pa mdzad cing /
khyad par rin grags pas po ti la blo kha phyogs pa'i dge bshes mang du thon /
phyi nas rje thams cad mkhyen pa la yang gsan pa sogs nas mkhas par gyur kyang bshad pa mdzad par rtse thang nyid du bzhugs pa la /
kho bos Ti'+ka chen rin po che 'phreng ba'i steng nas mdo rtsa ba'i zhib bshad dang /
me tog phreng rgyud kyi bshad pa legs par mnos pa ste rnga bo che la dbyu gu lan gcig bsnun pas skad bzang po byung ba yin no / /
raT+Na ki rti'i rjes su rim pa bzhin drung 'phyong rgyas pa /
slob dpon bde legs pa /
dka' bcu ba byams pa blo gros /
slob dpon lha dbang rin chen pa'i bar ro / /
sngags pa grwa tshang du slob dpon rgyan tshul ba /
slob dpon sbyin mchog pa /
drung rin mchog pa /
slob dpon dpal mgon rgyal mtshan sogs byon / /
byams chen chos rje ni 'khrungs yul tshal ba /
gsung rab mang du mkhyen cing /
sngon gyi skye gnas rjes su dran pa sogs mngon par rtogs pa'i yon tan gyis kyang phyug pa dang /
khyad par rgyal chen rnam thos sras kyis rjes su bzung ba nyid las /
gong ma ta ming rgyal pos sbyan drangs nas 'gran zla med pa'i bla mar mnga' gsol te /
'phrin las sna tshogs la mkhas shing gsal ba /
chos nyid dam pa mchog tu rgyal ba /
shes rab rnam dag snang ba chen po /
kun tu khyab cing rgyal khams skyob ba /
bstan pa rgyas mdzad rab tu dge ba| byams chen chos kyi rgyal po zhes pa'i sngags pa brjod nas gus zhen dpag tu med pa mdzad cing /
mchod yon gyis ha yan bsi zhes bya ba'i dgon pa btab ste| dge ldan pa'i phyag len dar bar mdzad /
de nas dbus su phebs nas ser rtser rje rin po ches chos 'khor rgya chen po bskor ba'i zhabs tog mdzad pa dang /
zhal bkod zhus nas theg chen gling gi chos grwa btab ste mkhas pa dar bzang gdan sar bsko ba gnang /
lo 'di rje nyid zhing gzhan du gshegs pa'i sa phag de yin /
slar pho brang la byon pa ta ming rgyal po khad nyer gshegs kyang /
spas zon lde rgyal pos gus mchod chen po mdzad pa las snyan grags dang gzhan don mtha' yas pa @# / /
byung /
yang dbus su gdan bteg pa mdzo mo mkhar du phebs pa'i mdo la sku gshegs /
de'i slob ma snye thang pa chos rje a mo b+ha pa dang /
bsod she ba gnyis kyis kyang /
zon lde'i ti shrI mdzad pa lugs gnyis kyi 'phrin las mchod yon snga ma gnyis la 'gran pa bzhin du byung /
dge ldan gyi thub pa gnas bcu'i bsi thang ya mtshan can 'di'ang mchod yon 'di gsum gyi ring dbus su byon par snang /
bla ma de gnyis kyi slob ma chos rje gzhon nus dpal ldan zhes pas kyang rgyal pa'i bla mchod mdzad de /
dge 'dun gyi sde bskyangs zhes grag /
mtshungs med chos rje ni chu mo phag la lho rong stod du sku 'khrungs /
'jam dbyangs chos rje 'khrungs nas lo bzhi song /
'di nas lo gnyis 'das pa'i shing glang de mkhas grub chos rje'i 'khrungs lo'ang yin /
dbus su phebs nas rje rin po che dang /
byang sems r+wa sgreng ba sogs bsten te gzhung lugs la sbyangs pas mkhas pa'i dbang por gyur /
rje rin po ches mkhan po /
'dul 'dzin pas las slob rgyal tshab chos rjes gsang ston mdzad nas bsnyen par rdzogs /
snga sor gsang phu se ser du bshad nyan mdzad pa na /
gung ru rgyal bzang zhes snyan grags kyis gling bzhi khyab /
chen po dwags po dang /
slob dpon dge rgyas sogs lung rigs ky-is bcoms pas kyang snyan grags je rgyas je rgya su song /
nga skye bo mi nag pa bcu'i khrod du bsngo gtam byed pa bas /
dge bshes brgya phrag gcig gi nang du bgro gleng 'phen pa sla zhes zhal po'ang gsung ba yin snang /
de nas sbe ser gyi thugs khur bskyangs te lo shas bya bral 'chad nyan mdzad pa'i steng nas se ra'i gdan sar byon pa btsun mo tshal dang gnyis 'dzin mdzad de lo sum cu skor zhig spyir bka' chen mang po dang /
khyad par dbu ma'i gzhung bshad legs par bgyis shing /
tshad ma'i bstan bcos mkhas pa dga' bskyed /
phar phyin gyi Ti'+k+ka /
rtsa 'jug gi Tika chung /
stong thun sogs brtsams pa'i sgo nas bstan pa la bya ba mdzad /
de yang stong thun du yang na gsungs nas dbu ma'i TIka chen gnyis kyi gsung las brgal ba'i grub mtha' @# / /
gcig gnyis mdzad pa sogs las /
mkhas grub rin po che ma dgyes nas bka' bkyon he phyag 'bul ma bzhes pa yin snang /
'di la brnaT nas chos rjes kyang /
mi rnams phal cher grags pa'i rjes su 'brang / /
blo bzang grags pa dga' ldan gnas su gshegs / /
byams chan chos rje mi dbang gtsug na mdzes / /
rgyal mtshan bzang po gangs ri'i khrod 'dir lus / /
zhes thugs 'byung ba'i mgur gsungs zhes grags /
de yang dgos pa'i dbang gis gdul bya'i snang ngor dre tsam bstan par zad kyi dngos po la mkhas grub rin po ches thugs thag pa nas bka' bkyon pa dang /
chos rje pas thugs 'dzin mdzad pa ci mchis ta 'phags pa 'od srungs chen po dang kun dga' bo bzhin no / /
chos rje 'di'i che ba'i yon tan yang /
gzims khang gi thabs spyod ma gtogs phyag rdzas phal cher sbyin gtong mdzad pa /
mtha' bral dbu ma'i lta ba thugs la mda' ba /
byang chub kyi sems rin po che 'byongs pa sogs te ya mtshan no / /
de ltar bstan pa'i bya ba rgya cher bskyangs nas dgung lo re brgyad pa lcags pho rta'i hor zla bdun pa'i yar ngo'i tshes bcu la se ra'i gzims khang nyid du ya mtshan ltas dang bcas te sku gshegs /
'jam dbyangs ches rje gshegs pa'i phy-i lo yin /
sku gdung ril por bzhugs pa deng sang gi bar du yang ring bsrel mang du 'dzag pa dang /
gdon gy-is gzer ba'i mis mjal ba tsam gyis nad gdon zhi nus ba soT by-in rlabs basM gyis mi khyab pa'o / /
de la sras sde snod 'dzin pa mang du byung ba'i nang nas grags che ba la /
ye shes mgon po'i grub chen bla ma phyag drug pa /
chos rje dpal seng ba /
chos rje rin byang pa /
chos rje kun legs pa /
drung skal bzang rtse pa /
chen po byang 'bum pa dang sher rgyam pa gnyis /
chen po g.yu ba dang 'jam 'phags pa gnyis /
slob dpon rin rgyal ba dang chos blo ba gnyis /
slob dpon tig gu g.yag mgo dang za ru shAka bkras gnyis /
bya btang shar lung pa dang shAka bzang pa @# / /
gnyis /
dka' bcu ba kun dga' don grub dang zhol smon gnyis /
mkhan po grags 'od pa dang gzhon dkon pa gnyis /
bla ma nam mkha' dbang phyug dang rgyal mchog pa gnyis /
slob dpon kri rings dang /
blo gros seng ge ba gnyis /
bla ma sangs rgyas tshul khrims dang byi'u gnas brtan pa gnyis soT byon /
de rnams las shar lung pa ni dben pa'i sar lta khrid zab mo nyams su bstar bas ji lta ba bzhin rgyud la 'khrungs ba'i spong ba par grags /
gzhon dkon pa /
sangs tshul ba /
rgyal mchog pa gsum gyis rim pa bzhin po to / /
'brom stengs /
dpung mkhar bzung nas gzhan don mdzad /
phyi ma 'di la bla ma rgya brag pas bsnyen rdzogs kyi mkhan po zhus zhes grag /
grags 'od pas ri kha bzung nas tshogs bskyangs shing /
byi'u gnas brtan gyis rgya la shod du ban dkar dgon btab par snang /
chos rje'i rjes su zha lu rab 'byams pas gdan sa lo shas shig mdzad /
de nas chos rje mu trud pa ni las stod du sku 'khrungs /
spyir rje thams cad mkhyen pa sogs yongs 'dzin rin chen sna bdun du grags pa bsten zhing /
khyad par 'jam dbyangs chos rje rtsa ba'i bla mar bzung nas gsung rab la sbyangs pas mkhas pa chen por gyur /
dang por 'bras spungs zur khang du bzhugs nas bshad nyan 'phel bar mdzad cing /
phyis se ra'i gdan sar phebs na'ang dbu tshad kyi 'grel bshad rgyun chags su gsung ba dang /
de dag gi dgongs pa 'grel ba'i bstan bcos brtsams pas kun tu trad pa zhes phyogs kun tu snyan grags kyis khyab| zhal slob kyang /
chos rje rje dpon pa /
gtsang pa kun rgyal pa /
ldan ma ngag dbang pa /
mnga' ris pa dz+nya na /
slob dpon chos rje gnyal ba /
chos rje lung riT pa /
drung sher bkras pa /
slob dpon dpal blo /
lho pa 'jam grags dang chos 'byor gnyis sogs mang du byon /
phyi ma gnyis kyis ni chab mdor bshad pa mdzad pas gzhan phan legs po byung bar snang /
da nas gdan sar chos rje gnas brtan pa dang /
de'i rjes lhas phu chos rje byon /
de'i rjes su slob dpon chos rje dpal 'byor lhun grub @# / /
ni me mo lug la gnyal du sku 'khrungs /
gsang phur chen po rin byang ba dang /
'bras spungs su chos rje mu tad pa bsten nas mdo gyegs kyi dka' chen dang| chos rje chos rgyal ba dang sher 'byung ba sogs bsten nas gsang sngags la sbyangs shing /
gye re dka' bzhi ba la mkhan po zhus nas bsnyen par rdzogs pa'ang mdzad| dang por byang rtse'i mtshan nyid 'chad nyan dang /
de nas sbe sar du bshad pa mdzad pas lung chos kyi phrin las legs po byung zhing /
chos rje shAkya mchog ldan dang /
chen po rtse nyag pa thal 'gyur gyis bcoms pa sogs nas ston grags kyang chen po byung /
de'i tshe sa skyong dpal 'byor rgyal po dang /
byang sems bu khrid dpal 'dzoms yab yul gyi kun mkhyen mu trad pa'i bka' drin 'khor thabs la /
gsung sgros 'dzin pa'i grwa tshang zhig btsugs na 'thad gsungs bka' bgros nas chen po ba 'di pa spyan drangs te /
spyi khang brtsig pa sogs byes pa grwa tshang gzhi 'dzugs mdzad pa'i steng nas bshad nyan lo bco lnga skor zhig mdzad pas 'phrin las rgya che ba byung /
de nas mang thos dpal ldan blo gros slob dpon du bskos nas /
rang lo nga lnga pa lcags mo glang la gdan sar byon pa chos 'jig rten gnyis char gyis grwa sa yun ring du bskyangs shing snyan grags kyang che /
'phral gyi mdzad pa yang phyag rdzas la 'dzin pa med pa /
gsung ngag lhug par gsung ba /
mthon po la mi bkur ba /
dma' mo la mi brnyas pa /
kha mchu'i bar mi mdzad pa /
phan sems kyi gting zab pa zhig go / /
mtha' brgyad cu rtsa brgyad pa shing pho khyi la ya mtshan pa'i lhas dang bcas sku gshegs /
chos rje nor bzang ba gshegs pa'i phyir lo yin /
de nas lo bco lnga song /
de la slob ma mang du byung ba rnams kyi nang nas grags che ba la /
chos rje chos dpal rgyal mtshan ne tso bar grags pa /
'jam pa'i dbyangs don yod dpal ldan pa /
rdo rje 'dzin pa shes rab bzang po /
mkhas pa nam mkha' dpal bzang| sdings kha tshas rje /
slob dpon chen po nyi ma grags pa /
rab 'byaMs smra bstong dar grags pa /
chos rje legs grub pa /
dka' bcu 'dzin pa rin chen dpal bzang /
chos rje @# / /
rab bzang /
chos rje 'jam rin /
dka' bcu ba yon tan rgya mtsho /
chen po don grub pa /
dwags po dka' bcu ba nam mkha' dpal /
rgyal ston kun dga' rgyal mtshan pa /
ldan ma dka bcu ba grags bzang /
slob dpon bde slo ba /
dka' bcu ba dge 'dun skyabs /
gling ma dka' bcu ba /
dka' bcu ba chos rgyal rin chen /
slob dpon dpal 'phel blo gros pa /
lha lung dka' bcu ba /
dka' bcu ba bsdus nyag /
rab 'byams pa kun dga' rgyal mtshan sogs byon la /
kho bos kyang byams chos sde lnga'i lung /
kun rig rnam par snang mdzad kyi dbang /
rnam sras ser chen /
rta mgrin yang gsang khros pa /
rnam rgyal 'joms| dgon po bar chad kun sel rnams kyi rjes gnang /
mkha' 'gro ma seng gdong can /
gru'i bum bsrungs sogs chos kyi rnam grangs ci rigs kyi bka' drin zhus /
de'i rjes su slob dpon chos rje don yod dpal ldan pa ni nyang stod du shing mo glang la sku 'khrungs /
lo 'di la snar thang pa sher seng gshegs shing /
mtshe ma dbang rgyal ba lo nyi shu rtsa bzhi pa zhig bde yangs kyi 'chad nyan du bskos /
dpal 'khor bde chen du rab tu byung ste /
slaun bzod pa dpal 'byor ba bsten nas dka' chen rnams rgyal tshab rin po che'i TIk+kI steng nas gsan pas don legs par dgongs shing /
gsung tshig ma lus pa thugs la 'dzin pa'ang mdzad| byang sems 'dul dkar bsam mkhan pa / /
chos rje 'jam dpal grags pa las slob /
ma ti bas gsang ston mdzad de bsnyen par rdzogs /
'jam dpal grags pa'i drung du byang chub lam gyi rim pa gsan nas thugs nyams su bstar bas thugs 'byongs shing lung gi yon tan yang yar 'phel du gyur /
de nas dbus su phebs pa snga sor rin chen grags tu chos nyan shAka pa la rje'i gsung rab mang po'i bshad pa dang /
se rar chen po gnyal pa la gsung chos gsan nas| byes pa grwa tshang gi zur chos pa'ang mdzad /
gsang phu'i 'chad la byon pa na'ang gzhan phan dang ston grags legs po byung /
dgong lo zhe gcig pa shing mo sbrul @# / /
la byes pa gra tshang gi 'chad nyan mdzad pa rgyal tshab chos rje'i TIk+ka rnams kyi dgongs pa bzhin bshad pas grwa pa mang du 'dus shing /
blo skyed gong 'phel du mdzad pa las phyis kyi 'chad po zhig la dge bshes thon pa mang bar byed /
'phral gyi mdzad pa yang /
rtsa brgyud kyi bla ma la gus pa /
slob mas bsten sla ba /
tshul khrimS la gces spras su mdzad pa /
'chad nyan la spro shas che ba /
gzhan la 'gran sems mi mdzad pa /
phyag rdzas mi gsog pa /
dge 'dun gyi dkor la 'dzem pa /
bstan pa la thugs rus che ba sogs te ya mtshan pa zhig yin no / /
de nas sde snod 'dzin pa rje btsun chos kyi rgyal mtshan slob dpon du bskos te /
don gnyis pa me by-i la gdan sar phebs nas /
brgyad cu pa shing spre'i cho 'phrul zla ba'i yar ngo'i tshes gcig la ya mtshan pa'i ltas bstan te gzims khang nyid du sku gshegs /
de nas lo lnga song /
de la slob ma gzhan phan nus pa'i dbang du byas na /
rgyud pa chos ldan blo gros pa /
ti shrI chos rje brag gcog pa /
chen po dpal 'byor legs pa /
chos rje rje btsun pa dang lha ri rtse pa gnyis /
slob dpon rin grags pa dang rin rnam rgyal ba gnyis /
slob dpon bkra shis dpal 'byor dang rgyal mtshan bzang po ba gny-is /
dka' bcu 'dzin pa bkra shis dpal ldan blo gros dpal ldan gnyis /
bshes gnyen chos kyi dpal ba dang blo gras 'phel ba gnyis /
rab 'byams pa bkra shis bsod nams dang blo gros 'jam dbyangs gnyis /
dka' bcu ba dpal 'byor dang blo khri dka' bcu ba gny-is /
dbon gdan sa ba dpal 'byor dang 'jam dbyangs pa gnyis /
dka' bcu ba chos 'byung 'od zer dang grags mchog gnyis /
dka' bcu ba byang rgyal dang bsod nams zla ba gnyis /
dka' bcu ba dar rgyas lhun grub sogs mang du byung la /
kho bos kyang thar lam gsal byed kyi steng nas rnam 'grel gyi zhib bshad lung dang bcas pa /
snying po rgyan gyi steng nas mngon rtogs rgyan rtsa 'grel zhib bshad lung dang bcas pa /
TIka chen gnyis kyi steng nas @# / /
rtsa 'jug gi zhib bshad lung dang bcas pa /
chos mngon rgya mtsho'i snying po'i stengs nas mngon pa kun las btus dang /
mchims TIka chen po'i steng nas mdzod kyi zhib bshad /
drang nges rnam par 'byed pa legs bshad snying po /
byang chub lam gyi rim pa che chung /
'dul ba'i mdo /
tshad ma kun las btus pa /
rnam nges| rigs thigs /
rgyud bla ma /
bzhi brgya pa /
spyod 'jug /
stong thun skal bzang mig 'byed /
tshul khrims le'u'i rnam bshad /
dge slong gi bslab bya chen mo /
dge tshul gyi bslab bya /
gzhi gsum cho ga /
sdom gsum rnam bzhag /
rje'i rnam thar chen mo /
'jam dpal mtshan brjod /
rim lnga'i dmar khrid /
ni gu chos drug gi khrid /
tshe khrid lta khrid /
gcod khrid /
snying po don gsum gyi khrid /
grub rgyal lugs kyi tshe dbang /
sgrol dkar yid bzhin 'khor lo'i rjes gnang yi dam zhi khro sbrags sgrub kyi lung /
gang blo ma'i lung sogs mang po zhig gi bkrin legs par mnos pa yin no / /
deng sang ni zhal snga nas thamS cad mkhyen pa nyid gdan sar bzhugs so / /
chos sde 'di la grwa tshang lnga byung ba'i rgya grwa tshang dang /
'brom stengs grwa tshang gnyis ni phyis stod pa nyid 'dril pa yin snang /
gra tshang stod du dang por chen po sher rgyam pas 'chad nyan mdzad /
de rjes gung ru chos blo dang /
de nas slob dpon shAka bzang ba ste 'dis 'phrin las bskyangs pa'i mthar 'brom stengs dgon par gdams pa thugs nyams su bzhes pas nyams myong khyad par can 'khrungs par snang /
de'i rjes su slob dpon kr-i rings blo gros rin chen gyis bshad nyan mdzad /
phyis khams su byon nas kre khang dmar gyi gdan sa mdzad pa la /
sprul pa'i sku zhwa dmar cod pa na 'dzin par rab byung zhus zhes grag |kre rings pa'i rjes su chen po 'jam 'phags pa dang /
de nas chen po many+dzu ba ste /
'dis rtsa 'jug gi bshad pa yun ring du mdzad pas phar tshad sngon song gi dge bshes mang du 'dus shing /
po ti la mkhas pa'i snyan grags kyang che /
de nas rim pa bzhin mkhas pa nam mkha' dpal bzang /
bd+bu ma pa rin chen dang @# / /
ma| chen po don grub pa /
slob dpon dar gling pa /
slob dpon bstan pa dar rgyas /
slob dpon blo bzang e waM gyi bar du byon no / /
grwa tshang smad du dang por chen po byang 'bum ba'i 'chad nyan mdzad /
de'i rjes su chen po g.yu bar grags pa brtson 'grus bzang po dang /
de nas slob dpon shAka bkras ba ste khong pa yang slob che chung gi chags sdang la thugs skyo nas dben pa'i gnas su gshegs pa'i skyes bu dam pa zhig yin snang /
de nas rim pa bzhin drung rin rgyal ba /
mtshe ma dbang rgyal ba /
chen po tshul rgyal ba /
chen po bzang po dpal ba ste /
'd-i pa gsang phur 'chad nyan la bzhugs pa'i tshe ston grags nan tar che la /
se rar bshad pa mdzad pa na'ang co ne drung pa blo gros rgyal mtshan dang /
dka' bcu ba dge ba rgyal mtshan gnyis /
nyang po dka' bcu ba 'od sungs dang nam seng gnyis /
slob dpon yon tan bshes gnyen dang blo gros mtha' yas gnyis /
dka' bcu ba rdza nyag dang yon han grags gnyis sogs dge bshes 'ga' yar thon /
de nas rim pa bzhin rab 'byams pa zla 'od dpal ma gon /
chen po yon tan bshes gnyen /
rab 'byams pa tshul khrims 'od zer /
dka' bcu ba chos grags rin chen /
slob dpon rdo rje bzang g-i bar byon /
byes pa grwa tshang du ni chos rje rje btsun pa nyid rang bshad nyan 'phel bar bzhugs so / /
lung dang rigs pa'i 'dab gshog g.yo ba yi / /
mkhas mchog dang mo'i tshogs rnams bka' bgros nas / /
dpal ldan se 'bras 'o ma'i chu mtsho cher /
legs bshad mgrin pa'i rdza rnga de ltar bsgrags / /
rgya mtsho bas kyang mkhyen brtse'i gting zab cing / /
zla 'od bas kyang 'phrin las 'os 'phro ba / /
rgyu skar bas kyang grangs mang 'di thos tshe / /
bdud rtsi bas kyang snying la dga' ba rgyas / /
thams cad mkhyen pa dge 'dun grub ni shab stod du lcags lug la sku 'khrungs /
snar thang du mkhan po grub pa shes rab la mkhan po zhus te rim pas rab tu byung ba dang bsnyen par rdzoD pa mdzad /
dgong lo nyer lnga pa la dbus su phebs te bkra shis do khar rje rin po che dang mjal ba nas bzung ste gsung chos mang po gsan /
gzhan yang sems dpa' @# / /
chen po kun bzang pa dang /
rje btsun shes rab seng ge dang /
rgyal tshab rin po che rnams la dka' chen gyi bshad pa zhus shing /
dmar ston pa khu dbon la| mdo rtsa 'grel gsan pa sogs las mkhas pa chen por gyur /
snga sor gsang phu 'chad nyan zhig mdzad 'dug kyang bzhed pa bzhin ma byung bas gtsang la thegs te bya bral 'chad nyan 'phel po mdzad cing /
mkhas grub thams cad mkhyen pa la'ang gsung chos gsan /
zhe brgyad pa sa rta la dbus su phebs nas hor ston pa /
lha bsod nams lhun grub /
spyan snga rin chen 'phel /
'jam dbyangs rin rgyal ba rnams la mdo sngags kyi chos mang po gsan /
de'i rje shes rab seng ge dge ldan du bzhugs par nges na'ang /
dpon slob mjal 'dzom 'di byung gi gsal kha ma thos /
slar yang lcags spre la gtsang la byon te /
dang por snar thang byang chen du sku mtshams yun ring du bcad /
dbus la phebs pa nas de'i bar du grwa tshang 'dul 'dzin byang chub sems dpas bskyangs /
sku mtshams grol nas 'dul 'dzin bya bral la thegs pa'i shul du chos rje nyid kyi bya bral 'chad nyan 'phel po mdzad /
dgung lo nga bdun bzhes pa rab byung zhes pa me mo yos kyi lo la /
bkra shis lhun po dpal gyi bde chen phyogs thams cad las rnam par rgyal ba'i gling btab ste gtsang phyogs kyi sde snod 'dzin pa phal cher spyan sngar bsdus pa la /
rje yab sras gsum gyi TIka chen thang mar brdal te bshad pa'i sgo nas bstan pa rin po che nyin mo ltar gsal bar mdzad /
gnas 'di la chos rje kun bzang ba'i drung gis phrag dog pa'i rnam 'gyur bstan pa dgongs yul du rgyun chags par bzhugs pas nyer len dang /
skabs shig ri bo dgu 'dus kyi rtser byon pa'i tshe /
shar phyogs su sprin dkar po zhig la lding ba gziD pa na /
rgyal btsong kha pa chen po'i dka' drin dran pas lhan cig byed rkyen byas te thugs cung skyo ba dang lhan du /
rje yab sras kyi bstan pa 'dzin dgos dgongs pa'i snying stobs chen po 'khrungs pa mgur du gsungs pa ni /
shar gangs ri dkar po'i rtse mo na / /
spr-in dkar po gnam la bsnyeg 'dra ga /
de mthong ba'i mod la bla ma dran / /
@# / /
drin bsams shing bsams shing dad pa skyes / /
sprin dkar po lding ba'i shar phyogs na / /
'brog dge ldan rnam par rgyal ba der / /
mtshan brjod par dka' ba'i rin po che / /
pha blo bzang grags pa yab sras bzhugs / /
lam rim pa gnyis kyi rnal 'byor sogs / /
chos zab cing shin tu rgyas pa gsungs / /
spyir kha ba can gyi skal ldan la / /
mgon khyod kyi bka' drin bsam mi khyab / /
sogs snyom las 'dzin pa'i dge 'dun grub / /
blo cung zad chos la phyogs pa 'di / /
rje yab sras rnams kyi bka' drin lags / /
drin che bar nges so yab sras rnams / /
dus da nas byang chub ma thob bar / /
rje yab sras khyed rnams ma gtogs pa / /
skyabs re sa gzhan na mi 'tshol bas / /
thugs brtse ba'i lcags kyus drang du gsol / /
drin ji bzhin 'khor bar ma nus kyang / /
sems chags sdang dbang du ma song bar / /
mgon khyod kyi bstan pa 'dzin pa la / /
dus nam yang brtson pa bgyid par smon / /
lar da ltar gangs ri'i khrod 'di na / /
rang bstan pa 'dzin par khas blangs nas / /
gzhan bstan 'dzin dgra bo'i dwangs mar byed / /
tshul 'di la skyo ba gting nas skyes / /
zhes pa sogs so / /
chos rje 'di'i che ba'i yon tan gyi dbang du byas na /
sku'i spyod lam lhug bzhags kyang /
nyes ltung gi dri mi mnga' ba /
long med thugs la shar yang mchi ma tshim mi mdzad pa /
'phral 'grogs bde zhing phugs non che ba /
phyag rdzas thams cad dkon mchog dang dge 'dun phyogs su gtong ba /
bla ma dang lha dang chos skyong rnams kyis dngos sam rmi lam ci rigs par sku gsung thugs kyi snang ba ston pa /
slar yang gzhan don du mkhas pa paD+Ti tar skye ba bzhes pa /
nges par na ston pa rin po cher zhal gyis 'ches pa ste /
rang cag rnams kyi blo'i yul las 'das so / /
gzhan yang sku gsung thugs kyi rten mang po bzhengs pa dang /
rnam 'grel gyi TIk chung /
spyi don rigs rgyan /
'dul TIka chen mo / /
glieng 'bum chen mo sogs rtsom pa mang po gnang ba'i sgo nas bstan pa'i bya ba rgya cher mdzad de /
dgung lo gya bzhi bzhes pa shing pho rta'i zla ba bcu gnyis pa'i tshes brgyad la ngo mtshar ba'i @# / /
ltas dang bcas te sku gshegs /
de nas lo lnga bcu rtsa drug 'das /
de la sras sku tshe'i stod 'khrungs pa'i snga tshar ni /
rin po che smon lam dpal ba /
'dul 'dzin byang chub sems dpa' /
'dul nag pa dpal ldan bzang po /
bya btang sems dpa' chen po /
chos rje bzang bkras pa /
mkhas pa dri med bshes gnyen /
drung dpal tshul ba /
mkhan chen bzod pa dpal /
chos rje bzang po rgyal mtshan /
rab 'byams pa bkris bzang po /
mkhas pa dpal ldan chos skyong /
rgyud sde 'dzin pa sbyin pa dpal /
rgyud sde 'dzin pa grangs bzang pa /
rgyud sde 'dzin pa kun dga' don grub /
'phags pa 'char kha /
dka' bcu ba smra seng /
mnga' ris pa rgyal mchog |paN chen kun r-in /
dmar ston byang chub dpal /
drung shA ri'i bu /
bla ma byang gling pa chos dpal lo / /
dar tshar ni /
mkhan chen shes rab rgyal mtshan /
chos rje lung riD pa /
chos rje graD bsaM pa /
mkhas pa stobs ldan 'od zer /
mkhas pa chos 'byor dpal bzang /
thog sangs rgyas dpal rin /
dka' bzhi pa dge 'dun bsam grub /
bka' bzhi pa don chos /
dka' bcu ba rin rgyal /
chos rje 'jam dpal grags pa /
gnas rnying pa 'od zer /
byams chos pa grags yon /
dka' bcu ba dbang phyug dpal| dka' bcu ba dpal ldan bzang po /
ram 'byams pa sangs dbang /
dka' bcu ba kun dga' dpal rin /
gnas brtan lho pa don grub dpal /
byang pa blo gros mgon no / /
phy-i tshar ni /
gnas rin po che kun dga' bde legs rin chen rgyal mtshan dpal bzang po /
rin po che rje dpon pa /
rin po che shes rab dar /
mkhan chen grags pa shes rab /
chos rje rtag nag chos mdzad /
chos rje ye shes rtse mo / /
'brong rtse chos blo ba /
dka' bcu ba ye shes bzang po /
dka' bcu ba shes rab dpal ldan /
dka' bcu ba smon lam /
mkhan chen brag pa /
sa skya pa slob dpon sangs byang /
gang can pa rgyal ba bsam grub /
u ri dka' bcu ba shes rab dpal /
dka' bcu ba tshul khrims bzang pa /
chos rje 'jam dbyangs blo gros /
bla ma rnam rgyal grags pa /
rab 'byaMs pa 'jaM dpal bzang po la soT pa dang /
@# / /
bla ma lhun rtse ba /
bla ma man lung pa /
bla ma yon tan dpal 'byung ba /
lha btsun bstan pa rgyal mtshan pa la sogs pa sgom chen gyi bu slob kyang mang du byon| |'dul 'dzin grags dpal ldan ni gtsang stod du lcags 'brug la sku 'khrungs /
snar thang du mkhan po grub pa shes rab la rab byung bsnyen rdzogs zhus shing /
dka' chen la gsan pa ci rigs mdzad /
dbus su byon nas dang por rong ston shes bya kun rigs la phar phyin gsan pas thugs skyed che zhing /
chos rje'i dgongs pa lhon pa byung na'ang /
rgyal tshab chos rje'i snyan grags kyis thugs phros te dge ldan du phebs nas gsungs rab mang du gsan zhing /
mkhas grub rin po che dang /
rje shes rab seng ge yab sras gnyis la'ang mdo rgyud kyi po ti mang po gsan /
gtsang du bshad pa lo shas mdzad pa'i steng nas bya rnyi las thar ba bzhin du khab gung thang nas nye bar bzung ste /
gnas ri'i rgyal po ti se dang /
kha che'i 'gram mang yul gyis mthar thug pa'i bar du byon te dbon pa'i yul ljongs rnams su bsam gtan la rtse gcig tu gnas par mdzad pas /
sngon gyis skye gnas rjes su dran pa la sogs pa'i mngon par shes pa dang /
lhag mthong gi lta ba khyab par can thugs la 'khrungs shing /
spyi rgya bod kyi paN grub du ma zhig gi gzigs snang dang /
khyad par rje btsun tsong kha pa chen po'i sku dang gsung gi snang ba ni nam 'dod tu 'ong ba zhig yin snang la /
de yang sku tshe snga ma la kha che'i yul du dpon slob tu gyur pa'i rten 'brel gyis yin tshul mgur du gsungs pa ni /
sangs rgyas bstan pa nyi ltar gsal byed pa / /
mkhas grub bgrang las 'das pa 'byung ba'i gnas / /
rgyal bas bsngags pa dpal ldan kha che'i yul / /
yul de mdzes pa'i rgyan mch+go mkhas grub che / /
mdo sngags bstan pa'i bdag por mnga' gsol ba / /
ma ti b+ha dra zhes bya'i paN chen de'i / /
zhabs pad dri ma med pa'i zu'u 'brul / /
spyi bos reg pa'i blo gros sbas pa ngas / /
rgyal ba de yi zhal gyis padmo las / /
'dul ba sde bzhi-I snying po 'dul ba'i mdo / /
legs par thos zhing nyams su blangs pa las / /
da lta dam chos 'dul ba'i snod du gyur / /
ce @# / /
pa nas /
'di don dran yang ma rungs skye bo'i tshogs / /
phal cher log pa'i phyogs su lhung bas na / /
da lta'i bar lag gter bzhin sbas nas bzhag / /
tshe 'di nub ri'i nyin bzhing gyur tshe bkod / /
ces pa'i bor / /
mthar don drug bzhes pa shing mo lug gi zla ba lnga pa'i nyer brgyad la bkra shis lhun po nyid du ya mtshan pa'i ltas bstan te sku gshegs /
chos rje thams cad mkhyen pa gshegs pa'i phyi lo yin /
gang du gshegs pa n-i /
nga 'di nas dga' ldan du 'gro /
rgyal ba tsong kha pa chen pa'i zhabs /
drung na mkhas grub thams cad mkhyen pa dang rje btsun shes rab seng ge gnyis kyang bzhugs 'dug /
de nas rgya gar shar phyogs su skye ba len /
der yang rje'i sprul pa zhig gi rjes su 'dzin zhing /
pho nya'i lam gyis sa lam bgrod pa zhig 'ong bar 'dug ces mya ngan las 'da' khar gsungs par snang /
paN chen bzang bkras pa ni las stod byang du lcags stag la 'khrungs /
paN chen sh+'+k+ya shri dang 'khrungs lo gcig /
rje btsun shes rab seng ge yab sras gnyis dang /
chos rje blo gros pa /
byang rtse kun bkras pa sogs bsten nas mdo rgyud la gsan pa rgya cher mdzad /
dang por lhun po rtser sngags kyi bshad nyan dang /
de nas stag lar gangs can chos 'phel gyis dgon pa btab nas tshogs bskyangs /
re drug pa shing lug la 'dul 'dzin byang chub snems dpas ma tog gtor nas bkra shis ltung po'i gdan sar byon /
re dgu pa sa pho khyi'i tshul zhugs zla ba'i tshes bzhi la gshegs /
chos rje blo brtan pa dang gshegs lo gcig /
de'i tshe gzims khang steng du padma 'dab ma sna tshogs pa'i bre'u 'bru la rje btsun ma'i sku shin tu gsal ba zhig b+bas pa yin snang /
chos rje lung rigs pa ni las stod byang du 'khrungs /
gtsang po lho kha'i grwa tshang chen mo dang /
'bras sprul su gzhung lugs gsan pa las mngan du thos par gyur /
dang por dam ri chos sder 'chad nyan mdzad pas 'phrin las rgyas par byung na'ang yan 'thud pa'i rten 'brel ma 'grig par bkra shis lhun por phebs pa'i steng nas gdan sar bskos pa gzhung bshad kyi phan thogs legs po byung /
yun mi ring bar kun spangs mdzad de rta nag tu gshegs /
chos @# / /
rje ye shes rtse mo ni gtsang stod du 'khrungs /
snar thang du rab tu byung zhing /
chos rje thams cad mkhyen pa sogs dam pa mang du bsten nas mdo sngaD kyi po ti mang du gsan pa zhig ste /
chos rje lung rigs pa'i rjes de mthag gdan sar byon pa chos 'jig rten gnyis char gyis 'phrin las yun ring du bskyangs pa'i dang nas kun spangs mdzad de bkra shis lhun po nyid du sku gshegs /
de nas zhal snga nas thams cad mkhyen pa nyid gdang sar spyan drangs pa rgyun 'thud par 'os shing de ka'i dgongs pa yon 'dug na'ang /
rten cing 'brel par 'byung ba'i dbang gis lo bzhi tsam las bzhugs pa ma shar bar 'bras spungs su phebs /
dang sang lha'i btsun po chos rje blo bzang bstan pa ba nyid rnam par dkar ba'i 'phrin las skyong bzhin pa'o / /
chos sde 'di'i 'phrin las kyi lan lag tu grwa tshang gsum byung ba las shar dang /
thos bsam gling du mkhas pa ci rigs dang /
shangs ston dri ma med pa sogs kyi 'chad nyan mdzad /
de rjes mkhas pa stobs ldan chos 'byor gnyis kyis bzung /
rnam pa gnyis ni slob dpon chos rje gnyal pa dang gdung mnyam tsam du gtsang stod du sku 'khrungs /
gtsang du chos rje thams cad mkhyen pa dpon slob /
gsang phur kun mkhyen pa dpon slob rnams bsten nas lung rigs kyi gnas la sbyangs pas bstod grags kyis dbus gtsang khyab pa byung /
sems dpa' chen po blo gros rgyal mtshan la mkhan po zhus nas bsnyen par rdzogs pa'ang gnang /
bkra shi lhun por bshad pa mdzad pa na'ang /
stobs ldan chos gnyis zhes bsten pa'i bya ba la mkhas pa rnams yid rab tu 'phro pa zhig ste /
snga ma'i sras la chos rje rdor seng ba /
drung tshan+da 'phags /
rta nag chos mdzad /
rab 'byams pa tshul legs /
rab 'byams pa dkon mchog dpal /
mkhas pa byang chub chos grags /
'o kha dka' bcu ba sku me ched /
dka' bcu ba dkon blo dang tshul blo /
mdo smad pa dpal blo dang sher blo| gre gong chos mdzad /
byang pa rab 'byams pa blo rgya dang ye rgyam /
drung bkras 'phags pa dang byang bla /
rab 'byams pa tshul k+r+hims 'od zer dang shes rab rgyal @# / /
mtshan| drung gser sding pa dang chos dpal ba /
khyung blo gros mgon sogs so / /
phyi ma'i sras la rje shes rab dar /
slob dpon rin po che kun dga' rgyal mtshan dang rab 'byams pa chos skyong dpal /
mkhas pa ngo mtshar rgya mtsho dang shes rab bzang /
rab 'byams pa sangs rgyas legs pa dang chos dbyings rgya mtsho /
mang thos dpal sding chos mdzad dang khyung rtse chos mdzad /
mdo smad dka' bcu ba chos seng dang grags rin /
drung chos kyi rgyal po ba dang stag rtse chos mdzad /
rab 'byams pa dge 'dun bzang po dang byams chung /
rab 'byams pa blo gros mtshungs med dang byams pa /
drung chos she ba dang nyi ma bkra shis /
a kro dka' bcu ba dang yol ba rab 'byams pa sogs gzhan phan nus pa bsam gyis mi khyab pa byon pa'i shes par byed pa las so / /
stobs ldan pas ni g+ngas can chos 'phel gyi'ang gdan sar bzhugs nas bshad pa mdzad cung /
phyis dbus phyogs su phebs nas skyor mo lung du grongs rtags zang po dang bcas te sku gshegs /
chos 'byor ba ni thams cad mkhyen ba'i bka' chems bzhin bkra shis lhun po nyid du thugs phab nas bzhugs pa'i mod la ya mtshan pa'i ltas dang bcas te sku gshegs /
shar du chos rje'i rjesu rim pa bzhin /
drung tshul legs pa /
dka' bzhi ba chos grags pa /
slob dpon blo rgyam pa'i bar byon pa ste 'di pas kyang bshad pa yun ring du mdzad pas rab 'byams pa bstan pan yi ma dang legs don pa gnyis /
dbor pa chos mdzad dang gro lung dka' bcu ba gnyis /
rab 'byams pa legs rin dang bya long dbon lo gnyis /
ri kha slob dpon pa dang slob dpon rgya mtsho sogs 'chad nyan pa mang du thon /
da ltar rab 'byams pa legs don bshad nyan 'phel bar bzhugs pa'o / /
drung bstan nyi bas kyang gzhi rtsa nang so'i sa khog tu bshad grwa btsugs nas lugs gnyis kyi 'phrin las yar 'phel du yod par snang /
thos sbam gling du chos rje'i rjas su mang thos blo bzang bshad gnyen gyis bshad pa yun ring du mdzad pas 'phrin las bzang po byung ba ste /
gtan tshig su rab 'byams pa blo bzang dang grags pa mtha' yas gnyis /
rab @# / /
'byams pa shes seng dang chos skyong rgyal mtshan gnyis / /
sngags mkhar chos rje dang /
g+hirti sgang gi gdan sa ba gnyis /
kong po slob dpon pa sogs gzhan phan nus pa grangs mang du byon /
da lta lci lung rab 'byums pa blo bzang bshad nyan 'phel bar bzhugs pa'o / /
dkyil khang du dang por slob dpon dpal chos pas bshad pa mdzad| de nas slob dpon sangs rgyas dpal rin pa dang /
slob dpon sangs rgyas dbang phyug ba gnyis rim par byon pa ste rnam pa gnyis char la 'phrin las legs ba byung zhing| khyad par phy-i ma'i slob mar chos rje lha btsun pa /
rab 'byams pa bstan pa /
rab 'byams pa dge 'dun don grub /
rab 'byams pa shan+ti pa sogs byon /
de'i rjes su drung chos grags pa /
chos rje lha brtsun pa /
rab 'byams pa shan+ti pa'i bar bshad nyan du rim par byon pa ste 'di pa da lta bshad nyan 'phel bar bzhugs pa'o / /
paN chen bzang bkras pa'i rjes su gangs can chos 'phel gyis gdan sa'i rim pa ni /
chos rje stobs ldan pa /
chos rje rgyal ba bsam grub /
mkhas btsun tshul khrims stobs 'bar /
drung byang blo ba /
drung bkras' phags pa /
deng sang gi chos rje'i bar ro / /
chos sde 'di'i 'phrin las kyi lan lag tu yang /
shar pa grwa tshang dang byang pa grwa tshang gnyis byung ba slob dpon tshul blo ba dang /
slob dbon chos sku ba gnyis kyis bzung nas bshad nyan 'phel bar mdzad pa las phar tshad la blo kha phyogs pa'i dge bshes mang du thon zhing deng sang yang bshad grwa bzang bar yod do / /
sa bcu'i dbang phyug 'gro ba'i mgon / /
chos rje thams cad mkhyen pa yi / /
'phrin las gru gum yi ge'i gzugs / /
khor yug nor 'dzin glegs bur bkod / /
gnag gis rje btsun tsong kha pa'i / /
lung rtogs bstan pa gsal ba tsam / /
rgyan drug mchog gnyis dang bcas pas / /
sangs rgyas bstan pa gsal ba med / /
chos rje grags bzang ba ni dmar khams su sku 'khrungs /
dbus su byon nas rong ston chen po dang /
rje rin po che yab sras bsten nas gsungs rab la sbyangs pas mkhas par gyur te /
mkhyen rab dbang phyug ces grags /
dang por slob dpon seng ge ri bong gi rjes su gsang @# / /
phur bstod kyi 'chad nyan dang /
phyis gtsang du byang kha'i grwa tshang chen mo gtsuD nas bshad pa mdzad pas 'phrin las chen po byung /
grub mtha' thugs la gang bab mdzad pa'i don gyis grwa tshang du yang sa dge ldan gnyis ka mtshogs pa zhig ste /
nam bsod chen mo /
byams chen rab 'byams pa /
rtan nag nor bzang pa soD mang du 'khor bar snang 'on kyang rje yab sras la mi phyed pa'i thugs mos yod pa ni dam pa rnams kyi gsung las thos so / /
kun mkhyen yon rgyam pa ni gra che bar sku 'khrungs /
rgyal tshab rin po 'chad nyan mdzad de bstan pa'i bya ba la 'chad rtsod rtsom gsum gyi 'khor lo bskor bas 'phrin las yar ngo'i zla ba bzhin du 'phel ba ste gtan tshigs su chos rje rin she ba /
mang thos sangs rgyas bzang po dang kun dga' blo ldan gnyis /
slob dpon tshul rgyal dang sde bdun pa gnyis /
mkhas pa dpal ldan blo gros dang shes yin pa gnyis /
chos rje sangs rgyas 'phel ba dang nor bzang pa gnyis /
mtshe ma sku mched gnyis /
slob dpon thugs rje dpal dang dri ma med pa gnyis /
rab 'byams pa thar pa dpal bzangs dang grags pa gnyis /
mkhas pa stob ldan chos 'byor gnyis /
rab 'byaMs ba sram seng dang rgyam tsho gnyis /
drung tsa n+ta 'phags dang gu Ti pa gnyis /
slob dpon sangs rgyas she ba dang 'byung dri ba gnyis /
dbus kyi khyung po dang zhogs pa mgo se gnyis /
gnyal chung ltag dkar dang sgom sde rin bzang gnyis /
dka' bcu ba thos pa 'dzin dang chos 'byung gnyis sogs sde snod 'dzin pa nags tshal 'khrigs pa bzhin byon to / /
rim pas chen po dang gling smad chos rjer phebs pa'i mthar kun spangs mdzad de sku gshegs /
chos rje'i rjes su thugs rje dpal bas grwa tshang bzung na'ang sku tshes ma zin /
de nas tshul rgyal ba byon pa grwa tshang du sngar ron T+'+ka 'chad pa'i srol mchis pa /
rgyun bcad de rgyal tshab chos rje'i TIk+ka 'bab zhig g-i steng nas bshad pas gzhan phyogs pa rnams mgu ba tsam ma byung 'dug na'ang /
rgyun chaT par rje btsun tsang kha pa chen po'i bstan pa la bya ba @# / /
byas pa yin no zhes nges par bya'o / /
de'i rjes su sde bdun pa dang kun dga' blo ldan pa gnyis /
slob che chung gi steng nas bshad pa mdzad pa 'phrin las legs po 'ong ba'i shoms byung 'dug na'ang chag sdang 'phel ba'i dbang gis chos grwa lhan cig tu byed pa ma byung zhing /
kun blo ba sku gshegs pa'i chen na'ang /
shul du chos rje rje dbon pa bsko ba sogs lugs tha dad pa de ka byung 'tshams su slob dpon rnam gnyis kyis bgros nas slob dpon dri med pa la grwa tshang gtad pa nang bsdoms shing bshad nyan 'phel bar gyur /
snga phyir thugs kyis bskyangs pa'i slob ma'ang /
chos rje mchog lha ba /
stobs ldan chos 'byor gnyis /
drung chos rgyam pa dang rin dar ba gnyis mkhan po grags rgyal ba sogs byon par snang /
paN chen mchog lha ba ni shangs su sa bya la sku 'khrungs /
mkhyen rab pa dbon slob gnyis dang /
rje dge 'dun grub yab sras bsten nas gsung rab la sbyangs pas mkhas par gyur /
dang por dge 'phel dang /
de nas ra ba stod du bshad pa mdzad pas /
rab 'byams pa legs pa bzang po dang kun dga' rgyal mtshan gnyis /
rab 'byams pa sangs rgyam dang nam mkha' dpa' bzang gnyis /
slob dpon bstan pa rgyal mtshan dang lha dbang dpal 'byor gnyis /
dka' bcu ba tshul rin dang legs grub gnyis /
dka' bcu ba rnam rgyal dang sbu ra ba gnyis /
dka' bcu ba mkhyen rab dang bkris phun tshogs gnyis /
mkhan chen bkra shis legs pa sogs dge bshes thon par snang /
mthar gl-ing smad chos rjer phebs te /
dgung lo don gnyis pa lcags pho spre'u'i tshul zhugs zla ba'i tshes bcu gnyis la sku gshegs| ngo mtshar ba'i ltas su zhun thigs la 'jam dbyangs kyi sku gsal bar byon /
chos rje'i rjes su slob dpon bstan rgyal bas 'chad nyan yun mi ring ba zhig mdzad /
de nas chen po legs bzang pa nyid kyis bshad pa yun ring du mdzad pas 'phrin las legs po byung /
da lta chos rje lha dbang dpal 'byor ba gling smad gdan sa dang sbrags nas bshad nyan 'phel bar bzhugs pa'o / /
ra ba stod pa'i dge bshes drung sangs she bas byang khar gra pa brgya lhag bsdus nas tshad ma'i bshad pa legs par mdzad @# / /
na'ang| mi chos ma mkhyen bas grwa tshang gi rgyun ni ma byung bar snang ngo / /
gnyal pa rgod rin bsam ni sbe ser du 'chad nyan mdzad pa'i steng nas /
rje nyid grwa skor la byon dus chos 'brel gsan pa zhig yin snang la /
dang pa'i shugs kyis zhabs mthil gnyis spyi bos nod pa'i rten 'brel las /
phyis grwa tshang gnyis su gyes pa'ang rje yab sras kyi srol 'dzin pa 'di byung zhes grag /
de'i rjes su byang sems shAkya bsod nams ni r+wa sgreng dang 'dab chags par me bya la sku 'khrungs /
rje rin po che dang 'khrungs lo gcig /
gsang phur byon nas sde snod la legs par sbyangs te /
re shig sbe ser ba'i 'chad nyan mdzad pas sde snod 'dzin pa 'ga' yar 'dus /
de rjes 'chad khar lha sha'+k+ya bsod nams dang /
mkhan chen seng ge rgyal mtshan pa las blo sbyong gi gdams pa mnos /
rje thams cad mkhyen pa'i drung du spyir gsung rab mang bo dang /
khyad par lam rim gsan pas thugs la ji lta ba bzhin 'khrungs /
rje'i zhal nas nga yi byang chub kyi sems de bshes gnyen r+wa sgreng pas khyer zhes bsngags pa mdzad /
rgyu mtshan de'i phyir nyid kyi bstod par yang /
rgyal ba gnyis pa lta bu'i bla ma yis / /
mnyes shing rjes su gdams pa smin pa'i mthus / /
thub bstan nyin mor byed pa'i r+wa sgreng ba / /
byang sems bla ma'i zhabs la phyag 'tshal lo / /
zhes 'byung ba ltar ro / /
phal cher sgo mo mtsho kha sogs su bzhugs te /
lam rim blo sbyong thugs rje chen po'i dmar khrid sogs gsungs pas /
mkhas pa rgyal dbang kha che /
lo pa spyan snga bsod nams lha'i dbang po /
chos rje sgo gcig pa /
bla ma dpon nam pa rnams kyang gdams pa la 'khor zhing blo sbyong gi yig cha legs pa zhig kyang mdzad /
mthar gya drug bzhe pa chu pho khyi'i lo la sgo mo mtsho khar blo sbyong gi dang du gshegs /
mkhas grub chos rje gshegs nas lo bzhi song ba de yin /
de nas rim pa bzhin mtshungs med chos rje /
chos rje dpal seng ba /
chos rje rin byang ba /
slob dpon chos rje dpal 'byor lhun grub /
chos rje ne tso ba ste /
'di pa mang du thos shing thugs nges 'byung skyo shas dang ldan pa'i skyes bu @# / /
dam pa zhig ste rab 'byams pa zla 'od dpal mgon dang /
drung chos she ba soD phar phyin gyi 'jam bshad la mkhas pa'i slob ma'ang mang du byung /
de nas slob dpon chen po nyi ma grags pa /
smi ru mkhan po /
chen po chos she ba slob dpon mkhas btsun pa /
da lta slob dpon shes rab nyi ma bshad nyan 'phel bar bzhugs pa'o / /
gnyal chen shes rab rgyal mtshan ni rje yab sras kyi zhabs la gtugs te mdo sngags mtha' dag la sbyang pas mkhas pa chen por gyur /
ldan ma blo rgyam pa'i rje su nyi ma thang gi bshad nyan yun ring du mdzad pas sde snod 'dzin pa mang du 'khor ba ste /
sems dpa' chen po /
chos rje mu tad pa /
chos rje dge rgyal ba /
lo chung dka' bzhi ba /
chos rje zla rgyal ba /
bla ma dpon nam pa mkhas mchog grags 'od pa sogs 'gos che ba 'dus pa las shes so / /
'jam dbyangs chos rje gnyal chen pa la thug par grags kyang rnam thar du rin bsam pa dang /
ldan ma dkon seng ba la thug ces pa tsam las ma byung bas brtag par bya'o / /
nang so bsod nams rgyal mtshan pas spyin bdag mdzad de phag mo chos sde 'debs pa'i zhal bkod dang gdan sa'i thog ma'ang mdzad /
phyis snon mda'i mdzod du sgrub pa nyag gcig mdzad pa'i dang nas ngo mtshar ba'i ltas bstan te sku gshegs /
gnyal chen pa rang bzhugs dus slob dpon dge rgyal 'chad nyan du bskyod mdzad 'dug na'ang /
phar tshad kyi dar TIkra bkag pas ma nas bka' bkyon te bskad par snang /
de nas rim pa bzhin mkhas mchog pa /
gung ru chos bzang /
gnyal pa ston bsod /
drung shes bkras pa ste 'dis bshad pa mdzad pa'i sras la chos rje rdor seng ba /
zhal snga nas shes rab der /
do ra dka' bcu ba /
dka' bcu ba dpal ldan rin chen /
drung rin chen 'od zer ba sogs byon /
de'i rjes su chen po dpal she ba /
chos rje rdor seng ba /
gangs can gyi shing rta chen po shes rab dar legs pa'i blo gros /
shar kha rab 'byams pa sangs rgyas legs pa /
slob dpon bsod nams rgya mtsho ba'i bar rim par byon zhing /
da lta chen po legs pa don grub pa 'chad nyan 'phel bar bzhugs pa'o / /
dge rgyal ba dang gling stod @# / /
chos rje ma gtogs dge rgyas chos sde'i gdan sa dang sbrags pa sha stag byung bar snang /
nyang rong grwa tshang du chos rje rgyal dbang pas bshad nyan mdzad /
de nas rim pa bzhin slob dpon grags bkras pa /
drung kun bzod pa /
mnga' ris rab 'byams pa ste 'di pa thugs rgyud 'byongs shing byin rlabs kyis brgyan pa'i skyes bu dam pa ya mtshan can zhig yin snang la /
grub sar ba'i slob dpon dang 'od sna'i gdan sa mdzad pa na'ang phan pa che zhing /
khyis khri se'i gdan sar phebs te /
lha chen bzhengs pa soD mdzad pa bzang po bskyangs pa'i mthar ya mtshan pa'i grong sa rtags dang bcas te sku gshegs /
de'i rjes su drung bzang dpal ba /
slob dpon rin po che don yod pa /
slob dpon blo gros lhun grub /
sku skye paN chen /
slob dpon bkra shis dpal 'byor ba /
da lta brung chos bkris pa bshad nyan mdzad bzhin pa'o / /
dkyil khang du'ang chen po sangs rgyas bzang po nas /
chen po rgyal mtshan legs pa'i bar byon te bshad pa mdzad do / /
ji skad brjod pa'i slob dpon phal cher bshad zin ltar /
'chad rtsod rtsom gsum gyi sgo nas bstan pa la bya ba mdzad mod /
de'i nang nas kyang legs par brtags shing brtsad pa'i sgo nas grub mtha' mi gcig pa'i mkhas pa rnams dpa' skong bar mdzad pa 'di kho na ngo mtshar ba yin no zhes bsam par bya'o / /
rgyal ba'i gsung rab go gyon zhing / /
rgyal tshab rigs pa'i mtshon thogs nas / /
phyir rgol pham par mdzad pa gang / /
de 'dra bstan 'dzin dpa' bo yin / /
byang sems blo gros rgyal mtshan ni dpas yul chums su chu spre la sku 'khrungs /
yid bzang rtse ba dang 'khrungs lo gcig /
rje dge 'dun grub 'khrungs pa'i phyi lo yin /
rje yab sras bzhi /
shar pa rin rgyal ba /
rngog rin dpal ba rnams kyi zhabs la gtugs nas gsung rab mang po gsan zhing /
skyes bu gsum gyi lam gyi r-im pa thuD nyams su bstar bas ji lta ba bzhin 'khrungs pa'i nang gi nyer len gyis /
phyi'i kun spyod kyis kyang skye bo kun yid rab tu phrogs pas sems dpa' chen po zhes mtho dman med pa kun la grags /
rje 'dul ba 'dzin pa la mkhan po zhus te bsnyen par rdzogs pa'ang mdzad /
de nas gzhan don la zhugs pa na /
@# / /
dang por yul phyogs mang por byon nas skya ser mang du 'dus pa la las rgyu 'bras la brtsams pa'i gsung chos gsungs /
de nas thang skya'i chos sde gsar ma 'debs pa'i zhal bkod /
bar bar gyi gtsug lag khang gi zhig gsos /
lha sar byams pa'i pho brang bzhengs pa /
chu bo la lcags kyi zam pa 'dzugs pa sogs gzhan don rlabs che bar mdzad /
phyis bzhugs gnas su bde mo thang dang /
dpal nyi ma sdings kyi dgon pa btab ste dge 'dun gyi grwa gtsug pa la /
bca' khrims su chos gos kyi khyad par dur ser 'ba' zhig gyon pa /
kham zas kyi khyad par bstan gcig sngor dkar la gnas pa /
yo byad kyi khyad par rab byung gi nyer mkho tsam 'dzin pa /
brtul zhugs kyi khyad par bya btang gi brtul zhugs la gnas pa /
spyod lam gyi khyad par 'o la ze zhing mdzes pa /
mi chos kyi khyad par su dang 'gras 'khon mi byed pa /
nyan bshad kyi khyad par bslab bya lam rim la bgyi ba /
nyams len gyi khyad par bslab pa gsum nyams su len pa dgos zhes dril bsgrags pas /
dgon pa gnyis kar legs par tshugs shing /
lhag par nyi sdings ni deng sang gi bar du yang rab tu byung ba kun gyi mig 'dren bzang por gnas /
chos rje 'di'i che ba'i yon tan gyi dbang du byas na /
bcas rang gi ltung ba phra mos kyang ma gos pa'i tshul khrims rnam par dag pa /
bod du 'gyur ba'i gsung rab mtha' dag gsan pas gsan rgya che ba /
'chi ba mi rtag pa'i snang sel chen pos chos brgyad kyi 'gong po bcoms pa /
byang chub kyi sems rin po che 'byongs pas skye 'gro kun snying nas rtul ba /
bskyed rdzogs kyi ting nge 'dzin mnga' bas rnal 'byor gyi dbang phyug tu gyur pa /
gnyan mgon dang /
dud sol lha mo la soD pa 'khor nas bzhed don bsgrub pa sogs bsam gyis mi khyab bo / /
mthar don dgu bzhes pa lcags pho stag g-i hor zla brgyad pa'i tshes bcu gnyis la ya mtshan pa'i ltas bzang po bstan te nyi sdings nyid du sku gshegs /
de nas lo lnga bcu rtsa dgu dang nyi sdings btab nas drug cu rtsa bzhi song zhing /
dge ldan btab nas nyi sdings kyi bar la lnga bcu rtsa brgyad /
bkra shis lhun po btab nas de'i bar la lo grangs nyi shu 'das par shes par @# / /
bya'o| |sku gdung ril por bzhugs pa mchod pa bzang po ltar chags su phul bas ring bsrel mang du 'dzag cing dge 'dun gyi longs spyod kyi dngos grub stsol ba la nor bu rin po che lta bur yod do / /
bla ma de la sras bsnyen par rdzogs pa'i mkhan po zhus pa tsam ni sus kyang bgrang par mi nus la /
gsung chos gsan pa'i sde snod 'dzin pa'i dbang du byas na rin po che smon lam dpal ba /
chos rje paN chen /
rgyud pa kun dga' don grub /
chos rje 'phags pa lha /
paN chen ye shes rtse mo| byang sems sha mi gsol ba /
drung gzhon grags pa /
gru dka' chos mdzad /
chos rje bsod bkras pa /
spo 'bor ba seng ge rgyal mtshan /
nyag re bstan pa rgyal mtshan /
chos rje zla ba rgyal mtshan /
gnas brtan byang chub rgyal mtshan te rgyal mtshan bzhi dang /
chos rje stobs ldan pa /
gnas brtan rin chen rnam rgyal /
gnas brtan dag dbang /
mkhan rin po che sangs rgyas bzang po / /
mkhan rin po rin chen chos bzang /
drung gzims chen pa /
drung 'od srung pa /
drung blo gros chos dbang pa| gnas brtan chos skyong ba la sogs pa byon /
de rnams las grub dkar bas ni spo bo'i yul du byon nas gsung chos mang po gsungs shing /
phyag tu 'bul ba gang byung bsags te phyis lha sar gser zangs las grub pa'i byams pa'i sku 'di bzhengs par snang /
mkhan sangs rgyas bzang po bas ni ra tshag bzung nas gzhan don mdzad pa las zhal snga nas mkhas brtsun rin po che dang thams cad mkhyen pa lta bu zhal slob tu byon /
kho bos kyang rab tu byung gi mkhan po zhus pa yin no / /
gnas brtan chos skyong bas bde mo thang rnam thar bskyangs /
de nyid mi nyams pa'i bdag rkyen du deng sang sdom brtsun dka' bcu 'dzin pa dge 'dun bkris pa bzhugs yod do / /
gnas brtan ngag dbang bas brag rgyab bzung ba nas dge 'dun gyi rgyun ma chad rtsam byung la /
deng sang chos rje smon lam blo gros pa'i drung gdul bya'i don mdzad par bzhugs /
spo 'bor byang sems pas kyang thar skya'i gdan sa mdzad /
gnas brtan byang rgyal ba la slob dpon rin po che kun dga' rgyal mtshan pa'i zhal snga nas kyis gtugs nas byang chub lam @# / /
sgron rtsa 'grel /
be'u bum sngon po rtsa 'grel /
be'u bum dmar po /
be'u bum khro bo /
shar ba'i lam rim brjod byang ma /
glang ri thang ba'i tshigs brgyad ma /
kham pa lung pa'i thun brgyad ma /
blo spyong gi rgya gzhung mang po'i lung dang bcas pa gsan zhing /
bla ma thams cad mkhyen pa'i drung du glegs bam rin po che dang /
chos rje yes rtse ba la gnas bcu'i sgrub yig che chung dang smyung gnas skor zhus 'dug pa sogs nas bka' gdams kyi phyogs la mkhas pa yin snang la /
bla ma de nyid kyi drung du kho bos glegs bam ma gtogs phal cher thos shing /
khyad par nyid rang gis bsgrigs pa'i bka' gdams kyi lo rgyus chen mo zhib tu mnyan pa las bka' gdams kyis chos rgyus phyogs mthong tsam 'di byung bar sems so / /
chos rje sangs rgyas bzang po ni sems dpa' chen po zhi bar gshegs pa'i rjes su gdan sar byon pa bslab bya la ma rim gyi chos char phab cing /
tshogs pa'i bca' khrims la mnan par mdzad pas bzhugs gdan non ngos shes pa byung la /
skye ba bcu bdun tsam du sha ma gsol ba thugs kyis zin pa dang /
de'i bag chags kyis sku tshe 'dir gsol thug la shI dri byung ba tsam yang bzhes mi spro zhing ma gsol bas byang sems sha mig gsol ba zhes snyan grags kyis dbus gtsang khyab /
de'i rjes su chos rje zla rgyal ba gdan sar byon pa yang mkhas brtsun gyi snyan grags che zhing 'phrin las rgyas par thung /
de nas chos rje stobs ldan pa dang /
de rjes don gyi slad du mtshan nas smos pa mkhan rin po che rin chen chos bzang pa'i zhal snga nas byon /
'di pa ni lcags khyi la 'khrungs nas mdo sngags kyi yon tan bzang pos thugs rgyud gtams shing /
sems dpa' chen po la mkhan po zhas te bsnyen rdzoD mdzad pa'i gnas brtan chen po zhig yin la /
'phral gyi mdzad pa yang dus chos gsung ba ma gtogs rtag tu sku mtshams la gnas pa /
yon bdag pho mo'i 'du tshogs la mi dgyes pa /
dge 'dun gyi dkor la gsol chas mi mdzad pa /
bdag nyid zhum pa ltar mdzad nas bzhes gnyen gzhan gyi yon tan brjod pa /
thugs nges 'byung skyo shas che ba /
dge 'dun gyi bca' @# / /
khrims la mnan pa zhig go /
de'i rjes su slob dpon rin po che dpal ldan 'od zer ba byon pa yang dbang lung man ngag gi mdzod 'dzin cing /
sku gsung thugs kyi rten bzhengs pa sogs byang chub sems dpa'i spyod pa la thugs gzhol bar mdzad pa zhig ste /
'di la kho bos chos rje rab 'byams pa nas brgyud p-I glegs bam rin po che'i bshad lung sngags kyi gzhung phran 'ga' zhig gi lung zhus /
de nas kho bo dang lta chos rje tshul khrims 'od zer pa'i drung sems dpa' chen po'i rnam par dkar ba'i 'phrin las bzang po skyong bzhin pa'o / /
lam rim grwa tshang byung tshul ni gnas brtan blo rgyam pas byes la byon nas lam rim gyi bshad pa mdzad pa las tshuD pa yin te /
de nas rim pa bzhin slob dpon 'od srungs pa /
gzims chung ba blo gros chos dbang /
dka' bcu ba don grub blo gros /
dka' bcu ba rab gsal zla ba /
slob dpon dpal 'phel blo gros pa /
dka' bcu ba dpal 'byor rgyal mtshan /
rab 'byams pa chos bkra shis pa'i bar byon nas lam rim gyi bshad pa mdzad cing /
rnam thar bzang po'i spyod tshul gyis phyogs phyogs su brgyus nas gdul bya rnams kyi bsod rnams kyi zhing mdzad pa yin no / /
de rnams kyi nang nas 'od srungs ba dang blo gros chos dbang ba gnyis kyi chos rje zla rgyal ba gshegs nas gdan sa ma 'khod pa'i bar la chos 'jig rten gnyis char gyi sgo nas nyi sdangs kyi bzung bas bka' drin che bar byed /
bla ma 'di gnyis dang mkhan rin po che gsum gyi slob ma bla ma tshul bzang pas kyang nang so 'phyos pa la spyin bdag zhus nas yar klungs su lam rim gyi bshad grwa brtsugs pa rnams thar gtsang ba'i sgo nas deng sang bstan la phan par yod do / /
byang sems kun dga' bzang po ni zung mkhar du me pho rta la sku 'khrungs /
rgya tshab chos rje 'khrungs nas lo gsum song ba de yin /
rje rin po che'i zhabs la gtugs te mdo rgyud lags na pa phul du byung ba mdzad /
dang por rtse thang du khang rnying pa'i 'chad nyan bgyis pas /
tshad ma sde bdun gyi sgo nas blo gsal mang po bskyangs pa las sras 'gos che ba yang /
'jam dbyangs chos rje sogs rje yab sras dang thun mongs ba mtha' yas shing /
thun mong ma yin pa yang /
tshal rin @# / /
po che bsod rin pa /
chos rje blo gros rnam rgyal /
dge sbyong bsod grags /
dge sbyong thub pa /
dge sbyong rang sangs rgyas te /
'phyos kyi dge sbyong gsum la byon /
sku bgres nas mdo sngags gling btab te /
don dgu pa shing pho byi ba la sku gshegs /
de'i tshe rgyal tshab chos rje gshegs nas lo skor /
mkhas grub chos rje gshegs nas la drug |byang sems r+wa sgreng ba gshegs nas gny+si 'das par shes par bya'o /
byang sems tshul khrims dpal bzang ni gtsang stod nyu tu sku 'khrungs /
dang por shangs pa kun mkhyen dang /
phyis rje rin po che'i zhabs la gtugs te mdo rgyud kyi gsung rab mang po gsan pa las mkhan brtsun bzang por gyur cing /
kun mkhyen pa'i rje su ri bo dge 'phel gyi gdan mdzad de tshogs bskyangs pas /
dgon pa grwa nang /
rje yab sras kyi bka' brgyud 'dzin pa nyag gcig tu gyur pa'i 'phrin las bzang po rgyun chags par byung /
de'i rjes su rim pa bzhin bla ma 'phags mchog pa /
sgra pa sher rin pa /
chos rje rin sher ba /
chos rje grags bsam pa sogs gdan sa rim par byon / /
byang sems gzhon nu rgyal mchog pa ni gangs bu le'i mgul du gdams pa thugs nyams su bstar bas sgang ma sging log gi blo sbyong tshad du 'khyol pa'i bka' gdams pa zhig ste /
ngam rings su bshad pas 'phrin la legs po byung bar snang zhing /
blo sbyong 'khrungs pa yang 'phags chen ri ba /
chos rje nyi khri ba /
chos rje bsod nams dpal bzang sogs sras mang du byon /
phyi mas yar stod du sprul sku lung btab ste gdul bya bskyangs shing /
nang gi nyer len bzang po las rje btsun mi g.yo ba zhes snyan grags che ba zhig byung /
byang sems rgyal mtshan grags bzang po ni rtsa ba'i grwa sa r+wa sgreng ba yin zhing /
thugs rgyud 'byong pa'i skyes bu dam pa zhig ste mnga' ris pa bsod rin pas klungs shod dpal 'bar sgang btab pa'i gdan sa gnyis pa mdzad pa'i steng nas chos sde gong btab ste dge 'dun gyi tshogs bskyangs so / /
stag phu gu shrI ni e'i gong por chu khyi la sku 'khrungs /
chos rje gung ru 'khrungs pa'i lnga lo de yin /
dgung lo bcu pa la stag phur drung dpal ldan rin chen bas mkhan po /
bla ma sman sgom @# / /
pas slob dpon mdzad nas rab byung dge tshul zhus /
dpal ldan don grub ces mtshan gsol /
mkhyan po la kyai rdor gyi dbang /
chos skyong skor /
gsal 'dus 'phags lugs sems 'grel bskor sogs gsan /
bcu drug pa la gsang phur byon rje rin po che'i sras gnyal rgod rin bsam dang /
byang sems r+wa sgreng ba la phar phyin dang mngon pa bslabs /
rin po che don grub rgyal po dang chos lung mkhan po rin rgyal ba gnyis la'ang zab khrid kha yar gsan /
dgung lo nyer gnyis lon pa na r+wa sgreng du rje brtsun tsong kha pa chen pos mkhan po /
bla ma 'jam dkar bas las slob /
rgyal tshab chos rjes gsang ston /
rin po che 'dul ba pas gtsos pa rnams kyis dad pa'i dge 'dun mdzad nas bsnyen par rdzogs gnas der rje'i drung du sdom pa gsum gyi bslab bya dang lam rim gsan /
'jam dkar ba la bslab bya zin mthun gyi tshul gyis zhus nas bskyar chos kyang mdzad cing /
'ol kha sogs su phyag phyir byon nas sngags rim sogs mang po gsan /
nyer gsum pa shing spre la stag phu'i gdan sar phebs pa /
stag chos kyi sde gnyis ka rje'i brgyud 'dzin du dkar lam gyis btang /
'di nas lo drug na dge ldan btab /
de nas bzung ste dge ldan rang du rje nyid la 'grel ba sgron gsal /
bde mchog rtsa rgyud kyi bshad pa /
dmar khrid /
dbu ma rtsa 'jug /
'dul pa'i mdo /
dbang lung rje gnang /
bskyed rdzogs kyi bshad pa sogs bstan pa yongs rdzogs dang /
rgyal tshab 'dul 'dzin gnyis la'ang gong du smos pa rnams ky-i bskyar chos /
gnas brtan chos bzang pa la rje nas brgyud pa'i 'jam dpal dbyangs chos skor /
byams chen chos rje la ngag dbang lung rje gnang rdor dbyings la sogs pa yo ga skor gyi gar dbyangs 'khrid pa mdzad /
so gnyis pa la rgya nag rgyal pos gu shrI'i 'ja' sa gnang bas luD gnyis ka'i sgo na'a 'gran zla med pa lta bur gyur /
zhe bdun bzhes pa na drung kun dga' don grub pa gdan sar byon te zur du bzhugs nas /
gsang 'dus dang brtag gnyis kyi bshad pa legs par mdzad pas mtshungs med chos rje /
rgyal dbang kha che /
chos rje paN chen /
rin po che rje dpon pa /
gu ge sangs rgyas rgyal mtshan /
sde dpon ye shes bla ma sogs mkhas @# / /
pa mang po 'dus shing chos rgyal rin chen dpal bzang po nyid kyis kyang chos 'brel gsan par snang /
zhal slob de rnams las sde dpon gyis ni kre bo'i skam rtse dgon par dge ldan pa'i srol btsugs so / /
de ltar rnam dkar gyi mdzad pa rgya cher bskyangs pa'i mthar dgung lo gya lnga bzhes pa /
me pho khyi'i lo hor zla dang po'i tshes bcu dgu'i nyin zhi bar gshegs /
lo 'di la lo chung dka' bzhi pa'ang gshegs shing nyi sdings btab /
de nas lo drug cu rtsa gsum song /
dgung zhag sum cu rtsa drug gi ring thugs dam 'od gsal la bzhugs /
shing /
sku lhag par mdangs gsal ba /
nam mkha' las me tog gi char dang 'ja' 'od brkyangs pa sogs kun gyi mig lam du gyur /
thugs dam grol ba na'ang byang sems stod du 'chugs pa sogs rgyud sde nas gsungs pa'i rtags rnams byung /
sku gdung ni dngul gyi gdung khang du ril por bzhugs so / /
sku che ba'i yon tan gyi dbang byas na chos nam gsung res kyi lhas me tog char 'bebs pa /
sngon gsan pa mdzad pa'i phyag dpe rnams mnal lam du gsal bar gzigs pa /
rab gnas kyi tshe ye shes pa mngon sum du 'jug nus shing /
phyag nas gtor ba bar snang la sdod pa /
gzhan rgyud shes pa'i mngon par shes pa mnga' ba /
gsang 'dus sogs lhag pa'i lha mang po zhal gzigs pa /
mgon po legs ldan sku la 'khro nas 'phrin las sgrub pa /
sku skye phyi ma shar phyogs mngon dgar 'byon nges pa sogs te ya mtshan no / /
kun dga' don grub pa'i rjes su drung chen shar ba blo gros rgyal mtshan pa /
kun dga' don grub pa phyi ma /
de rjes drung don grub dpal ba dang /
da lta drung mtshams khang pa kun dga' grags pa sogs dbon brgyud kyis 'dzin pa ste /
mkha' 'gro chos skyong 'khor zhing /
stag phu chos 'khor gnyis dang /
lha ri /
bla ru sogs mtha' rgya'i dgon pa rnams kyi'ang bdag rkyen legs par mdzad pa'i sgo nas rje'i bstan pa'i zhabs 'degs pa sha stag byon /
zha lu lcog chen pas ni gsang sngags mkhar gyi gdan sa mdzad de sngags chos gsungs /
de nas gdan sa ba gcig gnyis sku tshes ma zin par byung mtshams /
chos rje kun legs pa'i drung gis @# / /
mkhas grub rin po che la rta mgrin nag po zhus nas thugs dam mdzad pa'i byin rlabs kyis bar chad las rgyal te gdan sar bzhugs yun ring 'phrin las rgyas par gyur /
de nas rin po che blo bzang pa /
chos rje blo gros bshes gnyen pa rim par byon /
grwa tshang gnyis yod pa'i thos bsam gling dang rab stod sprel nas 'chad nyan rgyun chags pa /
spyi khang dang chos 'chad star chags pa byung /
lha zigs pa ni mdo khams su 'khrungs /
chos rje nyer gnyis pa'i zhabs 'bring byed pa'i steng nas /
rje rin po che'i zhabs lag gtugs te gtso bor theg pa chen po gsang sngags kyis chos la sbyangs /
'bri khung rin cher dgos pa zhus te thal dang 'dab chags par lhun po dgos pa dang /
gzhi sgom yon tan rin chen la sbyin bdag zhus nas cha dkar chos sde'ang btab ste bstan pa la bya ba mdzad /
cha dkar gyi gdan sar byang gling pa grags rin bzhugs su gsol /
khong rang lhun por thugs bab nas gdul bya'i don mdzad ba las chos rgyal rin chen dpal bzang po| se bsam seng ba /
mnga' ris pa yon tan grags /
slob dpon rin rgyal ba /
chos sgo ba dge legs rgya mtsho dang grags ba rgyal mtshan pa gnyis /
mtshur ston nam mkha' dpal sogs mang rab yon tan la 'khor /
dge legs rgya mtsho ba ni mkhas grub chos rje yang sras su gyur nas bstan pa la thugs rus mchog tu che ba zhig yin snang la /
e waM du rje'i phyag len 'dzugs par mdzad pa'i rgyun ni deng sang gi gling smad pa 'di yin /
rnam gnyis kyi dpon po chos bzang grags pa ni dge ldan du chos rje rab 'byams pa la gtugs nas bsnyen par rdzogs par mdzad pa'i dge ldan pa nyag gcig yin /
de'i dbon sku mched gsum byung ba ni /
bka' dge tsha grang ltar dgongs pa'i chen po dag gi ngag las brgal dka' tsam byung bar snang na'ang chos sgo ba snga ma rnams kyi mdzad srol ba dpags gnyis char la thugs dang sbyong ba'i spyi khyab yod pa byung /
slob dpon rin rgyal ba'i dbon brgyud la yang dge ldan pa zhig 'ong thang ste ston chen rngo thogs pa ma byung ngo / /
lha gzigs pa'i @# / /
rjes su rim pa bzhin bla ma se /
mtshur ston pa /
mkhas mchog pa /
rong ston pa /
chos rje blo brtan pa /
bla ma bsam grub dpal 'byor /
slob dbon shes rab bzang po ba /
drung ngag dbang mchog pa /
bla ma kun bzang pa'i bar gdan sar byon /
de rjes bla rabs kha yar byon pa nas ni dpon slob mi mthun pa lhan cig tu bsdebs pa 'dras cung zad rtsod pa dang bcas par gyur to / /
grags rin pa'i rjes su cha dkar gyi gdan sar yang rim pa bzhin drung gzhon nu nam mkha' ba /
gzhon nu 'od pa /
slob dpon chos grub pa /
drung gzhon nu mdzes pa /
slob dpon chos ldan blo gros pa /
chos dpon bde legs dpal bzang gi bar byon / /
chos rje gzhon nu dpal ba ni 'od sna'i gdan sar byon te bslab bya lam rim gsungs nas dge 'dun rnams dang tshugs kyi grwa bzang po la bkod /
de nas rim pa bzhin bla ma gsar thub pa /
paN chen shAkya shrI /
mnga' ris rab 'byams pa /
chos rje legs chos pa /
chos rje mdar pa /
slob dpon rin po che lha rin pa /
dngos cag gi bar ro / /
de rnams las paN chen pas ni nang so rdo rje tshe brtan pa dang bka' bgros nas ri bo bde chen 'debs pa'i zhal bkod dang /
chos rje blo gros dpal bzang gdan sar bsko ba gnang zhing nang so khu dbon gyi rtsa ba'i bla ma mdzad /
sku gshegs pa na'ang /
dgongs rdzogs kyi rten du rje btsun tsong kha pa chen po'i gser sku mi tshad ma bzhengs pa sogs gang dgos stag rtse nang so nas bsgrubs par snang /
drung nam mkha' dpal bas ni byang sems 'dul ba pa dang thugs bstun nas mal gro stod du rin chen gling gi chos sde btab ste tshogs bskyangs bas dge 'dun gy-i grwa tshogs yar 'phel du song /
nam mkha' ba nyid sku gshegs rje 'dul ba pas gdan sa mdzad /
de nas rim pa bzhin bla ma rab 'byor 'phags /
chos rin pa /
bla sku skye ba /
drung rab byung ba /
slar yang sku skye ba /
ti shrI chos rje dpal ldan legs pa'i rgyal mtshan dpal bzang po /
chos kyi rje dkon mchog dar ba'i byon pa ste grwa tshogs che zhing dge 'dun gyi bca' khrims lhod pa med pa sogs sgo du ma nas legs tshogs che bar yod do / /
bla ma sangs @# / /
rgyas tshul khrims pa dang /
drung sangs bsam pa dang /
rdzong dpon bzang nga ba mchod yon gsum bka' bgros nas /
dpon sa tshes gnyis rin po che lung zhus te /
zu phug mdar mkhar skya chos sde btab pa dang /
deng sang gi bar dang tshugs kyi grwa ma nyams par mchis /
drung dzanya nra bas dpon dge sbyong ma la sbyin bdag zhus nas dabs yul chums su bkra shis rab brtan gyi chos de btab ste dang tshugs kyi grwa btsugs pa deng sang gi bar du'ang dar rgyas che bar yod do / /
mnga' ris pa bsod rin pas kyang nyag che la sbyin bdag zhus nas klungs shod dpal 'bar sgang btab /
de nas rim pa bzhin /
byang sems pa /
bla ma chos dpal ba /
drung shA ri'i bu sogs byon /
chos sde gong mar byang sems pa'i rjes su /
drung rin rgyal ba /
slob dpon nyi ma grags ba sogs byon /
'jam dbyangs shAka rin pas kyang klungs shod mdar dgon sar btab ste bla ma rin shAka pa gdan sar bzhugs su gsol /
rin shAka pa 'dis ni mngal phu chos sde btab pa yin no / /
yang dge ldan pa'i gnas brtan drung tshul khrims bkra shis pa dang dpal 'byor rgyal mtshan pa gnyis kyis byams pa gling dang lha rtse dgon gsar btab ste dang tshugs kyi grwa btsugs so / /
chos rje sher 'byung ba ni /
rje yab sras kyi zhabs la gtugs nas mdo sngags la mkhas par sbyangs la /
yi dam lha'i gzigs snang yang yod pa zhig ste /
dge ldan shar rtse bzung bas shar rtse bar grags /
lung dang mngon par rtogs pa'i yon tan la dpags pa'i phrin las ma byung yang /
mtsho yod na dang pa 'khor ba ltar chos rje rab 'byams pa sogs sde snod 'dzin pa grangs mi nyung ba 'dus par snang la /
dben dgon du stod lung chu bzang dgon btab ste de nyid du bde bar gshegs /
spyan lnga kun blo ba ni rin chen sgang gi gdan sar lo bcu gcig bzhugs nas byang chub lam gyi rim pa rgyun chags su gsung ba gnang zhing /
byang chub sems dpa' yin pa'i snyan grags che /
mthar lnga bcu rtsa gcig la sku gshegs /
'das rtags su gdung la thugs rje chen po'i sku dang ring bsrel dpag med byon /
spyan snga gzhon 'od pa ni rtse thang du rab tu byung ste /
rje thams @# / /
cad mkhyen pa dang /
spyan sngar nyer gnyis rin po che la chos mang po gsan pas thugs rgyud smin pa'i steng nas rin chen sgang gi gdan sa lo suM cu rtsa bzhi mdzad cing mi dbang grags pa 'byung gnas kyis kyang bla ma'i khur ba yin 'dug la /
nyams rtogs 'khrungs pa'i rnam 'gyur gsung mgur rang yang po ti gcig tsam yod skad /
mthar drug ca rtsa drug la sku gshegs /
spyan snga blo gros rgyal mtshan pa ni brag dgon 'dabs su chu rta la 'khrungs /
rje yab sras gsum /
rtogs ldan rin po che /
chos rje blo gros pa sogs la mdo sngags kyi chos mang du gsan /
rin chen sgang gi gdan sar zla ba bco brgyad dang /
skam dgon gdan sar lo drug bzhugs nas gzhan gyi don rgya chen po mdzad pas skam dgon byang chub sems dpar grags /
de nas kun spangs gnang ste yang dgon rtse sogs dben pa'i gnas rnams su thugs dam la gzhol ba'i mthar bdun cu rtsa gcig bzhes pa chu 'brug la sku gshegs /
'das rtags su me tog man d+ha ra ba'i char chen po babs /
spyan snga bsod nams lhun grub pa ni /
yar klungs jo bo'i rigs su me 'brug la 'khrungs /
'chad khar mkhan po seng ge rgyal mtshan pa las rab tu byung zhing /
de nyid kyis mkhan po dang /
lha rin chen seng ge dang /
shAkya bsod nams gnyis kyis las slob gsang ston gnang ste bsnyen par rdzogs pa'ang mdzad /
nya dpon kun dga' dpal /
slob dpon bsod nams 'od zer /
mkhan po grub pa shes rab /
mkhan chen chos grags pa sogs la mdo sngags kyi po ti mang po gsan zhing /
'chad spyil spyan sngar phebs pa'i steng nas| rje btsun tsong kha pa chen po'i legs bshad kyi bdud rtsis blo gros kyi lus stobs rgyas par mdzad pa las sde 'dzin pa rnams kyang ngang gis 'khor ba zhig ste /
hor ston pa /
rje dge 'dun grub /
gu ge sangs rgyas rgyal mtshan /
rje rgyal mtshan bzang po /
lha dpal ldan bzang po sogs byon pa'i rgyu mtshan la so / /
mthar bdun cu rtsa brgyad pa chu bya la sku gshegs /
'das rtags su dung dkar g.yas su 'khyil ba zhig byon /
gu ge bas rgyal bzang gi gdan sar bzhugs te chos gsung pas grwa nang @# / /
dge ldan par rang gis song ba yin snang /
spyan snga rin rgyal ba ni lhas su byi ba la sku 'khrungs /
rab byung bsnyen rdzogs spyan snga gnam gang pa la zhus /
rje thams cad mkhyen pa sogs dam pa bco lnga bsten nas gsan pa mdzad de /
lo bya yul gyi gdan sar lo nyi shu rtsa gsum bzhugs la /
mgon po gri gug gis zhal gzigs kyang yod pa zhig ste /
mthar lnga cu rtsa dgu pa khyi'i lo la gshegs /
spyan snga rin chen 'phel ba ni mkhas pa chen po zhig yin snang la /
rgyal stengs dang spyan g.yas gnyis ka'i gdan sa mdzad de chos gsungs pas yid rtse ba sogs mkhas pa mang po yang zhal slob tu gyur /
rje nyid la gsung chos kyi 'brel pa gsan zhing bka' gdams pa zhes pa'i sgra don gyi bshad pa phul bas thugs dgyes zhes kyang grag /
rngog byang dpal ba dang r-in chen dpal gnyis ni bka' rgyud kyi bstan pa'i bdag bor mnga' gsol ba'i steng nas /
rje thams cad mkhyen pa la chos 'brel gsan par snang zhing /
kre zhing du gdan bzhi'i bshad pa dang /
rdog pa'i dkyil 'khor bdun du grags pa'i dbang gis gdul bya smin grol mdzad pa zhig go /
byang dar mas ni ye dbang rgyal po'i ti shrI mdzad de /
rgya nag po'i khang zhes dang mdo smad byang g-i sa'i char rje rin po che'i bstan pa rgyas par mdzad cing /
dbus su'ang btsun mo tshal gyi dgon pa'i gzhi bting /
rgyal po gshegs nas chos la mi gus pa'i blon po rnams kyis sku la mtshon n+s+nun te dkrongs pa na khrag 'o mar bab zhes grag /
gzhan yang sdig tshang dang kre tshang gi chos rje gnyis kyis chos sde chos rdzong gisde zung 'brel dang /
gnas gzhi drung pa dang shar pa brtson rin dpon slob pas dge 'dun gyisde so sor btsugs shing /
d+dzo mo mkhar du mkhan po shA ka tshul pas tshogs bsdus nas chos bshad byas pa sogs las /
mdo smad ces bya ba'i rgyal khams chen por yang dge ldan pa'i bstan pa gling bzh-i nyi zlas khyab pa lta bu 'di byung zhes grags /
yid bzang rtse pa ni rgyas sman du chu sprel sku 'khrungs /
spyan g.yas kyi ston pa dang /
rtsa thang du gral 'dzin mdzad /
spyir yongs @# / /
'dzin dam pa drug cu tsam dang /
bka' rgyud 'di'i dbang du byas na rje thams cad mkhyen pa /
rgyal tshab 'dul 'dzin gnyis /
'jam dkar ba /
sems dpa' chen po kun bzang pa rnams la gsung chos mang po gsan pas /
mang du thos pa /
thos pa 'dzin pa /
thos pa bsags pa'i mkhas pa chen por gyur pa ste /
'bras rtags su rgyud bla ma'i TIka chen sogs rtsom pa mang po dang /
khyad par deb ther sngon por grags pa'i lo rgyus chen mo 'di gnang bas rnam dpyod can rnams yid 'phrog par mdzad /
bu ston rin bo che zhing gzhan du gshegs nas bla ma 'di lo rgyus la mkhyen pa rgyas sam snyam /
'phral gyi mdzad pa yang bla ma gong ma'i rnam thar la gus pa /
gsung rab gyi rtsom pa la dgyes pa /
longs spyod kyi 'ar 'ur mi mdzad pa /
phag mo gru pa'i sde srid la thugs rus che ba /
rtse thang gi grwa sa'i bsngags pa brjod pa /
phyug po la mi smin pa /
dpa' bo la mi skrag pa /
dma' mo la mi brnyas pa /
mtho dman kun la snyems dang bral ba zhig go /
mthar dgung lo dgu bcu bzhes pa lcags mo glang gi lo la 'on 'da' gsal khang rtser bde bar gshegs lo 'di la dpon sa tshes gnyis rin po che sne gdong rtse'i khri thog tu phebs nas lho byang dkar 'jam yug gcig tu song /
de nas lo bzhi cu rtsa brgyad 'das /
chos rje de la gsung chos kyis 'brel ba'i slob ma mang du byung ba las 'gos che ba la chos rje nam pa /
spyan snga sprul sku /
'brug pa rgyal dbang chos rje /
stag lung chos rje ngag dbang grags pa /
spyan snga chos kyi rgyal po /
lo chen bsod nams rgya mtsho /
yid bzang rtse pa phyi ma /
chos rje 'bri sgang pa /
chos rje sman rgyal ba /
chos rje te 'u ra pa /
slob dpon rin po che kun rgyal ba sogs byon / /
ma gcig dpon po ni byang pa bdag po 'jam dbyangs pa'i sras su 'khrungs /
rnam dpyod yangs shing rje nyid la shin tu gus pa zhig yin snang la /
rten 'brel bstod pa'i yi ge pa nam mkha' dpal zhes pa dang /
dge tshul blo dang ldan pa nam mkha' dpal zhes gsung 'bum thor bu bar 'byung ba gnyis dpon 'di nyid yin 'dug @# / /
cing| rje btsun red mda' ba'i zhabs 'bring na yod dus shig jo nang pa'i gzhi bdag mi la zhugs nas mtshon bsnun te dkrongs zhes grag /
skyes bu dam pa de lta bu la 'grongs rkyen de mi 'os so snyam na /
gdul bya'i snang tshul dang las mthu btsan pa'i dbang du byas na nges pa med de /
'phags pa mo'u 'gal gyi bu dang 'char dkar gnyis kyi 'grongs rkyen lung las ji skad gsungs pa dang /
slob dpon ka ma la shI la rgya'i bshan pas dkrongs par bshad pa lta bu yin pas so / /
yar rgyam dbon po ni rgyal chen gling pa'i zhal ngor sku 'khrungs /
rtse thang du rab tu byung nas chen po yon rin pa dang /
byang sems kun bzang pa la brgal brtag brtsi ba dang /
po ti mang po'i mdzub khrid kyi bskyar chos /
rje yab sras gsum dang paN chen phyogs las rnam rgyal bsten nas gsungs rab la gsan pa rgya cher mdzad pas mang du thos pa chen por grags shing /
rgyal tshab 'dul 'dzin gnyis la mkhan slob zhus nas bsnyen par rdzogs pa'ang mdzad /
phyis rnam par dkar ba'i 'phrin las kyi yan lag tu gra che bar byams pa gling gi chos sde btab ste /
gzhung gdams ngag gi dus chos gsungs pas bla ma 'phags pa lta /
bla ma zhi rgyas pa /
chos rje legs chos pa sogs bstan 'dzin 'ga' yon tan la 'khor zhing /
phyag chen pa dang po dong ba phyogs kyi bla ma mang pos kyang zhabs la gtugs par snang /
jo stan bsod nams lhun grub ni rje yab sras yun ring du bsten pa'i slob ma zhig ste /
thugs rgyud la rdzogs rim zab mo'i rtogs pa 'khrungs pa yin snang /
kong po jo stan gyis n-i chab nag ri bo dge ldan btab ste tshogs bskyangs pa las kong yul du rje'i bstan pa'i dbu 'dzugs mdzad par snang /
jo stan zla ba blo gros kyis ni tshogs chos lung pa'i mkhan po mdzad pa bzhugs ring dge ldan pa'i grwa pa mang rab spel ba mdzad 'dug na'ang rgyun chags pa ni ma byung /
legs rin pas mtshan sgrog pa'i mkhan po mdzad pa deng sang gi bar du yang tshogs pa grwa nang @# / /
dge ldan pa sha stag tu yod cing stod phyogs kyi jo stan gsar rnying du grags pa'ang de ltar ro / /
tshogs chen pa dang ji rdzing pa gnyis la sngar bshad pa ltar mkhan po dge ldan pa mang du byung zhing /
tshogs khrod du deng sang yang sa dge cha mnyam du yod / /
mthil chung dka' bzhi pa ni lung dang mngon par rtogs pa'i yon tan gyis phyug cing bya bral gyi brtul zhugs 'dzin pa zhig ste gnas nges med du brgyud nas thabs kyis gzhan don mdzad par snang /
brag dgon dka' bzhi ba dang rgyal pa dka' bzhi ba gnyis ni rin po che'i phyag dpe'i gnyer 'dzin pa yin snang la gsung rab la gsan pa che zhing slob ma skyong bar yang mdzad snang| gye re dka' bzhi ba ni rje rin po che bsten nas ma rgyud gtso bor gyur pa'i gsung rab mang po gsan zhing mkhan po zhus te bsnyen par rdzogs pa'ang mdzad| 'phrin las kyi yan lag tu gsang sngags pho brang btab ste sngags chos mang po gsungs pas sde 'dzin pa 'ga' yar 'dus shing /
gzhis ka sne'u rdzong pa dpon blon gyis kyang gus mchod yang dag mdzad /
mthar 'das rtags bzang po dang bcas te dben dgon de nyid du gshegs /
smon lam mtha' yis pa ni chos rje chu tshan kha pa shes rab dpal /
mkhan chen nam mkha' rgyal mtshan pa /
rje rin po che rnams la gsung chos gsan te ngas dkar sge'u zhes bya ba'i dben gnas su dma' ba'i stan bting /
hrul po'i gos gyon /
dman pa'i zas zos nas bsgoms pas ya mtshan can gyi skyes bur gyur pa zhig ste /
gangs dka' sge'u dga' ba /
sge'u chos grwa na skyid pa /
skyes mchog smon lam pa'i ya mtshan la /
smon lam mtha' pa'i ya mtshan la /
zhes gsungs pa ltar ro| |mthar dpen gnas su 'brog mu tig dgon pa btab ste /
dag pa'i zhing du gshegs /
ri mi 'bab pa bsod nams rin chen yang ni dman cha blangs pa'i byang chub sems dpa' ya mtshan can zhig ste /
sku tshe mthar sbyin pa dwags po la bar du gshegs / / / /
rin po che dpal ldan bzang po ni chu mo phag la 'khrungs /
@# / /
dgung lo gsum pa la rin po che graD byang ba'i drung du dge bsnyen zhus /
dgu pa la brtags gnyis kyi slob gnyer mdzad /
bcu pa la spyan snga kun spangs pa la zab khrid gsan /
mkhan chen grags rdor ba dang slob dpon zhi ba dpal gnyis las rab tu byung /
bla ma chos dpal shes rab ky-is dbang bskur| bcu bzhi pa rtse thang du brtag gnyis gsungs /
nyer gnyis pa la mkhan chen sangs blo bas mkhan po /
chen po rgyal bzang pas las slob /
mkhan chen dka' bas gsang ston mdzad de bsnyen par rdzogs /
mtshungs med rin gzhon pa la bka' rgyud ky-i gdams pa dang /
rje nyid kha mdo rgyud kyi gsung chos mang po gsan /
nyer gsum pa shing bya la gdan sa'i khri thog tu phebs /
tshogs lo gnyis bskyangs te nyer lnga pa me mo phag gi zla ba bcu pa'i nyer dgu la gshegs /
de'i tshe rje rin po che'i dgung po nga gcig pa yin /
spyan snga bsod naMs bzang po ni lcags pho spre'u la 'khrungs /
spyan snga grags pa byang ba la dge bsnyen gyi sdom pa dang /
mkhan chen grags rdor ba dang slob dpon tshul rgyal ba las rab tu byung /
chos sgo ba tshul khrims bzang pos brda bzhi'i dbang bskur /
btag gnyis la gsan sbyong mdzad nas rtse thang du gsungs /
rin po che bsod grags pa /
mkhan chen bsod bzang pa /
mtshungs med rin gzhon pa /
rje thams cad mkhyen pa sogs la dbang rgyud man ngag mang du gsan zhing /
shing lug la bkra shis do khar rje nyid kyis mkhan po /
chen bo rgyal bzang pas las slob /
paN+Ti ta kun dga' rgyal mtshan gyis gsang ston mdzad de bsnyen par rdzogs /
nyer dgu pa sa byi la gdan sar byon nas lo dgu bzhugs te /
so bdun pa me pho spre'u'i lo zla ba bcu gnyis pa'i nyer brgyad la gshegs pas nyer brgyad par grags /
deb sngon las sa lug la bsnyen rdzogs mdzad pa dang /
shing sprel la gshegs par bshad pa par ma dag pa'o / /
rin po che bsod nams rgyal mtshan ni lha gzigs kyi rigs su zad byed ces pa me pho stag la sku 'khrungs /
mkhas grub chos rje 'khrungs pa'i phyi lo dang /
mkhan chen phyag rdor @# / /
ba 'khrungs nas drug cu skor gcig song ba de yin /
dgung lo bdun pa la mkhan chen grags rdor ba dang slob dpon zhi ba dpal ba la rab tu byung /
dang por mkhan chen sangs blo ba /
chos rje legs par ba /
chos rje byang rgyal ba dang /
chos sgo ba chos dpal shes rab /
spyan snga bsod grags pa /
mkhan chen dka' bcu ba /
mkhan chen bsod bzang pa /
zha lu ba grags pa rgyal mtshan rnams bsten nas dbang lung man ngag dpag tu med pa gsan /
zhar la bde mchog gi bsnyen pa mdzad pas dgung lo dgu pa'i tshe 'bum tsho gsum tsam song /
de nas gsung rab la gnas pa mdzad pas legs par dgongs te /
dgung lo bco lnga pa la lha sar dge 'dun rab tu mang po la gsung chos gsungs /
de'i bar du chos skyong gi bsnyen pas ya dgu song /
chos rje sangs blo fbas mkhan po chen po rgyal bzang pas las slob /
dka' bcu ba bsod nams seng ges gsang ston mdzad de bsnyen par rdzogs pa'ang gnang /
dka' bcu pa sher don pa la tshad ma sde bdun gsan pas rigs pa'i gnas la blo'i snang ba rgyas /
mtshungs med rin gzhon pa la zab khrid gsan pas phyag rgya chen po'i lta ba nam mkha' dang mnyam pa 'khrungs /
rje thams cad mkhyen pa la mdo rgyud kyi gsung rab rgya cher gsan pas gsung rab ma lus pa gdams par shar ba sogs las de gsum la mchog gi bla mar 'dzin zhing /
thun mong ba zab mo'i lta ba dang thun mong ma yin pa sgyu lus kyi sgrub tshul ni rje'i gsung rab ji lta ba bzhin mdzad do / /
de ltar lung rtogs kyi yon tan phun sum tshogs par son pa nyid kyis che dgu rnam pas gsol ba btab ste dgung lo so gnyis pa me bya la gdan sa rin po cher phebs /
sku che ba'i yon tan ni gsung rab gang 'chad kyang thog pa med pas mkhyen pa'i gting mi dpogs pa ste rong ston smra ba'i seng ge dang chos rje bkra shis dpal brtsegs pa lta bu yang bag khums zhes grag /
phas kyi rgol ba gang gis kyang 'gran du med pas rtsod pa ni phyogs kun las @# / /
rgyal ba ste chen po yon rin pa lta bu'i ston pa bzang pos kyang thal 'gyur ma lhogs zhes grag /
legs bshad ci 'dra zhig spel yang tshig don bzang bas rtsom pa ni dpe zla dang bral ba ste chos drug chen mo dang dri lan beTU r+ya'i phreng ba sogs bltas na mkhas pa'i yid rab tu 'phrog ces grag /
gang la mnyam par bzhag kyang bde stong gi nyams 'char bas mngon rtogs ni rgyud sde nas bshad pa bzhin te gsung mgur la brtags pas legs par dpog nus zhes grag /
yid bzang rtse ga snar thang mkhan po /
sman dar rgya'o /
lo pa tshul dar /
pang rim chos rje /
sbyan snga gzhon 'od pa /
chos rje brag lcog pa sogs yon tan la 'khor bas 'phrin las ni rgya che zhing rgyun chags zhes grag /
sku'i dkyil 'khor 'jig rten gyis mthong ris dus kyis 'khrug pa med pas ma rungs pa rnams kyi gnya' bar ni gser gyi gnya' shing bas kyang lci zhes grag /
byin rlabs kyi rtaT mtshan gzhan dang mi mnyam pas thel rtse thang gi sgom bshad dang /
phag mo gru pa'i sde srid kyang de dus kho na rgyas zhes grag /
lugs gnyis ka'i bdag por bzhugs kyang bstan pa thugs la brnags pas ri sul na 'khod pa'i bsam gtan pa kho na la thugs brtse ba sogs yin no zhes grag /
mthar dgung lo bzhi bcu rtsa dgu bzhes pa shing stag gsar pa'i zla ba dang po'i nyi shu gcig la zhing gzhan du gshegs /
de la sku 'khor rnams kyis mdzes brtsel bas nyer gnyis par grags /
kun dge'i lo 'di mkhas grub chos rjes dus 'khor TIka chen mdzad lo'ang yin /
drung byang chub rdo rje ba ni /
byang chub rdo rje spyan ras gzigs /
zhes gsang bdag gis bsngags pa'i bdag nyid chen po zhig yin la /
rtse thang gi fgdan sa rin po cher bzhugs pa'i ngang nas rje btsun rtsong kha pa chen po bkra shis do khar phebs pa'i tshe gsung chos gsan pas thugs mos tshad med pa de 'khrungs pa zhal slob yin par snang /
de ltar gong du ji skad bsnyad pa'i sa skyong mi'i chos rje bzhi ni /
dbang grags pa rgyal mtshan dang /
ches sangs rgyas rgyal mtshan @# / /
gnyis kyi sku mched de /
drug ka bdag po sha'+ka rin pa'i sras yin /
de yang grags pa rgyal mtshan pas ni ta ming rgyal po las dbang gi 'ja' sa blangs te lo bzhi bcu rtsa bzhi'i ring dbus gtsang gi rgyal khams chen po la dbang sgyur ba'i steng nas thel rtse thang gnyis kyi zhabs tog tshogs pa sde bzhi'i chos gzhis 'debs pa /
rdzong chen bcu gsum grags par gser gyi bka' 'gyur re bzhengs pa /
lha sa smon lam chen mo dang dge ldan sgrub mchod kyi 'phral du mkho ba'i yo byad dang dge brgyun chags kyi rkyen 'bul ba /
rje nyid zhing gzhan du gshegs pa'i nyi shu lnga'i 'das mchod kyi rkyen sa gra 'bul ba sogs chos ldan gyi rnam thar bsam gyis mi khyab pa mdzad pas /
gong ma chos rgyal chen po zhes snyan grags che la /
rje thams cad mkhyen pa'i drung du byang chub lam gyi rim pa sogs theg pa chen po'i chos mang po gsan pas chos kyi rje su 'brangs pa'i thugs mos chen po'ang 'khrungs par snang /
lnga mchod kyis gra ni chos rgyal chen pos sbyar ba'i steng du /
gzhis ka rin spungs ba'i zhal ngo brag dkar rgya bo / /
rgya ma'i khri dbon zla ba| dbon drung g.yung pa sogs kyis sa zhing mi sde dang bcas pa phul zhing shar rgya nag po'i pho brang la thugs pa yan chad kyi dad 'bul star chags su 'dus pa las lo zla'o mchod pa yar 'phel du gyur pa ste /
bod du byung ba'i bla ma'i 'das mchod gcig la 'di kho na bzang bar byed /
sgrub mchod kyang dge rgyun gyi gzhi yod pa'i khar sde pa sog sngon pa dpon g.yog gis fgsol ja gang dgos kyi mkho dgu sbyar ba sogs nas sngar srol mu chags par yod do / /
rin po che don grub rgyal po ni rje chos kyi rgyal po'i gcung po 'jom dpon rdor gyi sras su bdag fpo dbang dang sku mched du 'khrungs /
chos kyi rgyal po nyid dang rje btsun tsong kha pa chen po la dbang lung man ngag soT /
gsan pas 'khor lo bzhi ldan gyi dge slong du gyur /
thel gyi khri thog tu phebs pa na gu shri'i 'ja' sa byung zhing lugs gnyis kyi phrin las bzang po bskyangs pas nyer gnyis rin po che'i bzhugs gdan non ngos shes pa byung zhes grag la /
bstan pa spyi khyab gzhang ba'i don gyis gling pa'ang bka' dge 'gal med du song nas dge ldan pa'i sgrub dkyil rnams kyi phyag len mchog tu dar ba yin snang /
rin po che bkra shis @# / /
dpal 'od ni chos rje byang rgyam pa'i dpon por sku 'khrungs /
chos rje nyid dang rje rin po che la gsung chos gsan nas yon tan gyis thugs rgyud gang bar mdzad /
stag lung gi khri thog tu phebs pa na phrin las bzang po byung zhing /
nyid rang gi dbu la zhwa ser gyi mdog can bzhes pa /
rin chen brag gi chos sde gsar 'dzugs mdzad pa /
chos rje nyan shA ka pa bla chen du bskos nas gling pa phal cher slob mar sbyor ba sogs dge ldan pa'i bstan 'dzin chen po zhig dang mi mnyam pa med pa'i ngang nas dgung lo nga gsum pa la zhing gzhan du gshegs /
chos sgo ba 'jam dbyangs kha che ni bsgoms pa'i nyams myong dang /
gsung rab la gsan rgya mdzad pa'i mkhas pa yin snang la /
rje rin po cher sngon du cung mi gus pa zhig yin 'dug kyang /
phyis zhabs kyi padmor btud de gsung rab mang du gsan pas shes nas thugs dad chen po thob par gyur pa ste 'bras rtags su rtsong kha brgyad bcu dang /
ka la pa sogs bstod pa'i phreng ba brtsams pa'i shes par byed pa las so / /
bla ma 'di'i mtshan dngos ni bsod nams dpal zhes pa yin la /
blo gsal ri khrod pa zhes kyang 'byung /
bkra shis rin chen pa yang yon tan gyis brgyan pa zhig yin snang la /
gu shrI rin po che'i zhabs nas brteg ste 'bri khung thel du dge ldan pa'i phyag len dar ba'i 'phrin las mdzad par snang /
mkhan chen rgyal bzang pa ni spyir gsung rab la gsan pa rgya che ba /
khyad par dus 'khor la rtsal thon pa'i mkhas pa zhig ste /
yid bzang rtse pa'ang rtse thang pa'i dge bshes shig la khong mkhyen pa che bar mdzad /
thel gyi mkhan po dang rtse thang gi chen po sbrags thog nas rje rin po che la gsung chos gsan pas mi phyed pa'i thugs dad 'khrungs par snang /
mkhan chen chos rgyal dpal bzang ni spal ti dgra bcom pa'i dbon brgyud du 'khrungs nas mang du gsan pa'i 'dul 'dzin chen po yin la /
rje thams cad mkhyen pa'i zhabs spyi bor blang te gsung chos gsan pas lta grub la thugs nges shes 'drongs nas zhabs skyor mo lung gi gdan sar phebs pa'i tshe yang /
rje rin po'i gsung rab kyi legs bshad bsgrags pas grwa nang mtha' dag dge ldan par mos bzhin du gyur la /
rang phyogs kyi sde snod 'dzin pa mang pos kyang khong pa la @# / /
chos 'brel gsan par snang /
byang dpal ba ni rje rin po che la gsung chos mang po gsan pas grub mtha' la nges pa 'drongs te /
bod kyi bla ma gzhan gyi grub mtha' la mi mgu ba zhig yin snang la /
phyis spyan g.yas kyi mkhan po mdzad de gsang chab kyis mar me sbar ba sogs grub pa'i rtags bstan zhes grag /
chen po dag po ni rtse thang du po te bshad pa mdzad pas mkhas graT thob pa'i sa skya ba'i dge bshes chen po zhig yin la /
rje rin po che bzang rir phebs dus gsung chos gsan nas drang nges rnam 'byed kyi bskyar mgo mdzad de /
dri rmed kyang mang du zhus /
lan cig skye ba dang rga shi gang snga zhus pa la /
rje'i zhal nas /
skye ba snga gsungs /
de la khong na re /
ma shi bar skye ba yod par thal /
skye ba dang rga shi gnyis skye ba snga ba'i phyir /
de la khyab pa yod de /
gal ta skye ba snga gyur la /
rga shi phyi ba yin na ni /
skye ba rga shi med pa dang /
ma shi bar yang skye bar 'gyur /
zhes gsungs pa'i phyir zhes 'phag 'phag mdzad /
de la rje'i zhal nas /
'o na khyod dwags po dka' bcu ba'i skye ba dang rga shi gang snga gsungs la /
bdag gi skye ba snga la zhus pas /
'o na khyed dwags po dka' bcu ba la ma shi bar skye ba yod par thal /
khyod dwags po dka' bcu ba'i skye ba rga shi gnyis skye ba snga pa'i phyir /
'khor gsum /
zhes sku stod cung zad 'gyur tsam mdzad pas /
chen po dwags po lan med par gyur cing /
chos grwa na 'khod pa rnams bzhed mo shor bas chen po ba ma dga' nas /
phyis bla ma rin po che de ngo mtshar can zhig 'dug ste /
dge sbyong de tsho'i 'phig 'phig de ang zhes gsungs skad /
'phral rkyen de dang gtso bor sngon gyi bag chags kyi dbang gis re shig bar dge ldan pa'i ngos len ma mdzad /
'on kyang phrin las kyi chu mtsho'i zegs ma nyung zad 'thor ba'i phyir na /
sku gshegs khar bka' rgyud rin po che 'di la thugs mos chen po 'khrungs pa yin snang /
chen po grags bzang ni rje rin po che la gsungs chos mang du gsan pas lung gi yon tan bzang por gyur ba zhig ste /
lan cig chen po dwags po dang tshogs su bgro gleng la bzhengs nas dbu ma'i bshad pa legs pa zhig mdzad /
de'i tshe dwags po ba rje thams cad mkhyen pa la gsung chos ma gsan pa'i dus yin 'dug pas /
phrag dog na @# / /
khyed kyis bshad pa de su la bslabs zer grags bzang pas bla ma rin po che la bslabs shes lan btab pa la /
bla mas su la bslabs zer| bla ma rin po ches rje btsun 'jam dbyangs la gsan gsungs pas dwags po ba ma bzhed nas /
'di tshos mi chos bla ma'i rdzun 'di 'dra zer yar 'gro mar 'gro mang du byed /
de dang dus mtshungs par bar snang la sprin nag po 'khrigs nas 'brug sgra chen po lan mang du bsgrags byang ba na /
dge sbyong rang sangs rgyas gral las langs nas phyag g.yas pa brkyangs ste /
dam can chos kyi rgyal po /
spyir bstan pa la gnad pa'i dgra bgegs kyis mgo la rgyob /
khyed par dwags chung rdza ba ra kha 'di'i mgo la rgyob ces smras skad /
mkhas pa rnams kyis rtsod pa'i rnam 'gyur ji 'dra zhig bstan kyang bstan pa la phan pa'i mdzad pa kho nar zad kyi /
blun po dag snying po med pa'i mkhon rnying bzung nas tshig rtsub kyi dug mda' 'phen pa dang ye mi 'dra'o / /
chen po blo 'phal ni sku yon legs po yod kyang thugs rgyud 'byongs chen rang du mi byed pa la /
rje nyid kyis bkra shis do khar rnam 'grel gyi gzhung don lam du bsgrigs nas gsungs pa gsan pas dad pa chen po 'khrungs te spyan chab mi chod pa tsam lhung /
rtse thang du byon pa na zhi blo dbon pos bla ma ji 'dra zhig snang zhes dris pa na /
chen po ba'i gsung nas gzhan ni mi shes /
nga mi chen po blo 'phel la /
chos tshad ma rnam 'grel bshad pas mchi ma bong sbangs tsam 'brul nus pa zhig 'dug ces zol bstod mdzad pas /
khong yang dad pa skyes nas rje'i drung gsung chos gsan par snang /
zhi blo ba 'di pa ni rtse thang pa'i dge bshes shig la rtsod pa bzang ba zhig ste su dang brtsad kyang khong rgyal 'ong ba yin snang /
lan gcig mkhan chen g.yag par brtsad pa na'ang rgyal te dge mtshan du sne gdong rtse nas zhing zhig gnang ba la /
'di kho bos gsad pa'i sdig gla yin zhes gsungs zhes grag /
gzhan yang chen po bkras bzang pa /
slob dpon blo seng ba /
bsod bkras pa sogs dge bshes mang du byon pa rnams kyis bstan pa la thugs rus chen po mdzad pa'i rgyun las rtse thang du dge ldan pa'i bstan pa legs par tshugs pa ste chos grwa chen po 'di @# / /
nyid phag mo gru pa'i sde srid kyi bla rdo phyogs thams cad las rnam par rgyal ba'i phyir na /
rjes 'jug rnams kyis snying rus bskyed nas bstan pa la ci phan bya'o / /
chos rje mdzes pa dpal ba ni gung thang g-i gdan sa mdzad pa'i ngang nas bkra shis do khar rje rin po che'i drung du gsung chos gsan pa'i bla chen zhig yin par snang la /
dge ldan pa'i bshes gnyen mang pos kyang khong la chos 'brel gsan pa yin skad /
chos rje ye shes dpal ba yang rje'i drung du gsung chos gsan pa'i bla ye shes dpal ba yang rje'i drung du gsung chos gsan pa'i bla ci phan mdzad pa zhig go /
de ltar bdag nyid chen po 'di dag zung 'brel gyis bstan pa la bya ba mdzad pa'i phyag rjes las gnyal phyogs su deng sang dge ldan pa'i bstan pa nyi ma shar ba lta bu 'di byung ba yin no / /
gnas brtan chos bzang pa ni rje'i rtsa ba'i drung 'khor ba zhig ste /
lho brag tu dang por rje dbon slob bcu gnyis kyis thegs pa'i gcig yin la /
rje'i sras 'gos che ba mang pos 'di pa la 'jam dbyangs chos skor gsan par snang /
gnas brtan dge 'dun rgyal po ni rje thams cad mkhyen pa dang chos rje sems dpa' chen po la mdo sngaT kyi chos mang po gsan pas yon tan can du gyur pa zhig ste /
gra ri bo rnam rgyal gyi dgon pa btab nas phrin las bskyangs la /
dpon chen gzhi 'dzom gyis kyang bla mar bkur nas mchod par mdzad ces grag /
gnas brtan gzhon nu sangs rgyas ni rje nyid la gsung chos mang du mnyan nas gsung rab la 'phrig tshud pa zhig ste phal cher 'phyogs su bzhugs nas lam rim tshar mang du gsung par snang /
gnas brtan 'od zer bkra shis ni rje'i zhabs phyir yun 'thud slob ma bar skor ma ba zhig ste /
gra ba de ba gling gi dgon pa btab nas gdul bya'i don mdzad /
gnas brtan kun dga' 'bum ni rje nyid thugs shin tu dgyes shing bcas rang gi ltung ba phra mos kyang ma gos pa'i shAkya'i dge slong zhig ste /
rgyas sman dgon dkar du gshegs pa na'ang me tog 'dab ma bzhi ba'i char 'bab ba dang /
gdung la ring bsrel mang du byon pa sogs gson rtags dang mthun par byung snang /
bla ma bsod rin pas kyang rje rin po che la chos mang du gsan nas /
'phyos byams pa gling btab ste gdul bya'i don mdzad par 'dug /
chos rje mgon po byang chub pa ni 'phyogs su 'khrungs /
mkhan chen nam mkha' rgyal mtshan pa dang /
rje thams cad @# / /
mkhyen pa gnyis la gsung chos mang du gsan pas thugs rgyud yon tan gyis gang zhing thugs bskyed kyang mchog tu bzang ba nyid las /
lho brag tu bkris chos gling gi dgon pa btab ste nyi ma lho phyogs su rje thams cad mkhyen pa'i bstan pa legs par gsal bar mdzad do / /
rgyal sras bde 'byung bas ni chos 'khor gling du bshad pa mdzad /
rgyu 'di dang rje 'dul 'dzin gyi bkrin las /
tshal gung thang gi sde chen po 'di yang dge ldan pa dkar lam gyi du gyur /
rgod phrug ras pa ni chu yos la 'khrungs /
rgyal tshab chos rje 'khrungs pa'i snga lo yin /
bka' rgyud kyi bla ma mang po la gdams pa gsan nas bsgoms pas phyag chen gyi rtogs pa nam mkha' dang mnyam pa 'khrungs pa ste /
rnal 'byor pa zhig la 'di kho na rtogs pa mtho bar byed /
grub pa'i rtags kyang mang du bstan pas mi dbang grags pa 'byung gnas sogs mtho dman med pa kun gyis bkur bar mdzad /
rje rin po che bkra shis do khar phebs dus rab byung dge tshul zhus shing gsung chos gsan zhes grag /
ku cor rtogs ldan ni smyung gnas gtso bor thugs dam mdzad pas lha dang grub chen mang po'i zhal gzigs shing grub pa'i rtags kyang bstan par snang la /
rje thams cad mkhyen pa lha sar smon lam chen mo mdzad dus mjal bas /
rje btsun 'jam pa'i dbyangs dngos su mthong bar snang /
rtogs ldan ral zhig pa ni rnam grol don gnyer gyi bya btang ngo mtshar can zhig ste /
rje thams cad mkhyen pa'i bkas bskul nas r+wa sgreng ka gnyis ma'i zhig gsos mdzad ces grag /
bu le ba nam rgyal ni kog ste langs na gzhi rdzogs pa /
ri bong mal nas thon pa bzhin /
zhes 'byung bar ltar gyi 'tsho ba 'phral du 'tshol ba'i bya bral chos yongs kyi mig ltos la phan pa zhig ste /
rje thams cad mkhyen pa la thugs rje chen po'i sgom lung zhus nas thugs dam yig drug la bsgril bas yi dam gyi byin rlabs snying la zhugs par snang /
'di la rong ston blo bzang pas yi dam gyi sgom lung gsan zhing /
de la slob dpon chos rje mkhas btsun yon tan rgya mtsho'i zhal snga nas dang /
de la kho bos zhus pa ste khungs btsan pa go bar byed pa'o / /
bla ma chos 'phags pa dang chos rgyal mtshan pa gnyis kyis sangs seng dgon pa bzung nas rtsa 'jug gi bshad pa legs par mdzad pas grub mtha' la blo kha phyogs pa'i grwa pa mang du byung zhing /
bshad rgyun kyang deng sang gi bar du yod do / /
bla ma zla ba @# / /
bzang pos ni 'brul dgon pa btab ste /
dge 'dun gyi tshogs bskyangs pas grwa tshogs chen po 'dus par snang la /
de rjes bla ma dge 'dun 'phel bas bzung pa yang deng sang gi bar du dar rgyas mu can du yod do / /
stod kyi byang sems sher bzang ni mnga' ris su sku 'khrungs /
dbus su byon nas rje thams cad mkhyen pa la mdo rgyud kyi gsung rab mang po gsan pas mkhas par gyur cing /
rgyal ba tsong kha pa chen po'i bstan pa rnam par dag pa 'di mnga' ris stod du tshugs na ci ma rung snyam pa'i dgongs pas mang yul du phebs te /
mnga' bdag zhang dang bcas pa dbang du bsdus nas khri se dgon pa btab pa las grwa tshogs dbyar dus kyi chu bo bzhin du 'phel ba'i 'dus pa chen po rnams byang chub lam gyi rim pa che chung /
sdom pa gsum gyi bslab bya dang bcas pa'i gsung chos kyis tshim par mdzad cing /
bslab bya dang tshugs kyi bca' khrims dam du bsdams pa sogs las byang sems pa zhes bla ma'i stan grags kyis mnga' ris skor gsum gyi nor 'dzin mtha' dag la khyab ba ste /
byang sems 'dul dkar ba lta bus kyang sa thag ring ba khyad du bsad de zhabs drung du 'khor zhes grag /
byang sems pa'i rjes su rim pa bzhin drung dpal ldan shes rab pa /
drung 'jam dbyangs rin chen pa /
chos rje 'jam dbyangs blo gros pa /
dpon po dpal 'byor ba sogs gdan sar byon /
byang sems pa dpon slob gnyis kyi sras drung mdo sde rin chen pas bdas dkar chos sde btab nas dge 'dun gyi grwa btsugs pa 'phrin las bzang bo rgyun chags par byung ba ste /
deng sang yang nyid kyi dpon po dka' bcu ba nye bar 'khor zhes pas dgon pa bzung yod do / / / /
chos rje ngag dbang grags pa ni mnga' ris su sku 'khrungs /
dbus su byon nas rje btsun tsong kha pa chen po la theg pa chen po'i chos mang po gsan pas sde snod 'dzin par gyur pa'i steng nas stod phyogs su bstan pa spel ba'i dgongs pas phebs te /
gu ge rgyal po 'bangs dang bcas pa dbang du bsdus nas /
mthong lding gi chos sde gsar ma btab pa la sa rab byung mang du 'dus pa rnams theg pa chen po'i chos kyis dgyes par mdzad pas /
skya ser thams cad kyi yid kyi mun pa rje btsun tsong kha pa chen po'i phrin las kyi 'od kyis bsal ba'i dge mtshan rgyas par gyur /
de'i @# / /
rjes su rim pa bzhin dbon nam mkha' ba /
drung kun spangs pa /
chos rje rab bzang /
chos rje legs grub sogs gdan sar rim par byon /
drung nam mkha' bas ni li kir chos sde btab la dpe thub kyi'ang gzhi gting ba tsam mdzad /
de nas li gang du rim pa bzhin drung pa lha dbang blo /
dge slong tshul bzang pa /
li kir lha btsun pa soD byon| drung pa lha dbang blos /
bar kyog gi chos sde btab nas kyang bstan pa la bya ba mdzad par snang /
gzhan yang pu rangs na ser chung dgon pa zhes bya ba dang /
khab gung thang gi chos sde na'ang dge ldan pa'i grwa tshang mang du yod pa sogs las mnga' ris stod kyi rgyal khams mtha' dag la rje btsun tsong kha pa chen po'i 'phrin las kyis khyab pa yin no zhes shes par bya'o / / / /
ldan ma yon tan dpal ba ni gsung rab la mkhas par sbyangs shing /
thugs kyang mchog tu rgyal ba zhig ste /
khong khams la 'byon dus /
rgyal tshab chos rjes /
rje rin po che'i sras khams su byon pa zhig la khyed mkhyen pa che bas /
bstan pa la bya ba mdzad dgos zhes gsungs pa la /
khong pa 'ur te khams mi dgos 'di khar yang gzims khang dkar po ba yar phud /
de nas su yod pa zhes gsungs pa yin snang /
phyis ldan ma'i yul du labs dgon pa sogs btab ste dge 'dun gyi sde mang po spel lo|| ||bla ma rgyal mtshan seng ge ni lho pa'i se'i char 'khrungs /
dbus su byon nas rje rin po che la gsung chos gsan pas bzhed don grub pa na rang yul bsnyegs te /
chu mo yos la gnas thang dgon pa btab nas dge 'dun gyi tshogs bsdus pas sa phyogs de nyid du bka' rgyud rin po che 'di'i dbu tshugs par snang / / / /
smad kyi byang sems sher bzang ni mdo khams su sku 'khrungs /
dbus su byon nas rje yab sras la gsung rab mang po gsan te mkhas pa chen por gyur pa'i mdo la rang yul du phebs nas /
me sbrul la chab mdo byams pa gling gi dgon pa btab te dka' chen gyi bshad pa mdzad pas chos rje rnam rgyal grags pa dang /
slob dpon rnam pa lngas gtsos pa'i dge 'dun rab tu mang po dang bcas pa yon tan la 'khor /
rgyu de nyid kyis na byang sems chen po zhes pa'i gs+nyan grags bzang pos mdo khams kyi sa'i tha gru kun tu khyab par snang /
de'i rjes su chos dbang grags pa ni zhang zhung 'khrungs @# / /
dbus su byon te rje yab sras gsum gyi zhabs la gtugs nas mdo rgyud la mkhas par sbyangs pas gzhung don gdams par shar la /
lhag par dus kyi 'khor lo la rtsal thon pa zhig ste TI ka chen gyi mjug rdzogs pa'i rtsom pa bzang po mdzad pa nyid kyis shes so / /
dang por nags shod sbul mda'i gdan sa dang /
de nas chab mdo chos rjer phebs te po ti'i bshad pa legs par mdzad /
smon lam gyi dbang gis yun ring ba tsam ma bzhugs par spul mda' nyid du byon nas gzhan don mdzad pa'i mdo la sku gsheD /
de nas rim pa bzhin mtshur ston nam mkha' dpal /
byang sems dpon po /
chos rje kun dga' dpal ba'i bar te 'di ba dbus gtsang du ma phebs pa'i khams dge yin 'dug kyang thugs rgyud 'byongs shing po ti'i 'jam bshad la mkhas pa sogs las grwa sa la bka' drin mchog tu che ba zhig byon par snang /
deng sang chos rje a n+n+ta pa nyid byang sems chen po'i rnam dka' gyi mdzad pa skyong bzhin pa'o / /
gong du ji skad brjod pa ltar rin bzang pa sogs ldas bshad pa mdzad pa las /
nub gling ba /
yar gling pa /
mar gling pa /
lcung ra kha pa /
khu yug pa ste grwa tshang lnga byung ba yang so sor chos par 'dogs pa sogs nyan bshad 'phel rgyas rang du yod do / /
de ltar na dge ldan btab nas 'bras spungs btab pa'i bar lo brgyad /
'bras spungs btab nas se ra theg chen gling gi bar la lo bzhi /
de nas gnas thang gi bar la lnga /
de nas chab mdo'i bar la nyi shu rtsa gcig /
de nas deng sang gi sa mo glang 'di yan la brgyad cu rtsa bdun thal bar shes par bya'o| |chos rje rnam rgyal grags pas ldan stong tshe dkar chos sde btab nas gzhung bshad mdzad pa'i rgyun rgyas par yod cing /
de'i bla ma sher 'od pas 'brong sde mgor phar phyin bshad pas phan thogs legs po byung zhes grag /
de dag las gzhan mtsho dmar kha /
pu Ne dgon /
nya kham chos ste /
ka ma mda' /
btsam mda' /
spags shod dgon rnams su nyan bshad kyi rgyun re 'dug pa dang /
nyag re'i yul la sogs pa'i dmar khams su chos gzhi bteg ste /
nyan bshad mdzad pa 'di dag phal cher dngos sam brgyud pa'i sgo nas chab mdo pa'i phrin las kyi yan lag yin par sems so / /
rong po ljags nag pas kyang yul du dge 'dun gyi sde btsugs te bstan pa la bya ba mdzad /
de bzhin du lhu la dka' bcu pas tshul khang @# / /
pa'i sa char dang /
bla ma yon blo bas gling gis char dang /
chos rab 'byams pas mu ne 'gram dang /
lang stengs rin po ches rang yul dang /
rgyas ston pa dang /
sangs yes pas gung ru'i yul du bstan pa spel la /
gzhan yang ka tho rtse tho gnyis /
ko ri gnyis /
dpal 'bar dang bcas pa rnams su dge 'dun gyi sde rgyas shing mdo sngags ci rigs kyi nyan bshad re snang ba dang /
tsha ba sgang /
go 'phar /
pho khang pa'i yul la sogs par yang rje rin po che'i bstan pa mtsho la padmas brgyan pa bzhin du mdzes chags pa ste /
mdor na sangs rgyas 'jig rten du byon pa lta bu yin no zhes bya'o / /
de ltar gong du ji skad rgya cher bsnyad pa las na lha dang bcas pa'i 'jig rten gyi 'dren pa gcig pu bdag cag rnams kyi bla ma rgyal ba tsong kha ba chen po de nyid kyis /
zhing 'dir chos kyi 'khor lo bskor ba'i tshe gang gi zhabs sen spyi bor ma bkod pa'am /
yid kyis mngon par ma mchod pa'i sa skyong /
bla chen mkhan chen pa /
spyan snga ba /
nyan bshad pa /
rtogs ldan gang yang /
nub dza lan d+ha ra nas /
shar rgya nag po'i pho brang la thug pa'i bar gyi rgyal khams 'dir sngon chad ma byung zhes bya bar nges so / / / /
de dag rgyu mtshan slar yang dper brjod na /
dpal ldan sa skya pa'i mdo sngags kyi bstan pa'i bdag por grags pa /
rong ston smra ba'i seng ge dang /
ngor pa kun bzang pa'i drung gis kyang gsung chos kyi 'brel pa zhus pa kho nar snang zhing /
dpal 'jigs med grags pa nyid sngags mtshan nyid kyi lam rim gzigs pas thugs phrogs te /
legs bshad kyi bgo skal blang ba'i dgongs pa rtse gcig pa la zhugs zhes grag sde nyid kyis zhu yig phul ba las /
khyed kyi rnam thar chen po'i chen po rnams / /
ring na gnas kyang mngon sum bzhin du thos / /
phar phyin sngags kyi lam rim gnyis kyang thos / /
des kyang bdag yid sbro dang dga' bar gyur / /
zhes dang /
bdag 'dzin rten 'di 'di nas pha rol tu / /
myur bar dus kyi pho nyas ma bos na / /
sangs rgyas sprul sku dngos de mjal ba dang / /
der ba zhugs mkhan slob rnam dang mjal ba dang / /
dam pa khyod dang chos kyi bka' mchid la / /
de phyogs bgrod la rtse gcig yid zhugs pa / /
rtag tu du de sher phyin 'tshol ba ltar / /
zhes 'byung /
gzhan yang ye dbang chos kyi rgyal pos tshig don bzang po'i zhu yig rin thang med pa'i mchod rdzas dang bcas pa springs nas pho brang du @# / /
spyan 'dren pa btang ba nyid dang /
bdag po rnam rgyal grags pa'i drung gis dad pa'i mtsho chen po las byung ba'i bstod tshig padma dkar po'i phreng ba spel ba mig lam du gyur pa nyid kyis nges pa ster bar 'gyur ro / /
rgyu mtshan de'i phyir dge ldan bka' rgyud nor bu'i phreng ba las / /
'gro ba gang gis bgrangs pa don yod 'gyur / /
zhes sbyar te /
deng sang gi dus su yang bdag legs su 'dod pa rnams kyis bka' rgyud rin po che 'di la snying gi khong nas gus par bya rigs la /
ha cang gus pa ma thob kyang /
yid kyi nyes pa rang bzhin gdug pa ste / /
mi rigs pa yi chos la'ang mi rigs na / /
the tshom za pa'i chos la smros ci dgos / /
de phyir btang snyoms bzhag legs nyes pa med / /
ces 'byung ba ltar btang snyoms su bzhag par bya'i bshes gnyen dang /
grogs ngan dag gis dbyen bcos te /
dug sprul gyis gla rtsi'i dri tshor ba ltar byed pa ni ci nas kyang spangs par 'os te /
chos la brten pa'i sdig chen por 'gyur bas so / /
'di la dgong nas spyan snga'i zhal nas /
mtshams zhig na mi lus thob pas kyang phung /
ma thob na de tsam pa'i sdig gsog ga na thub /
mtshams zhig na chos sgor zhugs pas kyang phung /
ma zhugs na de tsam pa'i sdig gsog ga na thub gsungs te shin tu mang ngo / /
de ltar legs par bshad pa'i ngag gis che thang du gdams kyang mnyan par mi byed na sngon bsags kyi las mthu btsan pa'i gzhan dbang can kho na yin pa gor ma chags pas dam pa rnams kyis thugs brtse pa'i yul du mdzad pa ma gtogs gzhan ci yang byar med la /
bka' rgyud 'dir zhugs phyin chad nas ni /
e ma'o skal ba bzang snyam du yid la brnags te /
thos bsam las gsum gyi 'khor lo la nan tan bskyed nas bstan pa rin po che la bya ba bgyi bar 'os shing /
de tsam du rngo ma thogs na'ang /
snying la rus pa bcug nas nus pa gang mchis kyis bstan pa la phan par bya dgos kyi /
skye bo la la chos rnams bu ram gyi gor po bzhin du ro gcig yin pa skad /
grub mtha' gang la'ang khyad par med pa skad smra zhing ci dgar 'khod pa ni /
chu med pa'i khron pa dang ri mo'i mar me bzhin du dgos nus med do / /
bstan pa rin po che 'di la rab tu dang ba'i thugs dang ldan zhing mkho dgu'i yo byad 'os pa bzhin sbyor ba'i spyin bdag che 'bring rnam par yang /
sngon nas @# / /
bsags pa'i las 'brel bzang pos slu ba med par byas pa nyid dgongs la /
snying po byang chub la mchis kyi bar du dbu btsug gi rgyan bzhin du mchod cig ces snyan par smra ba ste /
bka' rgyud 'di la bsten na dge mtshan gzhan lta zhog /
yul khyad par can la skur 'debs kyi dngos sdig chen po yang ngang gis ldog par 'gyur bas so / /
de yang ji skad du bka' gdams gsar rnying gi dam pa rnams kyis yongs 'dzin las gsung rab kyi gsan pa mdzad pa'i byung ba brjod pa las na /
dge pa'i bshes gnyen las yon tan 'phel bar 'gyur ro zhes bshes gnyen gyi yon tan bsngags pa la yang brjod par bya'o / /
yon tan dang ldan na 'jig rten dga' bar 'gyur ro zhes bdag yon tan gyis brgyan pa bsngags pa la yang brjod par bya'o / /
gsung rab la gsan pa mdzad pa'i mthar mkhas par byon pa'i byung ba brjod pa las na /
brtson 'grus kyi ci yang 'grub par 'gyur ro zhes brtson 'grus kyi yon tan bsngaD pa la yang brjod par bya'o / /
gdul bya'i don 'ba' zhig mdzad pa'i byung ba brjod pa las na /
skyes bu dpa' bo rnams ni gzhan don la zhugs so zhes byang chub sems dpa'i yon tan bsngags pa la brjod par bya'o / /
rnam thar mya ngan 'das byung ma rnams brjod pa las na /
skyes bu dam pa ci 'dra zhig yin kyang gzhan ngor mya ngan las 'das tshul ston par nges so zhes mi rtag pa'i gtam brjod pa la yang sbyar bar bya'o / /
dge 'dun gyi sde dang bcas pa'i gtsug lag khang bzhengs pa'i byung ba brjod pa las na /
skyes bu dam pa rnams bstan pa rgyun chags pa kho na'i thabs mdzad do zhes dam pa'i bsngags pa mchog tu brjod pa la yang sbyar bar bya'o / /
sangs rgyas ky-i bstan pa dge 'dun la rag las so /
zhes 'phags pa'i dge 'dun gyi ched du bsngags pa brjod pa la yang sbyar bar bya'o / /
de la sngon byon bka' gdams bla ma'i chos 'byung mdzad pa 'ga' zung snang zhing /
mchog tu bdag gi bla ma a nan+ta ng+ha ts+tsha'i' zhal snga nas kyis bka' gdams rin po che gsal ba'i sgron me zhes bya ba'i lo rgyus chen mo mdzad yod pa'i phyir na 'dir mdor bsdus tsam las ma sbyar la /
rje btsun tsong kha pa chen po'i bka' rgyud las brtsams pa'i chos 'byung rgyas ba sngon chad med pa las na ngo mtshar gtam gyi phreng ba nub tu nye ba tsam du gyur pa 'di yid la brnags pa dang /
@# / /
bdag nyid bka' rgyud rin po che 'di la mngon par dad pa dag gis nye bar len pa'i rgyu byas shing /
lo rgyus kyi cha nas bag chags nyung zad sad pa 'dras rnam thar spel ba'i blo gros kyi 'jug pa yang mi dman pa nyid kyis lhan cig byed rkyen byas te /
kho bos skal bzang mtha' dag gi yid kyi mdzes rgyan 'di gtam du byas so / /
'dir smras pa /
'dzam gling mkhas pa kun gyi rna ba'i rgyan / /
a ti sha yi bka' rgyud ngo mtshar tsan / /
bka' gdams dam pa'i rnam thar ngang mo'i gzugs / /
bdag yid dad pa'i rol mtshor ci yang 'bab| |grangs med bskal par tshogs gnyis bsags pa las / /
sku bzhi'i go 'phang mthon por gshegs pa yi / /
rje btsun tsong kha'i rmad byung mdzad pa ni / /
dran pa yis kyang dang pa'i sbu long g.yo / /
e ma 'di lta'i phul byung rnam thar gyis / /
yid rab mi 'phrog dpyod ldan su zhig yod / /
de phyir phyogs su 'dzin pa'i sems bor la / /
ya mtshan mchog 'dir dad pa lhur byos shig /
deng dus mkhas pa bas kyang lhun po bkur / /
chos la phal cher chags sdang dbang du song / /
ma rungs skye bo'i spyod tshul 'di lta na / /
dam pa rnams kyi rnam thar lhag par dran / /
rgya bod mkhas pa kun gyi yang rtse mchog /
mkhas grub chos rjes rje btsun tsong kha pa'i / /
rnam thar dad pa'i 'jug ngogs zhes bya ba / /
skal bzang rna ba'i rgyan du mdzad mod kyang / /
yab rje dam pa'i mdo sngags gzhung lugs rnams / /
'dzam glings yi tha grur khyab mdzad pa / /
mkhas pa'i dbang po rim par byon tshul gyi / /
ngo mtshar legs bshad spel ba sngon ma byung / /
a ti sha dang tsong kha pas / /
bstan pa'i srol chen btod pa nas / /
deng sang mkhas rnams byon pa'i bar / /
bsdengs legs rgyan gyis spel ba 'di / /
shAkya'i bstan la lo rgyus smra ba'i mchog /
bu ston kha chen lu nas gshegs pa / /
gang can dbus kyi lo rgyus mkhan gcig pu / /
bsod nams grags pa'i dbang du gyur bas sbyar| |sngon bsags bsod nams gser gyi rang bzhin rnam dpyod nor 'dzin rab yangs par / /
mdo sngaD gzhung brgya'i chu klung rab 'khyil grags ba dbu pa'i 'dzum dkar can / /
snyan tshig dba' rlabs zegs ma rab 'thor lo rgyus mu tig phreng mdzes 'di / /
sngon med legs bshad gsar du rab spel phyogs kyi bu mo'i rna ba'i rgyan / /
bka' gdams gsar rnying dag @# / /
ba'i bshes gnyen la / /
rnam thar padma dkar pos mchod pa yis / /
rab dkar yid rab 'phrog las bka' gdams kyi / /
lugs bzang dri yis phyogs kun khyab gyur cig |gzhan yang dam pa'i yon tan bsngags pa yi / /
rnam dkar nor bu'i them skas 'dzegs pa las / /
'gro 'di a ti sha dang tsong kha pa'i / /
pho brang mkha' spyod nyams dgar phyin gyur cig |bdag kyang rnam thar nor bu chu shel gyi / /
'od dkar snying gi 'dzin mar lhung ba las / /
chags sdang tsha gdung ma lus kun bsal te / /
dge snang ku nanga'i tshal gyis mdzes gyur cig /
ces bka' gdams gsar rnying gi chos 'byung yid kyi mdzes rgyan zhes bya ba 'di ni /
mngon par dang ba'i dad pa dang /
mkhas pa dgyes pa'i shes rab kyis bskul te /
yul gangs can gyi dbus su skyes pa'i lo rgyus pa bsod nas grags pa'i dpal rnam dpyod mchog gi sdes /
thub pa'i dbang po chos kyi dbyings su thim nas bstan pa lo nyis stong sum brgya drug cu rtsa lnga la nye ba ting nge 'dzin gyi le'u'i dus kyi 'gal ba'i lo zhes pas mo glang gi ston zla ra ba'i yar tshe bzang po la 'brog ri bo che dge ldan rnam par rgyal ba'i gling du sbyar ba 'dis kyang bstan pa rin po che dar zhing rgyas la yun ring du gnas par gyur cig / / /
sarba mang+ga laM /
blank page
