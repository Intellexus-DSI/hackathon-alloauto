@# / /
rdo rje 'jigs byed kyi sbyin sreg dngos grub rgya mtsho bzhugs so / /
@## / /
dpal rdo rje 'jigs byed kyi phrin las bzhi'i sbyin sreg dngos grub kyi rgya mtsho zhes bya ba /
bla ma dang 'jam pa'i rdo rje'i zhabs la gus pas phyag 'tshal lo / /
rnam dag tshul khrims 'jug dogs khrus la brtson / /
khrel yod shing shun gos gyon bzod mchog gi /
se ral phreng dkar dad pa'i ril ba thogs / /
brtson 'grus ral pa'i khur bcings snying rje yi / /
g.yang gzhi nag po 'chang zhing theg chen gyi / /
dben pa'i nags tshal dam par rab tu rgyu / /
ting 'dzin rtsa ba 'bras bu'i kha zas can / /
yin lugs 'byed pa'i shes rab me thab tu / /
nyes pa'i yam shing ma lus sreg mdzad pa'i / /
drang srong chen po rmad byung sbyin sreg mkhan / /
de yi zhabs la spyi bos phyag byas nas / /
spyin sreg gsum gyi dbye ba bdag gis bshad / /
gser bzang bzhus pa'i khu ba 'thor 'dra yi / /
rab mchog me la mchod sbyin byas pa yis / /
rang gi lha la dgyes pa skyed 'dod rnams / /
rtse gcig yid kyis gus ba skyed de nyon / /
'dir dngos grub kyi rtsa ba sbyin sreg gis rang gi lha mgu bar byed pa 'chad pa la drug /
sbyin sreg byas ba'i dgos pa /
byed pa'i gnas dang dus /
byed pa po dang gang la bya ba'i yul @# / /
bzhir sdud pa'i rgyu mtshan dang bya ba'i tshul /
sbyin sreg gi rab tu dbye ba /
bya ba so so'i don bshad pa'o / /
dang po ni /
sngags pas phan yon ci zhig mthong nas sbyin sreg gi las la 'jug pa yin snyam na /
byang chub sems dpa' gsang sngags kyi sgor spyod pas ni zhi ba la sogs pa'i las rab 'byams kyis rang gzhan gyi don sgrub dgos la /
de ni bsgom pa dang bzlas pas rang gi lha nye bar byas pa med par ma yin zhing lha'i thugs bskul ba'i bzlas pa'i chad lhag gi skyon yang sbyin sreg gis dag par byed cing bsgoms pas rang la lha nye bar gyur pa yang sbyin sreg gis lha tshim par byas pa la ltos pa'i phyir sbyin sreg la bsngags pa mdzad de /
saM b+hu Ta las /
sbyin sreg lha rnams tshim par byed / /
tshim pa las ni dngos grub stsol / /
sngags ni lhag gam ma tshang na / /
thams cad sbyin sreg dag gis skong / /
de bas sku gsum mchog bskyed pas / /
sbyin sreg gi ni bsngags pa mdzad / /
ces so / /
sbyin sreg gis zhi sogs kyi dngos grub bzhi sgrub pa ni rgyud phal che ba las gsungs la /
rig pa mchog la sogs pa las ni tshe'i rig 'dzin la sogs pa dngos grub khyad par can mang po yang sbyin sreg gis 'grub par gsungs so / /
gnyis pa ni /
saM b+hu Ta las /
phyogs kyi cha ni bshad par bya / /
shar gyi phyogs su zhi ba yin / /
lho yi phyogs su mngon spyod nyid / /
nub tu dbang dang dgug pa ste / /
byang du rgyas pa'i thabs khung nyid / /
ces gsungs pa ltar bya ba'am /
yang na 'od kyi snye ma las dkyil 'khor gyi khang pa la sogs pa'i shar la sogs pa'i phyogs bzhir rim pa bzhin du zhi ba'i dang rgyas pa'i dang dbang dang de'i dgug pa'i dang mngon spyod dang drag po'i dgug ba'i thab bya bar gsungs pa ltar gzhan mang pos kyang bshad pa bzhin bya'o / /
nyin me 'byung gnas kyis dbang ni dkyil 'khor gyi shar nub gang rung dang dbang gi dgug pa ni de'i nub nyid du bya bar bshad cing gzhan 'dra'o / /
'od snyer rmongs rengs kyi thab byang shar dang skrod pa'i thab shar lho dang dbye ba'i thab lho nub tu bya bar bshad kyang 'dir de rnams kyang byang du'o / /
las thams cad pa'i thab rnams ni rgyas pa la las thams cad pa'i thabs dkyil 'khor gyi shar lho gnyis gdam nga can du nyin mo 'byung gnas kyis bshad kyang shan ti pas dkyil 'khor gyi lhor byed par bshad pas las so so ba dang 'dra'o / /
sbyin sreg bya ba'i dus ni dgra nag las /
tshes gcig la ni zhi ba bya / /
zla ba nya la rgyas pa ste / /
bcu bzhi la ni mngon spyod do / /
dbang gi las ni tshes brgyad la'o / /
zhes gsungs te gsum pa ni mar ngo dang bzhi pa ni yar ngo la 'grel pas bshad do / /
dkar po'i tshes gcig ni de nas brtsams te bya bar 'od snye las bshad pa bzhin yin te legs grub las /
zhi bar gyur pas zhi ba yi / /
bzlas pa'am yang na sbyin sreg bya / /
zla ba yar gyi tshes gcig nas /
las rnams rab tu brtsam par bya / /
zhes so / /
de rnams spyir zhi ba'i dus la 'dra mod kyang de dag gi srod rnams ni zhi ba sgrub pa'i dus khyad par can dang de'i rgyu mtshan yang legs grub las /
bye brag tu ni srod la ste / /
de ni zhi ba'i las kyi dus / /
gnas gtsang ma @# / /
yi lha rnams dag /
de ni kun tu gzigs pas na / /
las rnams myur du 'grub par 'gyur / /
de bas der ni gus brtsam mo / /
zhes so / /
rgyas pa'i dus kyang de nas mgo rtsom pa yin te legs grub las /
rgyas pa dag gis rgyas pa yi bzlas pa'am yang na sbyin sreg bya / /
zla ba nya nas kun brtsams te / /
phyi ma'i nya yi bar du bya / /
zhes so / /
dus de rnams thams cad la rgyas pa byas pas tshog mod kyang de'i dus khyad par ba snga dro yin pa dang de'i rgyu mtshan yang de nyid las /
rgyas pa dag gi las rnams la / /
bye brag tu ni snga do shis / /
zhes dang /
lha rnams ma lus pa dag kyang / /
de yi dus su rgyu bas na / /
las su bya ba thams cad la / /
dus de kho nar rab tu shis / /
nang par dus na lha rnams ni / /
yid dgar gyur nas mchog sbyin mdzad / /
ces so / /
dbang dang de'i dgug pa la mtsho skyes kyis dgongs pa dang mi thub zla bas mtshan phyed dang rin chen 'bar ba las nyin phyed la bya bar bshad cing /
'od snyar mtshan phyed dang gzhan du yang bya bar gsungs pas de dag thams cad la bya'o / /
drag po la mar gyi bcu bzhi ni mtshon pa tsam ste /
legs grub las khyad par du ni mar gyi ngo / /
nyi ma'i gung ngam nam phyed na / /
drag shul spyod pa brtsam par bya / /
zhes so / /
der byed pa'i rgyu mtshan yang de nyid las /
gang phyir de na yi dwags dang / /
sha za 'byung po srin po'i tshogs / /
drag po rnams ni byin rlob pas / /
de phyir de na las rnams 'grub / /
ces gsungs shing yang na nam khros pa'i dus na bya ste drag po'i lhas khros pa la byin gyis rlob pa'i phyir ro zhes kyang gsungs so / /
dbang gi dus kyi rgyu mtshan yang gzhan gsum po'i rgyu mtshan las dpags te shes bar bya'o / /
gsum pa ni /
sngon du bzlas ba ci tsam zhig song ba dgos pa ni /
kha sbyor las /
dang por sngags pas 'bum bzlas nas / /
phyis nas las ni yang dag brtsam / /
zhes gsungs te /
dbang bskur ba thob cing dam tshig dang sdom pa bsrung ba rang gi lha'i sngags 'bum gyi bzlas pa dang lha bsgom pa'i bsnyen pa sngon du song ba cig gis sbyin sreg bya'o / /
las bzhi gang la bya ba'i bsgrub bya ni nyin mo 'byung gnas kyi bshad pa ltar zhi rgyas ni rang dang gang zag gzhan gnyis ka la byed la dbang dang drag po ni sems can gzhan kho na'o / /
gang gi ched du byed pa la ni rang gzhan re re'i phyir du yang las bzhi ga la 'jug tu rung ngo / /
de yang legs grub las /
sems can phongs la zhi ba bya / /
bde bar gnas la rgyas pa ste / /
gang phyir drag shul spyod pa'i las / /
de dag dgra la spyad par bya / /
zhes gsungs pas nad dang gdon la sogs pas mnar ba la zhi ba bya'o / /
'on kyang da lta de dag med kyang 'byung pa'i mtshan ma mthong na'ang zhi ba bya ste /
dper na rmi ltas ngan pa mthong ba na zhi ba'i sbyin sreg bya bar gsungs pa bzhin no / /
rgyas pa byed pa ni mi 'dod pa'i phyogs kyis mnar ba la mi ltos pas bde bar gnas pa zhes bya yi / /
'dod pa'i don gyis 'byor ba min te longs spyod dang shes rab la sogs pa gang ma 'byor ba la de dag rgyas pa'i las bya'o / /
drag shul ni dkon mchog gsum la gnod pa byed pa sogs kyi dgra la byed kyi rang la gnod pa tsam gyi dgra min no / /
dbang ni gang dbang du byas na bstan pa dang sems can gyi don 'grub pa'i gang zag la bya'o / /
de dag kyang phal tshar mi'i 'gro ba la gsungs @# / /
kyang bzhi ga la mi dang de las gzhan pa'i 'gro ba gnyis ka yod do / /
bzhi pa ni /
mtsho skyes dang nag po spyod pas /
las kyi dbye bas bzhi ru 'gyur / /
zhes gsungs pa ltar sbyin sreg gis dngos grub sgrub pa la las kyi dbye bas bzhir gsungs pa 'di'i rgyu mtshan gang yin snyam na sngags pas don bya ba'i gzhi ni rang gzhan gnyis su nges la /
de'i don byed pa yang mi 'dod pa'i phyogs sel ba dang 'dod pa'i phyogs sgrub pa gnyis su nges pas zhi ba dang rgyas pa sgrub pa'i las gnyis gsungs so / /
de lta na dbang dang drag po'i las gnyis gsungs pa don med do snyam na /
skyon med de rang ngam gzhan la don gnyis sgrub pa'i yan lag tu de gnyis dgos pa'i phyir te /
'di ltar sems can kha cig dbang du ma 'dus na don gnyis sgrub pa'i mthun rkyen mi tshang ba dang /
kha cig drag pos tshar ma bcad na don gnyis sgrub pa'i 'gal rkyen mi bzlog pa'i phyir ro / /
gal te sdig pa zhi ba sogs su gyur na yon tan rgyas par 'gyur la nor la sogs pa rgyas na'ang dbul ba sogs zhi bar 'gyur bas zhi rgyas gnyis las so sor 'jog par mi 'thad de re re yang gnyis kar 'gyur ba'i phyir ro snyam na /
skyon med de zhi ba'i las ni mi 'dod pa'i phyogs la dmigs te zhi bar 'dod nas byed pas skabs kyi mi 'dod pa zhi na de tsam gyis de'i bya ba rdzogs pas yon tan gzhan 'byung ba la mi ltos pa'i phyir dang /
rgyas pa'i las kyang 'dod pa'i don la dmigs te /
'byor par 'dod nas byed pas dmigs pa dang rnam pa shin tu mi 'dra ba'i phyir ro / /
'o na mngon spyod byed pa'i yul yang dbang gi las kyis sdud nus na drag las mi rigs la mi nus na dbang du bya mi nus par 'gyur ro / /
des na las gsum du 'gyur ro snyam na /
skyon med de dbang du bsdus kyang nyes spyod las zlog mi nus pa yod pa'i phyir dang /
drag po'i las ma brtsams bar nyes spyod las zlog mi nus pa la mngon spyod la 'jug dgos pas so / /
da ltar na las bzhi po de byed tshul yang rang ngam gzhan la don gnyis sgrub pa na gzhan dbang du sdud pa dang tshar bcad pa la mi ltos par sgrub nus na ni zhi rgyas gnyis byed la /
gzhan du na sngon du gzhan gnyis byas nas de nas de gnyis bya'o / /
zhi rgyas la yang sngon du zhi ba byas nas rgyas pa la 'jug pa yod de /
yun ring du bsgrubs kyang ma grub na bgegs dang sdig pa sbyangs nas de nas yon tan skyed pa bzhin no / /
sngon du rgyas pa byed pa'ang yod de shes rab skyed nas de nas sdig pa sbyang ba sogs byed pa bzhin no / /
lnga pa ni /
mtsho skyes kyis /
bla med nang dang phyi rol te / /
sbyin sreg dbye ba rnam pa gsum / /
zhes phyi nang gi sbyin sreg gnyis dang bla na med pa'i sbyin sreg gsum du mdzad de /
nag po spyod pa dang ye shes zhabs yab sras gnyis dang 'od snyes kyang sbyin sreg ma lus pa'i dbye ba gsum du bshad do / /
drug pa la gsum /
phyi'i dang /
nang gi dang /
bla na med pa'i sbyin sreg bshad pa'o / /
dang po la gnyis /
phyi rol gyi rdzas la brten pa'i dang /
yid kyi sbyin sreg go /
dang po la gnyis /
cho ga'i yan lag dang /
cho ga'i rim pa'o / /
dang po la lnga /
thab khung gi rab byed /
dgang blugs kyi rab byed /
rdzas kyi rab byed /
mi'i rab byed /
ji ltar sgrub pa'i rab byed do / /
dang po @# / /
la gnyis /
las so so ba'i thab dang /
las thams cad pa'i thab bo / /
dang po la gnyis /
zhi rgyas kyi thab dang /
dbang drag gi thab bo / /
dang po ni /
nyi ma bzang po la rang gi lha'i rnal 'byor dang ldan pas gtor ma dbul ba sngon du 'gro bas sa sbyang ba dang bzung ba rgyas pa'am /
yang na lag pa g.yas pa sa la bzhag ste /
oM AH hUM dang oM ha na ha na kro d+ha hUM phaT ces pa'am /
rang gi lha'i sngags brgya rtsa brgyad bzlas te kun rdzob kyi dag pa'am stong nyid kyi dag pas kyang rung ste sa sbyang la sa rko na lto 'phye'i mtshan gyi cha la brko bar bya'o / /
sa gzhi rang bzhin gyis dkar ba'am sa dkar pos byugs pa la zhi ba'i thab bya'o / /
de'i dbyibs ni 'khor lo'i rnam pa ltar zlum po dang rgyar ni khru gang zabs su khru phyed yin la thab kyi steng nas mu ran nam mchu sor bzhi dor bar rgya dang dpangs sor bzhi pa'i kha khyer bags kyis nang du gzhol ba khor yug tu bya'o / /
kha khyer la 'khor lo'i 'phreng bas bskor ro / /
mi thub zla bas mu ran la ge sar dang kha khyer la pad 'dab kyi rnam pa can bya zhes 'chad la /
'od snye las de las thams cad pa'i thab kyi khyad chos su bshad de /
mar me mdzad bzang po dang dpal 'dzin dang yang mthun no / /
thab kyi phyi rol tu sor gnyis dor nas stegs bu gru bzhi pas bskor ba'i zur bzhir zla phyed kyi steng du rdo rje rtse gsum pa byed pa dpal 'dzin gyis zhi ba las thams cad pa la bshad pa ni gzhan gsum la yang 'dra bas rang rang gi thab kyi rgya tshad kyi bcu gnyis cha dor ba'i stegs bu bya'o / /
gdan bzhi las kyang /
zla gam rdo rje rab mdzes rnams / /
grwa dang grwa ru bzhag par bya / /
zhes thab rnams la thun mong du zla phyed rdo rje bya bar gsungs so / /
thab kyi dbus su pad ma 'dab brgyad kyi lte bar rdo rje rtse lnga pa srid du sor brgyad pa dpangs su sor gcig pa dang shar la sogs pa'i phyogs bzhis 'khor lo dang rin po che dang padma dang ral gri sor drug pa bya bar dpal 'dzin gyis zhi ba las thams cad pa la bshad la /
'od snyer zhi rkyang la dbus su 'khor lo rdo rje gdam nga can du mdzad do / /
thab khung la sa dkar po dang phyi rol du ba'i lci bas byugs nas de gnyis la bdud rtsi dkar po dang ldan pa'i dri dkar pos byugs la thun gsum du me tog dkar po'i sil ma gcal du dgram par bya'o / /
sa gzhi ser po la rgyas pa'i thab bya ste dbyibs ni rdzid bu'i rnam pa ltar gru bzhi dang rgyar ni khru do zabs su khru gang yin la /
steng nas mu ran sor brgyad dor bar rgya dang dpangs sor brgyad pa'i kha khyer dang de la rin po che'i phreng bas bskor ro / /
thab kyi dbus su 'od snyer 'khor lo rtsibs brgyad pa'i lte ba la sor drug pa'i rin po che rdo rjes mtshan pa bshad la gzhan nas rin po ches mtshan par bshad do / /
thab khung la sa ser po dang phyi rol tu ba lcus byugs te de gnyis la bdud rtsi ser po dang ldan pa'i dri ser pos byugs la me tog dgram mo / /
gnyis pa ni /
sa gzhi dmar po'am gzhan yang rung ba la dbang dang de'i dgug pa'i thab bya ste /
dbyibs ni zla gam gyi rnam pa dang rgya dpangs ni rgyas pa'i thab dang 'dra bar dgra nag las bshad la mu ran la sogs pa'i tshad kyang de bzhin no / /
thab kyi dbus su dbang la ni padma dmar po rdo rjes mtshan pa'o / /
kha khyer la ni padma'i phreng bas bskor ro / /
thab khung dang phyi rol gnyis @# / /
dmar po dang bdud rtsi dang ldan pa'i dri dmar pos byugs la me tog dmar pos dgram par bya'o / /
dbang gi dgug pa la dbus su padma dmar po rdo rje lcags kyus mtshan pa'o / /
sa gzhi gas pa dang tsha rgo can dang rtsub pa dang nam mkha' ltar nag pa la gsad pa'i thab bya ste /
dbyibs ni nam mkha'i khams te chos 'byung gi rnam pa ltar gru gsum ba rtse mo byang du phyogs pa dang /
rgyar ni logs rnams la sor nyi shu pa dpangs su sor bcu ba'o / /
'di la gzhon nu zla bas mu ran dang kha khyer mi bya bar bshad la dpal 'dzin gyis gshin rje gshed kyi drag po'i sbyin sreg las kyang mu ran dang kha khyer ma bshad do / /
'od snye las ni mu ran sor gsum dor bar rgya dang dpangs su kha khyer sor gsum pa la phyir gzhol ba la khro bo'i rdo rjes bskor bar bshad do / /
thab kyis dbus su ni 'od snye las padma nag po la gnas pa'i khro bo'i rdo rje sor brgyad pa dang rtse gsum la gnas pa'i khro bo'i rdo rje gdam nga can du mdzad pa'i phyi ma ni dpal 'dzin gyis kyang mdzad do / /
thab dang phyi rol tu bdud rtsi dang bcas pa'i sa nag po dang ro thal dang bong bu dang rnga mo sogs kyi spangs gang rnyed pas byugs te /
dri ngan pa 'am dri med pa'i me tog sngon po'am dmar po dang 'bru'i phub ma la sogs pa rnams gtor la mi'i zhun la sogs pa'i mar me dang ldan par bya'o / /
so na shrI dang rdo rje grub pa'i rtog bdun gyi 'grel par dbye ba'i thab gsad pa dang 'dra la bskrad pa'i thab dbyibs gzhu 'dra ba kha dog sngon po rgyar khru do zabs su khru gang pa rdo rje'i phreng bas brgyan pa bya bar bshad nas rmongs rengs kyi thab ma bshad la /
gzhon nu zla bas rengs pa'i thab rgyas ba dang 'dra ste de gnyis lha'i rnal 'byor mtshungs ba'i phyir ro / /
gsad bskrad dbye ba gsum gyi thab 'dra bar dgra nag gi 'grel par bshad nas rmongs pa'i thab ma bshad do / /
'dir ni bskrad pa'i thab gsad thab dang mi 'dra ste /
rtog bdun las /
bskrad pa'i thab kyi skabs su rlung gi dkyil 'khor zhes bshad la de ni thab kyi dbyibs la bya dgos pa'i phyir dang /
gzhon nu zla bas kyang /
rtog bdun gyi 'grel par rlung gi dkyil 'khor ni zla gam gyi rnam pa'i thab khung la bshad pa'i phyir ro / /
rengs pa'i thab rgyas pa dang 'dra ba ni rtog bdun las kyang gru bzhir gsungs pa dang mthun la /
rmongs rengs gnyis rgyas pa dang 'dra bar 'od snye dang man snye las bshad de 'dir yang de mi 'gal zhing thab gnyis ni yung ba la sogs pas byugs pa'am bri'o / /
dA ri ka pas bskrad pa dang dbye ba la dbus su ral gri dang rmongs pa la sbrul dang rengs pa la lcags sgrog bri bar bshad la /
'od snyer dmigs bsal med pa rnams kyi kha khyer la gtso bo'i mtshan mas brgyan par bshad do / /
gnyis pa ni /
las thams cad pa'i thab ni sdom 'byung sogs las zhi ba'i thab dang mtshungs par bshad pa ni dbyibs dang rgya dpangs kyi tshad mtshungs kyi kha dog mi 'dra ste /
bzhi brgya lnga bcu pa'i 'grel par shan+ti pas rgyar khru gang dang zabs su khru phyed pa'i thab zlum por byas pa'i sbyin sreg sa gzhi dri ser pos byugs pa la chas gos dang sreg rdzas ser pos bya bar gsungs pa'i phyir ro / /
'o na gzhung der sngags pa shar du kha bltas te zhes gsungs pa ji ltar yin snyam na /
de'i don ni shan+ti bas shar ni tshang bar byed pa dang kha ni gtso bo'i don te rdzogs @# / /
par byas la gtso bor gyur pas gnas par bya ba'i don du byas nas lho nas kha byang du lta bar bshad do / /
de ltar bshad dgos pa ni gzhung der /
pad gnas sa bon raM las byung / /
ser zhing zhal ras gsum pa la / /
zhes me lha ser por bshad pa'i gnad kyis so / /
nyin mo 'byung gnas kyis kyang thab kyi dbyibs dang tshad de las ser pos byugs nas rgyas pa'i sbyin sreg bya bar bshad la /
'od snye las kyang las thams cad pa'i thab khung ni las dang rjes su mthun pa'i sa gzhi la zhi ba'i thab dang mtshungs pa ste /
zhes las so so'i kha dog dang mthun pa'i sa gzhi la bya bar gsungs so / /
'di la pradz+nya in+t+ra ru tsis /
rang 'dod lha yi rnal 'byor gyis / /
las kun pa yi sbyin sreg ste / /
tshad dang dbyibs dang kha dog dang / /
zhi ba dang mthun shar lta'o / /
zhes las thams cad pa la kha dog dkar po kho na dang kha shar phyogs kho nar lta bar bshad pa 'thad pa ma mthong ngo / /
thab khru gang zlum po la kha dog dkar po'i sgo nas zhi ba las thams cad pa ni dpal 'dzin gyis dmar nag gi dkyil chog gnyis kar bshad do / /
yang thab de la kha dog dmar por byas pa'i sgo nas dbang thab las thams cad pa yang yod do / /
slob dpon blo gros bzang pos /
de nas las thams cad pa'i thab khung du cho ga bzhin du mngar gsum gyis bskus pa'i me tog dmar po stong phrag bcu sbyin sreg bya ste /
zhes bsreg rdzas dmar pos las thams cad pa'i thab tu lha dbang du byed pa'i sbyin sreg bya bar gshed dmar gyi mngon rtogs las gsungs pa'i phyir ro / /
'od ste las thab kyi sa gzhi dang bud shing dang me'i skabs su las thams cad pa la las so so dang rjes su mthun par bya bar gsungs pa tsam las las bzhi ga 'ong mi 'ong mi gsal yang bzhi ga yod pa yin te dkyil chog rdor phreng las /
de ltar las thams cad pa'i thab bung du zhi ba dang rgyas pa dang dbang dang mang ni spyod la sogs pa rnams 'grub kyang so so la thab khung tha dad du rgyud rnams su gsungs so zhes gsungs pa'i phyir ro / /
las thams cad pa'i thab ni rgya dang dbyibs zhi ba'i thab dang 'dra yang khyad par ni mu ran la ge sar dang bcas pa'i ze'u 'bru dang kha khyer padma'i 'dab ma'i rnam pa'o / /
de la phyogs dang mtshams rnams su rdo rje'am sna tshogs rdo rje'am ral gris bskor zhing /
thab kyi nang du rdo rje phreng bas bskor ba'i pad 'dab la gnas pa'i 'dab ma'i tshad kyi de bzhin gshegs pa bzhi'i mtshan ma'i nang du rgyar sor brgyad dpangs su sor gcig pa'i rang gi mtshan ma dang ldan pa dang /
mtshan ma yang rnam snang gi 'khor lo'am rdo rje /
rin 'byung gi rin po che /
'od dpag med kyi padma /
mi bskyod pa'i khro bo'i rdo rje /
don grub kyi ral gri'am sna tshogs rdo rje byed pa'i rang lugs dang /
la khyer la mtshams ma gtogs pa phyogs rnams su rdo rje med cing thab kyi nang du rdor phreng med pa'i lugs dang thab khung thams cad la lte bar rang gi 'dod pa'i lha'i mtshan ma 'god pa'i lugs gsum 'od snye las bshad de rang lugs la las so so ba rnams la shar la sogs pa'i mtshan ma bzhis bshad do / /
mtshan ma rnams kyi kha dog ni rang rang gi lha'i kha dog dang mthun la bris thab kyang kha sbyor gyi dgongs par @# / /
man snyer bkral zhing mtsho skyes dang nag po spyod pa dang 'od snye las kyang brko ba dang bri ba gdam nga can du bshad do / /
nyin mo 'byung gnas dang dza ya se nas snga ma ma grub na phyi ma bya bar bshad do / /
nag po spyod pas /
rdul tshon gyis ni rdzogs par bri / /
yang na me tog dag kyang rung / /
zhes tshon dang me tog gis bri ba gdam nga can du gsungs pa bzhin du mtsho skyes kyang bzhed pas me tog bkram ste bris pa yang rung ngo / /
gnyis pa ni /
dgang blugs kyi rgyu ni dA ri ka pas /
gser dngul zangs lcags ra gan mi rus sbyin sreg gi shing ste bdun gang rung las bya bar bshad pa ltar ro / /
dgang gzar gyi yu ba'i srid ni tshad ldan gyi mtheb sor nyer bzhi pa yu ba'i 'og tu rin po che sor gsum pa de'i 'og tu sor gsum pa'i rdo rje'o / /
de gnyis dang bcas na yu ba la sor sum cu ste blugs gzar gyi yu ba la yang de bzhin no / /
dgang gzar gyi sboms kyi tshad ni rdo rje dang bcas pa'i lag pas bde bar bzung du rung ba yin la blugs gzar gyi sboms ni dgang gzar gyi sboms las phyed kyis phra ba'o / /
dgang gzar gyi yu ba'i steng du ni gru bzhi ba rgyar sor bzhi pa'i dbus su zabs su sor gnyis kyis dma' ba la rdo rje rtse lnga pa sor gnyis pas mtshan pa /
gru bzhi pa'i steng gi rgyar sor phyed la rdo rje'i phreng bas bskor ba /
gru bzhi ba'i steng du pad ma'i 'dab ma'i dbyibs can sor bzhi pa zabs su mthe'u chung gi tshad la sor bzhi ba'i rdo rjes mtshan pa srid du bcud 'jag pa'i bu ga mthe bong ngam mthe'u chung gi tshad tsam de'i steng du rdo rje rtse gsum pa sor bzhi pa'o / /
yang na yu ba'i steng gi char pad 'dab kyi rnam pa srid du sor brgyad pa ji ltar mdzes pa la rgyar gru bzhi pa sor bzhi pa zabs su sor gnyis kyis dma' ba'i phyogs su rdo rje sor bzhi pa rtse gsum pa'am rtse lnga pas mtshan pa ste yu ba'i skor dang bcud kyi bu ga 'dra'o / /
blugs gzar gyi yu ba'i steng du kha pad 'dab lta bu rgyar sor gnyis pa zabs su sor gcig pa dbus su rdo rje rtse lnga pas mtshan pa'o / /
dgang blugs med na lag pa'i sor mo lnga sbyar bas dgang blugs dang sor mo gsum sbyar bas bsreg blugs dbul ba dang blugs gzar med na bsreg blugs kyang dgang gzar gyis bya ste de thams cad 'od snye'i lugs so / /
dgra nag las kyang /
dgang blugs kyi yu ba khu gang dang sor bzhi pa'i dbus su zabs su sor gnyis pa dang blugs gzar pad 'dab 'dra ba'i kha la mtheb sor gnyis dang zabs su mtheb gang bshad de 'od snye'i lugs snga ma dang mthun no / /
de yang gtso bor phyed bcas bzhi brgya pa rtsa 'grel gyi rjes su 'brang ba yin la der /
sor bzhi'i mthar ni rdo rje ste / /
bar du padma'i 'dab ma'i dbyibs zhes gsungs pa la shan+ti pas mthar zhes pa thams cad kyi steng du rdo rje rtse gsum pa yod pa dang bar du zhes pa rtse gsum pa dang zur bzhi'i bar du pad 'dab kyi dbyibs 'dra ba yod pa la bshad pas 'og gi sor bzhi pa gru bzhi pa'i steng gi mtha' nas gyen du mtheb chung gi tshad song ba'i steng du rdo rje rtse gsum pa phyogs bzhir bya zhing /
de dang nang gi zur 'og ma bzhi'i bar du pad 'dab kyi rnam pa bya'o / /
sor phyed pas bskor ba'i rdor phreng ni sor bzhi pa'i dbus su rgyar sor gsum pa dang dpangs su sor gnyis pa'i bug pa yod pa'i steng ngos nas phyogs su sor phyed re yod pa la bya'o / /
dA ri ka pas dgang gzar gyi lte ba zhi pa la zlum po sogs thab kyi dbyibs 'dra ba'i dbus su rang rang gi @# / /
mtshan mas mtshan pa las so so la shis par bshad cing /
sangs rgyas gsang pas kyang zhi rgyas drag gsum la dbus su zlum po gru bzhi gru gsum gyi dbus su 'khor lo rin chen rdo rje dang blags gzar gyi dbus su yang mtshan ma de gsum bya bar bshad pas grub na de bzhin bya la ma grub na mtsho skyas dang 'od snye sogs kyi las bzhi'i sbyin sreg gi dgang blugs 'chad pa na mi 'dra ba ma bshad pa yang mang bas de bzhin du bya'o / /
gsum pa la gsum /
mchod rdzas /
bsreg rdzas /
sbyangs te 'bul ba dang dgod pa'i gnas so / /
dang po ni /
zhi ba la dung ngam nya phyis kyi sdong bu 'o ma dang me tog dkar po'i chu /
rgyas pa la gser gyi snod du til dang zho dang me tog ser po dang dri ser po'i chu /
dbang la zangs kyi snod du me tog dmar po dang dri dmar ba'i chu /
de gsum la thun mong du nas dang til nag ku sha 'bras yos bdud rtsi lnga rnams kyang blug go /
bsad bskrad dang dbye ba la longs spyod pa'i rdza phor la sogs pa'i dum bu'i snod du ba dang bong bu'i chu khrag dang bcas pa dang dri nga ba dang dri med pa'i me tog nag po la sogs pa dang /
rmongs rengs la ni dri nga ba 'am dri med pa'i me tog ser po sogs blug go /
drag po la gu gul dang gzhan rnams la spos zhim pos bdugs te rang gi lha'i sngags sam las thams cad pa'i sngags kyi mthar rim pa bzhin du swAhA dang /
oM dang hoH dang phaT ces sbyar nas lan brgya 'am bdun bzla'o / /
dbang gi dgug pa la ni dzaH zhes pa'o / /
chu bzhi'i snod gsum gyi mdun du yang bzed zhal gyi snod gsum many+dzi la sogs pa'i steng du bzhag go /
rin chen 'bar ba las /
me tog la sogs rdzas rnams ni / /
las kyi dbye bas kha dog dbye / /
zhes bshad pa ltar me tog la sogs pa'i rdzas rnams las so so'i kha dog dang mthun par bya ste /
zhi ba la dri zhim po'i me tog dkar po 'o ma sbrus pa'i lha bshos /
rgyas pa la dri zhim po'i me tog ser po zhos sbrus pa'i lha bshos /
gnyis ka la thun mong du ga bur la sogs pa'i spos /
mar dkar gyi mar me /
tsan dan la sogs pa'i dri /
dpang dang de'i dgug pa la dri zhim po'i me tog dmar po dang mngar gsum dang sbyar ba'i lha bshos la sogs pa'o / /
bsad bskrad dang dbye ba la dri nga ba dang dri med pa'i me tog nag po dang /
rmongs rengs la de lta bu'i me tog ser po dang /
thun mong du spos dkar dang gu gul dang sha chen gyi spos dang mi dang nya la sogs pa'i zhag dang nyungs mar tsha ba'i mar me dang du ru ka dang 'ol ma se la sogs pa'i dri dang kha ba dang tsha ba dang yid du mi 'ong ba'i bza' ba dang sha khrag la sogs pa'i lha bshos so / /
kha sgyur dgos pa rnams las mthun gyi kha dog gis kha bsgyur ro / /
las mthun gyi gos zung dang zhi sogs gsum la rdo thal med pa'i so rtsi dang /
drag po la rdo thal dang bcas pa'i so rtsi'o / /
gnyis pa la gnyis /
yam shing dang bud shing ge rdzas dang /
bsreg rdzas lhag ma bstan pa'o / /
dang po ni /
zhi ba'i yam shing ni gzhung gzhan rnams nas byung ba rnams 'dir mi rnyed la /
rdo rje mkha' 'gro las 'o ma can gyi shing las bya bar gsungs pas /
'o ma bu la sogs pa dri zhim po dang ldan pa'i 'o ma can gyi shing gi rtse mo'i phyogs srid du sor bcu gnyis pa sboms su mthe'u chung gi tshad lo ma ma rnyid pa rlan dang bcas pa mnyam por bcad pa rtse mo @# / /
gnyis sbrang rtsi dang 'o ma dang mar du bsnyugs la bdud rtsi dang dri'i chus bran pa'o / /
de yang 'od snye las /
rnyid lci phra dang kyog po dang /
ring thung lo ma med pa dang / /
srog chags kyis zos rul ba dang / /
shun bral chags dang bu ga can / /
rtse mo gnyis ldan sboms pa spang / /
rnyid po yis ni 'chi bar 'gyur / /
kyog pos skal pa ngan par 'gyur / /
ring thung rig pa 'phral du nyams / /
lo ma med pas na cha 'byung / /
sboms pos phun sum tshogs pa nyams / /
skam pos gzhan yang mi 'dod par / /
shes bya zhes gsungs pas skyon de dag dang bral bar bya ste drag po la ni de dag shis par gsungs so / /
rgyas pa'i yam shing ni rgyu sngar dang 'dra ba'i shing gi dbus kyi cha las byung ba srid du khru gang pa sboms su chad pa'i tshad bdud rtsi dang bcas pa'i dri ser po'i chus bran la zho dang 'o ma dang mar du bsnyugs pa mngar gsum gyis spags pa'o / /
'di'i srid kyi ched la bzang po yongs bzung dang rin chen 'bar ba dang gzhon nu zla bas sor bcu bzhir bshad la /
dbang la ni sngar bshad pa'i skyon dang bral ba'i shing dmar po'am nim pa dang thang shing dang shing skyur ba me tog dang bcas pa ste sor lnga pa'o / /
dbang gi dgug pa la ni char ma lcags kyu lta bu'i shing rnams te tshad sngar bzhin no / /
mngon spyod rnams la ni ro tsha ba dang kha ba dang tsher ma can gyi shing ngam ro bsregs pa'i mgal dum gyi rtsa ba'i cha las byung ba bkas pa sor bcu pa rtse mo gnyis rnon por bzhogs pa la dug dang khrag dang nyungs mar gyis bskus ba'o / /
b+hA ba b+ha dras rmongs pa'i yam shing gi tshad ni bsad pa dang 'dra bar bshad de des rengs pa dang dbye ba yang go bar bya'o / /
las thams cad pa'i yam shing ni u dum ba ra la sog pa bcu gnyis bshad pa rnams 'dir mi rnyed pas las so so ba dang mthun par bya'o / /
tshad ni 'od snyer mdzub gang bar bshad la /
shan+ti bas rgyas pa las thams cad bal ? 'chang gang khru gang par bshad do / /
las so so ba'i bud shing ni yam shing dang rgyu 'dra ba srog chags med pas thab las cung zad dma' bar thab so so bzhin du brtsig go /
zhi ba la ni dgon pa'i ba lang gi lci bas kyang rung ngo / /
las thams cad pa'i bud shing yang las so so dang mthun par bya'o / /
me tshang 'cha' na dA ri ka pas las mthun gyi phyogs nas me sbar bar gsungs pa ltar na zhi ba la shar du bca' ba sogs sam yang na shar lhor bya'o / /
gnyis pa ni /
zhi ba'i rdzas khyad par ba ni 'bru mar gyis byugs pa'i ku sha nas til zho 'o ma 'bras zan dur ba tsan dan bri yang ku thang chu dri zhim po'i me tog 'bras yos rnams sbrang rtsi sogs su bsnyugs pa dang nang gi bdud rtsi lnga'o / /
rgyas pa'i rdzas khyad par ba ni 'bras chen zho dang bsres pa la mngar gsum gyis sbags pa'i zas mchog dang /
zho dang sbrang rtsi dang til nag dang zho zan dang zhun mar dang bcas pa'i 'bras dang padma ge sar dang na ga ge sar dang 'bras bu rnams so / /
dbang la me tog dang 'bra bsgyur ? mo dang me tog dmar po dri zhim po'o / /
drag po la nyungs dkar dang nyung mar tsha ba dang khrag dang lan tshwa dang ske tshe dang nim pa'i lo ma dang ro thal dang rkang rjes kyi rdul dang bo bu la sogs pa'i spangs dang skra dang khyim bya'i tshil dang tsher ma dang rus phye la sogs pa ji ltar rnyed pa'am rdzas re re la dug khrag lan tshwa rnams bsres pa'o / /
mar ni 'od snye las drag po la dmigs bsal gsungs pa ma gtogs pa ma bshad pas @# / /
'jam po gsum la mar dkar /
drag po la 'byor na mi la sogs pa'i zhun dang ma 'byor na mar nag la dug khrag gis spags pa'o / /
rdzas rnams kyi byed las so so ba ni sdom 'byung las /
mar gyis 'byor pa thams cad byed /
yam shing gzi brjid rnam par 'phel / /
bud shing lhag bar dpa' bar byed / /
ku shas thams cad srung bar byed / /
nyungs kar dag ni zhi bar byed / /
'bras kyi rgyas par byed pa 'dod / /
til ni sdig 'phrog rig par byed / /
se bas nor dang 'bru rnams 'gugs / /
mA shas stobs ni chen por bshad / /
nas ni rlung gi shugs rab ster / /
dur bas tshe ni 'phel bar byed / /
gros ni nad rnams 'joms par byed / /
'o zho sbrang rtsis shes rab ster / /
zho zan bde pa thams cad ster / /
zhes gsungs pa ltar yin pas /
de dag 'dod pas zhi rgyas kyi sbyin sreg bya'o / /
ku sha ni sngo ljang rtsa ba rtse mo ma nyams shing 'dab ma ma grugs pa mar dang 'o ma la spags pa dang /
dur ba ni sngon po rtsa ba dang rtse mo ma nyams pa 'o mas spags pa'i / /
'bras ni ma grugs pa'o / /
bgegs zhi pa la gu gul gyi gyi ril bu mar la bsnyugs pa sreg par rig pa mchog las so / /
bzlas pa dang cho ga'i chad lhag gi nyes pa kha skong ni zhi ba'i sbyin sreg dang /
dkyil 'khor mchod pa'i sbyin sreg ni shan+ti da dang dpal 'dzin gyis bshad pa ltar zhi ba 'am rgyas pa gang rung gis so / /
lha nye bar byed pa'i sbyin sreg ni sngar slob dpon blo gros bzang po'i lung drangs pa ltar las thams cad pa'i dbang thab tu bya ste bsreg rdzas khyad par ba ni me tog dmar po'o / /
slob dpon des bzlas pa 'bum song ba'i mthar mtshan thog thag gcig tu bzlas pa byas nas de'i 'og tu sngags re re nas bzlas nas byed de las sgrub pa thams cad la bya'o zhes gsungs pa ni bzlas pa 'bum la me tog gi sbyin sreg khri bya bar bzhed pas las sgrub pa'i snga rol tu nus pa skyed pa'i bcu cha'i sbyin sreg go /
gsang ba'i rdzas khyad par ba ni sngar bshad pa'i drag po'i rdzas sam yang na thal ba dang sol ba dang phub ma la sogs pa las dgra'i gzugs byas la dug dang da du ra'i khu ba la sogs pas bsgrub bya'i mid spel tshig dang bcas pa bris la gzugs de'i snying gar gzhug dug dang khrag la sogs pas bskus te bzhag go /
bskrad pa la ni che ge mo uts+tsha Ta ya hUM phaT ces bris pa'i kha dang bya rog gi gshog pa dang rtog bdun las bya rog gi sha dang rnga mo'i brun dang chang rnams dur khrod kyi shing la me sbar ba la sreg pa sogs gsungs so / /
dbye ba la ni rtog bdun las bya rog dang 'ug pa dang sbrul dang rta'i sha la sogs pa dang skra dang 'bras bub rnams dur khrod kyi me la bsreg par gsungs te dang po gnyis kyi sgro yang bsreg rdzas so / /
rengs pa la ni ba bla dang yung ba dang ldong ros dang gi haM gis de'i thab bya bar rtog bdun las gsungs te sreg rdzas kyang yin la de yang dur khrod kyi me la bsreg go /
rmongs pa la ni gdan bzhi las /
sha dang nya la sogs pa'i rdzas / /
thams cad 'bru dang bag phye dang / /
khrag dang sbrang rtsi bsres pa dang / /
bya rog sgros ni sbyar byas pa / /
bya rog tshang gi shing dag dang / /
so shing dag gi lhag ma yis / /
de dag las su byas na ni / /
bya ba thams cad rmongs @# / /
par 'gyur / /
zhes gsungs pa ltar ro / /
dbang dgug la sogs pa'i rdzas kyi khyad par zhib par ni rtog bdun la sogs pa'i rgyud rnams las bsgrub bya so so la ltos te rgyas par gsungs pa las shes par bya'o / /
de ltar na sbyin sreg gang byed kyang mar khu dang yam shing nges par dgos la rdzas gzhan rnams skabs dang sbyar bas chog go /
gsum pa ni /
bsreg rdzas rnams la gdan bzhi nas /
sngags dang phyag rgyas bsang ba dang sbyang ba'am dag par byed pa bshad kyi rdzas kyi skyed chog ma byung la /
'od snye las bsreg bya'i rdzas thams cad bshad pa la sogs pa'i bdud rtsi lngas bran zhing /
bdud rtsi'i ngo bor bsgoms pas bsregs blugs bya'o zhes man ngag rig cing mang du mkhyen pa rnams gsung ngo zhes bshad la /
dpal 'dzin gyis kyang bdud rtsi lnga'i ngo bor bskyed la bsreg par bya'o zhes gsungs pas /
'chad par 'gyur ba ltar bsang ba dang sbyang ba'i sngags kyis bsang sbyang byas nas bsreg rdzas thams cad nang gi bdud rtsi lnga'i ngo bor bskyed la dbul bar bya'o / /
rig pa 'dis rgyud sde 'og ma gsum la phyi'i bdud rtsi lnga'i ngo bor bskyed du rung ngam brtag go /
rdzas sbyong ba'i phyag rgya ni lag pa gnyis kyi khu tshur kha sbyar ba'i gung mo gnyis bsgrengs nas rtse sprad pa'o / /
'bul ba'i go rim ni /
mar me mdzad bzang pos /
yam shing me la mar dang til / /
ma grugs dur pa 'bras chan zho / /
ku sha cho ga'i rim pa yin / /
zhes gsungs te 'od snye yang 'di'i rjes su 'brang ngo / /
'on kyang 'bras ma grugs pa til gyi 'og tu bshad la ku sha'i rjes su so ba dang nas dang sran ma dang gro rim pa bzhin du 'bul bar bzhed do / /
'bul ba'i tshul ni mar khu blugs gzar rkyang pa dang dgang blugs gnyis ka sbrags nas 'bul ba gnyis las phyi ma ni shan+ti pa dang a b+h+ya ka ra ra t+na rak+Shi ta rnams kyis dgang gzar mar gyis bkang ba'i khar blugs gzar mar gyis bkang ba gan rkyal du bzhag nas 'bul bar bzhed la /
gdon bzhi'i 'grel par mar gyis bkang ba'i gzar bu chen po dang chung du kha sprad de dgang blugs gcig phul la /
zhes dgang gzar gyi khar blugs gzar kha phub nas 'bul ba yang b+hA ba dras bshad do / /
yam shing dang dur pa dang ku sha rnams mthe bong dang ming med kyis dbul zhing 'bru la sogs pa blugs gzar gyis bzung du rung ba rnams de nyid kyis so / /
yam shing ni gnyis gnyis sam re re dang ku sha dang dur ba rnams ni gnyis gnyis sbyar la dbul lo / /
sgreg rdzas re re la grangs ji tsam zhig dbul ba la ni nges pa med de shan+ti pas /
de yang rdzas re re la sreg blugs gcig gam gsum mam bdun nam nyi shu rtsa gcig gam brgya rtsa brgyad dam stong dbul bar bya'o / /
zhes gsungs pa bzhin no / /
'bul ba'i gnas ni khu ba'i rdzas rnams ni zhal dang yam shing dur ba ku sha bdug spos rus phye sogs ni lha rnams kyi sku'i 'od kyi dkyil 'khor dang zho zan bza' ba zhal bsil til nas la sogs pa ni phyag dang dri thugs ka dang me tog ni dbu dang zhabs bsil ni zhabs dang mar me mchod yon ni mdun du dbul bar shan+ti pa dang a b+h+ya bzhed de re re tsam ma gtogs pa sdom 'byung dang mthun no / /
dgod pa'i tshul bod kyi bla ma mang pos bsreg rdzas g.yas la mchod rdzas g.yon zhes bzhed la /
kha cig slob dpon kun dga' snying pos mchod rdzas kyang g.yas su dgod par @# / /
bshad cing drag po ma gtogs pa la mchod rdzas g.yon du dgod pa rgyud 'grel rgya gzhung las bshad pa mi snang bas g.yas su dgod do gsung ngo / /
chen po rnams kyi bzhed pa ni phyi ma dang mthun par snang bas 'jam po gsum la chu rnams dang bsang chu'i snod g.yon dang g.yas su bsreg rdzas rim pa bzhin du bsgrigs pa'i nang na mar mchod rdzas tshar gnyis kyang bsham la mi lha'i mchod rdzas kyi mthar de'i gtor ma yang bsham ste /
drag po rnams la ni de las bzlog ste bsham mo / /
mar khu dang dgang blugs mdun dang rdor dril g.yon du 'jog par mtsho skyes dang nag po spyod pas bshad do / /
nang mchod mdun du bzhag cing rlung yab dang me gso ba'i chas dang ku sha yang sta gon bya la rdzas thams cad la bdud rtsi ril bu btab pa'i nang mchod kyis bran no / /
dA ri ka pas mchod yon dang gzar bu'i gdan dang slob dpon gyi gdan yang thab khung dang 'dra bar bya bar bzhed do / /
bzhi pa ni /
zhi pa la shing 'o ma can dang gtsub shing las byung ba'i me dang me tha mal pa dang dgon pa'i me dang sbyin sreg gi me yang rung ngo / /
phyi ma la mchod sbyin gyi shing las byung ba'i me zhes kyang 'byung ngo / /
rgyas pa la rgyal po'am rgyal rigs kyi khyim nas byung ba dang nags mes tshig pa dang nor bu las byung ba dang dge 'dun gyi tshang mang las byung ba'i me'o / /
dbang la smad 'tshong dang rje rigs kyi khyim gyi me dang dbang gi dgug pa la gar mkhan dang 'gron pos bus pa'i mes so / /
drag po la ni mi rus bsregs ba dang rdo las byung ba dang gdol pa'i khyim gyi me'o / /
dur khrod kyi shing las byung ba yang nyin mo 'byung gnas kyis so / /
rmongs rengs la rje rigs blun po dang bskrad dbye la tha mal pa'i mes bya bar d+Sha ri ka pas bshad do / /
me'i ltas rtog pa'i skabs ni sdom 'byung la sogs pa gzhung mang pos ma lha la thog mar dgang blugs phul ba'i rjes de ma thag rtog par bshad pa ltar yin la /
tshad ldan gyi gzhung 'ga' zhig tu dang por me spar ba'i skabs su ltas rtog pa bshad pa'i dgongs pa yang snga ma dang mthun par bya'o / /
dam tshig dang sdom pa tshul bzhin du srung zhing bzlas bsgom bshad pa bzhin sngon du song bas bshad pa ltar gyi sbyin sreg byed pa'i me ltas la yid ches par bya'o / /
des na me la bgegs yod med ni rtags kyi sgo nas shes par bya ba'i rtags ni /
me'i kha dog dang sgra dang dri dang dbyibs bzhi yin te /
sdom 'byung las /
mkhas pas mdog dang sgra dang ni / /
dri dang 'bar ba'i dbyibs brtag ste / /
de bzhin me yi dge mi dge'i / /
mtshan ma nye bar mtshon par bya / /
zhes so / /
dge ba'i rtags ni sdom 'byung las / /
me ni rtse mo gcig 'bar ba / /
phun sum tshogs pa thams cad byed / /
rtse mo gnyis ni mi 'khrug pa / /
kun tu 'bar ba 'bring zhes bya / /
rtse mo bzhi ni mnyam 'bar bas / /
rgyas pa'i dngos grub brtan par gnas / /
kun tu zla ba dang mtshungs snum / /
gzugs bzang bai DU r+ya 'dra'i 'od / /
dri bral du ba med pa'i me / /
nad med pa dang rigs 'phel byed / /
zla ba chu shel nor bu'i 'od / /
kha ba yi ni mdog lta bu / /
pus pa rA ga'i mdog mtshungs pa / /
sdig pa thams cad 'jig par byed / /
me tog ban du ka mtshungs shing / /
rdo ba'i me tog dang 'dra ba / /
btso ma gser gyi mdog lta bu / /
@# / /
dbang phyug rgyal srid rab tu ster / /
tsa bag padma ut+pal dri / /
u shir mA ya ti sI ta / /
ga bur a ga ru yi dris / /
dge zhing gnas kyi bdag po mchog /
pi wang rgyud mngas rdza rnga dang / /
dung dang zangs dung ltar sgra snyan / /
shin tu zab pa'i sgra snyan pa'i / /
me mthong bde par 'byung bar byed / /
dpal be'u gdugs dang chu skyes dung / /
rtse gsum pa dang bum pa'i dbyibs / /
rgyal mtshan rnga yab rdo rje bzang / /
g.yung drung rta dang glang po'i dbyibs / /
sgra med g.yas su 'khyil ba dang / /
dum bu gcig pa don chen ster / /
'di dag dge ba phun sum tshogs / /
tshe dang nad med phun sum tshogs / /
zhes so / /
'od snye las /
zhi sogs bzhi la dkar ser dmar nag dga' ba dang me rtse gsum pa sprin dang 'dra ba shin tu dman par bshad do / /
mi dge ba'i ltas kyang sdom 'byung las /
g.yo zhing mdun gyi phyogs su 'bar / /
rtse gsum du ba'i mdog mang dang / /
'khor zhing me stag dang bcas pa / /
rnam par 'phro bas nad 'phel byed / /
me gang yang yang rab tu 'dar / /
yang yang rab tu rgod pa dang / /
yang yang g.yon du 'khor ba dang / /
yang yang sa la reg byed cing / /
thig le nag po sol ba'i mdog /
myur du rigs ni zad 'gyur nges / /
gang zhig rgyal po'i drung gnas pa'i / /
sde dang bdag po 'joms par ston / /
mdog ngan du ba'i mdog ltar gnag /
mdog ljang sna tshogs mdog rtsub pa / /
pa la sha dang 'bru mar mdog /
'dod pa'i don rnams nyams par byed / /
re dri nya yi dri ltar ngan / /
chu skyes srog chags dri dang ldan / /
gal te me ni 'di ltar 'gyur / /
gtso bo rnam par ltung bar brjod / /
tsa Da tsa Da zhes sgra dang / /
tsham tsham zhes pa'i sgra dang ldan / /
sim sim gis ni sgra bdag nyid / /
rdo rje'i sgra ni don nyams byed / /
mdung dang ral gri mda' dang sbrul / /
rnga mo ba lang mgo lta bu / /
'jigs rung rnam pa gang de mthar / /
zhes gsungs so / /
rdo rje mkha' 'gro las /
bsreg rdzas tshig pa ha cang myur ba yang ngan pa dang mngon spyod la de dag bzang ba dang de la bzang ba gzhan rnams la mi shis par bshad la /
sngags mkhan mes ha cang gdung ba yang mi dge ba'i ltas so / /
bgegs yod par shes na de'i nyes dmigs bzlog thabs 'og nas 'byung ba ltar bya'o / /
'dir shin+ti pa dang 'od snyes mar gyi sreg blugs 'bul bar bshad pa dang /
rdo rje mkha' 'gro dang sdom 'byung las dgang blugs 'bul bar bshad pa mi 'gal te /
nyin mo 'byung gnas kyi dkyil chog las mar gyis sreg pas lan bdun bsreg par bya'o zhes skabs 'dir gsungs pa ltar mar gyis lan bdun bsregs pa la sreg blugs zhes btags pa'am yang na gzhung der rdzogs pa'i sreg blugs dang cig shos kyi sreg blugs zhes dgang blugs la rdzogs pa'i sreg blugs su bshad pa ltar yin pa'i phyir ro / /
lnga pa la gnyis /
kha lta phyogs dang 'dug stangs la sogs pa'i khyad par dang /
bdag mdun gyi lha'i rnal 'byor la sogs pa'i khyad par ro / /
dang po ni /
kha lta phyogs ni rtog bdun las /
zhi ba la shar dang rgyas pa la byang dbang la nub dang bsad bskrad la lho dang rengs pa la byang du lta bar bshad do / /
dbang gi dgug pa ni dbang dang 'dra ba la kha gyen du lta'o / /
lha mnyes par byed pa la kha nub tu lta bar 'od snye las gsungs te 'di ni sngar bshad pa'i lha dbang @# / /
du byed pa'o / /
drag po'i dgug pa yang drag po dang 'dra la dbye ba bsad pa dang rmongs pa rengs pa dang 'dra bar bya'o / /
'od snye las rmongs rengs la dbang ldan dang bskrad pa la me dang dbye ba la srin por lta bar bshad de 'di dang cung mi 'dra'o / /
kha cig dbang dgug dang zhi pa la dkyil 'khor dang ma 'brel na sngar ltar yin la 'brel na snga ma la shar dang phyi ma la nub tu lta ba yin zhes gsung mod kyang /
dpal 'dzin gyis dkyil 'khor mchod pa'i zhi ba'i sbyin sreg la kha shar du lta ba dang /
'od snye las kyang /
zhi rgyas dbang dang mngon spyod la / /
dkyil 'khor gyi ni shar dang lho / /
nub dang byang du thab khung rnams / /
shar byang nub lho kha bltas pa'i / /
zhes gsungs shing /
nyin mo 'byung gnas kyis dkyil 'khor dang 'brel ba la yang sngar bzhin bshad do / /
'dug stangs ni zhi ba la bde ba'i stan la padma'i 'dug stangs bya ste de ni byin pa g.yas par byin pa g.yon pa bzhag ste pus mo gnyis smad pa'o / /
rgyas pa la bzang po'i 'dug stangs te de ni stan mthon po la gnas te rkang pa gnyis drang por bsrang ba'o / /
dbang dang de'i dgug pa la mtho zhing bde ba'i stan la rdo rje skyil krung bya ste de ni brla g.yas pa dang byin pa'i dbus su rkang pa g.yon pa bzhag nas de'i steng du brlab g.yon pa dang byin pa'i dbus su rkang pa g.yas pa bzhag pa'o / /
mngon spyod la stan sra ba'am bsgrub bya'i gzugs brnyan gyi brang la gnas pa 'am /
stan med par tsog pur gnas te rkang pas rkang pa mnan pa dang khro bo'i skyil krung ste drag po'i dgug pa la yang de ltar dang rmongs rengs la rdo rje skyil krung dang dbye ba rkang ba zlog ste 'dug par 'od snye las bshad do / /
bsam pa ni zhi ba la byams pa dang snying rje'i sems dang rgyas pa la dga' zhing tshim pa'i yid dang dbang la chags pa'i sems dang drag po la rgyu'i kun slong gi tshe snying rje dang dus kyi kun slong ni rtsub pa'i sems dang ldan pas bya ste phyi ma la sos so 'cha' zhing mig gdong tshugs su lta la bzhin khro gnyer can du bya'o / /
chas gos ni 'jam po gsum la khrus byas lus dri zhim pos byugs la gos dkar po dang rgyan dang phreng ba ser po can gyi gos sna tshogs pa dang rgyan dang gos dmar po can no / /
drag po la ni rgyan dang gos sngon po 'am khrag gam chus gsher ba'i gos te rmongs rengs la ser po'o / /
las thams cad pa la ni las so so dang mthun no / /
gnyis pa la gnyis /
bdag mdun gyi lha'i rnal 'byor ji ltar bya ba dang /
me'i mchod sbyin gyis dngos grub 'grub pa'i sgo bshad pa'o / /
dang po ni /
me lha thog mtha' gnyis kyi skabs su bdag mdun gyi lha gnyis 'dra ba mi dgos mod 'on kyang bar gyi skabs su sbyin sreg 'bul ba'i lha'i gtso bo dang bdag bskyed kyi lha gnyis 'dra ba dgos sam mi dgos snyam na 'di la 'od snye las /
rang yang rang gi lhag pa'i lha nyid las dang rjes su mthun pa'i rnal 'byor dang ldan pa 'am yang na thab khung du bkod pa'i lha'i rnal 'byor dang ldan pa'o / /
zhes thab khung du lha gang byed kyang bdag bskyed rang gi lhag pa'i lha gcig pus byed pa dang thab kyi lha'i rnal 'byor gyis byed pa gnyis gsungs la /
las thams cad pa la thab khung du rang gi lhag pa'i lha nyid 'god par gsungs kyang de'i bdag bskyed la'ang @# / /
sngar ltar gnyis gsungs pas rang gi lhag pa'i lha kho na thab khung du 'god par ma nges so / /
me lha las gzhan pa'i 'jig rten pa'i lha thab tu bkod nas sbyin sreg byed na ni phal cher lha gnyis mi 'dra bar bya'o / /
de'i byed tshul ni 'od snye las dam tshig pa bskyed pa dang ye shes pa gzhug pa dang dam tshig bsgrag pa dang de la mchod pa dang bsreg rdzas dbul ba dang mthar gshags pa rnams me lha bzhin du bya bar gsungs te snga rting du me lha la sbyin sreg byed pa 'di la'ang bya'o / /
lha'i kha dog ni rtog bdun las /
las kyi rjes su 'brang ba'i lha'i sbyor ba dmigs nas zhes gsungs shing dbang gi skabs su dmar po sgom par bshad pas zhi sogs gsum la dkar ser dmar po dang bsad bskrad dbye ba gsum la nag po dang rmongs rengs la ser por bya'o / /
'od snye las /
las so so ba dang thams cad pa gnyis ka la lha'i gzugs dang rgyan la sogs pa las so so'i kha dog dang mthun par gsungs pas dkyil 'khor mchod pa dang /
bsnyen pa'i kha skong dang las thams cad pa rnams la'ang las so so'i kha dog can du bya dgos so / /
rtog bdun gyi 'grel pa gnyis dang a mo g+ha chung ba'i sbyin sreg gnyis su 'das pa'i lha gtso bo rkyang pa la gzhal yas khang med par skyed pa ltar na rlung gi gdan sgom pa nas bya ba'am /
yang na gzhal yas khang dang bcas pa sgrub thabs bzhin bskyed /
lha zhe dgu ma la sogs pa yin na gzhal yas khang lha rdzogs pa dang bcas pa sgrub thabs bzhin du bskyed do / /
a mo g+ha chung bas drag po'i sbyin sreg tu zhal dgu ga'i kha dog sor bzhag byas la 'od snye las kyang las bzhi'i me lha'i skabs su rtsa zhal gyi kha dog las so so dang mthun par mdzad nas zhal lhag ma rnams kyi kha dog mi sgyur ba mdzad do / /
me lha'i snying khar skyed pa la de kho na nyid kyi ye shes dang me lha gnyis ngo bo gcig tu bltas nas skyed par 'od snye las bshad de mar me mdzad bzang po'i gdams pa'o / /
gtso bo la 'bul pa'i tshe de'i ljags la bstobs pas lha thams cad kyis gsol bar mos pa'am ljags thams cad tha mi dad du mos nas phul na lha thams cad la phul bar 'gyur bar shan+ti pas bshad do / /
sbyin sreg gi 'khor gsum thams cad de kho nar cir yang ma grub par nges pa bskyed nas bdag dang lha dang mchod sbyin gyi rdzas dang thab dang dgang blugs la sogs pa rnams sgyu ma lta bur shar ba'i ngang nas sbyin sreg byed pa shin tu gal che bar gsungs pas yang yang de'i dran pa gso bar bya'o / /
gnyis pa ni /
zhing dang rten dang bsam pa dang mchod sbyin gyi rdzas mtshungs kyang me la mchod sbyin byas pa ni lha tshim pa dngos grub 'grub pa la gzhan las ches mchog tu gsungs pa ni mchod sbyin byed pa'i sgo me'i de nyid shes pa la rag las so / /
de yang kha sbyor la sogs pa'i rgyud rnams las /
lha yi kha ni me ru gsungs / /
zhes me lha'i zhal du gsungs pa'i me ni me lha yin te rig pa mchog las /
drang srong chen po khyod ni lha thams cad kyi zhal yin no zhes me lha la gsungs pa'i phyir ro / /
'o na me lha rnams kyi zhal ji ltar yin snyam na /
sbyin sreg gi me ni lha la phul ba'i bsreg rdzas rnams za ba'i sgo yin pas na lha'i kha zhes pa'i tha snyad 'thob la me de nyid @# / /
ni me lha'i ngo bor bskyed dgos pa'i phyir me ni lha rnams kyi zhal du gsungs so / /
raM las me lha skyed pa yang raM gyis mtshon pa'i me nyid me lhar skyed pa'i don yin te /
rang gi sa bon las gzugs phung rnam snang du skyed pa dang 'dra'o / /
des na me lha gshegs gsol gyi skabs su mtsho skyes la sogs pas kyang ye shes pa gshegs nas dam tshig pa'i me lha me 'bar ba'i rnam par gyur par bshad pas sbyin sreg gi me dang me lha gnyis ngo bo gcig tu mos par byas nas me la sreg rdzas sreg dgos so / /
me dang me lha ngo bo gcig tu bskyed pa'i dam tshig pa la ye shes pa'i me lha spyan drangs nas byin gyis brlabs pa'i me la rdzas rnams bsregs pas 'jig rten las 'das pa'i lhas dngos grub stsol ba'i sgor 'gyur bas thog mar me lha bskyed nas sbyin sreg byed pa yin te /
rig pa mchog las /
gnod sbyin gyi bdag po bdag 'ong ba ni dngos grub 'grub pa'i rgyur 'gyur te gang gis bdag 'ong bar 'gyur ba'i bdag spyan drang ba'i gsang sngags bshad par bya'o zhes me lhas phyag rdor la gsungs pa'i phyir ro / /
de ltar na sbyin sreg gis dngos grub sgrub pa la thog mar me lha thab tu 'gugs par nus pa gcig gal che la de yang rig pa mchog las /
las thams cad la'ang thog mar pa la sha'i shing gi mi spar nas 'bras yos zho dang sbrang rtsi dang mar dang sbyar bas me lha la lan stong phrag brgyad sbyin sreg byas na las 'grub pa dang me lha byon pa'i rtags kyang me'i dbus sngo breng nge 'dug pa dang mtha' sngo ba dang me'i rtse mo rgyas pa dang rtsa ba sngo zhing mgyogs pa rnams yin par gsungs so / /
'di ni lha dbang du byed pa'i sbyin sreg ltar bya'o / /
gnyis pa la gnyis /
spyir btang zhi ba'i cho ga dang /
las gzhan rnams kyi cho ga'i dmigs bsal lo / /
dang po la gsum /
sngon du bya ba'i cho ga dang /
dngos gzhi'i cho ga dang /
mjug gi cho ga bstan pa'i / /
dang po ni /
sngar bshad pa bzhin cho ga'i yan lag thams cad tshogs par byas la padma'i 'dug stangs kyi kha shar du phyogs te 'dug nas bdag skyed kyi mchod rdzas rnams bsang ba dang sbyang ba dang bskyed pa dang byin gyis brlabs nas zhi ba'i las kyi kha dog dang mthun par bdag skyed rdzogs par sgrub thabs bzhin du bsgoms /
de nas smra ba gzhan bcad de rdo rje ni thabs dang dril bu ni shes rab dang gnyis ka yang don dam pa'i byang chub kyi sems kyi rang bzhin no snyam du mas pa shin tu brtan par byas nas /
oM sarba ta thA ga ta sid+d+hi badzra sa ma ya tiShTHa a Sha twAM d+hA ra yA mi hi hi hi hi hi hUM hUM hUM phaT swAhA /
zhes brjod cing rdo rje g.yas pa'i mthe bong dang ming med dang oM badzra g+ha N+Da hUM zhes brjod cing dril bu g.yon pa'i mthe bong dang ming med kyis bzung nas de g.yon pa'i dkur bzhag la rdo rje sems dpa' la sogs pa rnams mnyes par bya'o snyam du bsams nas hUM yig brjod pa sngon du 'gro bas /
sems can rmongs dang 'brel ba yi / /
rdo rje gsor ba mdzes pa yis / /
rnam thar chos kyi bya ba ste / /
spro dang bcas pas rdo rje bzung / /
hUM hUM hUM ho ho ho zhes brjod cing rdo rje gsor bar bya'o / /
de nas rdo rje g.yas pa'i dkur bzung ba'am gsor zhing /
oM badzra d+ha rmA ra Ni ta pra ra Ni ta saM pra ra Ni ta sarba bud d+hA k+She tra pra tsa li ni pra dz+nyA pA ra mi ta nA da swa b+hA we badzra satwa hr-i da ya san+to Sha ni hUM hUM hUM ho ho ho swAhA /
@# / /
zhes brjod cing dril bu'i dbus kyi phyogs brgyad du lce bskyod pas dkrol bar bya'o / /
de nas bsang chu'i snod nas ku sha'i rtse mos lag pa g.yas pas chu blangs te /
las sngags bzla zhing rang gi g.yon ngos nas g.yas skor du thab dang rdzas thams cad dang dgang blugs dang rang la yang bsang gtor bya ste nang mchod kyis kyang bsangs la me lha'i mchod rdzas rnams sbyang zhing bskyed de byin gyis brlab /
sngar bshad pa'i phyag rgya bcings la oM swAhA zhes pas rdzas rnams bkrus par bsam oM AH swAhA sa yam shing dang oM shrI swAhA sa zhun mar dang oM dzriM swAhA sa 'bru dang oM ku ru ku ru swAhA zhes brjod pas de dag las gzhan pa'i rdzas rnams kyi mtshan nyid dang mi ldan pa'i nyes skyon thams cad sbyangs shing dag par bsams la bsreg rdzas thams cad bdud rtsi lnga'i ngo bor bskyed do / /
sngar bshad pa'i me yig gsum brjod pa snod kyi nang du bzhag zhun mar gyi sgron mes sbar bas las sngags brjod la 'o ma can gyi shing la sogs pa la me sbar nas las sngags brjod pa'i ku sha'i rtse mos chu blangs pa dang nang mchod kyis lan gsum du g.yas skor du bsangs la /
gtsang zhing shin tu skam pa'i rtswa'i chun po dang bcas pa du ba med pa thab tu bcug nas /
oM dzwa la dzwa la hUM dang hUM yig brjod de rlung g.yab kyis me sbar ro / /
las sngags lan bdun te mar khu blugs gzar bdun gyis rab tu sbar bar bya'o / /
de nas ku sha rnams la oM badzra satwa a zhes pa 'di lan bdun bzlas nas ku sha sngo ljang dri ma med pa ma gas shing 'dab ma ma grugs pa ha cang yang mi ring ba gnyis gnyis rtse mo gshibs pa rang gi g.yon ngos nas thab kyi kha khyer la rang kha gang du blta ba'i ngos la shar du byas pa'i lugs kyis rtse mo shar dang lho dang nub dang byang du bstan pa snga ma'i rtse mos phyi ma'i rtsa ba non pa dkram zhing /
thab khung du rtse mo shar du bstan pa'i ku sha ba lang gi rna ba lta bu ha cang mi ring bas g.yog go /
gnyis pa la gsum /
thog mar 'jig rten pa'i me lha mchod pa /
bar du 'jig rten las 'das pa'i me lha mchod pa /
mthar 'jig rten pa'i me lha mchod pa'i cho ga'o / /
dang po la gsum /
thab dang me lha bskyed cing ye shes pa dang bsre ba /
mchod cing bstod de dam tshig bsgrag pa /
bsreg rdzas phul nas slar yang mchod pa'o / /
dang po ni /
bsang chus thab bsang ste swa b+hA was stong par sbyang stong pa'i ngang las sna tshogs padma dang zla ba'i steng du saM dang rdo rje las rdo rje 'dzin pa dkar po dkar mthing dmar ba'i zhal gsum phyag drug gi dang po gnyis kyis rang 'dra'i yum la 'khyud pa g.yas 'og ma gnyis rdo rje ral gri g.yon 'og ma gnyis rin po che dang padma 'dzin pa zhu ba las byung ba'i ye shes kyi thab kha dog dkar zhing dbyibs zlum pa mu ran dang kha khyer dang bcas pa /
kha khyer la 'khor lo'am rdo rje'i phreng bas bskor ba grwa bzhir zla phyed rdo rje mtshan pa dang zhing thogs pa med par bskyed pa'i nang du /
raM las skyes pa'i me gru gsum gyi dbus su sna tshogs padma'i lte bar raM las bgrang phreng de yongs su gyur pa las me lha sku mdog dkar po dkar nag dmar ba'i zhal gsum phyag drug pa gnyug mar gnas pa'i rig ma dang gnyis su med pa'i sku phyag g.yas kyi dang po na bgrang phreng gnyis pas @# / /
mi 'jigs sbyin pa gsum pa na gri gug g.yon gyi dang po na dbyig gu rtse gsum pa gnyis pa na spyi blugs gsum pa na thod pa bsnams pa g.yon brkyang pa'i stabs kyis bzhugs pa khro bo'i rgyan rnams kyis brgyan pa'i thugs kar me gru gsum pa raM gyis mtshan pa bsgom mo / /
dpal 'dzin gyi dgra nag gi dkyil chog kha cig las phyag g.yas dang pos spyi blugs dang g.yon gnyis pas phreng ba bsnams shing g.yas brkyang du bshad kyang /
dpal 'dzin gyi rjes su 'brang ba'i rdo rje grub pa'i 'grel par sngar bshad pa bzhin 'byung la dpal 'dzin gyi gshed dmar gyi dkyil chog tu yang g.yon brkyang dang bgrang phreng g.yas dang spyi blugs g.yon du bshad pas 'gyur ram yi ge cung ma dag par mngon no / /
dam tshig pa'i thugs ka'i sa bon gyi 'od zer las spros pa'i khro bo 'dod rgyal gyis shar lho nas bsgoms pa dang 'dra ba'i me lha drang srong gi 'khor gyis bskor ba spyan drangs par bsams la g.yas pa mi 'jigs pa'i phyag rgyas mthe bong g.yob cing /
oM tshur spyon tshur spyon 'byung po che / /
lha yi drang srong bram ze mchog /
sreg blugs zhal bas bzhes slad du / /
'dir ni yang dag bsnyen par mdzod / /
oM Tak+ki hUM dza zhes pas spyan drangs la thab kyi me mtshams kyi kha khyer gyi ku sha'i gdan la bzhugs par bsam mo / /
las kyi sngags hrIH Sh+T+rI dang bsang chu gtor la phyi 'brang gi bgegs bskrar la chu bzhi phul ba'am bsdus pa la mos na de ma byas par oM mung+ga ra dzaH zhes pas dam tshig pa dang nye bar dgug /
oM daN+Da hUM gis dam tshig pa la gzhug /
oM padma baM gyis dbyer med du bcing /
oM kha D+ga hoH yis dbang du bya ste rdor dril gyis 'khyud pa'i tshul dang ldan pa'i phyag rgya gnyis kyis se gol gtog pa sngon du 'gro bas gzhug pa sogs bya'o / /
gnyis pa ni /
de nas oM AH hrIH pra wa ra sad kA raM bro k+Sha NAM pra tI ts+tsha hUM swAhA /
zhes pas ku sha'i chun pos zhal bsil gyi snod nas bzed zhal dang por lan gsum bsang gtor dbul lo / /
snod de nyid nas mdzub mos me tog blangs te khu tshur khe 'og tu bstan nas mthe'u chung nas rim gyis dgrol ba'i phyag rgya dang pro k+ShA NAM gi gnas su a ny+tsa mA NAM bcas la bzed zhal dang por zhal bsil dang /
rdo rje snyim pa kha phye ba'i phyag rgya dang ar+g+haM gyis bzed zhal gnyis par mchod yon dang khu tshur bcings nas me tog blangs te lan gsum bskor nas khu tshur kha gyen du bstan pa'i mdzub mo nas rim gyis dgrol ba'i phyag rgya dang pA dyaM gis bzed zhal gsum par zhabs bsil dbul zhing /
me lha'i sngags kyis mthar oM badzra bu Sh+pe AH hUM zhes sogs btags la nyer spyod rol mo dang bcas pa dang nang mchod kyis kyang mchod de /
'jig rten dbang phyug tshangs dbang mgon gyi sras / /
me lha'i rgyal po Tak+kis dbang bskur ba / /
shes rab mchog gis nyon mongs thams cad sreg /
'dzin byed me lha nyid la rnam par 'dud / /
tshangs pa 'jig rten mgon gyi sras / /
me lha'i rgyal po drang srong mchog /
'byung po yongs su bskyang ba'i phyir / /
thugs rje'i dbang gis skur sprul pa / /
rig sngags grub pa'i drang srong tshul / /
nyon mongs sreg pa'i shes rab 'od / /
bskal pa'i me bzhin gzi brjid 'bar / /
mngon shes rdzu 'phrul zhabs dang ldan /
@# / /
thabs kyis sprul pa'i theg pa lcibs / /
rig sngags gsung zhing bgrang 'phreng 'dzin / /
bdud rtsi bcud ldan g+hu N+De bsnams / /
chos kyi bdud rtsi yongs la bsil / /
nyes pa'i skyon bral tshangs par spyod / /
'jig rten gnas kyang mya ngan 'das / /
zhi ba brnyes kyang thugs rje che / /
de bas bstod de phyag kyang 'tshal / /
zhes pas bstod do / /
oM badzra a na la mahA b+hU ta dzwa la dzra la ya sarba b+ha smi ku ru sarba du Sh+T+raN h+'U phaT tri shyI dza H hUM baM hoH sa ma ya twAM sa ma ya ho zhes lan gsum du dam tshig bsgrags so / /
gsum pa ni /
de nas ma lha'i ljags rdo rje'i rnam pa can dkar po la raM yig dang /
dgang blugs kyi kha la yaM yig 'od zer dang bcas pa dgod do / /
kha ni mtsho skyes dang dam tshig rdo rjes dgang blugs kyi nang du dang mi thub zla bas dgang blugs kyi nang gi rdo rje'i mtshan ma la sa bon bkod par bshad pa ltar yin no / /
lag pa g.yon pa khu tshur bcings pa'i steng nas mthe bos bkab pa de bzhin gshegs pa'i khu tshur du byas pa'i mdzub mo bskyang la gan rkyal du byas pas dgang gzar mar gyis bkang pa bzung / /
g.yas pa yang de bzhin gshegs pa'i khu tshur du byas pa kha thur du phub pas blugs gzar gyi yu ba bzung ba g.yon pa'i mdzub mo'i thad dkar g.yas pa'i khu tshur bzhag nas dgang gzar gyi khar blugs gzar gyi mgo bzhag nas 'dzin pa byang chub mchog gi phyag rgyas lag pa gnyis pus mo'i nang nas phyir mi 'da' bar g.yas su bskor te me lha'i zhal cung zad gdangs bar dgang blugs gsum mam bdun me lha'i sngags sam dgang blugs kyi sngags sam mar gyi sreg blugs kyi sngags la spel tshig btags pas phul nas 'dod don la gsol ba btab pas 'phrin las mdzad par zhal gyis bzhes par bsam mo / /
sngags dang po ni /
oM a gna ye A d+li bya A dI bya A bi sha A bi sha mahA shrI ye ha bya ka bya bA hA nA ya swA hA / /
zhes pa'o / /
gnyis pa ni /
oM na maH sa man+ta bud+d+hA nAM a gna ye swAhA /
zhes pa'o / /
gsum pa ni /
oM a gna ye swA hA /
zhes pa ste de dag la swA hA'i sngon du sdig pa'am nad dam gdon la sogs pa thams cad shan+tiM ku ru zhes sbyar ro / /
skabs 'dir me la bgegs yod med brtags te med na mi dgos la yod na me la bsang gtor dang hrI H Sh+T+rI H bsrungs te sngags de la bgegs thams cad shaN+ti ku ru zhes spel tshig dang sbyar te dgang blugs bdun me lha la phul nas slar yang me lha'i sngags sam las sngags kyis bsang gtor byas nas dgang blugs bdun nam gsum mam gcig me lha'i sngags kyis dbul lo / /
de nas yam shing rnams byang chub kyi shing gi rang bzhin gyi bdud rtsir mos nas phul ba'i 'og tu mar khu dang de nas sngar bshad pa'i rim pa bzhin du dbul /
da dag gi sngags ni /
oM bo d+hi br-i k+Sha ya swA hA /
byang chub kyi shing gi'o / /
oM a gna ye swA hA /
mar khu'i 'o / /
oM sarba pA baM da ha na badzra ye swA hA /
til gyi'o / /
oM badzra A yu She swA hA /
dur ba'i 'o / /
oM badzra pu Sh+TA ya swA hA /
'bras ma grugs pa'i 'o / /
oM sarba saM bA de swAhA /
zho zan dang zas mchog gi'o / /
oM a pra ti ha ti badzrA ye swA hA /
ku sha'i 'o / /
oM sarba anwa si d+d+ha ye swAhA /
nyungs kar gyi'o / /
oM badzra bi dza ye swA hA /
so ba'i 'o / /
oM mahA be gA ya swA hA / /
nas kyi'o / /
oM mahA bA lA swA hA /
sran ma'i 'o / /
oM badzra g+ha sma ri swAhA /
gro'i 'o / /
de rnams la swA hA'i sngon du spel @# / /
tshig btags te dper na sdig pa zhi ba'i sbyin sreg byed na gzi brjid phun sum tshogs pa la bar du gcod pa dang sdig pa thams cad shan+tiku ru zhes spel ba lta bu'o / /
bsgrub bya'i ming bcug pa 'am ma bcug na'ang de'i sdig pa sogs zhi ba'i don du bsams nas byas pas kyang 'grub par 'od snye las gsungs so / /
yam shing dang ku sha dang dur pa rnams lag pa g.yas pa'i mtheb srin gyis mchog sbyin pa'i phyag rgyas rtse mo lha la bstan la dbul lo / /
de ltar sreg rdzas rnams snyan pa'i gdangs gyis phul nas zhal bsil dang bsang gtor bya'o / /
skabs 'dir me mtshams su bzhag pa dang me 'bar ba'i rnam par gyur ba sogs lnga gsungs kyang 'dir ni thugs kar 'das pa'i lha skyed pas bzhugs su gsol bar bya'o / /
gnyis pa ni /
dkyil 'khor sgrub mchod dang 'brel na me lha'i thugs kar b+h+ruMlas gzhal yas khang gdan dang bcas pa bskyed la lha rnams kyi sngags zlo zhing /
me tog gis lha rnams spyan drangs la me tog thab tu dor bas lha rnams rang rang gi gdan la bzhugs par bsam dkyil 'khor dang ma 'brel na sngar bshad pa bzhin bskyed nas chu bzhi dang bcas pa'i mchod pa dang bdud rtsi myang ba dang bstod pa bya'o / /
de nas lha'i ljags rdo rje'i rnam pa can kha dog dkar po la raM bkod la las sngags la spel tshig btags pa'i dgang+b+lugs gsum mam bdun phul nas gsol ba btab pas 'phrin las mdzad par zhal gyis bzhes par bsam mo / /
yam shing la sogs pa rnams la las sngags la rdzas sngags spel tshig dang bcas pa btags pa 'am /
de ma grub na las sngags rkyang pa la spel tshig gdaD la dbul te spel tshig re re nas spyar ma nus na bdun bdun gyi mthar dang de yang ma grub na thog mtha' gnyis su gdags so / /
'khor gyi lha la ni bdun nam gsum la sogs pa ci tsam 'byor pa rang rang gi sngags la spel tshig gdags la dbul lo / /
de ltar rdzas rnams phul nas las bcol ba'i dus su lha rnams kyi thugs ka nas spros pa'i sangs rgyas rnams kyis bum pa dkar po bdud rtsi dkar pos bkang ba thogs nas bsgrub bya zla ba'i dkyil 'khor la gnas pa la khrus byas pas sdig sgrib dang nad gdon la sogs pa thams cad dag nas lus shel ltar gyur par bsam mo / /
rdzogs pa'i mthar yang dgang blugs 'bul zhing las sngags kyis mchod yon phul te bsang gtor dang zhal bsil dang oM badzra wa sa sya swA hA /
yis gos gsar pa dang /
oM badzra tam+bu la swA hA sa so rtsi phul la nang mchod dang bcas pas mchod bstod de phyag byas nas mchod yon dbul lo / /
de nas me tog dang bcas pa'i thal mo snying khar sbyar nas yo byad ma tshad pa la sogs pa'i nyes pa zhi ba'i don du /
gang yang bdag blo rmongs pa yis / /
nyes byas cung zad gang bgyis pa / /
gang phyir lus can skyabs yin phyir / /
mgon khyod de kun bzod par mdzod / /
ma rnyed yongs su ma shes dang / /
gang yang nus pa ma mchis pas / /
'dir ni bya ba gang bgyis pa / /
de kun gtso bos bzod mdzad rigs / /
zhes brjod de bcom ldan 'das la bzod par gsol nas nad gdon zhi ba la sogs pa'i 'dod don 'grub par gsol ba btab ste chad lhag gi nyes pa zhi bar bya ba'i sems kyis oM badzra stwa AH zhes mang du brjod nas gshin rje gshed kyi yi ge brgya pa bzlas par bya'o / /
@# / /
de'i rjes la oM khyed kyis sems can don kun mdzad / /
rjes su mthun pa'i dngos grub stsol / /
sangs rgyas yul du gshegs nas kyang / /
slar yang 'byon par mdzad du gsol / /
zhes bas bskul nas oM AH oM ya mAn+ta ka hUM phaT hUM muH zhes brjod de ye shes pa gshegs nas dam tshig pa bdag la bsdu'o / /
gsum pa ni /
de nas slar yang thab kyi me lha la phyi nang gi mchod pas mchod nas bsang gtor dang zhal bsil dang so rtsi dang gos gsar pa yang phul la sreg rdzas lhag ma rnams kyis sbyin sreg byas pa'i mthar dril bu dkrol zhing bstod do / /
rab gnas la sogs pa'i skabs su gzhan don du sbyin sreg sgrub na ni yon phul ba'i slob ma'i mthe bong g.yas pa rang gi g.yon pa'i mthe'u chung gis bzung ste thab khung la lan gsum du bskor ba byas te blugs gzar gyis de'i mgo la g.yas skor du bskor te lan bdun du bsreg blugs byas te dgang blugs 'bul du gzhug go /
'khyil pa bzlas pa'i srung skud dkar po slob ma'i lag pa la bcings la bsang gtor bya'o / /
rgyal po dang 'jig rten skyong ba dang sems can thams cad dang slob ma rnams dang gang la mngon par 'dod pa rnams kyi re re zhing lan gsum mam ra re'i sreg blugs dbul bar bya'o / /
yon yang 'bul du gzhug go /
zhes gsungs pas 'byor na de dag gi yang dge bar dmigs la dgang blugs dbul zhes 'od snyer skabs 'dir gsungs la /
nyin mo 'byung gnas kyis dkyil 'khor sgrub mchod kyi 'og bdag 'jug gi gong du lha mchod pa'i sbyin sreg 'das pa'i lha la rdzas rnams kyi sreg blugs tshar nas dgang blugs ma phul ba'i gong du byed par bshad cing bya ba'i yul ni dbang zhu ba'i slob ma la sogs pa dang byed pa po ni slob dpon rang ngam gzhan gyis kyang bya bar bshad do / /
de la snga ma ltar na /
'jig rten pa'i me lha la dbul la phyi ma ltar na 'das pa'i lha la 'dul ba'o / /
de nas zhabs bsil phul la bsang gtor dang mchod pas mchod nas gtor ma sgrub thabs bzhin byin gyis brlabs te me lha'i ljags la a ka ro btags pas lan gsum du phul te nyer spyod lngas mchod me ste bsreg bya za ba'i lha zhes sogs kyis bstod /
mchod sbyin gtor ma 'di snoms la zhes sogs kyis phrin las bcol la mchod yon phul bzod par gsol te 'dod pa'i dngos grub zhus nas oM badzra stwa A zhes brjod do / /
rang gi don dang gzhan gyi don / /
sgrub byed bsreg bya za ba gshegs / /
ji bzhin dus su tshur spyon zhing / /
bdag gi dngos grub thams cad sgrubs / /
zhes pas bskul la oM muH zhes brjod cing ye shes pa rang gnas su gshegs nas dam tshig pa me 'bar ba'i rnam par gyur par bsam mo / /
gsum pa ni /
sreg rdzas kyi lhag ma'i rdzas lnga'i 'o thug sbyin sreg gi me la bsgrubs nas longs spyod na sdig pa 'dag par gsungs pas de bsgrubs pa'i tshul ni 'o ma dang 'bras ma grugs pa dang mar dang sbrang rtsi dang ka ra rnams rang gi lha'i sa bon las byung zhing /
las dang rjes su mthun pa'i dris byugs pa mgul bar me tog phreng bas bcings pa'i snod nag po ma yin pa thab khung gi me la many+dzi'i steng du bzhag pa'i nang du gzar bu gnyis gang rung gis blugs la rang gi bdag po'i sngags 'gying ba dang bcas pas bzlos shing bskol te bdud rtsi rang bzhin gyi 'o thug @# / /
bsgrub par bya'o / /
de nas 'o thug la /
oM dI bya Agnas ma d+hi d+h+yAn prI Na na swA hA /
zhes pas sngags te rang nyid rnal 'byor la gnas nas lha dang 'jig rten skyong ba dang bdag nyid tshim par bya'o / /
de bzhin gshegs pa'i lhag ma 'di / /
sdig pa rnam par nyams byed gsal / /
zhes pas sbyin bdag dang lhag ma don du gnyer ba rnams la bgo bsha'i bya la bsngo ba dang shis brjod bya'o / /
long yod na me ma shi'i bar dkrugs pa dang brdal bar mi byas 'gom par yang mi bya'o med na zhi ba la 'o ma dang rgyas pa la dri'i chab ser po dang dbang la 'o ma dmar po dang drag po la 'o ma nag pos me gzhil la thab kyi thal ba la sogs pa rnams las bum du blugs la chu bo la sogs pa la bskur ro / /
gnyis pa la gnyis /
dbang drag dang rgyas pa'i khyad par spyir bstan pa dang /
'phrin las sgrub pa'i khyad par bye brag tu bshad pa'o / /
dang po ni /
sngar bshad pa'i zhi ba'i cho ga bzhin du rgyas pa la sogs pa gzhan gyi'ang bya ste khyad par ni sgreg rdzas la sogs pa dang spor ba'i ma g.yas pas g.yas skor du bsang ba ni 'jam po gsum 'dra la drag po la g.yon pas g.yon skor du'o / /
sngor ba'i shing yang zhi rgyas gnyis 'dra la dbang la rang gi bud shing skam po du ba med pa'i rtswa dang bcas pa'o / /
drag po la rlon pa tsher ma can du ba dang bcas pa ste sbor ba'i sgron me dang gso ba'i mar yang tshe ba'i til mar ram mar nag go /
thab kyi steng gi ku sha ni rgyas ba la rtsa mo byang dang dbang la nub dang drag po la lhor bstan zhing dang po g.yon ngos nas kha khyer la 'grems pa'i ku sha gnyis kyi rtse mo yang de ltar ro / /
thab kyi skyed chog ni gzhan rnams la rang gi lha'i sa bon las skyed pa mang yang dpal 'dzin gyis bzhed par rdo rje 'dzin pa yongs su gyur pa las skyed pa yin pa dbang chos 'byung skyad byed kyi rdo rje 'dzin pa'am kun tu bzang po zhes pa de yin te 'jigs byed la la le tas sngar bshad pa lta bu'i rdo rje sems dpas chos 'byung skyed par bshad pas dar dbang du byas pa'o / /
gdan la sna tshogs padma dpal 'dzin gyis las thams cad pa'i skabs su bshad pa ltar rdo rje grub pa dang so na shrA gnyis kyis dag po la yang de ltar bshad pas de'i lugs kyis las so so dang 'dra'o / /
me lha yang dpal 'dzin gyis dgra nag gis las thams cad pa'i sbyin sreg la bshad pa nyid slob dpon de nyid kyis 'jigs byed kyi drag po'i sbyin sreg la yang bshad pas kha dog ma gtogs pa las bzhi ka la zhal phyag sogs 'dra bar bya'o / /
dpal 'dzin gyis drag po'i sbyin sreg tu de dang mi 'dra bar bshad de gang rung gis chog go /
zhal gsum gyi mdog ni rtsa zhal dkar ma g.yas g.yon gnyis nag po dang dmar po dang rtsa zhal sar po dang dmar po dang ljang khu yin na g.yas g.yon gnyis sngon po dang dkar po dang sngon po yin na g.yas g.yon dkar po dang dmar por 'od snye las so / /
lha'i ljags ni rang rang gi kha dog can gyi rdo rje'i sbu gu'i rnam pa can no / /
dgang blugs 'bul ba'i dus su lag pa pus mo'i nang nas phyir mi 'da' ba dang g.yon pas dgang gzar dang g.yas pas blugs gzar 'dzin pa dang g.yas su skor nas zhal cung zad gdangs par snyan pa'i gdangs kyis 'bul ba ni 'jam po @# / /
gsum 'dra la drag po la de gsum go ldog pa dang zhal shin tu gdangs par nga ro chen pos dbul lo / /
rgyas pa'i dgad blugs ni lag pa gnyis khu tshur du byas pa'i mtheb 'dzub gnyis rtse sprad pa'i rin po che'i khu tshur dang dbang la khu tshur gnyis kyi mtheb mdzub rtse sprad pa zlum por byas pa'i mdzub mo'i phyi nas gung mos dkris pa'i padma'i khu tshur dang drag po rnams la rdo rje'i khu tshur gnyis kyi mdzub mo bsgrengs pa'i khro bo'i khu tshur gyis bzung ngo / /
spel tshig ni ming 'jug mi 'jug sngar dang 'dra zhing rgyas pa la tshe dang bsod nams sogs puSh+TiM ku ru oM dang /
dbang la ba shaM ku ru hoH dang de'i dgug pa la che ge mo a kar+Sha ya dzaH dang gsad pa la che ge mo mA ra ya phaT /
bskrad pa la che ge mo uts+tsha Ta ya hUM phaT dbye ba la che ge mo dang che ge mo bi dwe Sha ya phaT /
rengs pa la che ge mo stwaM b+ha ya laM rmongs pa la che ge mo mo hA ya phaT ces gdags so / /
lha dbang du byed pa la ni oM hrIH TriH wi kri tA na na man+t+ra sid+d+hi ma me dI hUM hUM hUM phaT phaT swA hA /
zhes slob dpon blo gros bzang pos gshed dmar las gsungs pa las dpags te shes par bya'o / /
'jam po gsum la yam shing sogs g.yas pa'i mtheb srin gyis 'bul bar 'dra la drag po la ni g.yon pa'i mtheb srin gyis so / /
dbang dang drag po'i bsreg rdzas rnams la rdzas sngags so so ba mi snang bas gang la dbul ba'i lha'i sngags nyid kyis bya'o / /
rgyas pa sogs gsum la yang 'das pa'i lha me lha'i snying khar skyed ba 'dra la /
kha dog ni rgyas pa la ser dbang dang de'i dgug pa la dmar gsad pa dang ngo dgug pa dang bsgrad pa dang dbye ba la nag po rmongs rengs la ser po'o / /
gnyis pa ni /
bsgrub bya la 'phrin las mdzad pa'i dmigs pa ni /
rgyas pa la zla ba ser po la gnas pa'i bsgrub bya ser por bsam la lha rnams kyi thugs ka nas spros pa'i sangs rgyas rnams kyis bum pa ser po nas bdud rtsi ser pos dbang bskur bas lus dang dbang thang dang tshe dang shes rab sogs rgyas pa dang bum pa nas rin po che'i char bab pas khyim gang bar bsam mo / /
dbang la zla ba dmar po la gnas pa'i bsgrub bya kha dog dmar por bsams te 'od zer dmar po lcags kyu lta bus bkug nas rkang pa gnyis kyi drung du lhag par bsam pa dang de'i dgug pa la rlung gi dkyil 'khor la gnas pa'i yi ge dmar po'i steng du bsgrub bya skra bshig nas gnas pa'i snying nas lcags kyus phug mgrin pa zhags pas bcings nas 'ong bar bsam par dgra nag las gsungs te yi ge ni a dmar por dam tshig rdo rjes bshad do / /
'od snyer spros pa'i lhas ud pa la dmar po kha ma bye ba 'dra ba'i mdas snying phug nas dbang du sdud pa dbang dang lcags kyus phug cing zhags pas bcings nas 'gugs pa de'i dgug pa'i khyad par du bshad do / /
rtog bdun las bsgrub bya bye brag pa la ltos pa'i dbang dgug bshad kyang 'dir spyi'i dbang du byas pa bshad pa'i skabs so / /
gsad pa la ni rang gi mdun du me'i dkyil 'khor gyi steng na bsgrub bya gcer bu skra bshig pa nyam thag pa gnas par bsam /
de nas rang gi snying ga'i sa bon las byung ba'i khro bo'i tshogs kyis bskor ba'i sprul pa'i gzugs song ste de'i snying gar zhugs nas de byin gyis brlob pa'i lha rnams la mchod nas 'di ni 'di lta bu'i sdig pa'i las byed @# / /
pas ni nges par dmyal bar 'gro bas 'di ni khyed rnams kyis btang nas byon 'tshal zhes gsol ba gdab pa la lha dang bcas pa'i srung ba rnams khyer nas 'ongs pa la mchod pa phul te de la srung ba'i lha rnams khro bo rnams kyis khyer te nam mkha' la gshegs shing spros pa'i khro bo rnams rang gi kha nas zhugs te snying gar bkod la mnyes par bya'o / /
de nas rang gi snying ga nas spros pa'i 'od zer lcags kyu 'dra bas bsgrub bya dgug ste sngar gyi gzugs brnyan la bstims pas de nyid bsgrub bya dngos su bsam mo / /
khro bo sna tshogs pa mtshon cha sna tshogs 'phyar ba sprul te bsnan zhing dum bu brgya stong du byas nas sha tshil dang rus pa rnams za zhing khrag kyang 'thung ba dang mdun du gshin rje nag po ma he la gnas pa dbyug to dang zhags pa 'dzin pa lto ba che la zhal gdangs pa de'i snying gar gnas nas za bar bsgom zhing gzugs brnyan gyi rkang pa g.yon pa nas brtsams te dum bur bcad cing sreg rdzas su phul bas lha rnams kyang gsol bar bsam mo / /
bskrad pa la yaM las rnga mo dang de'i rgyab tu yaM las rlung gi dkyil 'khor zla phyed lta bu'i steng du bsgrub bya gcer bu skra bshig pa bred pa bsams la de'i rgyab tu gshin rje skra bsil pa la dbyug pa thogs pas lho phyogs su gdas par bsam mo / /
dbye ba la bsgrub bya gnyis gcig rta dang gcig shes ma he'i snying khar gnas shing mi mthun par bsams nas rta dang ma he gnyis 'thab par bsam mo / /
dgra nag las rta dang ma he'i rgyab tu zhon pa'i bsgrub bya gnyis lag na mtshon cha sna tshogs thogs pa dang /
spros pa'i khro bo'i tshogs kyang phyag gnyis kar 'khod nas 'thab par bsam par bshad do / /
rengs pa la sa'i dkyil 'khor gyi steng na bsgrub bya ser por bsam la de'i steng du ri rab de'i steng du sa'i dkyil 'khor de'i steng du sna tshogs rdo rjes mnan par bsgom so / /
rmongs pa la bsgrub bya lug gi snying gar bkug nas sa'i dkyil 'khor bzhi za ma tog bzhin du kha sbyor byas pa'i nang du gnas par bsam mo / /
de nas mthar 'dod pa'i don la gsol ba gdab ste /
rgyas pa la shes rab dang ting nge 'dzin sogs 'phel pa dang dbang la lha rnams dbang du 'du zhing gang zhig dbang du byas na bstan pa dang sems can gyi don rgya chen po 'grub pa'i sems can rnams bde blag tu dbang du sdud cing 'gugs par nus pa drag po la bstan pa 'jig cing dkon mchog gsum la gnod pa byed pa la sogs pa'i sems can drag po min pa'i thabs kyis mi 'dul ba rnams snying rje chen pos ji ltar 'tshim par bde blag tu tshar gcod nus pa sogs kyi 'phrin las 'grub pa'o / /
khyad par gzhan rnams ni sngar bshad zin to / /
gnyis pa ni /
sbyin sreg gi rdzas rnams ma 'byor ba dang yod kyang bya ba'i skabs med na ni sngar bshad pa thams cad bsgom pa kho nas bya ste nges par 'dod pa rnams 'grub bo / /
yang na me lha'i snying khar gnas pa'i las so so'i kha dog can du mdun gyi nam mkhar dkyil 'khor gyi dbus su bsgoms la rang gi logs su rin po che sna bdun gyi rang bzhin gyi snod mar dang sbrang rtsis gang ba bzhag nas rin po che sna bdun gyi dgang blugs kyi sreg blugs yid kyis bya ste yid kyi sbyin sreg gi @# / /
tshul gnyis so / /
phyi rol gyi rdzas yod pa la yang yid kyi sgom pa nyid kyis rdzogs par bya dgos pas na 'di ni bla na med pa'i yid mngon par 'du byed pa'i rgyu yin pa'i phyir ro / /
gnyis pa ni /
phyi'i rdzas la brten pa'i nang gi sbyin sreg ni rang gi 'dod pa'i lha'i rnal 'byor dang ldan pas rang gi lha'am rdo rje sems dpa' 'am rnam snang la sogs pa lnga rim pa bzhin du 'dod yon lnga'i ngo bor ltas la ji ltar rnyed pa la the tshom med par longs spyod par bya'o / /
bza' ba'i dus su ni bza' btung thams cad mnyam pa nyid kyi dag pas bdud rtsir byas nas lte ba'i thab khung gi mes 'khyud pa'i snying khar son pa'i rang gi lha'i 'khor lo la lag pa'i dgang gzar la sogs pas cho ga bzhin du tshim par bya'o / /
phyi'i rdzas la ma rten pa'i nang gi sbyin sreg ni /
kha sbyor las /
thod pa 'di ni mgo bo nyid / /
sreg rdzas kyi ni snod du gsungs / /
blugs gzar ro mar bshad pa ste / /
snying gi 'khor lo rkyang ma dag /
dgang gzar zhes byar yang dag brjod / /
thab khung lte ba'i dkyil 'khor du / /
las kyi rlung gi bskyod pa yi / /
tshangs pa'i me ni sum mdor gnas / /
zhes gsungs so / /
de la lte ba nas mgrin pa'i 'khor lo la ma thug tshun chad kyi ro ma ni blugs gzar gyi yu ba rdo rje rin po che'i bar dang /
mgrin pa'i 'khor lo na gnas pa'i ro ma ni blugs gzar gyi mgo bo dang /
lte ba nas snying kha'i 'khor lo'i lte ba la ma thug pa'i bar ni dgang gzar gyi yu ba rdo rje rin chen gyi bar dang /
snying kha'i 'khor lo'i lte ba na gnas pa'i rkyang ma ni dgang gzar gyi mgo bo'i / /
lte ba'i 'khor lo ni thab khung dang spyi bo'i 'khor lo ni sreg rdzas kyi snod de mgo thod kyang ngo / /
bsreg rdzas ni byang sems kun da lta bu yin la sbyin sreg gi me ni gtum mo rdul gyi ngo bo byang sems dmar po me'i rang bzhin can no / /
khu ba'i sreg rdzas spyi bor gnas pa zhu bar byed pa ni rdul gyi me khrag gi khams yin la /
de shas cher ro ma nas gyen du rgyu bas na de gnas pa'i rtsa la blugs gzar zhes bya ste bcud 'chu bar byed pa'i rtsa yin pa'i phyir ro / /
bzhus pa'i khu ba shas cher ni rkyang mar 'bab pas na rtsa de la dgang bar bya ba'i gzar bu zhes bya ste ro mas bcus pa'i bcud kyis ni de 'gengs pa'i phyir ro / /
tshangs pa'i me rdul gyi ngo bo ni lte ba'i 'og gsang ba'i chu skyes su gnas la shas cheb dus rtag tu lte bar gnas pa la dgongs nas lte bar gnas par yang bshad do / /
me de sbor ba'i rlung yab kyi dod ni las zhes pa ste sgom pa'i bya ba dang dbang po gnyis sbyar ba'i bya ba'o / /
rnal 'byor gyi gtum mo'i me de lhan skyes kyi gtum mo sgom pa'i bya bas sems brtan pa na ro rkyang gi rlung dbu mar 'dus nas tshangs pa'i me dang ro gcig tu 'gyur la des gtum mo sbyar bas /
bsreg rdzas zhu nas lhan skyes kyi bde ba ster ro / /
gsum pa ni /
khams gsum po thams cad rang bzhin gyis stong pa'i stong pa nyid dang snying rje dbyer med pa 'khor lo'i rnam pa'i ye shes kyi me la phung po la sogs pa'i gzung 'dzin gyi spros pa'i bud shing sreg pa ni bla na med pa'i sbyin sreg go /
stong pa dang snying rje ni /
kha sbyor las /
dmigs med gnas su shes rab dang / /
dmigs med snying rje chen po nyid / /
blo dang lhan cig gcig gyur pa / /
nam @# / /
mkhar nam mkha' ji lta ba'o / /
zhes gsungs pa ltar ro / /
de ltar na phyi dang phyi'i rdzas la brten pa'i nang gi sbyin sreg gis rang gi lha mnyes pa las lhas byin gyis brlabs pa ni lte ba'i gtum mo'i me la spyi bo'i byang sems /
srog pa'i nang gi sbyin sreg gnas par 'gyur te /
des rdzogs rim gyi rtogs pa skyed pa'i rgyud sman par byas pa'i phyir ro / /
des na bcos ma'i dkyil 'khor dang bzlas pa dang sbyin sreg ni rnal ma'i sbyor ba rtogs par bya ba'i don du gsungs so / /
nang gi sbyin sreg khyad par can nus pa na khams gnyis kyi zhu bde'i mthus gnyis snang gi rtogs pa rags pa rnams zhi bar 'gyur la /
de'i yas babs dang mas brten gyi lhan skyes 'char ba'i dus su chos thams cad rang bzhin gyis stong pa'i stong pa nyid kyi phu thag chod pa'i lta ba dran par byas nas skyong ba ni bla na med pa'i sbyin sreg go /
de'i mthar ldang ba na rang gis 'dod pa'i lha'i sku sgyu ma lta bur langs te slar yang sngar ltar sbyin sreg byed pa'i rim pas lam bgrod par bya'o / /
rang bzhin med pa'i don nges pa'i lta ba skyong rgyu med na ro rkyang gi rlung dbu mar chud pa'i 'bar 'dzag gi sbyin sreg gis rtog pa rags pa re zhig zhi yang de kho na nyid kyi don la blo kha phyogs pa min pa la dgongs nas rdzas la ma brten pa'i nang gi sbyin sreg logs su dgos pa'i sbyin sreg ? 'ong snye las gsungs te /
legs pa yin na / /
de ltar phyi nang gi sbyin sreg dang po gnyis ni nang gi sbyin sreg khyad par ba'i ched du dmigs nas bya dgos la de yang bla na med pa'i sbyin sreg gi phyir du dmigs nas bya dgos pa'i tshul rnams legs par shes nas /
sbyin sreg byed pa ni rdzogs rim skya ba'i rgyud smin par 'gyur ba la khyad shin tu che bas de dag tshang bar bshad do / /
dri med dbang thob srung sdom dag gyur cing /
thun bzhir bsgom dang bzlas la mngon brtson bas / /
phyi nang lha tshogs 'khor gsum yongs dag gi /
mchod sbyin rdzas kyis mnyes par byas pa'i mthus / /
a thung me yis haM yig bzhus nas ni / /
d+hA tI'i nang du sbyin sreg nus pa na / /
zab mo dbu ma'i lta ba legs skyong ba'i / /
bla na med pa'i sbyin sreg bya'o zhes / /
sbyin sreg gsum gyi lam gyi rim pa yis / /
rnal 'byor bla med rgyud don gsal byed pa'i / /
tshul 'di gzhan la phan pa'i bsam pas bshad / /
'di na sbyin sreg gzhung sbyar mi nyung mod / /
ri dwags khrod na gdong lnga pa bzhin du / /
rmad byung gtam gyis khyad zhugs gyur pa yi / /
rig pa rtsom pa blo ldan su zhig shol / /
'on kyang byis blo shin tu mthu chung zhing /
sbyin sreg rnam gsum dpag par dka' bas na / /
'dir ni bdag gis gang zhig nongs pa rnams / /
tshad mar gyur pa rnams la bzod par gsol / /
der 'bad dge bas skye rgu'i nyer 'tsho'i gzhi / /
bstan pa rin chen 'phrin las rnam bzhi yis / /
skye ba kun tu rgyas par byed pa dang / /
sbyin sreg gsum gyis 'gro rnams sgrol bar shog /
tshul 'dis 'jam pa'i rdo rje gshin rje gshed / /
mnyes par gyur nas mchog rnams legs stsol zhing / /
rig sngags 'chang gi dngos grub rgya mtsho yis / /
dga' ston chen pos 'gro ba dbugs 'byin shog /
ces dpal rdo rje 'jigs byed kyi 'phrin las bzhi'i sbyin sreg dngos grub kyi rgya mtsho zhes bya ba 'di ni don gnyer can mang po la phan par mthong nas /
don yod rdo rje @# / /
chung ba'i sbyin sreg gnyis la yid gtan mi rung ba mang du snang bas btang snyoms su bzhag cing /
rtog bdun gyi 'grel pa gnyis su dgra nag dang de'i sbyin sreg dpal 'dzin gyis mdzad pa bzhin mdor bsdus bshad par mthong pa lags nas /
? dgra nag dang dpal 'dzin gyi sbyin sreg la gzhi byas sbyin sreg thams cad kyi spyi'i cho ga 'od kyi snye mas kha bskangs shing gzhung gzhan rnams nas kyang cung zad blangs te /
gshin rje gshed kyi rnal 'byor blo bzang grags pa'i dpal gyis 'o de gung rgyal gyis lha zhol byams pa gling du sbyar ba'o / / / /
sarba mang+ga lam / /

