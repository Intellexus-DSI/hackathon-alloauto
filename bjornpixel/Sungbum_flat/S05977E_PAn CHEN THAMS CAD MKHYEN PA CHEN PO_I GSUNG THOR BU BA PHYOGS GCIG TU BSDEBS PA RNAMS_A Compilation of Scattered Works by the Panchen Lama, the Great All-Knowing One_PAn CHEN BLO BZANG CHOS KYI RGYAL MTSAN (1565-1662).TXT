@# / /
paN chen thams cad mkhyen pa chen po'i gsung thor bu ba phyogs gcig tu bsdebs pa rnams bzhugs so / /
@## / /
na mo gu ru many+dzu g+ho ShA ya /
zhing phyogs bcu'i rgyal ba ma lus pa'i / /
thugs brtse ba'i ye shes gcig bsdus nas / /
deng ngur smrig 'dzin pa'i skur ston pa / /
rje blo bzang rgyal ba gnyis pa'i zhabs / /
lam rim gnyis zab mo lta ba'i gnad / /
rgyud ma dag zhing du rgyas bya zhes / /
sngon thugs dam bcas bzhin legs bsgrubs pa / /
rje blo bzang / /
gnas 'og min chos kyi pho brang du / /
sras sa bcu'i sems dpa'i 'khor dbus su / /
dbyings kha sbyor bdun ldan rdo rje 'dzin / /
rje blo bzang / /
phyogs rab 'byams zhing khams bye ba brgyar / /
bdud bcom zhing mngon par byang chub sogs / /
dpal bcu @# / /
gnyis mdzad pa'i zlos gar mkhan / /
rje blo bzang / /
rje dus gsum sangs rgyas kun gyi yab / /
sras gzhon nu'i tshul 'dzin 'jam pa'i dbyangs / /
bod gangs can mgon sprul tsong kha pa / /
rje blo bzang / /
thabs mkhas pas gdul dka' 'dul ba'i phyir / /
dgra phyi nang gsang ba'i gshin rje'i gshed / /
lha drag po rdo rje 'jigs byed tshul / /
rje blo bzang / /
blo sgrib bral mkhyen bzang pha mtha' brgal / /
mtshan snyan grags srid pa gsum na g.yo / /
dpal 'phrin las bzang po skye dgu'i gnyen / /
rje blo bzang / /
bka' mdo rgyud gzhung lugs ma lus pa / /
don gdams pa'i mchog tu legs dgongs nas / /
rgyud skal ldan 'gro la 'doms mdzad pa'i / /
rje blo bzang / /
lar thub bstan shin tu snyigs pa'i dus / /
chos mdo rgyud bslab gsum rim gnyis sogs / /
ches rgyas mdzad rgyal ba'i nyi ma dngos / /
rje blo bzang /
sku kha sbyor bdun ldan longs spyod rdzogs / /
gsung 'gag med mi gzhig rdo rje'i dbyangs / /
thugs bde stong nam mkha'i ngo bo nyid / /
rje blo bzang / /
dus snyigs ma'i mgon po mar me mdzad / /
phyis thub bstan ming tsam gyur pa'i tshe / /
slar yongs rdzogs bstan pa'i dpal du shar / /
pha kun mkhyen blo bzang grags pa'i dpal / /
sngon rgyal ba'i mdun sar padma'i mtshan / /
steng dga' ldan 'jam dpal snying por grags / /
bod kha ba can 'dir tsong kha pa / /
pha thams cad mkhyen pa bstan pa'i bdag /
bdag deng nas byang chub snying po'i bar / /
skyabs re sa gzhan du mi 'tshol bas / /
pha khyod kyi thugs rje'i lcags kyu yis / /
dus rtag tu rjes su bzung du gsol / /
rje khyod zhabs spyi bo'i rgyan du bsten / /
gsung legs bshad bdud rtsi ngoms med 'thung / /
bka' tshul bzhin bsgrub pa'i mchod pa yis / /
mgon khyod mnyes bgyid par byin gyis rlobs / /
tshe 'di nang zhen pa'i 'khri ba bcad / /
khams gsum gyi bde la zhen pa log /
ma 'gro kun don du sems bskyed par / /
thugs brtse bas zungs shig thams cad mkhyen / /
bka' mdo rgyud gzhung lugs pha mthar son / /
dgra bdag 'dzin 'byung po'i srog rtsa bcad / /
lam rim gnyis rnal 'byor mthar phyin par / /
thugs brtse bas myur du byin gyis @# / /
rlobs / /
tshe 'di nang 'gags tshe dga' ldan du / /
rje khyod drung padmo'i sbubs las skyes / /
chos zab rgyas gdams pa'i mdzod bzung ste / /
ma 'gro kun 'dren par byin gyis rlobs / /
zhing ngo mtshar rmad byung bkod pa der / /
mgon bde gshegs seng ge'i nga ro yi / /
zhal mthong zhing gsung la longs spyod pa'i / /
dus dang po'i 'khor du bdag grub mdzod / /
dus 'dir yang rje btsun bla ma yi / /
lugs bzang po'i 'phrin las spel ba la / /
gegs 'gal rkyen ming yang mi 'byung zhing / /
grogs mthun rkyen tshang ba'ang bla ma mkhyen /
zhes rje btsun bla ma thams cad mkhyen pa blo bzang grags pa'i dpal la gsol ba 'debs pa dad pa'i ljon shing rgyas pa'i me tog ces pa 'di yang /
skyes tsam nyid nas rje thams cad mkhyen pa nyid la mi phyed pa'i dad pa dang ldan pa /
dge slong blo bzang chos kyi rgyal mtshan gyis sbyar ba'o / / / /
@# / /
rje btsun bla ma dam pa sangs rgyas ye shes la bstod pa dngos grub kyi 'byung gnas ces bya ba /
sangs rgyas kun gyis bsngags pa'i zab mo'i lam / /
ji bzhin gzigs pa'i ye shes mi dman zhing / /
gzhan la 'doms pa'i blo gros dpal mnga' ba / /
bla med dge ba'i bshes la phyag 'tshal lo / /
lha bcas 'gro ba'i 'dren pa shAkya'i tog /
zhing 'dir rmad byung mdzad pas rol pa'i tshe / /
rlabs chen byang chub mchog tu thugs bskyed nas / /
mkhas dang grub pa'i tshul 'dzin khyod phyag 'tshal / /
blo bzang bstan pa rin chen rgya mtsho las / /
dri med blo gros yangs pa'i ded dpon gyis / /
rim gnyis yid bzhin nor bu'i dpal blangs nas / /
bstan pa'i rgyal mtshan 'dzin pa khyod phyag 'tshal / /
gzhon nu nyid nas rnam dag nges 'byung gis / /
srid 'byor 'dod pas brtas pa'i sems spangs nas / /
dran dang shes bzhin bag yod mthu ldan pa / /
ngur smrig 'dzin pa'i dbang po khyod phyag 'tshal / /
tshe rabs du mar legs par sbyangs pa'i mthus / /
dpal ldan mdo rgyud kun gyi de nyid don / /
thos pa'i mod la ji bzhin mngon gyur pa / /
'jam dbyangs bla ma'i zhabs la phyag 'tshal lo / /
rdo rje 'chang dbang blo bzang don grub zhabs / /
gang de'i snyan pa'i sgra dbyangs cher g.yo ba / /
rna ba'i dbang por lhung ba'i mtshams sbyor gyis / /
zhabs rdul spyi bos reg pa khyod phyag 'tshal /
mgon de'i zhal gyi padmo las 'ongs pa'i / /
khon med snying po'i legs bshad bdud rtsi yis / /
khyod thugs rnyog bral dag pa'i bum bzang ni / /
ma lus legs par gtams pa khyod phyag 'tshal / /
bu ram shing pas mi pham mgon la bzhin / /
gnyis med gsung pa'i ring lugs bla na med / /
dam chos rgyal srid skyong bar dbang bskur ba'i / /
kun mkhyen chos kyi rgyal po khyod phyag 'tshal / /
byams dang snying rje lhag bsam rnam dag las / /
byang @# / /
chub sems gnyis cha shas yongs su rdzogs / /
rgyal sras spyod pa'i 'od dkar gyis mdzes pa'i / /
yon tan bdud rtsi'i 'byung gnas khyod phyag 'tshal / /
rnam dag rang bzhin rtogs pa'i mnyam gzhag dang / /
gang snang 'khor lor 'ching ba'i rnal 'byor dang / /
'gyur med bde stong rdo rje'i thugs mnga' ba'i / /
zung 'jug rdo rje 'dzin pa khyod phyag 'tshal / /
lhan skyes bde chen mdzes ldan sgyu ma'i skus / /
rnam rol khyab bdag dpal ldan dang po'i mgon / /
'gro la brtse bas bskyod pa'i zlos gar gyis / /
bshes gnyen tshul bzung mgon po khyod phyag 'tshal / /
rgyal ba'i mthu stobs kun dngos gshin rje'i gshed / /
zla zhal dwangs ba'i chu nang gzugs brnyan bzhin / /
snyigs dus gdug pa yongs la khros pa'i gar / /
ston mdzad mthu stobs dbang po khyod phyag 'tshal / /
shes bya'i dkyil 'khor ma lus bde ba cher / /
dbyer med gcig tu 'doms pa sdom pa'i mchog /
gang gi thugs kyi ye shes gcig pu nyid / /
dpal ldan bde ba'i mgon po khyod phyag 'tshal / /
rab 'byams rgyal ba'i 'khor lo kun gyi srog /
mi bskyod rdo rje brtse ba'i sgyu 'phrul ni / /
ngur smrig 'dzin pa'i rol pa la brten nas / /
gsang ba'i dga' ston 'gyed pa khyod phyag 'tshal / /
grangs med brtse ldan rnams kyi thugs rje ni / /
gcig tu bsdus pa dgyes mdzad rdo rje yi / /
dmigs med snying rje'i rang bzhin las 'khrungs pa / /
rmad byung thugs rje'i gter chen khyod phyag 'tshal / /
don gnyis lhun gyis grub pa'i ston pa mchog /
bden gnyis zung du 'jug pa dam pa'i chos / /
rig grol gnyis ldan 'phags tshogs dge 'dun te / /
bskyabs gsum kun 'dus khyod la phyag 'tshal lo / /
deng nas bzung ste tshe rabs thams cad du / /
mgon po khyod kyis brtse bas rjes bzung nas / /
gdams dang rjes su bstan pa'i gnas rnams la / /
blang dor tshul bzhin byed par byin gyis rlobs / /
'di nang phun tshogs rmi lam dga' ston dang / /
srid 'byor mnar med rtsub reg ltar mthong nas / /
'gro kun don du byang chub sems bskyed de / /
phyin drug spyod pas 'da' bar byin gyis rlobs / /
rdo rje 'dzin pa'i ded dpon la brten nas / /
zab yangs rgyud sde'i rgya mtshor rab zhugs te / /
rnam dag zung 'jug yid bzhin nor bu de / /
mthong chos nyid la grub par byin gyis rlobs /
ces pa 'di ni rje btsun bla ma dam pa de nyid kyi bka' drin gyis 'tsho ba btsun pa blo bzang chos kyi rgyal mtshan gyis dben dgon gyi gtsug lag khang du dad pas sbyar ba'o / / / /
na mo gu ru many+dzu g+ho ShA ya /
rgyal ba thams cad mkhyen pa yon tan rgya mtsho dpal bzang po la bstod pa /
byin rlabs kyi 'dod 'jo zhes bya ba /
rje btsun dam pa pad dkar 'dzin pa de nyid kyi zhabs la dus thams cad du phyag 'tshal lo / /
! phun tshogs yon tan rgya mtsho'i dbus gnas shing / /
sku gsum bang rim @# / /
mthon pos mngon par mdzes / /
lhun grub 'phrin las nyi zla'i 'od stong gis / /
phan bde'i snang brnyan stsol la gsol ba 'debs / /
'gro la spyan ras stong gis gzigs pa yi / /
chos sku mkha' dbyings mdzes ma'i lang tsho la /
mngon par 'khyud pa'i sgyu 'phrul dra ba'i gar / /
mthong bas don ldan mdzad la gsol ba 'debs / /
mthon po'i rigs kyi bag ma las 'ongs shing / /
mtshan dpe'i 'od stong 'gyed pa'i nyin mor byed / /
gangs can phan bde'i pad tshal rgyas mdzad pa / /
gdul bya'i blo mun sel la gsol ba 'debs / /
rnam dag nges 'byung 'dab brgya'i dga' tshal du / /
bslab gsum sbrang rtsis myos pa'i rkang drug pa / /
legs gsungs mgrin pa'i rgyud mang 'bum phrag gis / /
rna ba'i bcud len 'gyed la gsol ba 'debs / /
mkhas dang grub pa'i legs bshad bdud rtsi'i rgyud / /
khyod thugs rin chen bum bzang la reg pas / /
ngo mtshar rgyal bas bsngags pa'i lung rtogs kyi / /
dam chos rgyal srid skyong la gsol ba 'debs / /
bgrang yas shes bya'i dkyil 'khor ma lus pa / /
khyod kyi rnam dpyod gom pa gcig gis kyang / /
bgrod tshe kun rmongs stobs ldan mthar mdzad pas / /
phyogs las rnam par rgyal la gsol ba 'debs / /
mdo rgyud gzhung lugs ral pa'i khur 'chang zhing / /
rnam dag rigs pa'i sder 'phreng mngon par g.yo / /
'chad rtsod rtsom pa'i gad rgyangs mthon po can / /
thub bstan gangs ri skyod la gsol ba 'debs / /
rmad byung rnam dpyod brtson pa'i ded dpon gyis / /
dpal ldan mdo dang rgyud sde'i rgya mtsho char / /
dbang bsgyur rnam grol nor bu'i dpal mnga' ba /
'gro la 'dod dgu stsol la gsol ba 'debs / /
lung rtogs yon tan rin chen gyis gang zhing / /
'phrin las rlabs phreng g.yo ba'i rgya mtsho che / /
skal bzang klu dbang tshogs kyi nyer 'tsho'i gzhir / /
yun ring 'tsho zhing gzhes par gsol ba 'debs / /
yon tan 'od dkar ri mo brgya phrag gis / /
rgyal ba gnyis pa'i bstan pa'i rgya mtsho che / /
phyogs bcur rgyas mdzad 'gro ba'i gdung sel du / /
g.yo med rdo rje lta bur brtan par shog /
de ltar bstod pa'i rnam dkar phung po'i mthus / /
tshe rabs kun tu phyag na padmo yis / /
dgyes bzhin rjes su bzung ste dam chos kun / /
rgyal ba'i dgongs pa ji bzhin 'dzin par shog /
ces pa 'di ni chos grwa chen po dpal ldan 'bras spungs phyogs thams cad las rnam par rgyal ba'i gling nas bstan pa rin po che'i gsal byed lung rigs smra ba rnams kyi gtsug rgyan dam pa /
bshes gnyen chen po slob dpon rnam pas mgrin gcig dang /
dbyangs gcig tu nan cher gsol ba btab pa dang /
khyad par bdag nyid kyang dad pas nye bar bskul ba la brten nas chos smra ba'i btsun pa shAkya'i dge slong blo bzang chos kyi rgyal mtshan dpal bzang pos me pho 'brug gi lo @# / /
cho 'phrul zla ba'i dkar phyogs la dga' ldan pho brang gi gzims chung me tog mngon par bkra ba'i lding khang du nye bar sbyar ba'o / / / /
@# / /
na mo gu ru /
bkra shis bstan pa'i nyi ma phan bde'i dpal / /
lung rtogs yid bzhin rin chen 'byung ba'i gnas / /
skal bzang thar par 'khrid pa'i ded dpon mchog /
rje btsun bla ma'i zhabs la gsol ba 'debs / /
nges 'byung rnam dag padmo'i dga' tshal du / /
bslab gsum sbrang rtsi'i btung bas rab myos shing / /
legs bshad mgrin pa'i rgyud mang stong phrag gis / /
'gro la skal bzang stsol la gsol ba 'debs / /
thub dbang gsung gi gces mdzod gsang ba'i gnas / /
dpal ldan 'dus pa'i lam bzang ston pa la / /
blo bzang dge ba'i bshes dang mgon po khyod / /
dbyer med mkhyen pa'i gter la gsol ba 'debs / /
tshe gcig sangs rgyas bsgrub pa'i thabs mkhas mchog /
mdo rgyud zab mo'i lam gyi gnad bsdus te / /
rtag tu bsgrub pa'i rgyal mtshan legs bzung bas / /
zung 'jug go 'phang brnyes la gsol ba 'debs / /
zhing 'di'i gdul bya 'dul ba'i don mdzad nas / /
drang srong 'od dpag med pa'i zhabs drung du| |theg mchog chos kyi dpal la longs spyod pa'i / /
sras kyi thu bor gyur la gsol ba 'debs / /
de ltar bstod pas skye ba thams cad du / /
dal 'byor rten thob dam pa'i mgon dang ldan / /
rim gnyis lam gyi rtogs pa mthar phyin nas / /
thams cad gzigs pa'i go 'phang myur thob shog /
ces mkhas grub dam pa bkra shis rin chen gyi zhal snga nas la bstod pa 'di ni /
mkhan chen gzhon nu la sogs pas bskul zhing /
khyad par bdag nyid dad pas kun nas bslangs te rje btsun dam pa de'i zhabs rdul la reg pa blo bzang chos kyi rgyal mtshan gyis dben dgon du sbyar ba'o / / / /
@# / /
na mo gu ru many+dzu g+ho ShA ya /
blo bzang mkhyen brtse'i me tog dkar po'i phreng / /
ngo mtshar grags pa'i dri bsung 'bum 'phro zhing / /
thub bstan dga' tshal mdzes pa'i rgyan gcig pu / /
yab rje dam pa'i zhabs pad spyi bor bsten /
zhes mchod par brjod nas skabs kyi don rtsom pa ni /
sangs rgyas bstan pa'i dpal gyur nyin mo'i mgon / /
lung rtogs 'dod dgu 'byung ba'i rgya mtsho che / /
mtha' dag ngur smrig 'dzin pa'i cod pan mchog /
yun ring 'tsho zhing gzhes par gsol ba 'debs / /
sangs rgyas gnyis pa rgyal ba tsong kha pa'i| |mdo sngags bstan pa'i rgya mtsho spel ba la / /
'phrin las 'od bsil bye ba 'gyed mkhas pa / /
'gro ba'i mun sel dam pa'i zhabs brtan shog /
sangs rgyas bstan pa'i rgya mtsho las 'ongs pa'i / /
bslab gsum rim gnyis nor bu'i dga' ston gyis / /
skal bzang 'gro la phan bde'i dpal stsol ba'i / /
bshes gnyen dam pa yun ring zhabs brtan shog /
ces pa 'di ni mi nyag rab 'byams pa mgon po grags pas bskul zhing /
khyad par bdag nyid dad @# / /
pas kun nas bslangs te mkhas grub dam pa rnams kyis byin gyis brlabs pa'i gnas dga' ldan pho brang du rigs pa smra ba blo bzang chos kyi rgyal mtshan gyis sbyar ba'o / / / /
@# / /
na mo gu ru many+dzu g+hoShA ya /
ngag gi dbang phyug smra ba'i zla ba mchog /
blo bzang bstan pa'i rgya mtsho'i dpal gyur cing / /
rmad byung 'phrin las 'od dkar dra ba can / /
skal bzang kun+da'i gnyen la gsol ba 'debs / /
ngag dbang bstan pa'i dpal gyur skye dgu'i gnyen / /
lung rigs rlabs phreng g.yo ba'i rgya mtsho che / /
bslab gsum rim gnyis nor bu 'byung ba'i gnas / /
rgyal sras sems dpa' che la gsol ba 'debs / /
bslu med dkon mchog gsum gyi byin rlabs dang / /
g.yel med chos skyong bsrung ma'i mthu stobs kyis / /
dpal ldan ngag gi dbang phyug rgyal ba'i sras / /
chos kyi rgya mtsho yun ring zhabs brtan shog /
ces sems dpa' chen po la bstod pa brtan bzhugs dang bcas pa 'di ni rab 'byams smra ba bsod nams rgyal mtshan gyis bskul ba la brten nas /
shAkya'i dge slong blo bzang chos kyi rgyal mtshan gyis dben sa chos kyi pho brang gi gtsug lag khang du sbyar ba'o / / / /
@# / /
na mo gu ru tsakra sam+ba rA ya /
dus gsum bde gshegs kun gyi dngos / /
bslu med gtan gyi skyabs gnas mchog /
drin can rtsa ba'i bla ma la / /
gsol ba 'debs so byin gyis rlobs / /
rab 'byams dkyil 'khor kun gyi gtso / /
rigs kun khyab bdag dang po'i mgon / /
zung 'jug rdo rje 'chang chen la / /
gsol ba / /
mthu stobs dbang phyug rdo rje 'dzin / /
rgyal sras phyag na rdo rje dang / /
dpal ldan sa ra ha pa la / /
gsol ba / /
bstan pa rgyal ba'i mdzad pa can / /
dpal mgon 'phags pa klu sgrub dang / /
rje btsun ri khrod dbang phyug la / /
gsol ba / /
lam 'dis dpal ldan he ru ka'i / /
go 'phang mchog brnyes lU i pa / /
de sras d+hA ri ka pa la / /
gsol ba / /
phyag rgya'i rol pas sgyu ma'i sku / /
mngon gyur rdo rje dril bu pa / /
rus sbal zhabs dang 'bar 'dzin la / /
gsol ba / /
brtul zhugs spyod pa nag po pa / /
gu hya ba dang rnam rgyal zhabs / /
grub chen tai lo sher bzang la / /
gsol ba / /
gnas lnga mthar phyin paN+Di ta / /
'jigs med nA ro ta pa dang / /
nus pa mngon gyur pham thing mched / /
gsol ba / /
bde ba mchog gi lam bzang 'di / /
phyogs 'dir gsal mdzad shes rab brtsegs / /
sgra bsgyur blo gros grags pa la / /
gsol ba / /
'gro ba'i bla ma dge bsnyen tshul / /
sa chen kun dga' snying po dang / /
rig 'dzin bsod nams rtse mo la / /
gsol ba / /
gsang sngags rgya mtsho'i mthar son pa'i / /
rje btsun grags pa rgyal mtshan dang / /
'jam dbyangs sa skya paN chen la / /
gsol ba / /
pha rol rgol ba skrag mdzad pa'i / /
rgyal sras bsod nams seng ge dang / /
mkhas btsun sangs rgyas @# / /
'bum pa la / /
gsol ba / /
mdo rgyud gzhung lugs kun mkhyen pa'i / /
mchog ldan legs pa'i blo gros dang / /
slob dpon dpal ldan seng ge la / /
gsol ba / /
bstan pa'i mnga' bdag thams cad mkhyen / /
bu ston rin chen grub pa dang / /
sngags 'chang khyung po lhas pa la / /
gsol ba / /
dbang phyug brgyad ldan rdo rje 'chang / /
sprul pa'i gar mdzad tsong kha pa / /
de sras thu bo dge legs dpal / /
gsol ba / /
rgyal ba gnyis pa'i gdams pa'i mdzod / /
'dzin mdzad chos kyi rgyal mtshan dang / /
grub mchog chos kyi rdo rje la / /
gsol ba / /
sku gsum mngon gyur dben sa pa / /
blo bzang don yod grub pa dang / /
mkhas grub sangs rgyas ye shes la / /
gsol ba / /
he ru ka dpal dus kyi mthar / /
ngur smrig gzugs kyis rnam rol pa'i / /
drin can rtsa ba'i bla ma la / /
gsol ba / /
shes bya'i 'khor lo ma lus pa / /
sgrib bral bde ba chen po'i ngor / /
sdom mdzad he ru ka dpal la / /
gsol ba / /
dran pas lhan skyes bde ba che / /
stsol mdzad rgyal ba kun gyi yum / /
rje btsun rdo rje rnal 'byor mar / /
gsol ba / /
deng nas tshe rabs thams cad du / /
'khor lo bzhi dang mi 'bral zhing / /
thun mong lam gyi bdud rtsi yis / /
yid kyi shel bum gang bar shog /
dpa' bo rnal 'byor ma rnams kyis / /
bdag cag 'bral med rjes bzung ste / /
sgrib bral lhan skyes bde ba che / /
'bad med lhun gyis grub par shog /
ma dag skye shi bar do gsum / /
rnam dag rgyal ba'i sku gsum du / /
sgyur byed 'khor lo bde mchog gi /
rim gnyis rtogs pa mthar phyin shog /
tshe 'di'i mthar yang bla ma lhas / /
ngo mtshar ltas bzang mchod sprin sogs / /
mtha' yas bsu ba mngon gyur nas / /
mkha' spyod gnas su 'khrid par shog /
der ni bla ma he ru ka'i / /
mngon sum zhal mthong dbang bskur nas / /
bde chen 'od gsal sgyu ma'i sku / /
zung 'jug rdo rje 'chang thob shog /
de nas gdul bya'i bsam pa bzhin / /
gang 'dul sprul pa'i zlos gar gyis / /
mkha' mnyam 'gro ba ma lus pa / /
bde ba mchog la 'god par shog /
ces dpal 'khor lo bde mchog lU i pa'i lugs kyi brgyud rim gyi gsol 'debs 'di ni /
sa skyong mi'i dbang po skyid shod nas lha'i btsun pa bstan 'dzin blo bzang rgya mtsho'i gsung gis bskul nas /
rgyal khams kyi btsun pa blo bzang chos kyi rgyal mtshan gyis dpal ldan 'bras spungs kyi gzims chung nyi 'od 'khyil bar sbyar ba'o / / / /
@# / /
na mo gu ru many+dzu g+ho ShA ya /
dpal ldan rigs brgya'i khyab bdag 'khor lo sdom / /
zag med bde ba'i dpal ster rje btsun ma / /
rnal 'byor dbang phyug dril bu rus sbal zhabs / /
gsol ba 'debs so dngos grub rnam gnyis stsol / /
bde chen 'bar 'dzin brtul zhugs spyod pa pa / /
ma rungs tshar gcod gu hya phyogs kun las / /
rnam rgyal grub mchog te lo nA ro'i zhabs / /
gsol @# / /
ba| |lam 'di'i nus pa mngon gyur pham thing mched / /
shes rab mchog brtsegs sgra bsgyur blo gros grags / /
rje btsun yab sras sa skya paN+Di ta / /
gsol ba / /
phan bdes sa skyong 'phags pa rin po che / /
dkon mchog gsum gyi dpal gyur rgyal ba'i sras / /
na bza' pa dang bsod nams rgyal mtshan 'dzin / /
gsol ba / /
rgyal ba gnyis pa blo bzang grags pa'i dpal / /
de sras thu bo mkhas grub mched dang bcas / /
'chi med grub pa d+harma badzra'i zhabs / /
gsol ba / /
sku gsum brnyes pa rgyal ba dben sa pa / /
'jam pa'i dbyangs dngos sangs rgyas ye shes dang / /
bka' drin mnyam med rtsa ba'i bla ma la / /
gsol ba / /
de ltar bstod pa'i rnam dkar dge ba'i mthus / /
shin tu rnyed dka' 'jig sla'i dal 'byor 'di / /
don med bya bas nam yang mi g.yeng bar / /
don chen snying po len par byin gyis rlobs / /
'dir snang phun tshogs rmi lam dga' ston dang / /
srid pa'i ngang tshul me 'obs ltar mthong nas / /
byams dang snying rjes brgyan pa'i sems bskyed de / /
phyin drug spyod pas 'da' bar / /
thun mong lam sbyangs dngos grub kun gyi sgo| |bshes gnyen dam pa'i lus kyi dkyil 'khor du / /
rnam dag dbang thob dam tshig sdom pa rnams / /
srog las gces par bsrung bar / /
rab 'byams rgyud rnams kun gyi rgyal po mchog /
bde mchog sbas chu'i rgya mtsho'i don rtogs nas / /
thun bzhi'i sbyor bas rim pa dang po'i lam / /
shin tu brten pa rnyed par / /
snying ga'i chu skyes dbus su mi shigs pa'i / /
rang bzhin 'od zer lnga pa'i dra ba can / /
byin rlabs rim pa rnam gnyis goms byas pas / /
lhan skyes ye shes 'char bar / /
nor bu'i bu ga smin ma'i 'khri shing dbus / /
zla shel byugs pa'i padma rA ga yi / /
mdangs chags sna tshogs rdo rje'i rim pa zung / /
goms pas las rlung ldog par / /
rang rig las dang ye shes phyag rgya dang / /
mnyam par sbyar ba'i srog rtsol rnam gsum mthus / /
stong nyid mdzes mar lhan skyes gzhon nu yis / /
'khyud pa'i phyag chen 'grub par / /
sprul pa'i 'khor lo'i dbus dang smin mtshams su / /
rigs lnga'i rang bzhin thig le lnga dag la / /
brten nas 'bar 'dzag dga' bzhi yongs rdzogs shing / /
phyogs bcu'i rgyal ba'i byin rlabs mchog thob shog /
chos 'khor phyag rgya gsang ba'i chu skyes dbus / /
mi shigs nor bu'i bung bas rnam rol bas / /
dpe yi lhan skyes sbrang rtsi'i bcud myangs te / /
sgyu ma'i lus mdzes rgyas par byin gyis rlobs / /
sgyu ma'i na chung don gyi 'od gsal du / /
sbyangs pa'i dbyings las sgyu 'phrul dra ba'i gar / /
slob dang mi slob zung 'jug rdo rje'i sku / /
tshe 'dir mngon du 'gyur bar byin gyis rlobs /
ces dril bu dmar khrid kyi brgyud pa'i gsol 'debs 'di yang /
lugs gnyis 'dzin ma'i khyon yangs @# / /
la bsod nams dang rnam dpyod yan lag bzhi pa'i dpung gis 'dod dgur spyod pa'i dpal yon can /
dpal lha mi'i dbang phyug phas rgol gyi g.yul las rnam par rgyal ba gang gi bka' nan chags pa la brten nas /
bde ba mchog gi rnal 'byor pa blo bzang chos kyi rgyal mtshan gyis gangs ri'i dbang po 'o de gung rgyal gyi lha zhol lha sdings su sbyar ba'o / / / /
@# / /
na mo badzra b+hai ra wA ya /
bcom ldan 'das rdo rje 'jigs byed kyi brgyud rim la gsol ba 'debs tshul mkha' spyod grub pa'i gtam zhes bya ba / /
bcom ldan 'das ngag gi dbang phyug la phyag 'tshal lo / /
lhan skyes bde ba chen po'i mkha' dbyings las / /
sna tshogs sgyu 'phrul dra ba'i dbyar skyes phreng / /
'phrin las rnam bzhi'i gru char 'bebs mkhas pa / /
dpal ldan rdo rje 'jigs byed la phyag 'tshal / /
gsang ba'i chu skyes sbrang rtsi'i zil dngar gyis / /
dpa' bo'i brtan pa 'phrog pa'i lang tsho can / /
rab 'byams rgyal ba'i 'khor lo kun gyi yum / /
ye shes DA ki'i gtso la phyag 'tshal lo / /
bsod nams ye shes tshogs gnyis mthar son pas / /
grub pa'i dbang po kun gyi mgo bo la / /
rtogs pa'i zhabs skyes 'god mkhas lA li ta / /
grub pa'i dbang phyug zhabs la phyag 'tshal lo / /
mgon de'i zhal gyi gdams pa bdud rtsi'i chus / /
gang thugs shel gyi bum bzang la reg pas| |srid pa'i tsha gdung ming gi lhag mar mdzad / /
don yod rdo rje'i zhabs la phyag 'tshal lo / /
rgyud sde rgya mtsho'i khyon la dbang 'byor zhing / /
rim gnyis yid bzhin nor bu'i gdengs kas brjid / /
skal bzang klu dbang tshogs kyi rjer gyur pa'i / /
ye shes 'byung gnas sbas la phyag 'tshal lo / /
nyon mongs 'dam gyi dri mas ma gos shing / /
lung dang rtogs pa'i 'dab brgya rnam par rgod / /
rnam mkhyen ze'u 'bru dkar po'i so phreng can / /
padma rdo rje'i zhabs la phyag 'tshal lo / /
rnam dkar 'bru mar thigs pas yongs bzung ba'i / /
bslab gsum sdong bur ye shes me lce chags / /
gdul bya'i blo mun sel ba'i dpal yon can / /
mar me mdzad dpal bsrung ba la phyag 'tshal / /
'phags yul mkhas grub du ma'i zhabs bsten pas / /
zab dang rgya che'i gdams pas skal bzang byas / /
sdigs mdzub tsam gyis ma rungs mthar byed pa'i / /
skad gnyis smra ba'i dbang po la phyag 'tshal / /
tshe rabs mang por yang dag lam goms pas / /
dpal ldan gshin rje'i gshed dang dus 'khor sogs / /
rab 'byams rgyud sde'i don la mkhyen pa rgyas / /
rje btsun chos rab zhabs la phyag 'tshal lo / /
dam pa'i rigs 'khrungs lung rigs lus stobs rgyas / /
mdo rgyud ral pa'i khur gyis legs par mdzes / /
phas rgol gnyis 'thung 'joms pa'i sbar khyim can / /
ye shes seng ge'i zhabs la phyag 'tshal lo / /
mkhyen pa'i spyan gyis 'bum phrag @# / /
chos kun gzigs / /
brtse ba'i sbar khyim phreng ba phyogs su g.yo / /
rnam dkar mdzad pa'i gad rgyangs mthon po can / /
rnal 'byor dbang phyug 'bum seng la phyag 'tshal / /
gzhon nu'i dus nas dam pas rjes bzung bas / /
bdud sde'i g.yul bzlog rgyud sde'i don bzhin du / /
rten 'brel thabs la mkhas pa'i rig sngags 'chang / /
rje btsun rga lo'i zhabs la phyag 'tshal lo / /
rmad byung mkhyen pa'i dkyil 'khor yongs rdzogs shing / /
rnam dkar bshad dang bsgrub pa'i bsil 'od kyis / /
gdul bya kun+da'i tshogs kyi dbugs 'byin pa / /
shes rab seng ge'i zhabs la phyag 'tshal lo / /
bde legs rang bzhin ye shes gzhal med khang / /
dpal ldan 'byor pa'i phun tshogs du mas gang / /
'phrin las ba dan gyis mdzes sman khab pa / /
ye shes dpal gyi zhabs la phyag 'tshal lo / /
phyag na padmo'i thugs rje'i 'od zer gyis / /
gang gi blo gros padmo kha phye ba'i / /
ngo mtshar dri bsung phyogs kyi 'khor lo 'gengs / /
don grub rin chen zhabs la phyag 'tshal lo / /
dmigs med brtse ba'i gter chen spyan ras gzigs /
zhes sogs dang /
gzhung lugs ral pa 'thug pos gnya' khebs shing /
zhes sogs dang /
dge legs 'byung gnas rgyal ba'i bstan pa la / /
chos kyi rgyal po'i go 'phang rab brnyes shing / /
gdul bya'i dpal mgon bzang po'i thugs rje can / /
chos rgyal chos rje'i zhabs la phyag 'tshal lo / /
rgyal ba kun gyis gsungs pa'i chos rnams kyi / /
bcud rnams bsdus nas nyams su blangs pa'i mthus / /
tshe de nyid la rdo rje'i sku brnyes pa / /
'chi med rnal 'byor mchog la phyag 'tshal lo / /
rigs kun bdag po drug pa rdo rje 'chang / /
rmad byung thugs rjes sna tshogs skur sprul nas / /
'gro kun byang chub mchog la 'god mdzad pa / /
blo bzang don grub zhabs la phyag 'tshal lo / /
dpal ldan mkhas mchog bye ba'i zur phud la / /
mkhyen rab mtshungs med gom pa 'god mkhas pa / /
gzhung lugs kun mkhyen sangs rgyas ye shes ces / /
mtshan mchog don dang ldan la phyag 'tshal lo / /
bde gshegs kun gyi yab gcig 'jam pa'i dbyangs / /
mtha' dag bgegs dpung 'joms mdzad gshin rje'i gshed / /
dbyer med sku bzhi'i bdag nyid skyabs kyi phul / /
rje btsun rtsa ba'i bla ma la phyag 'tshal / /
de ltar bstod pa'i rnam dkar dge ba'i mthus / /
tshe rabs kun tu dal 'byor rten thob cing / /
bshes gnyen dam pas 'bral med rjes bzung ste / /
thun mong lam gyi rim pa mthar phyin shog /
'jam dpal dpa' bo'i rim gnyis gru chen la / /
brten nas rgyud sde'i rgya mtshor legs zhugs te / /
sku gsum rin chen gling du bgrod gyur nas / /
srid zhi'i dbul ba ma lus sel bar shog /
ces pa 'di ni dge slong mdo sngags nyin byed bzang pos 'di lta bu zhig dgos ces @# / /
gsol ba nan cher btab pa la brten nas /
gshin rje'i gshed kyi rnal 'byor pa blo bzang chos kyi rgyal mtshan gyis thon dga' ldan rdzong du sbyar ba'o / / / /
@# / /
na mo gu ru badzra b+hai ra wA ya /
khyab bdag 'jam pa'i rdo rje gshin rje'i gshed / /
mgon de dgyes pa kun bskyed mkha' 'gro'i gtso / /
zung 'jug go 'phang mngon gyur lA li ta / /
gsol ba 'debs so dngos grub rnam gnyis stsol / /
grub mchog don yod rdo rje ye shes sbas / /
rlung sems dbang bsgyur padma badzra dang / /
mdo rgyud mnga' bdag mar me mdzad pa'i zhabs / /
gsol ba / /
mthu stobs dbang phyug r+wa lo rdo rje grags / /
'jig rten mig gyur chos rab de sras mchog /
dpal ldan ye shes seng ge 'bum seng zhabs / /
gsol ba / /
bdud bzhi'i g.yul bzlog rje btsun r+wa lo dang / /
kun mkhyen shes rab seng ge ye shes dpal / /
don gnyis lhun gyis grub pa'i rin po che / /
gsol ba / /
rgyal ba gnyis pa blo bzang grags pa'i dpal / /
mkhas grub dam pa chos kyi rgyal mtshan dang / /
rdo rje'i sku brnyes chos kyi rdo rje'i zhabs / /
gsol ba / /
sku gsum mngon gyur rgyal ba dben sa pa / /
lung rtogs mnga' bdag sangs rgyas ye shes zhabs / /
bka' drin mnyam med rtsa ba'i bla ma la / /
gsol ba / /
rgyal ba kun gyi yab gcig 'jam pa'i dbyangs / /
ma rungs gdul dka' mtha' dag 'dul ba'i phyir / /
'jigs byed khro bo chen po'i skur ston pa / /
gsol ba / /
de ltar bstod pas byang chub snying po'i bar / /
'gal rkyen bdud sde'i g.yul las rnam rgyal te / /
zhi rgyas dbang drag grub chen brgyad la sogs / /
dngos grub kun gyis rtag tu 'byor gyur cig /
mdor na deng nas tshe rabs thams cad du / /
'jam dpal dpa' bos dgyes shing rjes bzung ste / /
rim gnyis lam gyi rtogs pa mthar phyin nas / /
sku gsum go 'phang bde blag thob gyur cig /
ces dpal rdo rje 'jigs byed kyi dbang gi nye brgyud la gsol ba 'debs pa 'di yang /
'brong rtse nas mi'i dbang po 'jig rten dbang phyug gis bskul ba la brten nas /
gshin rje'i gshed kyi rnal 'byor pa blo bzang chos kyi rgyal mtshan gyis sbyar ba dge'o / / / /
@# / /
na mo gu ru many+dzu g+ho ShA ya /
sku bzhi'i bdag nyid khyab bdag rdo rje 'chang / /
rgyal ba'i yum gcig rje btsun rnal 'byor ma / /
mkhas grub chen po a b+h+yA ka ra'i zhabs / /
lha mi'i 'dren pa gsum la gsol ba 'debs / /
rig sngags grub pa nA ya ka pa dang / /
grub pa mchog brnyes da sha pA la shrI / /
dam pas rjes bzung bi khyA ta de ba / /
'gro ba'i bla ma gsum la / /
gnas lnga mkhyen pa kha che paN+Di ta / /
yon tan 'byung gnas d+hA mi shI dang / /
de sras thu bo bi ma la shrI / /
bstan pa rgyas mdzad gsum la / /
skad gnyis smra ba grags pa rgyal mtshan dang / /
rje btsun rong pa shes rab seng ge'i zhabs / /
'jam pa'i dbyangs dngos ku mA ra shrI / /
thar pa'i @# / /
lam ston gsum la / /
bslab gsum rin chen ldan pa'i tshul rgyal ba / /
sems dpa' chen po chos kyi rgyal po dang / /
rngo ston dam pa bsod nams bzang po'i zhabs / /
phan bde'i 'byung gnas gsum la / /
mkhyen rab dbang phyug chos rje rgyal ba dpal / /
mthu stobs mnga' bdag bzang po bkra shis zhabs / /
bkra shis smra ba'i zla ba 'phags pa'i mchog /
bstan pa'i dpal gyur gsum la / /
kun dga'i lam gyis dpal 'byor grub pa'i gtso / /
mkhas grub dam pa sangs rgyas ye shes dang / /
rdo rje 'chang dngos rtsa ba'i bla ma ste / /
bka' drin mnyam med gsum la / /
deng nas bzung ste tshe rabs thams cad du / /
'khor lo bzhi dang ldan pa'i rten thob nas / /
rgyud sde'i snying po phreng ba rnam gnyis kyi / /
bshad sgrub bstan pa'i rgya mtsho spel bar shog /
yang na a b+hI yA nas /
dge ba'i 'byung gnas sbas pa /
legs spyod 'byung gnas sbas pa /
ma nu tha de ba /
me g+ha la u pa tha /
bal po paN+Dita kirtsa tra /
lots+tsha ba grags pa rgyal mtshan /
rong pa sher seng /
bla ma bag ston /
chos rje tshul rgyal man gong dang 'dra /
yang na paN chen shAkya shrI /
sug thams cad mkhyen pa /
sug d+ha rma ke tu /
phug pa shAkya rdo rje /
bla ma 'od zer phug pa /
sangs rgyas 'bum /
lots+tsha ba mchog ldan /
bag ston man gong dang 'dra'o /
zhes phreng ba'i dkyil 'khor zhe gnyis sam bzhi bcu'i brgyud rim gsol 'debs dang bcas pa 'di /
ser byes pa slob dpon rin po che khon ston dpal 'byor lhun grub kyis bskul ba la brten nas /
dge lugs kyi phreng ba gnyis kyi shing rta chen po paN chen bzang po bkra shis kyis mdzad pa'i phreng ba gnyis kyi lhan thabs dang gsan yig bzhin chos smra ba blo bzang chos kyi rgyal mtshan gyis bkra shis lhun por smras pa'o / / / /
@# / /
gang gi drin gyis bde chen nyid / /
skad cig nyid la 'char ba gang / /
bla ma rin chen lta bu'i sku / /
rdo rje can zhabs pad la 'dud / /
dpal ldan sku bzhi'i dbang phyug rdo rje 'chang / /
kha sar+pA Ni blo gros rin po che / /
tai lo pa dang rol pa'i rdo rje dang / /
mi tra dzwa ki chos rje byams pa'i dpal / /
bsod nams dbang phyug mkhan chen rin po che / /
dpal ldan bla ma seng ge'i mtshan can dang / /
rdo rje 'chang dbang bu ston yab sras zhabs / /
khyung chen rje btsun bla ma mkhas grub mched / /
chos kyi rdo rje blo bzang don grub dang / /
sangs rgyas ye shes zhabs dang chos kyi rgyal / /
rig 'dzin sdom pa'i brgyud pa la phyag 'tshal /
ces pa ni mi tra brgya rtsa'i skor /
man ngag brgya rtsa'i skor /
bde chen ral gcig skor /
bde mchog bcu gsum ma rnams kyi brgyud pa'i bla ma la gsol ba 'debs pa'o /
! /
stobs bcu mnga' ba thub pa'i dbang po dang / /
byams pa thogs med dbyig gnyen rnam grol sde / /
btsun pa grol sde mchog sde dul ba'i sde / /
ser bzang ku su lu gnyis gser gling pa / /
a ti sha dang 'brom ston spyan snga ba / /
gzhon nu 'od dang tshar @# / /
chen dpal ldan gro /
sgom seng mchims dang bsod ye grags mtshan can / /
sems dpa' chen po bu ston yab sras zhabs / /
grub she dge 'dun grub pa blo gros sbas / /
lung rigs skyabs mchog blo bzang don grub dang / /
sangs rgyas ye shes chos kyi rgyal mtshan te / /
byang sems sdom pa'i brgyad pa la phyag 'tshal /
! /
thub pa'i dbang po shes rab can gyi mchog /
sgra gcan zin dang bram ze sgra gcan zin / /
klu sgrub snying po yon tan blo gros dang / /
rin chen bshes gnyen chos skyong yon tan bdag /
chos phreng zhi ba'i 'byung gnas sbas pa dang / /
kha che paN chen byang chub dpal bzang po / /
bde ba dpal dang mkhan chen grags pa'i zhabs / /
rnam dag dgra bcom bu ston yab sras dang / /
grags pa rgyal mtshan sher 'byung ye shes grags / /
blo gros dam chos rgyal mtshan 'dzin pa ste / /
bsnyen rdzogs sdom pa'i brgyud pa la phyag 'tshal /
! gnyis med gsung pa thub pa'i dbang po dang / /
byams pa thogs med dbyig gnyen rnam grol sde / /
btsun pa grol sde mchog sde dul ba'i sde / /
rnam snang mdzad dang seng bzang ye shes dang / /
yon tan bshes gnyen rin chen bzang po dang / /
zla bzang bstan skyong blo ldan shes rab dang / /
shes rab 'bar dang byang chub ye shes dang / /
gzhon nu tshul khrims dang ni shes rab 'bum / /
byang chub 'bum dang 'jam pa'i rdo rje dang / /
dar tshul brtson 'grus rdo rje rin po che / /
grub pa seng ge tshad ma'i skyes bu ste / /
thams cad mkhyen pa bu ston yab sras zhabs / /
rin chen 'phel dang tshul khrims ye shes dang / /
'od zer bzang po yon tan bzang po dang / /
sangs rgyas ye shes chos kyi rgyal mtshan te / /
phar phyin brgyud pa rnams la gsol ba 'debs / /
sdom gsum phar phyin brgyud pa rnams kyi gsol 'debs gong ma rnams ni thams cad mkhyen pa bu ston rin po ches mdzad la /
'og ma rnams shAkya'i dge slong blo bzang chos kyi rgyal mtshan gyis sbyar ba'o / / / /
@# / /
gur gum mdangs mdzes 'jam pa'i dbyangs / /
ngur smrig gar gyis rnam rol ba / /
blo bzang grags pa zhes bya ba'i / /
bla ma de la phyag 'tshal lo / /
rgyal kun mkhyen brtse'i 'od ris kyis / /
gang thugs gzhal med khang mdzes pa / /
tsong kha pa zhes bya ba yi / /
bla ma de la / /
mdo rnams gsung tshe shAkya'i rgyal / /
rgyud kun ston tshe rdo rje 'dzin / /
dus 'dir rgyal ba gnyis pa zhes / /
bla ma de la / /
mkhyen brtse nor bu'i me long gis / /
gang thugs rin chen phyag zung mdzes / /
'jam dpal rgya mtsho zhes bya ba'i / /
bla ma de la / /
'chad rtsod rtsom sogs shes bya'i gnas / / /
thams cad mkhyen cing grub pa'i gtso / /
dge legs dpal bzang zhes bya ba'i / /
bla ma de la / /
kun mkhyen gnyis pa tsong kha pa'i / /
rmad byung gdams pas skal bzang byas / /
chos kyi rgyal mtshan zhes bya ba'i @# / /
bla ma de la / /
'od gsal 'chi med lam las 'ongs / /
zung 'jug nam mkha'i 'ja' yis 'khyud / /
d+harma badzra zhes bya ba'i / /
bla ma de la / /
rnam dpyod 'dab brgya rgod pa'i rtser / /
sku gsum ze'u 'bru'i so phreng mdzes / /
blo bzang don grub ces bya ba'i / /
bla ma de la / /
'gro 'di'i bsod nams rgya mtsho'i 'jing / /
gang sku'i rin chen lhun po 'khrungs / /
bsod nams rgya mtsho zhes bya ba'i / /
bla ma de la / /
sangs rgyas ye shes dbang gi rgyal / /
gang thugs rgyal mtshan rtse mor 'dzegs / /
bud+d+ha dz+nyA na zhes bya ba'i / /
bla ma de la / /
dam chos smra ba'i bshes gnyen tshul / /
chos gos ngur smrig rgyal mtshan 'dzin / /
chos kyi rgyal mtshan zhes bya ba'i / /
bla ma de la phyag 'tshal lo / /
zhes pa 'di ni rgyal ba gnyis pa'i bstan pa bstan 'dzin dang bcas pa la mi phyed pa'i dad pa dang ldan pa lhun grub gling nas nang so sku mched kyis nan cher bskul ba la brten nas /
shAkya'i dge slong chos kyi rgyal mtshan gyis /
myang stod rig pa'i 'byung gnas kyi sa'i cha /
dpal bkra shis lhun gyis grub pa'i gling gi skyed mos tshal me tog rnam par rgyas pa'i lding khang du smras pa'o / / / /
@# / /
na mo gu ru many+dzu g+ho ShA ya /
snang ba mtha' yas bde gshegs kun gyi gtso / /
grub pa'i rgyal mo 'chi med rig 'dzin brnyes / /
gsang sngags sdong po mchog gi 'bras bus mdzes / /
gsol ba 'debs so tshe yi dngos grub stsol / /
pho nya'i lam gyis mchog brnyes rdo rje grags / /
sgrub rgyud bstan pa'i srog shing mid la rje / /
zla 'od gzhon nur grags pa'i sgam po pa / /
gsol ba / /
phag mo grub pa bde gshegs 'dus pa'i sku / /
de sras 'jig rten mgon po 'bri gung pa / /
rgyal ba'i sras po spyan snga rin po che / /
gsol ba / /
rgyal ba'i dbang po yang dgon chos kyi rje / /
thugs sras dam pa spyan snga rin chen ldan / /
kun mkhyen gnyis par grags pa'i zur phug pa / /
gsol ba / /
byams dang snying rje 'byongs pa'i 'bar ra ba / /
sde snod gsum gyi mnga' bdag shes rab dpal / /
sems dpa' chen po tshul khrims dpal bzang zhabs / /
gsol ba / /
gnas lugs don rtogs rin chen bshes gnyen dang / /
bslab gsum rnam dag sangs rgyas rgya mtsho'i zhabs / /
rgyal ba kun dngos rje btsun skyabs mchog dpal / /
gsol ba / /
sku gsum mngon gyur rgyal ba dben sa pa / /
tshe dpag med dngos sangs rgyas ye shes zhabs / /
bslu med lam ston rtsa ba'i bla ma la / /
gsol ba / /
dran pas tshe yi bar gcod kun sel zhing / /
mchog dang thun mong dngos grub kun stsol ba'i / /
lha mi'i 'dren pa mgon po tshe dpag med / /
gsol ba 'debs so tshe yi dngos grub stsol / /
bdag dang mtha' yas sems can ma lus pa'i / /
dus dang dus min 'chi ba'i 'jigs pa kun / /
khyod zhabs dran pa tsam gyis @# / /
bsal mdzad nas / /
tshe yi rig 'dzin thob par byin gyis rlobs / /
ces tshe dbang brgyud pa'i gsol 'debs 'di ni dad pa dang gtong ba dang tshul khrims la sogs pa'i rgyan gyis mdzes pa dbon sa rje btsun sangs rgyas tshe brtan gyis nan cher bskul ba la brten nas dge slong chos kyi rgyal mtshan gyis dben gnas rgod tshang gi ri khrod du sbyar ba'o / / / /
@# / /
na mo gu ru many+dzu g+ho ShA ya /
rab 'byams 'khor lo'i khyab bdag rdo rje 'chang / /
lhan cig skyes dngos rje btsun rnal 'byor ma / /
dngos grub mchog brnyes grub chen tshem bu pa / /
gsol ba 'debs so bdag rgyud byin gyis rlobs / /
mtha' yas yon tan mdzod 'dzin byang chub 'od / /
dam pas rjes bzung byang chub tshul khrims zhabs / /
grub pa mchog brnyes lha btsun dgon gsar ba / /
gsol ba / /
dad sogs 'phags pa'i nor ldan grags seng ba / /
gnas lnga mngon gyur gzhon nu seng ge'i zhabs / /
sde snod sbyangs pa'i mthar son gzhon tshul ba / /
gsol ba / /
'jam pa'i dbyangs dngos rin chen rgyal mtshan dang / /
gangs can bstan pa'i sgron me kun dga' dpal / /
mkhyen brtse mchog brnyes rin chen rgya mtsho'i zhabs / /
gsol ba / /
mkhas pa'i dbang po bzang po bkra shis dang / /
gsang ba'i mdzod 'dzin ye shes rtse mo'i zhabs / /
rgyal ba'i sras po skyabs mchog dpal bzang po / /
gsol ba / /
grub pa mchog brnyes rgyal ba dben sa pa / /
mgon de'i rgyal tshab sangs rgyas ye shes zhabs / /
skyabs gsum kun dngos rtsa ba'i bla ma la / /
gsol ba / /
rab 'byams rgyal ba kun gyi thugs rje'i gter / /
sna tshogs sprul pa'i gar gyis rnam rol bas /
mtha' yas 'gro ba 'dren mdzad spyan ras gzigs / /
gsol ba 'debs so bdag rgyud byin gyis rlobs / /
rnyed dka' 'jig par sla ba'i dal 'byor 'di / /
don med 'jig rten bya bas mi g.yeng bar / /
rnam dag rgyal bas bsngags pa'i lam bzang la / /
sgrub pa snying por byed par byin gyis rlobs / /
srid pa'i ngang tshul me 'obs ltar mthong bas / /
nyam thag 'gro 'di'i sdug bsngal ma bzod par / /
byams dang snying rjes drangs pa'i sems bskyed de / /
rgyal sras spyod pas 'da' bar byin gyis rlobs / /
thun mong lam gyi rim pa mthar son tshe / /
thugs rje'i bdag nyid spyan ras gzigs dbang gi /
mtshan bcas mtshan med rnal 'byor mthar phyin nas / /
sku gsum mngon du 'gyur bar byin gyis rlobs / /
ces grub thob gnyan tshem bu pa'i lugs kyi spyan ras gzigs kyi dmar khrid brgyud pa'i gsol 'debs 'di ni /
lung dang mngon par rtogs pa'i yon tan rin po ches thugs kyi bang mdzod yongs su gang ba bde bar gshegs pa'i mtshan snyan dbyar skyes kyi rnga gsangs rgyud mar sgrog pas /
gangs ri'i ljongs kyi skal bzang mdongs ldan mtha' dag @# / /
gi rna ba'i bcud len rgyas par byed pa gang gi gdan sa ba nor bzang rgya mtsho'i gsung gis nye bar bskul ba la brten nas dge slong blo bzang chos kyi rgyal mtshan gyis ri bo nags tshal gyi dgon par sbyar ba'o / / / /
@# / /
na mo gu ru many+dzu g+ho ShA ya /
rdo rje can zhabs rje btsun bla ma yi / /
zhabs sen 'od chags spyi bo'i gzhir bkod de / /
gcam bu'i mgrin skyes mA la spel ba la / /
blo yi dbyig ldan rnams kyis bzod pa'i rigs / /
rnam dkar stobs kyis dal 'byor rten ldan zhing / /
gzhon nu nyid nas tshangs spyod brtul zhugs 'dzin / /
phan bde'i 'byung gnas dge ba'i bshes gnyen du / /
mthong nas gus pas bsten pa khyod phyag 'tshal / /
mdo rgyud gzhung lugs sbrang rtsi'i rgyal mtshan gyis / /
blo gros dpyid kyi dpal mo mdzes byas te / /
skal bzang thar 'dod bung ba'i tshogs rnams la / /
legs bshad dga' ston 'gyed pa khyod phyag 'tshal / /
tshe 'di'i phun tshogs chu bur ltar mthong nas / /
nges 'byung byang sems yang dag lta ba dang / /
dpal ldan rim gnyis zab mo'i rnal 'byor gyis / /
zung 'jug bsgrub la brtson pa khyod phyag 'tshal / /
'dis mtshon dge bas tshe rabs thams cad du / /
bshes gnyen dam pas 'bral med rjes bzung ste / /
'jig rten 'jig rten 'das pa'i legs tshogs kun / /
yid la smon pa ji bzhin 'grub par shog /
rang gis rang la bstod pa 'di / /
brgya byin yin yang mdzes ma yin / /
'on kyang lha mi'i dbang phyug gi /
bka' stsal lci ba'i phyir 'di smras / /
rdo rje slob dpon slob ma yis / /
bstod sogs 'bad pa don yod par / /
rgyal bas gsungs pa'i bden pa des / /
mi dbang bzhed dgongs rtser son shog /
ces chos 'khor rgyal gyi gnas mchog tu blo bzang chos kyi rgyal mtshan gyis smras pa'o / / / /
@# / /
na mo gu ru many+dzu g+ho ShA ya /
rab 'byams rgyal ba'i dkyil 'khor kun gyi / /
khyab bdag dpal ldan rdo rje sems dpa' / /
snyigs dus mgon med 'gro ba'i don du / /
gang 'dul ji bzhin ngur smrig gar gyis / /
rnam rol bka' drin gsum ldan bla ma / /
rje btsun blo bzang chos kyi rgyal mtshan / /
snying nas bka' drin dran pa'i yid kyis / /
gdung ba'i dbyangs kyis gsol ba 'debs so / /
tshad med thugs rje'i spyan gyis gzigs la / /
bdag dang mar gyur sems can thams cad / /
deng nas byang chub ma thob bar du / /
skad cig tsam yang 'bral ba med dang / /
rjes su zungs la mchog dang thun mong / /
byin rlabs bdud rtsis tshim par mdzod cig /
'das pa'i sangs rgyas mang pos spangs shing / /
da lta phyogs bcu'i 'jig rten khams na / /
'tsho zhing gzhes pa'i sangs rgyas rnams kyis / /
gdul bar ma nus mgon skyabs med pa'i / /
bdag cag snyigs ma'i 'gro ba dag la / /
@# / /
kun mkhyen rgyal ba'i mdzad pa bsgrub pa'i / /
rje btsun blo bzang chos kyi rgyal mtshan / /
bka' drin dran pas gsol ba 'debs so / /
thugs rjes zung la byin gyis rlobs shig /
deng nas byang chub snying po'i bar du / /
khyod min re sa'i skyabs gzhan med pas / /
'bral med spyi gtsug nyi zla'i steng dang / /
snying gi padmo'i ze'u 'brur bzhugs la / /
mchog dang thun mong dngos grub kun stsol / /
stong gsum mi mjed zhing gi ston pa / /
'dren pa mnyam med zas gtsang sras po / /
bcu gnyis mdzad pas rnam par rol cing / /
zhing brgya phun tshogs 'od kyis 'gengs pa / /
skal med bdag gis mngon sum ma mthong / /
thub pa'i nyi ma dus kyis nub nas / /
mtshan tsam lhag mar lus pa'i dus 'dir / /
bdag cag mgon med 'gro ba rnams la / /
rgyal bas gsungs pa'i chos tshul kun gyi / /
snying po ma lus gcig tu dril nas / /
legs par 'doms pas rgyal ba kun las / /
lhag pa'i drin can rtsa ba'i bla ma / /
rje btsun blo bzang chos kyi rgyal mtshan / /
yengs med dran pas gsol ba 'debs so / /
thugs rje chen po'i sprin phung bkrigs la / /
byin rlabs bdud rtsi'i char rgyun phob cig /
byams pa 'jam dbyangs spyan ras gzigs sogs / /
sa bcu'i dbang phyug rgyal sras rnams dang / /
mchog zung rab 'byor 'od srungs la sogs / /
'phags mchog rnams dang bgro zhing mol ba'i / /
dga' ston chen po mngon sum ma mthong / /
mda' bsnun zhabs sogs grub mchog rnams dang / /
'dzam gling mdzes byed rgyan drug mchog gnyis / /
lnga brgya'i gtsug rgyan jo bo yab sras / /
blo bzang rgyal ba gnyis pa'i zhabs sogs / /
mkhas shing grub pa'i dam pa rnams kyis / /
rang rang gdul bya smin par mdzad nas / /
dag pa'i zhing du gshegs pa'i dus 'dir / /
dmigs bus dor ba'i long ba'i tshogs dang / /
rngon pas gtsas pa'i ri dwags lta bur / /
nyam thag mgon med bdag cag rnams la / /
dus gsum bde gshegs sras bcas kun gyi / /
thugs kyi bcud bsdus zab mo'i gdams pa / /
sdug bsngal nad kun sel ba'i sman chen / /
ma rig mun pa 'joms pa'i sgron me / /
phan bde'i mchog stsol yid bzhin nor bu / /
dam chos bdud rtsi'i char chen phab nas / /
dmu rgod bdag rgyud tha rgod gyong po / /
ji bzhin 'dul mdzad thams cad mkhyen pa / /
bka' drin zla med skyabs gsum kun 'dus / /
rje btsun blo bzang chos kyi rgyal mtshan / /
snying nas dran pas gsol ba 'debs so / /
bdag dang ma rgan sems can rnams kyi / /
'di dang bar do phyi ma'i 'jigs pa / /
ma lus da lta myur du skyobs mdzod / /
chos brgyad 'byung po'i gdon gyis zin nas / /
tshe 'di don med stong log byed dus / /
rnyed dka' don che nam mkha'i glog 'drar / /
'doms pa'i gsung gi lcags kyu rnon pos / /
yang dag snying po len par bskul ba'i / /
bka' drin mnyam med @# / /
'gro ba'i bla ma / /
rje btsun blo bzang chos kyi rgyal mtshan / /
rtse gcig mos pas gsol ba 'debs so / /
deng nas sangs rgyas ma thob bar du / /
'bral med thugs rjes byin gyis rlobs shig /
nyon mongs dug gsum chang gis myos shing / /
las ngan rlung shugs drag pos 'das pas / /
'jigs rung ngan 'gro'i g.yang sa chen por / /
bag med gom pa 'dor bar phyogs tshe / /
thugs rje nyin mor byed pa'i 'od kyis / /
bde 'gro'i lam bzang gsal bar ston pa'i / /
bka' drin 'khor med bslu med skyabs mgon / /
rje btsun blo bzang chos kyi rgyal mtshan / /
snying gi khong nas bka' drin dran pas / /
gsol ba 'debs so byin gyis rlobs shig /
mtha' med 'khor ba'i rgya mtsho chen por / /
las dang nyon mongs rba glong 'khrug cing / /
sdug bsngal chu srin mang pos gzir ba'i / /
skyabs mgon med pa'i 'gro ba ma lus / /
bslab gsum rnam dag gru rdzings brtan pos / /
thar pa dam pa'i gling du 'khrid pa'i / /
ded dpon bzang po drin can bla ma / /
rje btsun blo bzang chos kyi rgyal mtshan / /
gdung ba'i dbyangs kyis gsol ba 'debs so / /
rgyun chad med par byin gyis rlobs shig /
khrel med rang bde 'dod pa'i sems kyis / /
myang 'das dman pa'i phyogs su zhen che / /
byams dang snying rje byang chub sems kyi / /
rin chen shing rta bzang por bskyon nas / /
sku gsum nor bu'i gling du 'dren pa / /
gzhal bar dka' ba'i drin can bla ma / /
rje btsun blo bzang chos kyi rgyal mtshan / /
snying nas dran pas gsol ba 'debs so / /
rtse gcig gsol ba btab pa'i mod la / /
thugs rje'i rgya mtsho ches cher g.yos nas / /
byin rlabs bdud rtsis tshim par mdzod cig /
mi 'dod rgud pa kun gyi 'byung gnas / /
ma rig dug chus myos pa'i mun nag /
lung dang rigs pa'i 'od zer stong gis / /
gsal bar mdzad pa bstan pa'i sgron me / /
rje btsun blo bzang chos kyi rgyal mtshan / /
bka' drin chen po rjes su dran pas / /
gsol ba 'debs so byin gyis rlobs shig /
sgyu mas rmongs par byas pa'i 'khrul 'khor / /
'khrul ba'i rnam shes drug gi yul snang / /
ming tsam las gzhan grub pa med pa'i / /
bden gnyis gnas tshul ji bzhin ston pa / /
rmongs pa'i mun sel drin can bla ma / /
rje btsun blo bzang chos kyi rgyal mtshan / /
gsol ba 'debs so byin gyis rlobs shig /
chos rnams kun gyi gdod ma'i gnas lugs / /
smra bsam brjod pa'i yul las 'das pa'i / /
chos nyid de bzhin nyid kyi rang bzhin / /
mngon sum rjen par gsal bar ston pa'i / /
chos kyi rgyal po dpal ldan bla ma / /
rje btsun blo bzang chos kyi rgyal mtshan / /
bka' drin dran pas gsol ba 'debs so / /
bdag 'dzin 'gong po rtsad nas thon cing / /
bdag med gnas lugs mngon sum 'gyur bar / /
da lta nyid du byin gyis rlobs shig /
dad brtson dam tshig ldan pa rnams la / /
grangs med gsum la bltos pa med par / /
sku @# / /
gsum go 'phang skad cig nyid la / /
stsol mdzad khyab bdag rdo rje 'chang dbang / /
rje btsun blo bzang chos kyi rgyal mtshan / /
bka' drin chen po rgyun chad med par / /
dran pa'i yid kyis gsol ba 'debs so / /
zung 'jug rdo rje 'dzin pa'i go 'phang / /
myur du thob par byin gyis rlobs shig /
gzhan gyis brjod min bde chen lhan skyes / /
gang du yang ni rnyed pa min pa / /
khyod zhabs bsten cing khyod gsung thos pas /
mngon sum 'gyur mdzad bka' drin zla med / /
rje btsun blo bzang chos kyi rgyal mtshan / /
bka' drin chen po snying nas dran pas / /
sgo gsum dang bas gsol ba 'debs so / /
sgrib bral bde stong dbyer med lhan skyes / /
myur du skye bar byin gyis rlobs shig /
dus gsum sangs rgyas kun gyi ngo bo / /
lung rtogs dam chos bdud rtsi'i 'byung gnas / /
'phags chogs dge 'dun kun gyi gtsug rgyan / /
mkha' 'gro chos skyong yongs kyi mnga' bdag /
bslu med gtan gyi skyabs gnas mthar thug /
rje btsun blo bzang chos kyi rgyal mtshan / /
gsol ba 'debs so byin gyis rlobs la / /
srid zhi'i 'jigs pa kun las skyobs shig /
ngan song 'jigs las sgrol ba'i dpa' bo / /
sdug bsngal rgya mtsho sgrol ba'i gru rdzings / /
mtho ris thar par 'dren pa'i ded dpon / /
blang dor gsal bar ston pa'i nyi ma / /
gti mug mun pa sel ba'i sgron me / /
dug gsum nad kun 'joms pa'i sman pa / /
rje btsun blo bzang chos kyi rgyal mtshan / /
snying nas dran pas gsol ba 'debs so / /
'bral med thugs rjes byin gyis rlobs shig /
snyigs ma'i dus kyi sangs rgyas gnyis pa / /
thub dbang bstan pa 'dzin pa'i gtso bo / /
bdag gi 'di phyi'i re sa skyabs gnas / /
chos kun thams cad mkhyen cing gzigs pa / /
rje btsun blo bzang chos kyi rgyal mtshan / /
sgo gsum gus pas gsol ba 'debs so / /
dus 'di nas bzung byang chub bar du / /
khyod min re sa'i skyabs gzhan med pas / /
shi'am gson nam skyid rung sdug rung / /
dus dang gnas skabs ji ltar gyur kyang / /
skyabs gnas kun 'dus rje btsun bla ma / /
blo bzang chos kyi rgyal mtshan mkhyen no / /
mkhyen brtse nus pa'i mthu dpung bskyed pa / /
thun mong mchog gi dngos grub ma lus / /
'bad rtsol med par lhun gyis grub par / /
rje btsun bla mas byin gyis rlobs shig /
'di ltar bskrun pa'i dge tshogs rgya mtshos / /
'di nas sangs rgyas ma thob bar du / /
blo bzang chos kyi rgyal mtshan 'dzin pas / /
dgyes bzhin rjes su 'dzin par gyur cig /
deng nas khyod mnyes kho na bsgrub cing / /
rgyal ba kun gyi lung dang rtogs pa'i / /
chos tshul ma lus legs par bzung nas / /
bla med byang chub thob par gyur cig /
khyad par blo bzang chos kyi rgyal mtshan / /
stobs bcu mnga' ba'i go 'phang brnyes tshe / /
phyag tshab sras kyi thu bor gyur nas / /
bstan dang 'gro ba'i dpal du gyur cig /
@# / /
ces bla ma'i bka' drin dran nas gsol ba 'debs shing thugs rje bskul ba grub pa'i sprin sgra zhes bya ba 'di ni chos brgyad kyi 'ching ba spangs te /
'khrul med kyi lam la bsgrub pa snying por byed pa rnams kyi rgyan du gyur pa /
rang gi slob ma gnas bcu rab 'byams pa dge 'dun rgyal mtshan dang /
dad pa phun sum tshogs pa'i 'byor ldan /
gu shri sa chen chos rje gnyis kyis lus longs spyod thams cad bltos med du phul nas /
bla ma'i bka' drin rjes su dran zhing /
thugs rje bskul ba ming spel dang bcas pa rgyas pa zhig dgos ces yang yang nan gyis bskul ba la brten nas /
bla ma dam pa'i bka' 'bangs tha chung /
mdo rgyud man ngag 'dzin pa'i rgyal khams pa dge slong blo bzang chos kyi rgyal mtshan gyis brda' dang tshig sbyor sogs kyis ma bcings par /
kun gyis go bde bar mdo rgyud mkhas grub dam pa rnams kyi bka' srol bzhin /
ra sa 'phrul snang shAkya'i rgyal po'i pho brang du sbyar ba'i yi ge pa ni dge tshul blo bzang dar rgyas so / /
! /
de yang /
ming spel gyi mtshams 'dir /
rang gang mos kyi rtsa ba'i bla ma'i mtshan bcug pas kyang legs par 'gyur ro / /
bskul ba po'i 'dod pas ming spel 'di ltar byas pa la /
mdo rgyud rnams dang grub pa'i dbang po rnams kyi rnam thar ma mthong ba 'ga' zhig gis mthong na /
'o na ta zhes sdig rkyen du 'gyur nyen che bas /
dad ldan phan tshun ma gtogs /
skal med rnams la gsang na dge 'am snyam mo / / / /
@# / /
na mo gu ru many+dzu g+ho ShA ya /
dbyings spros bral bde ba chen po'i ngang / /
sku cir yang ston pa'i zlos gar mkhan / /
pha 'gro ba'i mgon po thams cad mkhyen / /
mi bdag snying padmo'i ze'u 'brur bzhugs / /
rje sangs rgyas kun gyi ngo bo nyid / /
chos brgyad khri bzhi stong 'byung ba'i gnas / /
tshogs 'phags mchog 'dus pa kun gyi gtso / /
skyabs bslu med bdag gi dge ba'i bshes / /
bka' mdo rgyud gdams ngag ma lus pa / /
don rgyal ba'i dgongs pa ji bzhin du / /
dus da lta ma sbas lhug par 'doms / /
nga'i gsum ldan bla ma 'gran zla med / /
zhing phyogs bcu'i rgyal bas spangs pa yi / /
ches snyigs ma'i 'gro ba 'dul ba'i phyir / /
rgyud khrims ldan mkhan po'i skur ston pa / /
bod gangs can ston pa gnyis pa'i rje / /
mgon khyod kyi phung khams skye mched kun / /
lha zhi khro rab 'byams 'dus pa'i bdag /
don de'i phyir sku gsum mi bzad pa'i / /
rgyan 'khor lo'i dbang phyug yid bzhin nor / /
sngar 'das pa'i sangs rgyas grangs med kyis / /
'dul ma nus dmu rgod bdag cag la /
nor bsam 'phel dbang gi rgyal po ltar / /
mchog thun mong dngos grub ma lus stsol / /
dus ngan pas thub pa'i nyi ma de'i / /
sku mngon sum mthong ba'i skal med ngor / /
khyed tha mal dge ba'i bshes gnyen tshul / /
'di bsams @# / /
na rgyal ba kun las lhag /
tshe 'di phyi'i legs tshogs ma lus pa / /
khyod mnyes par byas pa'i rjes 'gro zhes / /
yongs mdo rgyud dam pas bsngags pa'i phyir / /
srog lan brgyar dor kyang khyod la brten chos ji snyed gsungs pa'i yi ge yi / /
grangs de snyed bskal pa'i bar dag tu / /
bdag lus srog longs spyod kun phul yang / /
rje khyod kyi drin lan mi 'khor gsungs / /
chos tshigs bcad re re'i don gyi phyir / /
me 'bar ba'i 'obs su mchongs pa dang / /
lcags gzer rnon stong gis phug pa sogs / /
sngon thub pas dka' spyad ji ltar mdzad / /
yang deng sang 'bad rtsol cher med par / /
chos mdo rgyud zab rgyas mang po zhig /
pha khyod kyi bka' drin che las thob / /
drin 'khor thabs ma mchis thams cad mkhyen / /
rgyu des na byang chub snying po'i bar / /
bdag sgo gsum longs spyod dge tshogs bcas / /
rje khyod mnyes bsgrub phyir 'bul lags na / /
thugs brtse bas dgyes bzhin bzhes su gsol / /
sngon bskal pa dpag tu med pa nas / /
pha khyod kyi thugs rjes yang yang bskyangs / /
nga slar yang byang chub snying po'i bar / /
skyabs gzhan na med do bla ma rje / /
dus gnas skabs ci 'drar gyur kyang rung / /
sprang bdag gi skyid sdug legs nyes kun / /
rje bla ma khyed rang mkhyen lags pas / /
thugs brtse ba'i lcags kyus bzung du gsol / /
rje bla ma'i mdzad pa cir snang yang / /
blo log rtog cung zad mi skye bar| |lam zab mo bla ma'i rnal 'byor gyis / /
dus gtan gyi 'dun ma grub gyur cig /
ces rang rang gi rtsa ba'i bla ma'i bka' drin dran pa'i sgo nas gsol ba 'debs tshul go gsal ba zhig dgos ces /
ri khrod 'dzin pa'i dge slong dka' bcu pa shes rab seng ges bskul ba la brten nas /
bla ma dam pa rnams kyi slob bu'i tha shal blo bzang chos kyi rgyal mtshan gyis chos grwa chen po bkra shis lhun po'i gzims khang du smras pa'o / / /
@# / /
na mo gu ru /
'og min gyi gnas mchog nyams dga' bar / /
rigs kun gyi bdag po rdo rje 'chang / /
'phags yul gyi bya rgod phung po'i rir / /
lha bcas kyi 'dren pa shAkya'i gtso / /
byang phyogs kyi skal bzang gdul bya'i dpal / /
pha blo bzang rgyal ba gnyis pa'i zhabs / /
dbyer med kyi ngo bo skyabs kyi phul / /
gsum ldan gyi bla ma rdo rje 'dzin / /
gus ldan gyi bu la byin rlobs la / /
mchog thun mong gi dngos grub stsal du gsol / /
sgrib yid kyi ye shes spyan yangs shing / /
rgyang ring nas gsan pa'i snyan ldan pas / /
mos gus kyis rjes su dran byas te / /
bcos min du gsol ba 'debs la gson / /
bde stong gi ye shes rol pa las / /
thugs rje yi sprin phung cher bkrigs te / /
byin rlabs kyi sbrang char rgyun bsrings la / /
nyams rtogs kyi 'bras bu rgyas par mdzod / /
dal 'byor gyi mi lus rin po che / /
rnyed dka' zhing 'jig par sla ba 'di / /
nyin mtshan du dge ba'i nyams len gyis / /
don @# / /
ldan du 'gyur bar byin gyis rlobs / /
bdag sogs kyi gdul bya'i bsod nams gzhir / /
dus gsum gyi bde gshegs las lhag ces / /
zab rgyas kyi rgyud sder bsngags pa'i phyir / /
bslu med kyi 'dren par dam bcas te / /
byang chub kyi bar du skyabs 'cha' na / /
byin rlabs dang thugs rje'i dpung bskyed nas / /
bdag 'dzin gyi dgra 'di gzhom du gsol / /
dus deng nas ji srid byang chub bar / /
re bltos kyi skyabs gzhan mi 'tshol bas / /
'di phyi dang bar do thams cad du / /
'bral med du brtse ba'i lcags kyus bzung / /
bka' drin 'khor med kyi bla ma la / /
sgo gsum gyi dngos po thams cad dang / /
lus srog kyang bran du 'bul lags na / /
thun mong dang mchog gi dngos grub kun / /
dus da lta nyid du stsal du gsol / /
gus ldan gyi slob ma bdag cag gi /
'phral phugs kyi skyid sdug legs nyes kun / /
skyabs mgon gyi dam pa rjes mkhyen pas| |sku gsum gyi dngos grub stsal du gsol / /
'di ri khrod 'dzin pa'i dge slong gis / /
pha bla ma dran dus glu len pa'i / /
gtam 'di 'dra dgos ces bskul ba'i tshe / /
ming blo bzang chos rgyan zhes byas smras / / /
@# / /
swa sti /
blo gros padmo yon tan sbrang rtsis bltams / /
grags pa'i me tog phyogs kun rna ba mdzes / /
sangs rgyas las kyang rnam par sangs rgyas pa'i / /
rje btsun bla ma brtse ba'i spyan gyis gzigs / /
thog med dus nas las ngan bsags pa'i mthus / /
ngan song gsum sogs 'jigs rung skyi g.ya' ba'i / /
mi khom gnas su sngon chad gtan yul byas / /
khyod kyi thugs rje'i gzhan dbang kho na las / /
da res rnyed dka'i rten bzang thob na yang / /
tshe 'di'i 'dod chen gdon gyis snying zin pas / /
'di nang 'khri ba chod pa'i brtson 'grus kyis / /
nyin mtshan chos kyis 'da' ba dka' mod na'ang / /
rtag 'dzin tshe 'di'i 'dun ma'i grabs gshom gyis / /
las ngan mi dge'i bya bas dus 'da' ba / /
mig can g.yang la mchong ba lta bu yi / /
khrel med smyon pa bdag la thugs rjes gzigs / /
khyod kyi gsung gi gces pa'i mdzod rnams la / /
thos bsam bsgom pa tshul bzhin bsgrub sems kyang / /
lag len thog tu khel ba mi gda' bas / /
mgon po thugs rje'i lcags kyus skad cig la / /
mi pham chos kyi mdun sar drang du gsol / /
de tshe lung dang rtogs pa'i dam chos kun / /
rgyud la mngon du byas nas 'gro ba kun / /
rgyal ba'i go 'phang mchog la 'god par shog /
ces shAkya'i dge slong blo bzang chos kyi rgyal mtshan gyis thogs med du smras pa'o / / / /
@# / /
thogs med gnyis pa rgyal sras rin po che / /
'dzam gling mkhas pa'i gtsug rgyan red mda' ba / /
rgyal ba kun dngos blo bzang grags pa'i dpal / /
mkhas grub chen po gsum la gsol ba 'debs / /
theg mchog gdams pa'i gter gyur nam mkha'i dpal / /
khams @# / /
gsum bstan pa'i bdag po dge 'dun grub / /
sems dpa' chen po blo gros sbas pa'i zhabs / /
rgyal ba'i sras po gsum la gsol ba 'debs / /
ye shes mtshan can 'jam dbyangs skyabs mchog dpal / /
sku gsum mngon gyur rje btsun dben sa pa / /
de sras thu bo sangs rgyas ye shes zhabs / /
'gro ba'i bla ma gsum la gsol ba 'debs / /
blo bzang dam chos rgyal mtshan 'dzin pa'i dpal / /
'phags mchog thugs rje'i dbang phyug spyan ras gzigs / /
bar chad kun sel mkha' 'gro chos skyong la / /
gsol ba 'debs so 'dod dgu'i dngos grub stsol / /
zhes blo sbyong gi bla ma brgyud pa'i gsol 'debs 'di yang chos smra ba blo bzang chos kyi rgyal mtshan gyis sbyar ba'o / / / /
@# / /
na mo gu ru mu ni in+d+rA ya /
bsod nams ye shes rtsa ba rab brtan zhing / /
thugs rje'i grib bsil 'gro ba'i gdung ba sel / /
mtshan dpe'i me tog sku gsum 'bras bus brjid / /
thub dbang dpag bsam ljon pa'i zhabs la 'dud / /
bde gshegs klu rigs sgron ma'i bstan pa la / /
dam bcas ji bzhin thub dbang chos kyi rje'i / /
rgyal tshab dam pa ston pa'i mdzad pa kun / /
'od srungs chen po'i zhabs la phyag 'tshal lo / /
rlabs chen tshogs gnyis smon lam mthu grub pas / /
rgyal ba'i chos phung brgyad khri bzhi stong dag /
skad cig tsam gyis 'dzin cing sdud mdzad pa'i / /
chos mdzod kun dga' bo la phyag 'tshal lo / /
thub pa'i bstan pa bsam 'phel dbang gi rgyal / /
longs spyod bshad sgrub rgyal mtshan rtser mchod de / /
phun tshogs 'dod dgu'i char gyis tshim mdzad pa'i / /
sha na'i gos can zhabs la phyag 'tshal lo / /
mtshan dpe mi mngon rdzogs pa'i sangs rgyas ces / /
lung bstan ji bzhin dgra bcom bye ba brgyas / /
phyogs kun 'gengs mdzad mi bzad bdud kyi dgra / /
'phags mchog nyer sbas zhabs la phyag 'tshal lo / /
sangs rgyas bstan pa'i sgron me legs bzung nas / /
sdug kun mun sel dge legs 'od stong 'gyed / /
d+hi d+hi ka dang kA la legs mthong ste / /
dgra bcom chen po gsum la phyag 'tshal lo / /
zhes bstan pa'i gtang rabs bdun gyi bstod pa 'di yang rab 'byams smra ba blo bzang bstan pa dar rgyas kyis bskul ba la brten nas /
dge slong rgyal khams pa blo bzang chos kyi rgyal mtshan gyis sbyar ba'o / / / /
@# / /
swa sti /
thub pa'i dbang pos rgyal ba'i bstan pa la / /
bdag nyid ji bzhin legs par bsngags pa yi / /
gdengs ka nor bu'i 'od chags skye dgu'i gnyen / /
'phags mchog klu sgrub zhabs la phyag 'tshal lo / /
zhes pa 'di yang dbu ma rtsa ba kha ton du byed pa'i sngon du gdon byed dge slong blo bzang chos kyi rgyal mtshan gyis smras pa'o / /
! / /
rgyal ba'i mdun sar legs smon mthu grub pas / /
rnam dag lung rigs rdo rje'i me @# / /
char gyis / /
dregs ldan mu stegs log smra'i klad 'gems pa / /
Ar+ya de ba'i zhabs la phyag 'tshal lo / /
'di yang bzhi brgya pa kha ton du byed pa'i sngon du gdon phyir smras pa'o / / / /
@# / /
na mo many+dzu g+ho ShA ya /
sangs rgyas gnyis pa'i gzhung lugs kun+da'i tshal / /
gsal mdzad 'phags yul mkhas grub kun gyi gtso / /
smra ba'i zla ba grags pa'i 'od dkar can / /
'gro ba'i gdung ba sel la phyag 'tshal lo / /
zhes dpal ldan zla ba'i zhabs la bstod pa 'di yang bdag nyid dbu ma la 'jug pa ngag 'don du bya ba'i sngon du gdon pa'i phyir /
mgon po de nyid la dad pa'i sems kyis bskul ba'i byed pos mtshams sbyar te| dge slong blo bzang chos kyi rgyal mtshan gyis bkod pa'o / /
! / /
zab dang rgya che shing rta chen po'i srol / /
legs par gsal mdzad 'dzam gling mdzes pa'i rgyan / /
bde gshegs sras po thub dbang gnyis pa'i rje / /
mgon po zhi ba'i lha la phyag 'tshal lo / /
zhes pa yang spyod 'jug kha ton du byed pa'i sngon du gdon phyir bkod pa'o / / / /
@# / /
na mo gu ru tsakra sam+ba rA ya /
dus gsum rgyal ba kun gyi chos kyi sku| |dge legs sngo bsangs lang tsho bkra ba'i dbyings / /
sna tshogs sgyu 'phrul dra ba'i dbang po'i gzhu / /
kun khyab skyabs kyi dam par gsol ba 'debs / /
gang gi drin gyis bde ba mchog gi gnas / /
skad cig nyid la stsol mdzad dbang gi rgyal / /
rtsa ba'i bla ma bcom ldan he ru ka /
dbyer med 'khor lo'i mgon la gsol ba 'debs / /
rnam 'dren ye shes mthar thug bde ba mchog /
mngon sum ma gyur bdag cag gdul bya dang / /
'tsham par gur gum gzhon nu'i 'jo sgeg gis / /
rnam rol rigs brgya'i gtso la gsol ba 'debs / /
blo bzang dpa' bo mkha' 'gro'i 'od stong gi /
'byung gnas lung rtogs chos kyi snang byed bdag /
rgyal ba'i dge mtshan mchog stsol skye dgu'i gnyen / /
bcom ldan thugs rje'i gter la gsol ba 'debs / /
de ltar bstod pas tshe rabs kun tu bdag /
rje btsun bla ma bcom ldan yab yum gyis / /
'bral med rjes bzung mchog dang thun mong gi /
dngos grub ma lus deng 'dir myur du stsol /
zhes pa 'di yang rab 'byams pa bsod nams chos skyong gis rtsa ba'i bla ma dang bcom ldan 'das 'khor lo sdom pa dbyer med du gsol ba 'debs tshul sh+loka lnga pa zhig dgos ces gsol ba nan gyis btab pa la brten nas /
sde snod 'dzin pa blo bzang chos kyi rgyal mtshan gyis sbyar ba'o / / / /
@# / /
oM swa sti /
thugs rje nyin mor byed pa'i 'od stong gis / /
gdul bya'i rmongs mun mtha' dag sel mdzad cing / /
phan bde'i 'dab brgya bzhad pa'i dpal ster ba / /
drin can bla ma rnams la gsol ba 'debs / /
skyon bral yon tan kun gyi mdzod 'dzin pa / /
phyogs bcu dus gsum kun tu bzhugs pa yi / /
rdzogs sangs rgyas @# / /
dang byang chub sems dpa'i tshogs / /
ma lus pa la gus pas gsol ba 'debs / /
dran pa tsam gyis bar gcod kun sel zhing / /
thun mong mchog gi dngos grub stsol mdzad pa'i / /
mkha' 'gro chos skyong bsrung ma'i tshogs rnams la / /
dang ba'i yid kyis bstod cing gsol ba 'debs / /
bslu med skyabs kyi dam pa khyed rnams la / /
gus pas btud cing gsol ba btab pa'i mthus / /
phyi nang 'gal rkyen bar gcod kun zhi zhing / /
bsams don chos bzhin 'grub par byin gyis rlobs / /
deng nas bzung ste byang chub snying po'i bar / /
rtag tu dal 'byor tshang ba'i rten thob cing / /
mtshan nyid ldan pa'i dge ba'i bshes gnyen gyis / /
'bral med rjes su 'dzin pa nyid gyur cig /
de yi mthu las mdo sngags gsung rab kun / /
tshig don ji bzhin rtogs pa'i rnam dpyod kyis / /
sras bcas rgyal ba'i mdzad pa 'phrin las rnams / /
ji bzhin bsgrub la 'jam dbyangs ltar gyur cig /
ces pa 'di yang mdo sngags yongs su rdzogs pa'i dge ba'i bshes gnyen chen po ngag dbang chos kyi rgyal mtshan pas 'di lta bu zhig dgos ces nan cher bskul ba la brten nas /
btsun pa blo bzang chos kyi rgyal mtshan gyis smras pa'o / / / /
@# / /
blo gros bzang pos thub dbang dam chos kyi / /
padmo'i tshal rab rgyal ba'i dgongs pa bzhin / /
gsal mdzad dge mtshan ldan pa skye dgu'i gnyen / /
rje btsun bla ma'i zhabs la gsol ba 'debs / / / /
@# / / /
na mo gu ru /
sku gsum ye shes lnga ldan / /
rab 'byams dkyil 'khor kun gyi / /
khyab bdag rdo rje 'chang dbang / /
dbyer med blo bzang grags pa| |drin can rtsa ba'i bla ma / /
snying nas gsol ba 'debs so / /
thugs rje'i spyan gyis gzigs la / /
bdag dang ma rgan 'gro rnams / /
'di dang phyi ma bar do'i / /
'jigs pa kun las sgrol la / /
mchog dang thun mong dngos grub / /
'dod dgu char bzhin phob mdzod / /
bla ma mkhyen bla ma mkhyen bla ma mkhyen / /
bde gshegs gzhan gyis spangs pa / /
rtsod dus 'gro ba'i 'dren mchog /
mnyam med shAkya'i rgyal po / /
dbyer med blo bzang grags pa / /
drin can rtsa ba'i bla ma / /
snying nas gsol ba 'debs so / /
thugs rje'i spyan gyis gzigs la / /
bdag dang ma rgan 'gro rnams / /
'di dang phyi ma bar do'i / /
'jigs pa kun las sgrol la / /
mchog dang thun mong dngos grub / /
'dod dgu char bzhin phob mdzod / /
bla ma mkhyen bla ma mkhyen bla ma mkhyen / /
byang phyogs rmongs pa'i mun khrod / /
bdag cag mgon med rnams kyi / /
bslu med mgon dang skyabs gcig /
rje btsun blo bzang grags pa / /
drin can rtsa ba'i bla ma / /
snying nas / /
thugs rje'i / /
bdag dang / /
'di dang / /
'jigs pa / /
mchog dang / /
'dod dgu /
bla ma mkhyen bla ma mkhyen bla ma mkhyen /
phan bde'i 'byung gnas bstan pa / /
ming tsam @# / /
lhag mar gyur tshe / /
bslab gsum lung rtogs dam chos / /
rgyas mdzad blo bzang grags pa / /
drin can rtsa ba'i bla ma / /
X mtshan tsam thos pa yis kyang / /
mnar med dmyal ba'i me lce / /
padmo'i tshal ltar bsil mdzad / /
kun mkhyen blo bzang grags pa / /
bka' drin gsum ldan bla ma / /
X khyod zhabs dran pa'i mod la / /
sdug bsngal mda' char drag po / /
phun tshogs nor bu'i char du / /
bsgyur mdzad thams cad mkhyen pa / /
rje btsun rtsa ba'i bla ma / /
X bdag cag yun ring 'khor ba / /
sdug bsngal rgya mtsho chen por / /
'khyams shing bying ba'i 'byin byed / /
drin can bla ma rnams dang / /
dbyer med blo bzang grags pa / /
X thog med dus nas da bar / /
dug gsum nad kyis gdungs pa / /
'tsho mdzad sman pa'i rgyal po / /
drin can rtsa ba'i bla ma / /
rje btsun blo bzang grags pa / /
X blang dor gnas la rmongs pa / /
mi shes mun pa'i smag rum / /
sel ba'i ye shes sgron me / /
drin can rtsa ba'i bla ma / /
blo bzang rgyal ba'i dbang po / /
X sangs rgyas byang sems phal cher / /
dag zhing gshegs pa'i skabs 'dir / /
thugs rjes rgyal ba'i mdzad pa / /
bsgrub mdzad dpal ldan bla ma| |blo bzang rgyal ba'i dbang po / /
X sangs rgyas kun gyi bdag nyid / /
chos phung brgyad khri'i 'byung gnas / /
'phags tshogs kun gyi gtso bo / /
skyabs gsum kun 'dus ngo bo / /
drin can rtsa ba'i bla ma / /
blo bzang rgyal ba'i dbang po / /
X dmyal ba yi dwags dud 'gro /
'jigs rung ngan song gsum gyi / /
sgo 'gegs mtho ris lam ston / /
drin can rtsa ba'i bla ma / /
blo bzang rgyal ba'i dbang po / /
X skye rga na 'chi'i sdug bsngal / /
rba glong 'khrugs pa'i rgya mtsho'i / /
pha rol sgrol ba'i ded dpon / /
drin can rtsa ba'i bla ma / /
blo bzang rgyal ba'i dbang po / /
X mchog dang thun mong dngos grub / /
ci 'dod yid bzhin stsal ba'i / /
yi dam sangs rgyas byang sems / /
kun 'dus thams cad mkhyen pa / /
drin can rtsa ba'i bla ma / /
blo bzang rgyal ba'i dbang po / /
X nag phyogs bdud rigs bar gcod / /
dus mtha'i me yis nags bzhin / /
skad cig nyid la 'joms mdzad / /
mkha' 'gro chos skyong kun 'dus / /
drin can rtsa ba'i bla ma / /
blo bzang rgyal ba'i dbang po / /
X yongs 'dzin mang po'i zhal gyi / /
zab rgyas bdud rtsi 'thungs kyang / /
sangs rgyas dngos su ma bltas / /
skal chad log lta mkhan la / /
bla mas thugs rjes gzigs shig /
rnyed dka'i dal 'byor thob kyang / /
tshe 'di'i bya bas g.yengs nas / /
don chen yal bar shor ba'i / /
'di phyi gnyis med bdag la / /
bla mas / /
dbugs 'byung 'gags pa tsam gyis / /
ngan song gnas su ltung ba'i / /
ngang tshul snying nas ma dran / /
snying med smon pa bdag la / /
bla mas / /
sdug bsngal mi 'dod bzhin du / /
sdig pa'i las la rngams shing / /
bde 'dod dge la g.yel ba'i / /
khrel med 'gal 'du mkhan la / /
@# / /
bla mas / /
rgan gzhon bar ma'i go rims / /
nges med 'chi ba mthong yang / /
nam 'chi nges med ma dran / /
rtag 'dzin phyi bshol mkhan la / /
bla mas / /
rnam dag sdom gsum blangs kyang / /
dran shes bag yod lhod pas / /
nyes ltung char bzhin 'bab pa / /
ngan 'gro'i rgyu tshogs bdag la / /
bla mas / /
skra bregs ngur smrig bgos kyang / /
chags sdang g.yo sgyus dus 'da' / /
wa skyes seng lpags gyon 'dra'i / /
sdig can bzang brdzu mkhan la / /
bla mas / /
dge sbyor byas par rlom yang / /
bag med le los 'da' ba'i / /
ro nyal rnam g.yeng mkhan la / /
bla mas / /
deng nas byang chub bar du / /
khyod min skyabs gzhan med pas / /
'di phyi bar do kun tu / /
bla mas thugs rjes gzigs shig /
thabs mkhas thugs rje'i lcags kyus / /
'bral med rjes su zungs la / /
mtho ris thar pa chen po'i / /
gzhal med khang du drongs mdzod / /
ces bla ma rgyang 'bod bla ma'i thugs rje bskul zhing byin rlabs 'gugs pa'i lcags kyu zhes bya ba 'di yang /
bya khyung chos rje bstan pa rin chen sogs kyis nan cher bskul ba la brten nas /
rje btsun bla ma dam pa rnams kyi bka' 'bangs tha chung chos smra ba blo bzang chos kyi rgyal mtshan gyis /
chos grwa chen po bkra shis lhun po'i gtsug lag khang du sbyar ba'o / / / /
@# / /
na mo gu ru many+dzu g+ho ShA ya /
dus gsum bde gshegs kun gyi sku gsung thugs / /
ye shes nam mkha'i mdzod la dbang bsgyur ba / /
srid pa gsum na dpe zla ma mchis pa'i / /
bslu med skyabs kyi dam pa bla ma rje / /
gsol ba 'debs so dam chos bsgrub pa'i gegs / /
rkyen ngan bar chad zhi bar byin gyis rlobs / /
rgud pa'i 'byung gnas rang nyid gces 'dzin 'di'i / /
khong skran rtsad nas thon par byin gyis rlobs / /
byams dang snying rje byang chub sems 'byongs shing / /
bdag med gnas lugs rtogs par byin gyis rlobs / /
deng nas ji srid byang chub snying po'i bar| |khyod min re sa'i skyabs gzhan ma mchis pas / /
'di dang bar do phyi ma'i skabs kun tu / /
mgon skyabs dpung gnyen mdzod cig bla ma rje / /
gsol ba 'debs so / /
zhes sogs tshig rkang drug po 'di rim bzhin sbyar ro| |las ngan dbang gis snyigs ma'i dus 'dir skyes / /
nad sogs mi 'dod sdug bsngal char ltar babs / /
mgon med nyam thag 'gro ba bdag cag la / /
'bral med thugs rjes gzigs shig bla ma rje / /
gsol ba 'debs so sogs 'gro /
sdug bsngal mi 'dod de yi rgyu la dga' / /
bde 'dod dge ba'i las la dgra ltar blta / /
mig can g.yang la mchongs 'dra'i smyon pa bdag /
ngan 'gro'i 'jigs las sgrol zhig bla ma rje / /
gsol ba 'debs sogs 'gre /
skye rga na 'chi rgud pa'i rlabs 'khrug cing / /
las dang nyon mongs chu srin mang pos gtses / /
sdug bsngal rgya mtshor bying ba'i 'gro ba rnams / /
srid pa'i mtsho las sgrol zhig bla ma rje / /
gsol ba @# / /
'debs sogs 'gre / /
'das pa'i sangs rgyas mang pos spangs gyur cing / /
da lta'i sangs rgyas rnams kyis ma thul ba / /
bdag dang bdag 'dra'i snyigs dus 'gro ba la / /
'bral med thugs rjes gzigs la byin gyis rlobs / /
kim pa'i 'bras bu mngar ba'i dug sdong ltar / /
mnog chung nyes pa kun gyi gzhir gyur pa / /
'khor ba'i phun tshogs bde 'byor ci 'dra la'ang / /
zhen log nges 'byung skye bar X / /
ngoms med zag bcas bde ba phra mo yis / /
yun ring bzod dka'i sdug bsngal sgrub byed pa / /
bde bas sdug bsngal nyo ba'i brje tshong mkhan / /
bdag 'dzin don mthun 'joms par X / /
rkyen ngan sna tshogs 'khrigs pa'i chu 'dzin las| |nyin bzhin sdug bsngal drag po'i char bab kyang / /
rang gi sngon byas las ngan rnam smin du / /
shes nas bdag gir byed par X / /
nad gdon chom rkun dgra yis gtses pa yang / /
mgar ba rang gi ral gris bsad pa ltar / /
rang nyid gces par 'dzin pa'i phung rgan la / /
le lan 'das nas spong bar X / /
bdag nyid gces par 'dzin pa'i gdon chen 'di / /
nyes tshogs ma lus 'byung ba'i gzhir mthong nas / /
lung dang rigs pa'i mtshon rnon brgya phrag gis / /
bdag 'dzin srog rtsa gcod par X / /
snying gi sbubs su bsod nams ma yin pa'i / /
rdzas ngan bsags nas mi dang mi min gyi / /
gnod byed ma lus yang yang spyan 'dren pa'i /
bdag 'dzin 'gong po 'joms par X / /
bdag med bdag tu rmongs pa'i 'du byed kyis / /
ming gzugs myu gu sdug bsngal 'bras bu can / /
grangs med bsgrub pa'i 'do med bso nam mkhan / /
phung byed dgra 'di 'joms par X / /
lus srog 'jig pa'i mtshon char stong bab kyang / /
sdig spong dge ba bsgrub pa'i grogs mchog tu / /
mthong nas rnam gsum bzod pa'i go bgos nas / /
gnod lan phan pa bsgrub par X / /
mdor na mi 'dod sdug bsngal ci byung yang / /
rang nyams dpags te snying rjes yid bskyod de / /
mar gyur 'gro ba'i sdig dang sdug bsngal kun / /
zhum med dang du len par X / /
gal te las kyis dmyal bar skyes na yang / /
skyes ma thag tu dmyal ba'i sdug bsngal rnams / /
ma lus bdag gi lus la smin gyur nas / /
de dag bde dges gang bar X / /
kun kyang bdag la mi dga' yongs gshe na / /
sngon chad sdug gshis ngan pas gzhan dag la / /
gnod pa'i 'bras bu de phyir deng nas bzung / /
khro gtum gshis ngan spong bar X / /
phyin chad rkyen ngan bar chad ci byung yang / /
las ngan bu lon 'jal dang ltas ngan rnams / /
g.yang du len pa'i dge ba'i bshes gnyen du / /
shes nas yid bde bsgom par byin gyis X / /
dus ngan sdug bsngal chu gnyer 'dra ba 'di / /
yid 'byung dregs sel 'gro la brtse ba dang / /
rlabs chen dge tshogs 'grub pa'i bskul ma ru / /
mthong bas dang du len par X / /
ma @# / /
rig dug chus spags pa'i rnam shes la / /
ji ltar snang zhing zhen pa'i dngos po rnams / /
nam mkha'i padmo ji bzhin mthong ba yi / /
bdag med gnas lugs rtogs par X / /
'khor 'das bzang ngan snang ba ci shar yang / /
rtog pas btags pa tsam zhig ma gtogs par / /
gzhan du grub pa cung zad med pa yi / /
rang bzhin ji bzhin shes par X / /
shin tu rtogs dka'i chos kun de bzhin nyid / /
rgyal ba'i dgongs pa ji bzhin legs rtogs nas / /
zhi lhag zung du 'brel ba'i rnal 'byor gyis / /
sgrib gnyis g.yul las rgyal bar byin gyis rlobs /
ces pa 'di yang /
'di nang gi chos brgyad spangs te /
rtse gcig tu bsgrub pa snying por byed pa dka' bcu 'dzin pa brtson 'grus rgyal mtshan gyis bla ma la thugs rje bskul zhing gsol ba 'debs pa /
mjug tu bdag 'dzin la dgrar bltas nas sdug bsngal dang du len pa /
rgyun gyi nyams len du 'os pa'i 'khyer bde zhig ces kyang dgos ces yang yang bskul ba la brten nas /
dge slong blo bzang chos kyi rgyal mtshan gyis bkra shis lhun po'i gzims khang du bris pa'o / / / /
@# / /
na mo gu ru many+dzu g+ho ShA ya /
dus gsum bde gshegs chos dang tshogs bcas la / /
bdag dang mkha' mnyam 'gro ba ma lus pa / /
byang chub snying po'i bar du skyabs su mchi / /
'di phyi bar do'i 'jigs las bsgral du gsol / /
rnyed dka' 'jig par sla ba'i rten bzang 'dir / /
khe nyen skyid sdug 'dam ka'i skabs yin pas / /
don med tshe 'di'i bya bas mi g.yeng bar / /
don chen snying po len par byin gyis rlobs / /
'dus pa 'bral zhing bsags pa ma lus 'dzad / /
mthon po'i mtha' rgud skyes pa'i tha ma 'chi / /
'chi bar ma zad nam 'chi cha med pa'i / /
long med rgyud la skye bar byin gyis rlobs / /
gzung 'dzin rnam rtog 'khrul ba'i grong khyer du / /
mi gtsang 'byung bzhi sgyu ma'i phung po dang / /
rnam shes 'bral ka'i 'chi rkyen sna tshogs pa'i / /
gnad gcod sdug bsngal zhi bar / /
gces par bskyangs pa'i lus kyis dgos dus bslus / /
'jigs rung gshin rje'i dgra bo mngon du gyur / /
dug gsum mtshon gyis rang srog gcod pa'i tshe / /
mi dge'i 'khrul snang zhi bar / /
sman pas bor zhing rim gros bzlog tu med / /
gnyen rnams gson du re ba'i re thag chad / /
rang nyid ci bya gtol med gyur pa'i tshe / /
bla ma'i gdams ngag dran par / /
ser snas bsags pa'i zas nor shul du lus / /
brtse zhing gdung ba'i gnyen dang gtan bral byas / /
nyam nga'i gnas su gcig pur 'gro ba'i tshe / /
dga' spro'i gdengs dang ldan par / /
sa chu me rlung 'byung ba rim gyis thim / /
lus kyi stobs shor kha sna bskams shing brdzes / /
drod bsdus dbugs brtsegs ngar sgra 'byin pa'i tshe / /
dge sems stobs ldan skye bar / /
'jigs skrag 'khrul snang sna tshogs khyad par du / /
smig @# / /
rgyu du ba mkha' 'dra'i snang ba shar / /
rang bzhin brgyad cu'i bzhon pa 'gags pa'i tshe / /
'chi med gnas lugs rtogs par / /
rlung khams rnam shes thim par rtsom pa na / /
phyi dbugs rgyun chad gnyis snang rags pa thim / /
mar me 'bar 'dra'i snang ba shar ba'i tshe / /
dran shes shugs drag skye bar / /
snang mched thob gsum snga ma phyi mar thim / /
zla nyi mun pas khyab 'dra'i nyams shar tshe / /
'khor 'das stong par rtogs pa'i rnal 'byor gyis / /
rang ngo rang gis shes par / /
nyer thob thams cad stong par thim pa las / /
kun rtog spros pa kun zhi slod byed kyi / /
rkyen bral ston gnam lta bu'i nyams shar tshe / /
'od gsal ma bu 'phrod par / /
stong bzhi'i dus su glog gi rjes 'gro ba'i / /
tshangs pa'i me yis ri bong can bzhus te / /
lhan skyes bde stong sbyar ba'i ye shes la / /
rtse gcig mnyam par 'jog par / /
de las langs tshe 'chi ba'i 'od gsal gyi| |rlung sems tsam las mtshan dpe'i dpal 'bar ba / /
bar do longs spyod rdzogs pa'i skur bzhengs nas / /
sgyu ma'i ting 'dzin rdzogs par / /
gal te las kyis bar do grub gyur na / /
'phral du btags pas skye 'chi bar do yi| |sdug bsngal bden par med pa'i tshul rtogs nas / /
'khrul snang dag par 'char bar / /
'byung ba log pa'i dgra bzhi 'jigs snang gsum / /
ma nges rtags rnams sna tshogs shar ba'i tshe / /
phyi nang gsang ba bsgyur ba'i rnal 'byor gyis / /
rnam dag zhing du skye bar / /
mkha' spyod rig pa 'dzin pa'i rten mchog gam / /
tshangs spyod bslab gsum ldan pa'i lus bzung ste / /
rim gnyis lam gyi rtogs pa mthar phyin nas / /
sku gsum myur du thob par byin gyis rlobs /
ces bar do 'phrang sgrol gyi gsol 'debs 'jigs sgrol gyi dpa' bo zhes bya ba 'di yang /
don gnyer ba 'ba' zhig gis bskul ba'i don du /
mdo rgyud dam pa'i man ngag bzhin du shAkya'i btsun pa blo bzang chos kyi rgyal mtshan gyis /
chos grwa chen po dpal ldan 'bras spungs kyi gzims khang du sbyar ba 'di nyid snod min dang sngags bla med kyi dbang ma thob pa rnams la gsang bar bya ba kho na yin cing /
rang nyid yi dam gang la byed pa de'i gsol 'debs kyi mjug tu sbyar bas chog cing /
don dran bzhin pas nyams su blangs na 'chi ga'i gdams pa'i rgyal por 'gyur ro / / / /
@# / /
na mo gu ru many+dzu g+ho ShA ya /
blo bzang rgyal ba kun gyi thugs rje ni / /
gcig tu bsdus pa yon tan rgya mtsho'i dpal / /
lhun grub 'phrin las bzang po'i mdzad pa can / /
rje btsun bla ma'i zhabs la gsol ba 'debs / /
bgrang yas bskal pa'i sngon nas sangs rgyas kyang| |'od dpag med mgon la sogs dus gsum gyi / /
rgyal sras thu bo sa bcu'i dbang phyug tshul / /
'jig rten gsum gyi mgon la / /
de nyid thugs rje'i 'od gzis gangs can gyi / /
gdung ba'i mun sel dge legs @# / /
padmo'i tshal / /
rgyas mdzad nyin mor byed pa srong btsan zhes / /
chos kyi rgyal por gyur la / /
dpal ldan mar me mdzad pa'i thugs kyi sras / /
phan bde'i 'byung gnas bka' gdams shing rta'i srol| |legs par 'byed mdzad ston pa rin po che / /
rgyal ba'i 'byung gnas zhabs la / /
dbang phyug brgyad ldan rgyal ba tsong kha pa'i / /
bstan pa'i sgron me dge 'dun kun gyi gtso / /
mkhas shing grub pa'i dpal gyur thams cad mkhyen / /
phan bde'i nyin mor byed la / /
dge tshogs kun la 'dun pa'i rnam dpyod kyis / /
rab 'byams mdo rgyud gzhung lugs rgya mtsho la / /
'dod dgur spyod pa'i ded dpon bla na med / /
mkhyen rab dbang phyug zhabs la / /
bdag nyid chen po gzhan gyis gdul dka' ba / /
ma rungs mtha' 'khob skye bo mtha' dag la / /
bsod nams ye shes rgya mtsho mthar phyin pa'i / /
rgyal ba'i mdzad pa bsgrub la / /
mkhyen pa'i chu gter gting mtha' mi mngon zhing / /
mthu stobs yon tan rin chen tshogs kyis gang / /
'phrin las rlabs phreng 'khrigs pa'i rgya mtsho che / /
'gro ba'i 'dren pa mchog la / /
kun mkhyen blo bzang bstan pa'i rgya mtsho cher / /
mtshams sprin la 'gran ngur smrig gsar pa yi / /
sbrang rtsi'i rgyal mtshan 'dzin pa pad dkar can / /
sprul pas 'gro ba 'dren la / /
mkhyen brtse'i bdag nyid rje btsun spyan ras gzigs / /
dpal ldan mkhas btsun bzang po'i zlos gar gyis / /
rnam rol mchog gi sprul sku yid bzhin nor / /
blo bzang bstan pa'i dpal du zhabs brtan shog /
de ltar bstod pa'i dge bas 'gro ba kun / /
mtshan nyid ldan pa'i dam pas rjes bzung ste / /
mdo rgyud tshig don kun rtogs thabs shes kyi / /
nyams len mthar phyin thams cad mkhyen gyur cig /
ces thams cad mkhyen pa blo bzang rgya mtsho'i dpal gyi zhal snga nas la skyes pa'i rabs kyi sgo nas gsol ba 'debs pa'i rim pa 'di yang /
bstan pa'i rtsa lag dam pa gling smad chos kyi rje dkon mchog chos 'phel gyis bskul ba la brten nas /
btsun pa blo bzang chos kyi rgyal mtshan gyis dga' ldan pho brang du sbyar ba'o / / / /
@# / /
swasti| rab 'byams skyob pa nyid gzigs ye shes sku'i / /
rang gzugs bdag cag dang ba'i zla shel gyi / /
gsal byang rnam par bkra ba'i rgyan gyur pa / /
'char nub spangs pa'i snang ba brtan par shog /
gzhon nu nyid nas rig gnas mtha' dag dang / /
mdo rgyud kun mkhyen lha rdzas kyis slubs pa / /
bltams ma thag pa'i don kun grub pa yi / /
rjes 'gro gangs ri'i mgon po zhabs brtan shog /
'chi med mchog stsol rigs can kun gyi gtso / /
'dzam gling mkhas grub bye ba'i bde 'byung gi /
spyi bor zhabs sen gsar pa'i zla tshes kyis / /
mdzes pa'i phun tshogs 'gyur ba med par shog /
gang gis kun rmongs rlung thub gsar ldan @# / /
bcas / /
zhu mdzad shes bya'i rin chen 'byung ba'i gnas / /
rnam dpyod hub gcig gis 'dren drang srong che / /
bgrang yas bskal pa'i bar du zhabs brtan shog /
rig gnas sde snod kun shes gser gyi mngal / /
dbyangs can bzhad pa'i ngag gi dbang phyug mchog /
blo bzang lung rtogs nor bus yongs gang ba'i / /
phun tshogs rgya mtsho g.yo med brtan par shog /
dge la 'dun pa mkhas dang grub pa'i dpal / /
bsod nams ye shes rgya mtsho chen po'i 'jing / /
sku gsum gdengs ka nor bu'i 'od 'bar ba / /
'gro la 'dod dgu'i mchog stsol brtan par shog /
puN+Da rI ka 'dzin pa'i thugs rje yi / /
zho 'thung rus pa'i rang bzhin las 'khrungs shing / /
me tog mda' can ri 'joms dpal yon can / /
'gyur med rdo rje'i rang bzhin brtan par shog /
ces 'phags pa 'jig rten dbang phyug thams cad mkhyen pa sprul pa'i sku'i brtan bzhugs 'di yang /
rgyal khams pa blo bzang chos kyi rgyal mtshan gyis /
cho 'phrul chen po'i dus chen la 'phral du bgyis pa'i yi ge pa ni dge tshul blo bzang dar rgyas so / / / /
@# / /
swasti /
ngag gi dbang phyug smra ba'i zla ba mchog /
blo bzang glung rtogs chos kyi rgya mtsho che / /
phyogs las rnam par rgyal ba'i dge mtshan gyi / /
phun tshogs bskal brgyar nyams pa med gyur cig /
ces pa 'di yang dge slong blo bzang chos kyi rgyal mtshan gyis sbyar ba'o / / / /
@# / /
na mo gu ru many+dzu g+ho ShA ya /
'dren pa mnyam med shAkya'i rgyal po yi / /
thugs rje'i zer gyis phye ba'i padmo'i mtshan / /
gang de'i drin gyis bzang po'i lam brnyes shing / /
dang por thugs dam bcas la gsol ba 'debs / /
klu sgrub sras kyi thu bo 'phags pa lha'i / /
phrin las tshul bzhin bsgrub pa'i mdzad pa can / /
phan bde'i 'byung gnas byang chub thugs mnga' ba / /
mtha' yas skye rgu'i gnyen la / /
'gro ba'i mun sel mar me mdzad dpal gyis / /
'phags yul dam chos 'khor lo bskor ba'i sras / /
rin chen sa yi snying po lta bu yi / /
yongs dag mdzad pa can la / /
rgyal ba'i bstan pa rin chen rgya mtsho las / /
rnam dpyod blo gros yangs pa'i ded dpon gyis| |legs bshad yid bzhin nor bu'i tshogs blangs te / /
phun tshogs 'dod dgu stsol la / /
phul du byung ba'i blo gros spyan stong gis / /
ji snyed chos rnams kun gyi rang bzhin rnams / /
rgyal ba'i dgongs pa ji bzhin legs gzigs pa'i / /
mtshan mchog don dang ldan la / /
rab 'byams sangs rgyas kun gyi ye shes ni / /
ngur smrig 'dzin pa'i gar gyis rnam rol pa / /
snyigs dus 'gro ba'i 'dren pa bla na med / /
bslu med skyabs kyi dam par| |blo bzang rgyal ba gnyis pa'i lung rtogs kyi / /
bstan 'dzin kun gyi dbus na mngon mtho zhing / /
rnam dkar 'phrin las bzang po'i 'od stong gis / /
gdul bya'i blo mun sel la / /
deng nas skye zhing skye ba thams cad du /
@# / /
bshes gnyen dam pas 'bral med rjes bzung ste / /
skyes bu gsum gyi nyams len mthar phyin nas / /
thams cad gzigs pa'i go 'phang myur thob shog /
ces sprul pa'i sku blo bzang bstan 'dzin rgya mtsho'i skyes pa'i rabs dang mthun par gsol ba 'debs pa'i tshigs su bcad pa 'di ni /
de nyid kyi thugs sras er ge chos rje sogs kyis nan cher bskul ba la brten nas /
shAkya'i dge slong blo bzang chos kyi rgyal mtshan gyis dam pa 'ga'i gsung las thos pa bzhin du sbyar ba'i yi ge pa ni se chen rab 'byams pa blo bzang chos 'phel lo / / / /
@# / /
swasti /
snyan pa'i grags pas sa steng kun khyab cing / /
phan bde'i 'byung gnas rgyal ba gnyis pa yi / /
bstan pa'i rgyal mtshan 'dzin pa'i dpal gyur pa / /
rje btsun bla ma'i zhabs la gsol ba 'debs / /
stobs bcu mnga' ba 'gro ba'i bla ma yi / /
zhabs sen nor bu'i 'od chags mdun sa cher / /
lhag bsam rnam dag gis bskrun bden tshig gi /
me tog char du phab la / /
lha bcas 'gro ba kun gyi rjer gyur cing / /
lung rtogs dam pa'i chos rnams kun gyi mdzod / /
bla med byang chub bsgrub pa'i dpa' bo che / /
chos kyi byang chub zhabs la / /
rnam dag smon pas shAkya'i bstan pa la / /
de nyid gnyis pa lta bu'i dpal ldan pa / /
rgya bod skal bzang skye bo mtha' dag gi /
'dren mchog dam pa'i zhabs la / /
'od gsal chos sku bde ba chen po'i dbyings / /
sku gsum dkyil 'khor yongs su rdzogs gyur cing / /
rnam dkar mdzad pa'i 'od zer 'bum 'phro bas / /
phan bde'i pad tshal 'byed la / /
phan bde'i 'byung gnas bstan pa rin po che| |bshad dang bsgrub pas 'dzin cing spel ba la / /
mkhas dang grub pa'i dbus na zla bral ba / /
bu ston chos rje'i zhabs la / /
sngon nas legs par sbyangs pa'i rnam dpyod kyis / /
zab lam kun la dga' ba'i blo gros rgyas| |rtse gcig bsgrubs pas go 'phang mchog brnyes pa / /
grub pa'i dbang phyug zhabs la / /
bsod nams phun tshogs yangs pa'i skyed tshal du / /
lung rtogs 'dab brgya bzhad pa'i padmo'i tshal / /
snyan grags phrin las bzang po'i dri bsung gis / /
'gro ba'i gdung ba sel la / /
bsod nams ye shes dbang gi rgyal po ni / /
lha bcas 'gro ba'i gtsug gi rgyan gyur cing / /
rnam dkar mdzad pa'i 'od brgyas 'gro kun gyi / /
rmongs pa'i mun pa sel la / /
bsod nams dge tshogs yangs pa'i gzhal med khang / /
legs lam bslab gsum nor bus yongs gang zhing / /
dpal ldan 'phrin las bzang po'i dpal mnga' ba / /
skye dgu'i 'dren pa mchog la / /
rgyal ba gnyis pa blo bzang grags pa yi / /
mdo sngags bstan pa'i rgyal mtshan 'dzin pa la / /
sa gsum 'gran zla bral ba'i chos kyi rje / /
yongs 'dzin dam pa'i zhabs la / /
grags pa'i gzhir gyur phan bde 'byung ba'i gnas / /
thub bstan @# / /
rgyal mtshan 'dzin pa kun gyi gtso / /
mtha' yas gdul bya'i dpal du zhabs brtan zhing / /
phun tshogs 'phrin las phyogs bcur rgyas par shog /
'di ltar bstod pa'i dge bas 'gro ba kun / /
bshes gnyen dam pa'i mgon dang mi 'bral zhing / /
theg mchog lam gyi rim pa mthar phyin nas / /
sku gsum go 'phang myur du thob par shog /
ces mchog gi sprul pa'i sku grags pa rgyal mtshan la skyes pa'i rabs kyi sgo nas gsol ba 'debs pa'i rim pa 'di yang dge slong legs pa rgyal mtshan sogs /
de nyid kyi zhabs 'bring pa mang pos nan gyis bskul ba la brten nas /
btsun pa blo bzang chos kyi rgyal mtshan gyis chos grwa chen po bkra shis lhun po'i gtsug lag khang du sbyar ba'o / / / /
@# / /
na mo gu ru many+dzu g+ho ShA ya /
rab 'byams rgyal ba kun gyi ye shes mchog /
ngag gi dbang po 'jam dbyangs gzhon nu gang / /
chos kyi dbang phyug ngur smrig 'dzin pa'i gtsor / /
sprul nas 'gro ba 'dren la gsol ba 'debs / /
blo bzang bstan la de nyid gnyis pa'i rje / /
lung rtogs chos kyi rgyal mtshan 'dzin pa'i dpal / /
deng 'dir ngag dbang chos kyi dbang phyug ces / /
bstan pa'i dpal du gyur la / /
tshe rabs mang por bsod nams ye shes kyi / /
tshogs gnyis rgya mtsho bsrubs pa las thon pa'i / /
yon tan cha shas rdzogs pa'i 'od dkar can / /
smra ba'i zla ba mchog la / /
thub dbang mdo dang rgyud sde'i gsung rab don / /
'dzam gling rgyan drug mchog gnyis bzhed pa'i gzhung / /
blo bzang rgyal ba gnyis pa'i dgongs don bzhin / /
gzigs shing legs par 'doms la / /
mdo sngags rgya mtsho'i 'jing la gnas bcas shing / /
bslab gsum rim gnyis gdengs kas mchog tu mdzes / /
rnam grol nor bu'i gling la mnga' bsgyur ba'i / /
zla med dge ba'i bshes la / /
de ltar bstod pa'i rnam dkar dge ba'i mthus / /
tshe rabs kun tu dam pas rjes bzung nas / /
nges 'byung byang sems yang dag lta ba dang / /
rim gnyis lam gyi rtogs pa mthar phyin shog /
mchog gsum bla ma yi dam byin rlabs dang / /
mthu ldan chos skyong bsrung ma'i 'phrin las kyis / /
kun mkhyen ngag dbang chos kyi dbang phyug zhabs / /
sku tshe brtan zhing 'phrin las rgyas gyur cig /
ngag dbang 'gro ba'i bla ma chos kyi rje / /
bstan dang 'gro ba'i dpal du zhabs brtan zhing / /
phun tshogs 'phrin las 'od zer stong 'bar bas / /
phan bde'i pad tshal phyogs bcur rgyas par shog /
ces pa 'di yang de nyid kyi slob ma dge ba'i bshes gnyen du mas bskul ba la brten nas /
btsun pa blo bzang chos kyi rgyal mtshan kyis chos grwa chen po bkra shis lhun por sbyar ba'o / / / /
@# / /
na mo gu ru mu ni in+d+rA ya /
'gro rnams bsgral phyir dag bcas tshogs gnyis kyis / /
legs bsgrubs sku gsum go 'phang mchog @# / /
brnyes shing / /
sa gsum dge legs 'od kyis khyab mdzad pa'i / /
thub dbang smra ba'i nyi ma'i zhabs la 'dud / /
chos dbyings ngang las ma g.yos dga' ldan du / /
dam pa kun gyi to ga mdzes rnam dkar gyis / /
lha bcas 'gro la phan bde'i mchog stsol ba / /
sa bcu'i dbang phyag tshul la phyag 'tshal lo / /
ye shes gzigs pa lnga yis bsams bzhin du / /
sprin dkar g.yo 'dra'i lag ldan rnam rol gyis / /
sgyu 'phrul chen mo'i lhums kyi gzhal med khang / /
kun nas mdzes par mdzad la phyag 'tshal lo / /
lum+bi'i tshal du yum gyi rtsibs logs las / /
legs bltams tshangs dbang klu rgyal sogs kyis mchod / /
phyogs drug gshegs nas seng ge'i sgra bsgrags shing / /
stong gsum 'od brgyas bkang la phyag 'tshal lo / /
bzo dang sgyu rtsal rig gnas rgya mtsho yi / /
pha rol phyin pas 'gran zla kun bcom nas / /
rgyal ba'i ru mtshon btsun mo'i tshogs bzhes te / /
chos bzhin rgyal srid bskyangs la phyag 'tshal lo / /
srid pa'i phun tshogs me 'obs ltar gzigs nas / /
rgyal srid mchil ma'i thal ba bzhin bor te / /
rten mchog drung du khyim pa'i rtags spangs nas / /
ngur smrig rgyal mtshan bzhes la phyag 'tshal lo / /
dka' thub tsam zhig grol lam mchog 'dzin pa / /
bzlog phyir nai rany+dza na'i chu 'gram du / /
lo drug dka' ba spyad nas slar bzhengs te / /
byang chub shing drung gshegs la phyag 'tshal lo / /
de'i tshe chu srin rgyal mtshan can gyi sde'i / /
dmag tshogs sprin nag nam mkha' gang ba yang / /
gang gi byams brtse'i dri bzhon reg tsam gyis / /
ming gi lhag mar mdzad la phyag 'tshal lo / /
sngon nas stobs bcu mnga' ba'i mchog brnyes kyang / /
mi mjed 'jig rten kun la brtser dgongs nas / /
slar yang bla med byang chub snying po yi / /
bdud rtsi brnyes par bstan la phyag 'tshal lo / /
de nas bgrang yas gdul bya'i tshogs rnams la / /
cho 'phrul gsum gyi rol pa sna tshogs pas / /
chos kyi 'khor lo grangs med legs bskor te / /
smin cing grol bar mdzad la phyag 'tshal lo / /
sku yi dngos kyi gdul bya tshim mdzad nas| |zhi ba'i dbyings gzims sku gdung cha brgyad dang / /
de las 'phros pas bsam 'phel nor bu yis / /
stong gsum mdzes par mdzad la phyag 'tshal lo / /
'di ltar bskrun pa'i dge ba'i tshogs rnams kun / /
mar gyur nyam thag 'gro ba ma lus pa / /
shAkya'i rgyal pos 'bral med rjes bzung ste / /
kun mkhyen 'gro ba'i rtsa lag thob phyir bsngo / /
zhes pa 'di ni gzims khang gong nas mchog gi sprul pa'i sku grags pa rgyal mtshan gyi bkas bskul ba la brten nas /
ston pa bla na med pa de'i zhabs phyir bsnyegs par 'dod pa shAkya'i dge slong blo bzang chos kyi rgyal mtshan gyis /
rgyal tshab dam pas rgyud bla mar mdzad bcu'i bsdoms lta bu gsungs pa ji bzhin du @# / /
mgyogs par bris pa'i yi ge pa ni mdo sngags rab 'byams pa dge slong blo bzang bstan pa dar rgyas so / / / /
@# / /
na mo gu ru mu ni in+d+rA ya /
rgya chen tshogs gnyis mthar son phyi nang gi /
bdud bzhi kun bcom che dgu bran du mdzad / /
thams cad mkhyen pa lha yi lhar gyur pa / /
shAkya'i gtso bo de la phyag 'tshal lo / /
mgon khyod 'od ma'i tshal du bzhugs pa'i tshe / /
phrag dog dbang gis ston pa drug po yi| |'dod pas sa skyong tshogs bskul cho 'phrul gyis / /
tshar gcod rjes 'dzin gsol la phyag 'tshal lo / /
bkra shis 'khor los mtshan pa'i zhabs skyes zung / /
yul ljongs mang por bkod nas 'phrin las kyi| |dge mtshan rgya cher spel phyir lha mi'i tshogs / /
grangs med bsdu bar mdzad la phyag 'tshal lo / /
nam zhig mnyan du yod par rgyal po'i gcung / /
dum bur bcad pa bden tshig gis bsos shing / /
cho 'phrul 'dun khang ye shes mes sbyangs nas / /
rdzu 'phrul du mas gshegs la phyag 'tshal lo / /
dpyid ra'i dkar tshes dang por gsal rgyal gyis / /
mngon mchod tshems shing sa la btsugs ma thag /
'dod 'jo'i dpag bsam ljon pas lha dang mi / /
kun dgas tshim par mdzad la phyag 'tshal lo / /
phyi nyin u tra ya na'i mchod yul du / /
bzhugs pa'i g.yas g.yon rin chen sa 'dzin zung / /
zas mchog rtswa 'jam bdud rtsis 'tsho ba yis / /
yongs gang mdzad pa bstan la phyag 'tshal lo / /
tshes gsum shuny+tsa da la'i bshos gsol nas / /
zhal bsil bor ba yan lag brgyad ldan mtsho / /
'od zer bzhad ldan padmo'i dra ba yis / /
mdzes pa'i phun tshogs sprul la phyag 'tshal lo / /
bzhi par in+d+ra war ma'i gdugs tshod gsol / /
rdzing bu'i ngos rer yur chen brgyad brgyad thon / /
slar yang bskor nas nang du 'bab pa'i sgras / /
theg gsum dam chos bstan la phyag 'tshal lo / /
tshes mda' tshangs byin gyis mchod 'dzum zhal las / /
byung ba'i gser mdog 'od kyis stong gsum bkang / /
ngan song rgyud sbyangs 'gro kun bsam gtan gyi / /
bde bas tshim par mdzad la phyag 'tshal lo / /
dkar tshes dga' ba gnyis par lits+tsha byi'i / /
zhal zas gsol nas 'khor mang phan tshun sems / /
shes shing rang gzhan dkar nag las mthong bas / /
yid ches dad par mdzad la phyag 'tshal lo / /
bzang po gnyis par shAkya'i tshogs rnams kyi / /
bsod nams zhing bzhugs 'khor rnams re re yang / /
rin chen bdun ldan 'khor los bsgyur rgyal gyi / /
phun tshogs mchog tu sprul la phyag 'tshal lo / /
tshes brgyad dbang pos gus mtshod seng khri las| |srin po lnga thon rdo rje 'dzin bcas pas / /
ston pa drug bcom dgu khri srid las bsgral / /
mtha' yas cho 'phrul bstan la phyag 'tshal lo / /
de yi nang par rab byung gis bskrun pa'i / /
mchod tshogs bzhes @# / /
nas srid zhi'i dge legs kun / /
gzugs can lta bu'i sku yis tshangs gnas kyi / /
bar du khyab par mdzad la phyag 'tshal lo / /
phyogs tshes 'jig rten skyong bas zhal zas sbyar / /
rgyal ba'i mdzes sku gser 'od stong 'bar ba'i / /
chu 'dzin srid rtse'i bar du khyab mdzad nas / /
phan bde'i gru char phab la phyag 'tshal lo / /
dga' ba gsum par mgon med zas sbyin gyi / /
bsod nams mgron gyur seng ge'i khrir bzhugs bzhin / /
sku yi snang ba mi mngon tshangs dbyangs kyi / /
gsung gis dam chos bstan la phyag 'tshal lo / /
de yi sang nyin khyim bdag tse tas mchod / /
byams pa'i ting 'dzin la bzhugs gser 'od kyis / /
stong gsum yongs bkang 'gro kun pha ma ltar / /
byams pas khyab par mdzad la phyag 'tshal lo / /
bcu gsum shun+tsi sa bsnyen bkur bde gshegs kyi / /
lte ba nas thon 'od 'dom bdun zung gi /
sne mor rgyal ba'i skus mtshan de 'dra bas / /
phyogs kun 'gengs par mdzad la phyag 'tshal lo / /
phyi nyin u tra ya nas mchod sprin spros / /
me tog gtor ba rin chen las grub pa'i / /
shing rta stong dang nyis brgya lnga bcu yis / /
srid gsum mdzes par mdzad la phyag 'tshal lo / /
bco lnga gzugs can snying pos dge legs bskrun / /
ma lus lha yi bdud rtsis tshim mdzad nas / /
phyag sor las thon gser sbyangs 'od zer gyis / /
mnar med bed 'gror mdzad la phyag 'tshal lo / /
de lta'i ngo mtshar cho 'phrul bgrang yas kyis / /
nag phyogs kun bcom grangs med skye dgu'i tshogs / /
mtho ris rnam grol rdzogs pa'i sangs rgyas kyi / /
lam du nges par mdzad la phyag 'tshal lo / /
de ltar ston pa'i yon tan rin chen gyi / /
lhun po'i spo las cho 'phrul mdzad pa yi / /
rdul phran tsam zhig brjod pa'i dge ba de / /
'gro kun don du kun mkhyen rgyu ru bsngo / /
zhes pa 'di yang bkra shis lhun po'i dngul gdung lha khang du cho 'phrul gyi mdzad pa rin po che bri ba'i dus /
pir thogs dbang po chos rje blo bzang chos 'phel dpon slob dang /
dka' bcu tshogs gsog pa legs pa chos 'byor rnams kyis bskul ba la brten nas ston pa mchog de'i rjes su byung ba shAkya'i dge slong blo bzang chos kyi rgyal mtshan gyis chos grwa chen po bkra shis lhun po'i gzims khang du thogs med du sbyar ba'o /
! / /
na mo gu ru mu ni in+d+rA ya /
rgyal ba'i zhabs sen gur gum me tog gis / /
skal bzang byin pa'i padmo'i ge sar gang / /
dregs ldan kun gyi spyi bor ngal gso ba'i / /
dge legs 'byung gnas de la'ang bdag phyag 'tshal / /
srid zhi kun gyi bla na rtag bzhugs kyang / /
thugs rjes dman pa kun gyi'ang bran mdzad pa'i / /
zla med ston pa shAkya'i gtso bo des / /
re ba'i dpag bsam 'bras bus brjid par mdzod / /
grangs med gsum du brtson pa'i srub shing @# / /
gis| |tshogs gnyis rgya mtsho bsgrubs pa las thon pa'i / /
sku gsum dkyil 'khor rdzogs pa'i 'od stong can / /
thub dbang smra ba'i nyi mas dge legs stsol / /
gser sbyangs lhun por brtsegs pa'i sa 'dzin rtser / /
zla zhal gsung snyan bdud rtsi 'dzag pa 'dis / /
yid srubs gnyen bcas bzhin pad zum pa dang / /
skal bzang ku mud bzhad pa cig car bsgrubs / /
'jig rten rnam 'dren thub pa'i dbang po'i sku / /
mdzes pa ji ltar sa 'dzin dbang po ste / /
rin chen rang bzhin lhun po'i dbang po ltar / /
blta bas mi ngoms thub sku mngon par mdzes / /
gang bar mdzad do srid gsum dga' ba'i tshal / /
dpal rkang 'phrin las yongs 'du'i ljon pa las / /
'ongs pa'i phan bde gser dngul bai DUr+ya / /
padma rA ga'i me tog bgrang yas kyis / /
ston pa'i zhabs skyes dran pa'i nyi 'od kyis / /
nyon mongs dug gsum mun pa'i smag rum sangs / /
bslab gsum sbrang rtsi'i zil mngar bcud chags pa'i / /
mdo sngags bshad sgrub 'dab stong ge sar rgyas / /
sdig pa'i 'bras bus mnar ba'i 'gro ba 'di'i / /
rnam par smin pa bcos su med pa brdzun / /
bden na 'dren pa mchog de dran tsam gyis / /
gdung ba ma lus sel bar byed 'di ci / /
nyam thag 'khor ba ngan song sdug bsngal gyi / /
mda' char drag tu bab kyang g.yo ba med / /
shAkya'i rgyal po'i mtshan snyan rnar song ba'i / /
sra btsan rdo rje'i go cha shin tu brtan / /
sna tshogs gzhu can dbang po'i gzhus klubs pa'i / /
nyin byed bye bas byugs pa'i gser gyi ri / /
ji bzhin lha mi'i bla ma mngon mdzes kyang / /
da dung mtshan dpe'i dpal gyis thub dbang lhag /
ma phyis dri ma kun bral rgyal ba'i sku / /
ma bris par yang mtshan dpe'i ri mo bkra / /
ma bcol 'gro la legs pa kun mdzad pa'i / /
yon tan phung po 'di 'dra bdag gi skyabs / /
dri zhim ldan pa'i chu skyes grangs mang yang / /
bde 'byung gtsug rgyan yid 'ong ku mu da / /
skal bzang 'gro ba'i rnam 'dren grangs mang yang / /
rtsod dus 'gro ba'i re gnas khyod kho na / /
yid 'ong ngur smrig mdangs chags chos gos kyi / /
lhab lhub mngon par g.yo ba'i thub dbang sku / /
dmar ser mtshams sprin gzhon nus 'khyud pa yi / /
rta dmar can dang 'dres te dbyer ma mchis / /
sgyu 'phrul las 'khrungs shes bya kun mkhyen de'i / /
skyon bral yon tan tshogs 'di shong min zhes / /
'chi med lam bzang rang gi lus spangs te / /
kun khyab stong pa'i dbyings su zhugs sam snyam / /
bcom ldan zhal dkyil mdzes pa'i zla shel las / /
'dzum dkar bdud rtsi 'dzag pa'i spu long 'dis / /
bdag cag srid mtshor bying ba'i 'gro kun gyi / /
'khor ba'i tsha gdung ming gi lhag mar mdzad / /
zhi ba'i bsam gtan mal du rtag gzigs kyang / /
thugs rjes kun gyi bran bzhin rnam rgyu zhes / /
don 'di mtshon slad bsil zer stong 'gyed pas / /
mdzes ldan padmo'i @# / /
lte bar skyil krung bzhugs / /
thams cad mkhyen pa zas gtsang sras po de / /
dran pa yis kyang mig mtshor mchi ma 'khrug /
'on kyang ma la ya yi dri bzhon gyis / /
li shi'i rdul phran 'dren byed reg pa nyid / /
ston pa'i mdzes sku gsung snyan zab pa'i thugs / /
mtshan dpe'i dpal 'bar dus 'doms ches zab pa / /
rin chen lhun po tshangs dbyangs ston dus kyi / /
rgyu skar bkra ba'i dgung sngon khengs pa 'phrog /
bu ram shing pa'i rgyal rigs 'khrungs pa de'i / /
rnam thar 'ol spyi ci smos phra mo'i shes / /
dran pas yid mtshor dga' bde'i rlabs 'phyur ba / /
bsam gtan dang po'i dga' bas mtshon nus min / /
nyes bral yon tan phung po'i chu 'dzin de / /
mthong ba'i rab dgas myos pa'i mdongs ldan zhig /
tshe rabs gzhan du'ang sgrib bral dbyar skyes phreng / /
gdung sel mchog tu bsten pa'i 'dod pa 'phel / /
lus med bdag po rtsa lag dang bcas pa / /
thub pa'i stobs kyis 'joms ces sgrag mi dgos / /
byams brtse'i sdong bu shes rab sgron 'bar ba / /
bzung na srid zhi gang la'ang 'jigs mi dgos / /
dus gsum bde gshegs kun las ches lhag pa'i / /
thub dbang thugs rje'i kyo ba rnon po yis / /
'gro 'di gcig kyang ma lus zungs shig dang / /
nyam chung bdag lta yal bar dor kyang sla / /
las nyon rlabs 'khrug sdug bsngal chu srin gyis / /
yongs gang 'khor ba'i rgya mtsho che brgal te / /
rnam mkhyen rin chen gling du bgrod 'dod bdag /
rdzings kyi 'dren pa skyob pa nyid gzigs bsten / /
grangs mang gdul dka' yid can ma lus pa / /
nyid kyis gshegs pa'i lam du ma bkris par / /
ngo mtshar dpag yas bya dka'i rnam 'gyur gyis / /
zhi ba'i dbyings su mi gzims e ma mtshar / /
rgyal ba'i gsung snyan rna ba'i bdud rtsi 'di / /
rna ba'i bdud rtsi ma lags nyon mongs kyi / /
'khri shing ma lus gcod pa'i ral gri dang| |blang dor gnas kun ston pa'i sgron me lags / /
dkyil 'khor yongs rdzogs gser gyi gzi 'od 'bar / /
mthon po'i rtser gnas kun la snyoms par 'bab / /
'dren pa mnyam med bdag gi mgon po dang / /
padmo'i gnyen 'dis 'gro ba'i mun pa sel / /
thub pa'i 'dzum dkar bdud rtsi'i rgya mtsho 'di / /
brlan zhing gsher dang ro 'dzin yul min kyang / /
'thungs pa tsam gyis rgud pa kun sel zhing / /
mngon dga'i bcud kyis myos pa ci yang stsol / /
rin chen bum pa bzang po dpag bsam shing / /
yid bzhin nor bu bdud rtsi'i sA ga ra / /
phun tshogs 'dod dgu sbyin pa'i rdzogs ldan sprin / /
don kun grub pa khyed rnams kun gyi gnyen / /
lus med bdag po'i 'dod pa'i zhags pa yis / /
'byung po'i tshogs rnams ma lus dam du 'ching / /
gnyis med gsung ba'i mkhyen brtse'i ral gri yis / /
'gro 'di'i 'ching ba mtha' dag dum bur gcod / /
blta bar 'dod kyang @# / /
'dzum zhal mi ston pa'i / /
rgyal dbang mchod bstod ngal bas mi dub par / /
'bras bzang gis 'tsho 'dab ma'i lding khang du / /
bag phebs rgyu ba'i ne'u tso 'di dag bde / /
'jig rten tshangs dbang bde 'byung sprin phreng las / /
zhi rgyas dbang drag gru char brgya 'bebs na / /
gau tam yon tan mchog mnga'i sprin phun gis / /
'dod dgu'i char 'bebs mdzad la mtshar ci yod / /
zas gtsang sras po'i zhabs zung bkra shis rdul / /
spyi bos reg pas dge mtshan rab rgyas ces / /
nam mkha'i thig le'i nu zhos bskyangs pa yi / /
ut+pal gzhon nu bzhad pas ji bzhin bsten / /
mtshan dpe'i 'od zer 'gyed pa'i sku mchog dang / /
lhun po'i dbang po mi g.yo cig car brtan / /
mkhyen brtse'i gting dpag dka' ba'i rgya mtsho dang / /
gdengs ka 'dzin pa'i khyim 'di lhan cig zab / /
gser gyi sa 'dzin la brten 'dab ldan kyang / /
btso ma'i gser gyi mdangs bzang 'dzin pa bzhin / /
shAkya'i gtso bo la brten 'gro rnams kyang / /
thams cad mkhyen pa ji bzhin skal bzang ldan / /
srid dang zhi ba'i yon tan ji snyed pa / /
ma lus bsdus te mgon pos bdag mdzad nas / /
nyid kyi snyan grags nor bu'i lan tshar dag /
lus can kun gyi rna ba'i rgyan du bstsal / /
kha che skyes dang de yi dri bzang bzhin / /
'dren mchog khyed dang nam yang mi 'bral bar / /
zag med sku dang ye shes nam mkha'i mdzod / /
'dod dgur spyod pa'i shis pa bdag la stsol / /
tshul 'di blo bzang chos kyi rgyal mtshan gyis / /
bkra shis rtags kyis mdzes pa'i lha rdzas ngos / /
rnam mang rgyal ba'i sku gzugs legs bsgrubs par / /
bstod pa'i rim pa phreng bar phyogs gcig spel / /
dge ba 'di yis tshe rabs kun tu bdag /
theg mchog 'khor lo bzhi dang mi 'bral zhing / /
thub dbang brtul zhugs bla na med bzung ste / /
rgyal ba'i dam chos ma lus 'dzin gyur cig / /
@# / /
na mo gu ru mu ni in+d+rA ya /
kun gzigs rab 'byams gzhan gyi phyag mtshan las / /
rnam grol snyigs ma'i zhags pa ring po yis / /
dbang bsgyur mtha' dag dge legs mgron gnyer ba'i / /
thub dbang lha yi lha la gus phyag 'tshal / /
khyod sngon gsal mchog gyur tshe nags tshal gyi / /
dpa' bo'i dga' ma bru ba tsha bas nyen / /
rang skyes bcar rtsom thugs rje'i khyogs bzang pos / /
srog dang bcas pa'i nyid sku yongs su btang / /
shi ba'i mgon gyur byams brtse'i chu 'dzin las / /
'dod dgu'i char gyis phongs ba rgyun bcad cing / /
ut+pal 'dab ma rgyas 'dra'i 'dren byed zung / /
long ba'i mig gdang mdzes pa'i rgyan du stsal / /
gsal rgyal yul gyi bdag mdzad sngon gyi tshe / /
tshwa bral dron zan phyin pa'i myu gu yis / /
brgya byin phun tshogs la 'khu'i 'bras gzigs nas / /
dge legs gser gyi mchod sdang 'bum phrag @# / /
spel| |sbyin la dpa' ba de las ldog pa'i phyir / /
bdud kyis 'jigs rung dmyal ba'i gnas sprul kyang / /
ldog par ma nus bsod nams las 'khrungs pa'i / /
'dam skyes la brten sangs rgyas 'bring po mchod / /
ser snas zil gyis mi non tshong dpon de / /
'byor pa'i sprin dengs shin tu dbul gyur kyang / /
gser zhun m+r+gad mdangs ldan rtswa tsam zhig /
bsgyur nas phongs rnams tshim par mdzad pa lags / /
zla shel mtshan ma'i phyi mo'i lus ldan tshe / /
bshul gol bgres pas nyen pa'i brA h+ma / /
skyob phyir 'bar ba'i nor las rgyal ba'i dbus / /
rang lus bsregs pa'i mgron gyis kun dgar mdzad / /
dka' thub nags su shing lo rnying pa dag /
btsos nas 'tsho ba'i nyer bsngogs gang bskrun pa / /
nyin gsum bar du slong ba la byin yang / /
cung zad mi g.yo lhun po'i dbang po bzhin / /
lus can byams pa'i stobs kyis skyed mdzad pas / /
bden bral bdag po skyengs byed gnod sbyin lnga / /
tsan+dan dmar po sbangs pa lta bu yi / /
nyid sku'i sha dang khrag gis tshim par mdzad / /
'gro kun thams cad sgrol ba'i khur bsnams nas / /
gangs ri'i dum bu 'khrigs 'dra'i glang chen dang / /
gces pa'i bu dang bu mo chung ma sogs / /
slong ba rnams kyi 'dod 'jo'i dpag bsam shing / /
chos bzhin nor 'dzin skyong ba'i sdig pa las / /
ldog phyir mi stong mchod sbyin thabs mkhas kyi / /
nor bu'i 'bab stegs la brten dge legs kyi / /
yid bzhin rgya mtsho'i 'jing du ma lus drangs / /
bde sogs bdag por 'khrungs tshe dbang po'i dgra'i / /
stobs kyi gom pa sum rtse na 'god phyogs kyang / /
nyid kyi sku btang thugs rje'i mchil pa yis / /
lam 'dzags 'dab bzang phrug gu bde bar drangs / /
gnyis skyes gnas skabs mkhan pos slob ma'i tshogs / /
rang bzhin rtag phyir bka' yi bA sha yis / /
rigs min drangs kyang sems dpa' chen po de / /
legs spyad rgyal sa nam yang 'god ma gyur / /
mgon po sa yi brgya byin gyur pa na / /
kun gyi yid srubs myos byed ma mthong nas / /
rab myos gdung bas bsregs kyang 'dzin bcas ces / /
lam ngan ma zhugs bsran gyi ka ba btsugs / /
legs par phun tshogs pha rol phyin gyur pas / /
don mthun 'bras bu'i gang bu gru bo che / /
gshin rje'i dang 'dra rgya mtsho'i glong 'khar gyis / /
ril mid byed pa bden pa'i tshig gis bskyabs / /
nyal 'gro'i gar mkhan rgyal por gyur pa na / /
snying rje bden pas bskul ba'i chu 'dzin gyi / /
gnam ru dang sbyar sprin bcud nyag phran stong / /
spros pas tsha gdung dgra sde'i g.yul ngo bcom / /
'dab ldan sras po lus phrar gyur pa na / /
chu yi skye gnas can gyi srin po khros / /
nags tshal 'byung po za bar mngon phyogs tshe / /
bden tshig rdo rje'i ra bas yongs su bsrungs / /
rgya chen mkhyen brtse'i 'dren byed stong ldan zhing / /
'byor @# / /
pas ma myos gzhan gyi don la brtson / /
khyad par thams cad mdza' bor grags pa ni / /
sder bcas nyes brgya'i 'byung gnas che las ldog /
rgyal rigs rmugs 'dzin 'byor pa la 'khu ba'i / /
dpal dang ldan pa'i khyim gyi rang bzhin dag /
dug can rgyang ring gnas pa'i tshang tshing ltar / /
gzigs nas ma chags 'phags pa'i rigs bzhi bsten / /
rkang pas 'thung ba sA la che 'dra ba'i / /
bram ze'i rig 'khrungs bcud drug grogs bran bcas / /
khyim nas nges 'byung dka' thub nags song ste / /
'dod pa rnams la dgrar gzigs 'phyas su mdzad / /
skyon gtong yon tan sdud pa'i tshong pa'i dpon / /
rab tu byung zhes gzhan gyis bsgrags thos nas / /
re ba'i 'bras bu ma smin phyugs mtshungs ces / /
'gegs pa'i gnyen bshes yongs bor rab tu byung / /
'od srungs rab byung phyi bzhin bgrod bya ni / /
rjes 'gro ldog kyang de ni de rjes 'brangs / /
chags ldan rgyal pos brnyas shing rab gtses kyang / /
phro ba'i sa rdul bzod pa'i char gyis bcil / /
bdag nyid chen po ngang pa'i rgyal po yis / /
rigs mthun mi bdag mngag gzhug bcas pa la / /
thub pa rnams kyis bya rgod phung por bzhin / /
zab rgyas chos kyi gaN+Di'i sgra dbyangs bsgrags / /
legs lam kun tu rgyu ba'i byang chub che / /
rdzu 'phrul rigs pa'i mche sder mi bzad pas / /
log lta'i gnyis 'thung stong gi klad 'gems shing / /
mi bdag bsil ba'i ri bo'i bkra shis gnyen / /
mkhas pa spre'u'i gzugs kyis nyi ma'i bu'i / /
mu kha'i nang 'drar chud pa'i mi drangs nges / /
khrel spangs gsod par brtsams kyang thugs brtse bas /
bzod cing nges pas 'jigs pa'i nags las bsgral / /
rgyal sras sha ra b+ha yi gar mdzad pas / /
bdag nyid gsod pa'i rgyal po mgyogs 'gro yis / /
'jigs rung g.yang sar 'phangs pa snying brtse bas / /
slar drangs phan dang bde ba'i bka' drin stsal / /
ru rur rnam par rol pa'i sems dpa' ches / /
shugs drag dal 'gro'i rgyun gyis dbang byas pas / /
lnga par phyogs pa'i 'gro la srog byin cing / /
gnod lan phan mdzad sa skyong yongs / /
su bzung / /
bdag nyid chen po spre'u tshogs mgon gyur pas / /
dgra yis bskor ba'i bdag gi 'bangs rnams kyi / /
sdug bsngal ma bzod rang lus zam par bkod / /
gces pa'i srog gis 'khor bskyangs dgra yang dgyes bzod pa smra ba'i grags pa don bcas pa / /
ma brtags rgyal po khros pas mtshon rnon pos / /
mthar gyis sku yi ljon shing rab gtubs kyang / /
bzod pa'i rang bzhin gser ltar 'gyur mi mnga' / /
bsam gtan goms pas tshangs pa'i gnas 'khrungs kyang / /
snying rje'i dbang gis 'dod pa'i khams kun myul / /
chang lta'i 'don gyis zin pa'i yan lag byin / /
lta ngan las bsgral yang dag lam la bkod / /
lag ldan sgyu mas rnam par @# / /
rol pa'i tshe / /
mya ngam thang 'khyams phongs pa brgya phrag bdun / /
brtse bas ma bzod sha yi lam brgyags dang / /
rgyu mas chu snod kyis gsungs sku srog btang / /
rgyal sras zla ba'i thugs rje'i 'od dkar gyis / /
rkang khra'i zhe sdang mun pa kun bsal te / /
btson du bzung ba'i gzhon nu bsil 'od gnyen / /
brgya phrag dbugs dbyung ngo mtshar rgod pa bzhin / /
lcags khyim ge sar la gnas snying rje'i gter / /
srid pa'i phun tshogs kun+da'i dga' ston la / /
nam yang ma chags nges 'byung skyed tshal du / /
thar pa dam pa'i sbrang rtsi'i dpal la spyod / /
rgyal sras kun gyi thugs rje ma lus pa / /
rab bzang khyu mchog gzugs su shar ba de / /
mi bsrun spre'u'i gnod pa brgyas gtses kyang / /
bzod pa'i chab kyis 'khrug pa'i sreg za bcil / /
byams brtse'i 'dab gshog g.yo ldan shing rta mo / /
thabs shes rno bas 'phrog byed nad bsal kyang / /
drin lan mi gzo ser snas 'khrugs pa la / /
g.yo med nges pa'i tshul gyis rjes brtser mdzad / /
rgyal sras gzhan gyi thugs la 'jigs ster ba / /
rlabs chen brtson pas snyigs ma'i dgun dus 'dir / /
sku gsum 'dab brgya bzhad pa nyi ma'i gnyen / /
dran pas gdung sel de la snying nas 'dud / /
mgon khyod zhing 'dir zhi ba'i dbyings bzhugs kyang / /
bdag cag thugs rjes bskyangs pa'i 'phro mchis pas / /
zhing khams gang du rgyal ba'i mdzad pa yis / /
rol der yid gtad gsol 'debs brtse bas gzigs / /
de ltar 'dren mchog shAkya'i rgyal po yi / /
sku tshe sngon ma'i mdzad pa'i cha shas tsam / /
brjod pa'i dge bas 'gro ba ma lus pa / /
ston pa mchog des 'bral med rjes 'dzin shog /
ces skyes rabs so bzhi ba'i yang snying /
mkhas mchog dbang po'i mgul rgyan zhes bya ba 'di yang /
rab 'byams smra ba'i dge slong ri khrod pa blo bzang dpal 'byor zhes bya bas /
bla gos gsar pa'i rten dang bcas bskul zhing /
khyad par bdag nyid ston pa bla na med pa de nyid la lhag par dad pas kun nas bslangs te /
mdo rgyud man ngag 'dzin pa shAkya'i dge slong blo bzang chos kyi rgyal mtshan gyis chos grwa chen po bkra shis lhun po'i gtsug lag khang du cho 'phrul zla ba'i dus nyi ma me bzhi'i 'grub sbyor thog sbyar ba'i yi ge pa ni chos rje dka' bcu pa snying stobs rgya mtsho'o / / / /
@# / /
na mo Ar+ya mai trI ya /
ston pa bla na med pa'i rgyal srid la / /
chos kyi 'khor lo 'dod dgur dbang bsgyur ba'i / /
rgyal tshab dam pa byams mgon chos kyi rje / /
tshad med thugs rje'i dbang gis gnas 'dir gshegs / /
mdun gyi nam mkhar seng ge'i khri steng du / /
padma nyi zla brtsegs pa'i gdan khri la / /
nor bu'i 'od chags zhabs sen mdzes bkod de / /
ji srid dran pa de srid bzhugs su gsol / /
nyam thag 'khor ba'i 'jigs pas nyen pa la / /
khyod @# / /
las lhag pa'i skyabs gzhan ma mchis pas / /
re sa gzhan na med pa'i gdung shugs kyis / /
ji srid byang chub snying por skyabs su mchi / /
khyod kyi sku gsung thugs dang 'phrin las kyi / /
ngo mtshar yon tan rgya mtshos yid drangs nas / /
gdung ba'i dbyangs kyi nga ros gsol 'debs shing / /
lag pad spyi bor zum pa'i phyag bgyi'o / /
lhan skyes bde stong nam mkha'i rol pa las / /
sna tshogs mchod pa'i sprin gyi phreng ba can / /
kun bzang mchod pa'i tshogs dang lhan cig tu / /
zag med dgyes pa bskyed phyir khyed la 'bul / /
bdag cag ma rig nyon mongs dbang gyur pas / /
rmi lam bzhin du nongs pa'i tshogs rnams gang / /
bgyis dang bgyid stsal yi rang gang bgyis pa / /
dmigs med rang bzhin dag pa'i dbyings su bshags / /
dam pa'i don du spros pa kun bral yang / /
kun rtog pir gyi rtse mos logs bris pa'i / /
rmad byung ri mo bkra ba'i rnam dkar la / /
zhen med spro dang dga' ba ci yang bgyi / /
'gro kun ma rig gnyid las sad byed pa / /
brag ca'i dbyangs bzhin zab rgyas legs bshad smra / /
rgyun mi 'chad phyir srid mtha'i bar du yang / /
mya ngan mi 'da' rtag par bzhugs su gsol / /
ston pa 'jig rten sgron ma mnal gyur cing / /
bstan 'dzin sde snod 'dzin pa phal cher zad / /
thub bstan nyes bshad dri mas sbags gyur na / /
tshul 'di gzigs sam byams mgon thugs rje can / /
nyam thag 'gro 'di'i phan bde ma lus pa / /
rgyal ba'i bstan pa nyid la rag las shing / /
de nyid 'dzin pa'i rgyal tshab gzhan med na / /
byams mgon bstan pa rgyas par mdzad du gsol / /
mi bzad 'khor ba'i 'brog dgon 'jigs rung 'dir / /
gti mug mun pa 'thug pos phyogs rnams bslad / /
zhe sdang dus mtha'i me bzhin rab tu 'bar / /
'dod chags khrag gi char pas kun nas gsher / /
skye rga na 'chi'i zhags pas dam du bcings / /
kyi hud bzod dka'i sdug bsngal drag pos gdungs / /
kye ma 'di 'dra'i nyam thag gnas gyur pa / /
byams mgon thugs rje chen pos mi dgongs sam / /
khyod ni ye shes gzigs pa thogs med cing / /
ring nas gsan pa'i lha snyan sgrib med pas / /
snying nas skyabs su song ba 'di dgongs la / /
bdag cag mgon med 'gro ba mtha' dag gi /
mi 'dod sdug bsngal ma lus 'byung ba'i sgo / /
nyon mongs dug gsum dgra 'di tshar bcad nas / /
'jigs pa'i skul ma mdzod cig mi pham mgon / /
las ngan mi dge'i rlung gis rgyab nas ded / /
'jigs rung gshin rje'i skyes bus mdun nas bsus / /
thar med ngan 'gro'i g.yang sar mngon phyogs na / /
dga' ldan gnas su drongs shig ma pham mgon / /
bdag cag thog med srid pa'i rgya mtsho cher / /
las dang nyon mongs rba rlabs drag pos g.yengs / /
sdug bsngal chu srin mang pos rtag gtses na / /
thar pa'i gling du sgrol @# / /
zhig ma pham mgon / /
khyad par ring nas 'grogs pa'i lus sems gnyis / /
phan tshun 'bral bar mngon du phyogs pa'i tshe / /
gnad gcod sdug bsngal drag pos ma gos par / /
thar pa'i lam sna drongs shig ma pham mgon / /
dga' ldan gnas nas khyod kyi phyag g.yas ni / /
gser gyi ljon pa brkyangs 'dra spyi bor bzhag /
ma 'jigs nga yis dga' ldan gnas 'dren zhes / /
mngon sum dbugs 'byin gnang ba thob par shog /
rnam shes skyes bu phyi mar 'gro ba'i tshe / /
mi dge'i 'khrul snang 'jigs skrag dang bral nas / /
ma pham thugs rje'i pho nyas lam drangs te / /
thogs med dga' ldan gnas su skye bar shog /
de tshe zhing gi 'dren pa khyod dang ni / /
'jam dpal snying po'i zhal bzang mngon gyur nas / /
gsung gi bdud rtsi ngoms med bsten pa'i mthus / /
rgyal ba'i dam chos ma lus 'dzin par shog /
nam zhig rdo rje gdan du mgon po khyod / /
rgyal ba'i mdzad pas rnam par rol ba'i tshe / /
'khor gyi thog ma nyid du bdag gyur nas / /
rang rgyud smin grol gzhan don mthar phyin shog /
ces pa 'di mkhas grub kun gyi gtsug rgyan dam pa /
chos kyi rje bkra shis rin chen gyi zhal snga nas kyi bka' stsal dang du blangs nas /
blo bzang chos kyi rgyal mtshan gyis dben sa chos kyi pho brang gi gtsug lag khang du sbyar ba dge legs 'phel / / / /
@# / /
na mo Ar+ya mai trI ya /
chos rnams kun gyi gdod ma'i rang bzhin mkha' dbyings mdzes ma'i lang tsho la / /
gsal bar 'khyud gang sgyu 'phrul dra ba'i 'ja' tshon gar gyi ri mo bzhin / /
brgyad khri bzhi stong dbyar skyes rnga gsangs rgyun mi 'chad par sgrog mdzad pa / /
yid srubs bdag po'i g.yul las ma pham byams brtse'i chu 'dzin g.yo der 'dud / /
grangs med bskal par tshogs gnyis kun+da'i tshal / /
brtson pa'i bsil zer bye bas byugs pa las / /
sku gsum ze'u 'bru dkar po cher rgod pa'i / /
zhabs skyes 'dab phreng bdag gi spyi bor chings / /
gser sbyangs btso ma'i ri la dbang po'i gzhus / /
mngon par klubs pa'i mdzes sdug la chags pa / /
rgyu skar do shal 'phyang ba lta bu'i sku / /
mthong bas yid 'phrog khyod la phyag 'tshal lo / /
rgyal ba kun gyi mkhyen brtse nam mkha'i mdzod / /
yid bzhin nor bu ji bzhin mi rtog kyang / /
ngo mtshar sgyu 'phrul dra ba'i rol mo mkhan / /
stobs bcu mnga' ba khyod la phyag 'tshal lo / /
dam chos 'khor los bsgyur ba'i mu ku Ta / /
dpal dang bkra shis mtshan pa'i phyag zung gis / /
gang gi ral pa'i rgyan du ngal bsos pa'i / /
rgyal tshab dam pa'i zhabs la phyag 'tshal lo / /
de ltar bstod pa'i gnam bskos gang+gA'i rgyun / /
dus gsum dge tshogs rgyun dang ltan cig tu / /
kun mkhyen ye shes rgya mtshor zhugs gyur nas / /
skal bzang gdengs can nyer 'tsho'i dpal gyur cig /
ces pa 'di ni yul byang phyogs kyi rgyud du @# / /
byung ba'i dge slong chos kyi rgyal mtshan gyis /
ma pham mdun sa khro bu dga' ldan gtsug lag khang /
mkhas mang 'du ba'i bsti gnas su thogs med du sbyar ba'o / / / /
@# / /
na mo gu ru many+dzu g+ho ShA ya /
rje btsun 'jam pa'i dbyangs la bstod pa shes rab gsal byed ces bya ba /
bla ma dang rje btsun 'jam pa'i dbyangs la phyag 'tshal lo / /
rgyal ba kun gyi mkhyen pa'i mkha' dbyings las / /
mtshan dpe'i 'ja' tshon mdzes pa'i gzhon nu'i sku / /
mthong ba don ldan mdzad pa lha yi lha / /
'jam mgon bla ma'i zhabs la gsol ba 'debs / /
'char ga'i mdangs kyis 'khyud pa'i gser gyi ri / /
rgyu skar tshom bus mdzes pa ji bzhin du / /
'od zer stong 'bar lha rdzas las grub pa'i / /
rin chen rgyan phreng g.yo ba khyod la 'dud / /
ri bong 'dzin pas mtshan pa'i chu skyes steng / /
mdzes pa'i 'gying ldan rdo rje skyil krung bzhugs /
zhal gcig phyag gnyis chos 'chad phyag rgya can / /
gzhon nu zur phud lnga ldan khyod la 'dud / /
phyag zung nyer mdzes ut+pal rgyas pa'i steng / /
me shel dra ba gcod pa'i ral gri dang / /
ye shes snang ba stsol ba'i glegs bam gyis / /
mchog tu mdzes pa'i gzhon nu khyod la 'dud / /
dran pa tsam gyis blo gros mchog stsol zhing / /
mtshan tsam thos pa yis kyang mi shes pa'i / /
rmongs pa bag chags bcas pa drug 'byin pa / /
shes rab snang ba ster mdzad khyod la 'dud / /
tshad med thugs rje chen po'i gzhan dbang gis /
'gro kun srid pa'i mtsho las grol ba'i phyir / /
sa bcu'i dbang phyug rgyal sras thu bo'i tshul / /
'dzin mdzad rgyal ba'i yab gcig khyod la 'dud / /
de ltar bstod pa'i dge bas bdag gzhan rnams / /
skye ba kun tu 'jam dbyangs bla ma yis / /
'bral med rjes su bzung nas shes bya'i gnas / /
ma lus rtogs pa'i shes rab thob par shog /
rgyal ba'i gsung rab rnams kyi tshig don kun / /
ji bzhin nges nas gzhan la ston pa la / /
kun mkhyen nyin mo'i dbang phyug ltar gyur nas / /
mar gyur 'gro ba kun gyi don byed shog /
che zhing gsal la myur zhing zab pa yi /
shes rab mchog thob 'chad rtsod rtsom gsum dang / /
rig gnas bcu sogs mkhas pa'i mthar phyin nas / /
'jam mgon bla ma'i go 'phang myur thob shog /
ces pa 'di ni tshe dang ldan pa legs pa rgyal mtshan gyis nan cher bskul ba la brten nas / /
blo bzang chos kyi rgyal mtshan gyis shangs mdo rgod tshang gi ri khrod du sbyar ba'o / / / /
@# / / /
na mo gu ru many+dzu g+ho ShA ya / /
rje btsun 'jam dbyangs dkar po la bstod pa blo gros mig 'byed kyi thur ma zhes bya ba /
mgon po de nyid kyi zhabs la dus thams cad du phyag 'tshal lo / /
mkhyen pa'i cha shas ma lus shes bya'i khyon kun khyab / /
thugs rjes srid gnas yang dag bkrir rung ring du 'phen / /
@# / /
bsil ba'i byams pas nag phyogs la brtse'i me chen bcil / /
ngag gi dbang phyug de yis nam mkha'i mthar skyongs shig /
gang gi yid kyi dang ba'i chu gter dbus / /
khyod kyi yon tan ma smad kun+da'i gnyen / /
gsal bar shar tshe rangs pa'i bstod pa'i tshig /
spel legs dbu ba'i 'phreng ba 'di 'khrigs so / /
'bum phrag nyi ma'i brtse dags dam bcings gsar pa'i sprin dkar rgya mtsho chen por mtshan dpe'i rgyu skar do shal dgod / /
ngo mtshar zhal gyi padmo la chags rnam bkra ljags kyi bung ba'i 'phur lding legs bshad glu dbyangs dag dang 'grogs / /
tshogs gnyis shar gyi ba gam la 'dzegs gdul bar bya ba'i phyogs kyi bu mo'i go sar myul la stod g.yogs spangs / /
mtho ris bdag po'i cod pan nor bur zhabs mthil tshon gyis thig le bkod mdzad 'jam pa'i dbyangs gang de la 'dud / /
tshon brgyas phye ba'i 'ja' tshon gur khyim dbus / /
m+r+gad ri bo'i rtse mos zla shel gyi / /
bla gos stug po 'dzin pa ji bzhin du / /
smin legs 'dab brgya mdzes pa'i pad gnas pa / /
bdud rtsi'i 'od chags gzi mdangs rgyas pa'i khar / /
dri yi bzhon pas bskul ba'i padmo ltar / /
ldam ldem gar gyis rnam rol brgyad zung gi /
lang tsho'i dpal 'dzin gzhon nu de la 'dud / /
brgya byin gzhu yi rtse dga' dang 'grogs pa'i / /
'dzum dkar ri mo bkra ba'i nya rgyas zhal / /
mthong bas 'chi med gzhon ma'i gzugs gyi dpal / /
pham mdzad g.yul las rgyal la phyag 'tshal lo / /
zhal bzang 'o ma'i rin chen 'byung gnas ngogs / /
tshems dkar ngang mo'i phang phung khor yug chags / /
mchu sgros ban+d+hu dzi ka'i 'dab phreng 'di / /
rlabs kyi sor mo'i rogs las 'ongs sam snyam / /
mkhur tshos sa 'dzin rtse mo mthon po las / /
rab dkar 'char ga'i 'od stong 'gyed pa na / /
rta bdun rgyal po sngon med nyin mo'i mgon / /
thon par dogs te nub ri'i phag tu bros / /
pad dkar 'dab ma rgyas 'dra'i 'dren byed zung / /
ut+pal nags tshal 'phos pa ji bzhin du / /
zur mig phyogs kun myul bas mda' 'phen pas / /
skal bzang yid kyi ri dwags ma lus 'dzin / /
rab yangs dpral ba'i dbyes kyi do ra ru / /
chu 'dzin rum las glog phreng g.yo ba ltar / /
g.yu yi bu mo zung dag rtse ba na / /
ku mu da yi mdangs 'phrog mdzod spu ni / /
chags pas myos pa'i 'dzum legs rnam par 'gyed / /
gzhal med lha yi yid bzhin nor bu yi / /
yid 'ong dbu rgyan phreng ba 'dzin pa'i mthar / /
rab dmar bung ba gzhon nu'i gshog rgyangs kyis / /
brgyan pa'i ut+pal gdengs ka rgod pa can / /
zur phud lnga ldan mthon mthing ri bo'i rtser / /
tshon bkra thun mtshams phreng bas legs dkris shing / /
yid 'ong nor bus mtshan la phyag 'tshal lo / /
shel dkar 'khri shing bskyod 'dra'i phyag gnyis la / /
'gran 'dod in+d+ra nI la'i na chung zung / /
me tog @# / /
thod mdzes lo 'dab gos kyis spud / /
snying gi chu skyes 'dab ma stong ldan dbus / /
'dam skyes lo ma tshar du dang rab lta'i / /
nyon mongs dngos 'dzin srog 'phrog gshed ma dang / /
ma lus rgyal ba'i gsung gi de nyid mchog /
gzugs su bgyis pas mtshan la phyag 'tshal lo / /
mtha' dag rgyal ba'i mkhyen brtse'i 'dzin ma las / /
legs 'khrungs rnam bkra dar gyi lag gnyen g.yo / /
rin chen rgyan mang du ma'i 'bras bus brjid / /
rab mdzes mig gi dga' ston khyod la 'dud / /
yan lag drug cu'i dbyar skyes bzhad pa'i sgras / /
srid pa gsum gyi khyon kun 'gengs pa na / /
mi mjed bdag po'i mgrin pa'i rdza rnga yang / /
lan brgyar smad snyam skrag pas gdong pa gas / /
bye ba khrag khrig grangs ldan 'khor mang dbus / /
seng ge'i sgra la yang dag lam gyi dbyangs / /
bskyon nas rna ba'i bcud len rgyas byed pa / /
mi 'jigs smra ba'i dbang po khyod la 'dud / /
rnam dag rang bzhin chos sku'i zla ba las / /
mkhyen pa'i cha shas yongs rdzogs ri dwags gzugs / /
dpag yas shes bya'i mkha' la thogs med pas / /
rmongs pa'i mun dang bral la phyag 'tshal lo / /
ma lus rgyal bas bgrang yas bskal pa'i bar / /
nyin bzhin khyod kyi mkhyen pa ji tsam zhes / /
gting mtha' dpyad pas rnyed pa'i skabs bcom ste / /
ngal nas chos kyi dbyings su gzims par gyur / /
gang gi 'ching ba'i dra ba ma lus pa / /
shes rab mtshon chas ming tsam byas rjes brdzun / /
'gro la bu sdug bzhin du gces 'dzin pa'i / /
snying rje'i 'ching bas khyod thugs dam du bcings / /
mkhyen pas shes bya ji snyed mchis pa kun / /
gsal dag so sor 'byed la mtshar ci yod / /
'khor 'das chos kyi rang bzhin gcig dril te / /
khyod kyi thugs dang 'bral ba med de mtshar / /
rmad byung yon tan tshogs kyi khor yug rgyas / /
'char nub kun spangs thugs rje'i bsil zer gyis / /
gdul bya'i 'dzin mar phan bde'i gos dkar stsol / /
rgyal sras rgyu skar mgon po rgyal gyur cig /
khyod kyi yon tan mi zad 'dab brgya pa / /
bdag blo'i pad mtsho chen por legs bzung bas / /
rkang drug ldan pa khyod kyis rnam rol te| |sngon med legs bshad ci yang sgrogs par mdzod / /
khyad par mgon po khyod la gsol ba ni / /
mtha' med 'khor ba'i nags tshal stug po ru / /
bag med sems kyi glang chen rgyu ba na / /
lus dang grib ma'i rnam pa ji bzhin du / /
rgyal ba khyod kyi zhabs sen nor bu'i 'od / /
bdag gi gtsug tu gtsug rgyan ltar bkod nas / /
bla na med pa'i thugs rje'i lcags kyu yis / /
rgyags bcom gdod ma'i rnal du gnas par mdzod / /
khyod zhabs gus pas bsten pa'i bka' drin gyis / /
rgyal ba'i gsung rab kun gyi tshig don rnams / /
'dren byed lag mthil skyu ru ra la bzhin / /
blo gros mig po che yi yul du mdzod / /
rnam dpyod ba gam brtsegs pa'i shar ri las / /
@# / /
legs thon legs par bshad pa'i 'od stong gis / /
blo gsal ku mud ci yang 'bar byed pa'i / /
'jigs med spobs pa'i lus stobs rgyas par mdzod / /
blo gros chu khur 'dzin pa'i glong yangs las| |lung bzang skabs gsal dbang po'i ska rags can / /
dngos stobs rigs pa'i me char 'bar ba yis / /
phas rgol brag ri bsnyil la zla med mdzod / /
lhag bsam rnam par dag pa'i gangs ri las / /
don dang tshig 'bru bzang po gang+gA'i rgyun / /
rgyal ba'i dgongs zab rgya mtshor 'jug 'os pa / /
snyan dngags rtsom pa'i blo yangs rgyas par mdzod / /
dge ba 'di yis tshe rabs thams cad du / /
lhag pa'i lha mchog khyod dang mi 'bral zhing / /
sa gsum 'gro ba'i re ba skong ba la / /
yid bzhin nor bu lta bur bdag gyur cig /
rab dkar dang ba'i bser bus / /
blo gros dpag bsam ljon pa / /
bskyod las bstod pa'i tshig gi /
dri zhim 'di 'dra byung ngo / /
zhes blo bzang chos kyi rgyal mtshan gyis smras pa'i dge bas 'gro tshogs rmongs pa'i rab rib las grol nas ye shes kyi mig thob par gyur cig / / /
@# / /
swasti /
blo bzang rgyal ba rnams kyi dam chos kyi / /
rgyal srid skyong la mtshan dpe'i rgyan ldan pa'i / /
kun mkhyen nyi ma'i gnyen dang dbyer med pa / /
rje btsun bla ma rnams la gsol ba 'debs / /
'dis mtshon dge bas tshe rabs thams cad du / /
bshes gnyen dam pas 'bral med rjes bzung nas / /
rnam dag sdom pa gsum gyis rgyud bsdams shing / /
mdo rgyud mang thos bsgrub la brtson par shog /
phan bde'i 'byung gnas nges 'byung byang chub sems / /
srid pa'i rtsa ba 'byin pa'i yang dag lta / /
zab lam rim gnyis bgrod pa mthar phyin nas / /
sku gsum go 'phang dam pa myur thob shog /
ces pa 'di yang skyid shod nas rje btsun dkon mchog chos 'dzom gyis / /
nan gyis bskul ba la brten nas /
btsun pa blo bzang chos kyi rgyal mtshan gyis smras pa'o / / / /
@# / /
swasti /
blo bzang chos kyi rgyal po'i dge mtshan 'dzin / /
ngag dbang blo bzang bstan pa'i rgya mtsho spel / /
grags pa'i rgyal mtshan phreng ba gsum na mdzes / /
mchog gsum skyabs kyi dam par gsol ba 'debs / /
skye ba kun tu bla ma mchog rnams kyis / /
rjes su bzung ste ston pa'i dam chos kun / /
rgyal ba'i dgongs pa ji bzhin legs bzung nas / /
'gro kun don du sangs rgyas myur thob shog /
ces pa 'di yang lho pa dka' bcu pas bskul ba la brten nas /
btsun pa blo bzang chos kyi rgyal mtshan gyis smras pa'o / / / /
@# /
na mo gu ru many+dzu g+ho ShA ya /
phun tshogs yon tan kun gyi dpal 'bar zhing / /
dran pa tsam gyis srid zhi'i gdung sel ba / /
lha mi'i ston pa shAkya'i gtso bo la / /
lus ngag yid gsum gus pas gsol ba @# / /
'debs / /
mkhyen rab dbang phyug rje btsun 'jam pa'i dbyangs / /
tshe dpag med mgon dpal ldan mar me mdzad / /
rgyal ba gnyis pa blo bzang grags pa'i dpal / /
skye dgu'i 'dren pa gsum la / /
blo bzang lung rtogs dam chos rgyal srid la / /
dbang bsgyur grub pa'i rgyal mtshan 'dzin pa'i mchog /
bzang po'i 'phrin las thub dbang bstan pa'i gnyen / /
rje btsun bla ma'i zhabs la / /
dus gsum bde gshegs kun gyi ngo bo nyid / /
brgyad khri bzhi stong chos phung 'byung ba'i gnas / /
'phags tshogs dge 'dun kun gyi gtso bo mchog /
drin can bla ma rnams la / /
bslu med skyabs kyi dam pa khyed rnams la / /
rtse gcig gus pas gsol ba btab pa'i mthus / /
gnas skabs tshe ring nad med phun tshogs shing / /
bsam don yid bzhin 'grub par byin gyis rlobs / /
deng nas bzung ste skye ba thams cad du / /
bde 'gro lha dang mi yi rten thob nas / /
rje btsun bla ma rnams kyi dgyes bzhin du / /
'bral med rjes su 'dzin par byin gyis rlobs / /
de yi mthu las thugs kyi bcud phyung ba / /
gsung gi bdud rtsi ngoms med myangs pa las / /
skye rga na 'chi'i sdug bsngal rab spangs te / /
sku gsum myur du thob par byin gyis rlobs / /
mdor na rje btsun bla ma khyed rnams kyi / /
byin rlabs bdud rtsi snying la legs zhugs nas / /
sdug bsngal kun gyi ming yang mi 'byung zhing / /
chos dang dpal 'byor rgyas par byin gyis rlobs /
ces pa 'di yang dad pa dang ldan pa bkra shis rtse'i dpon sa bsam grub bu khrid kyi thugs dam du /
btsun pa blo bzang chos kyi rgyal mtshan gyis sbyar ba'o / / / /
'dis mtshon dus gsum dge tshogs rgya mtsho yang / /
bstan dang 'gro ba'i phan bde rgyas pa dang / /
'gro kun bdud bzhi'i g.yul las rgyal bya'i phyir / /
kun mkhyen 'gro ba'i rtsa lag thob phyir bsngo /
zhes kyang btsun pa blo bzang chos kyi rgyal mtshan gyis smras pa'o / / / /
@# / /
na mo gu ru bu d+d+ha bo d+hi sa twA ya /
bla ma'i rnal 'byor mdor bsdus bsgom par 'dod pas /
skyabs 'gro sems bskyed sngon du btang nas /
'di ltar /
chos dbyings ngang las mdun gyi nam mkhar / /
rin chen khri steng chu skyes mdzes ma'i / /
pad gnas nyi zla rgyas pa'i steng du / /
bka' drin gsum ldan rtsa ba'i bla ma / /
rnam pa khyab bdag rdo rje 'chang dbang / /
dbang sngon mdangs ldan zhal gcig phyag gnyis / /
rdor dril bzung nas dbyings phyug mar 'khyud / /
'dzum ldan mtshan dpe'i me tog rgyas shing / /
rin chen rgyan phreng gzi 'od stong 'bar / /
'jam gnyen lha rdzas na bza'i 'dab ma / /
lhab lhub g.yo bas mngon par klubs shing / /
'ja' tshon sna lnga'i gur khyim dbus su / /
mi phyed skyil krung tshul gyis bzhugs pa'i / /
gnas gsum rdo rje gsum gyis legs mtshan / /
thugs ka'i 'od zer lcags kyu lta @# / /
bus| |rtsa brgyud bla ma dkon mchog gsum po / /
dzaH hUMH baM hoH dbyer med du gyur / /
dus gsum sangs rgyas kun gyi ngo bo / /
brgyad khri bzhi stong chos kyi 'byung gnas / /
'phags tshogs dge 'dun kun gyi 'dren pa / /
rdo rje can zhabs padmor phyag 'tshal / /
oM AH hUM gis sbyangs rtogs sbar ba'i / /
phyi nang gsang ba'i mchod sprin kun 'bul / /
thogs med nas bsags sdig ltung ma lus / /
gnod zhing 'gyod pas bshags shing sdom mo / /
rang gzhan rnam dkar dge ba'i tshogs la / /
bsam pa thag pas rjes su yi rang / /
zab dang rgya che'i chos kyi 'khor lo / /
rgyun mi 'chad par bskor bar mdzod cig /
nam mkha' ji srid gnas kyi bar du / /
mya ngan mi 'da' rtag par bzhugs gsol / /
'di ltar bskrun pa'i dge tshogs rgya mtsho / /
bla med byang chub chen por bsngo'o / /
gang gi drin gyis 'dod dgu'i dngos grub / /
skad cig gis stsol yid bzhin nor mchog /
skyabs gsum kun 'dus dpal ldan bla ma / /
gsol ba 'debs so byin gyis rlobs shig /
lan gsum brjod /
de ltar gsol bas bla ma'i sku las / /
'od zer dkar dmar mthing gsum rim dang| |cig car byung nas bdag la thim pas / /
sgrib bzhi dag cing dbang bzhi thob nas / /
sku bzhi mngon gyur slar yang bla ma / /
dgyes bzhin rang gi spyi bo nas byon / /
snying gi padmo'i ze'u 'bru'i dbus su / /
'bral ba med bzhugs tiShTHa badzre / /
mjug tu de las byung ba'i dge tshogs / /
bshes gnyen dam pas 'dzin pa'i rgyur bsngo / /
'di ltar nyin bzhin nyams su blangs pas / /
gnas skabs mthar thug dgos pa kun 'grub / /
tshul 'di dad dang rnam dpyod la sogs / /
yon tan gyis mdzes sa yi brgya byin / /
lha bzang mtshan can thugs dam spel phyir / /
dge slong chos kyi rgyal mtshan gyis bkod /
ces pa 'di yang btsun pa blo bzang chos kyi rgyal mtshan gyis smras pa'o / / /
@# / /
swasti /
bcom ldan he ru ka dang rje btsun ma / /
dbyer med bla ma'i zhabs la gus btud nas / /
go 'phang mchog de sgrub byed zab mo'i lam / /
blo bzang gdams pa ji bzhin bshad par bya /
'dir bsgrub pa po bcom ldan 'das dpal 'khor lo sdom pa'i rnal 'byor la brten nas /
dal ba'i rten la snying po len pa'i thabs rgyas pa ma lcogs pa'i tshe mdor bsdus te bya ba'i tshul ni /
'di ltar /
sangs rgyas chos dang dge 'dun la / /
rtag tu bdag ni skyabs su mchi / /
theg pa gsum po thams cad dang / /
rnal 'byor gsang sngags mkha' 'gro ma / /
dpa' bo dpa' mo dbang lha mo / /
byang chub sems dpa' bdag nyid che / /
khyad par du yang slob dpon la / /
rtag tu skyabs su mchi bar bgyi / /
sems can kun gyi don gyi phyir / /
bdag ni he ru kar gyur nas / /
sems can thams cad he ru ka'i / /
go 'phang mchog la dgod par @# / /
bgyi /
zhes pa'i skyabs 'gro sems bskyed lan gsum dang /
sems can thams cad sdug bsngal thams cad dang bral bar gyur cig /
sems can thams cad bde ba thams cad dang ldan par gyur cig /
sems can thams cad thob zin pa'i bde ba brtan par gyur cig /
sems can thams cad yid de bzhin nyid la ro gcig tu gnas par gyur cig /
ces pa'i tshad med bzhi bsgom pa sngon du btang nas /
shrI he ru ka /
he ni kun gyi 'byung gnas su gyur pa'i sems te /
rgyu'i bdag nyid du brtag par bya bas stong pa'i chos kyi bdag med pa dang /
ru ni gang zag gi bdag tu 'dzin pa'i rnam rtog gi dra bas bkod pa'i bdag dang bral ba'i gang zag gi bdag med pa dang /
ka ni de kho na nyid kyi yul yul can gnyis mi mthun par so sor gnyis su mi gnas pa dang /
shrI ni yul stong pa nyid ji 'dra ba de bzhin du rjes su zhugs pa'i gnyis su med pa'i ye shes e waM gyi don no / /
stong pa'i ngang las skad cig gis rang nyid he ru ka sngon po /
zhal gcig phyag gnyis kyis rdo rje dang dril bu 'dzin pa g.yas brkyangs kyis bzhugs pa /
yum rdo rje phag mo dmar mo zhal gcig phyag gnyis kyis rdo rje dang thod pa 'dzin pas 'khyud par gyur /
shrI he ru konyahaM gsum /
oM a A /
i I /
A U r-i r-I l-i l-I e ai o au aM aH ka kha ga g+ha nga /
tsa tsha dza dz+ha nya /
Ta THa Da d+ha Na /
ta tha da d+ha na /
pa pha ba b+ha ma /
ya ra la wa /
sha Sha sa ha k+Sha /
huM hUM phaT /
gsum /
rang gi lte ba'i phyogs su sngags phreng 'od zer lnga dang bcas pa g.yon bskor gyis lan gsum du bskor nas gnas pa las /
'khor lo gsum gyi lha tshogs 'phros pa sna bug g.yas nas thon te phyir 'phros pas /
bgegs thams cad bskrad de slar byon /
rang gi sna bug g.yon pa nas zhugs te /
lte ba'i sngags phreng la thim par gyur /
rang gi mdun gyi thad drang gi nam mkha'i gnas su sna tshogs padma 'dab ma stong ldan gyi lte bar /
seng chen brgyad bteg rin chen khri steng sna tshogs pad zla nyi ma'i dkyil 'khor gyi gdan la /
ngo bo rang gi drin can rtsa ba'i bla ma yin pa la /
rnam pa bcom ldan 'das dpal he ru ka sku mdog mthing ga zhal bzhi pa'i rtsa zhal nag /
g.yon zhal ljang /
rgyal zhal dmar /
g.yas zhal ser ba /
zhal re re yang spyan gsum pa phyag bcu gnyis pa /
dpral bar rdo rje rtse lnga pa'i phreng ba 'dzin pa /
zhabs g.yas brkyangs pas 'jigs byed nag po lag pa bzhi pa'i dang po gnyis thal mo sbyar ba /
lhag ma g.yas Da ma ru dang /
g.yon ral gri 'dzin pa'i mgo bo mnan pa /
g.yon bskums pas dus mtshan ma dmar mo lag pa bzhi pa'i dang po gnyis thal mo sbyar ba /
lhag ma gnyis thod pa dang kha TAM ga 'dzin pa'i nu ma mnan pa /
gdan gnyis ka'ang gdong gcig pa /
mig @# / /
gsum pa /
phyag rgya lngas brgyan pa /
phyag dang po gnyis kyis rdo rje phag mo la 'khyud pa'i g.yas pas rdo rje rtse lnga pa dang /
g.yon pas dril bu bsnams pa /
de'i 'og ma gnyis kyis glang po che'i pags pa dkar po khrag dang bcas pa'i na bza' phyag g.yas pas lag pa g.yon pa dang /
g.yon pas rkang pa g.yon pa'i pags pa rang gi rgyab tu sdigs mdzub dang bcas pas brgyangs te 'dzin pa'i sdigs mdzub kyi rtse gnyis smin ma'i thad sor gnas pa /
g.yas gsum pa na DA ma ru /
bzhi pa na dgra sta /
lnga pa na gri gug /
drug pa na mdung rtse gsum pa bsgreng ba /
g.yon pa'i phyag gsum pa na rdo rjes mtshan pa'i kha TwAM ga /
bzhi pa na khrag gis gang ba'i thod pa /
lnga pa na rdo rje'i zhags pa /
drug pa na tshangs pa'i mgo bo gdong bzhi pa bsnams shing /
sna tshogs rdo rjes mtshan pa'i ral pa'i thor cog can /
dbu re re la rdo rje nag po'i phreng ba stod smad du gnas pa gnyis la brgyus pa'i thod pa bskam po lnga lnga'i phreng bas brgyan pa /
dbu'i g.yon du cung zad yo ba'i zla ba phyed pa 'chang ba /
zhal rnam par 'gyur ba /
mche ba bzhi bzhi gtsigs shing 'jigs su rung ba /
sgeg pa dpa' ba mi sdug pa ste sku'i nyams gsum dang /
rgod dang drag shul 'jigs su rung ba ste gsung gi nyams gsum dang /
snying rje dang rngams pa dang zhi ba ste /
thugs kyi nyams gsum ste nyams dgu dang ldan pa /
stag gi pags pa'i sham thabs can /
mi'i rgyu ma la brgyus pa'i mgo bo rlon pa lnga bcu'i phreng ba 'phyang ba /
phyag rgya drug gis rgyas btab pa /
mi rus kyi thal bas lus thams cad la byugs pa /
bcom ldan 'das la mngon du phyogs par bcom ldan 'das ma rdo rje phag mo sku mdog dmar mo /
zhal gcig pa /
phyag gnyis pa /
spyan gsum pa /
gcer mo skya grol ba /
thod pa'i dum bus brgyan pa'i 'og pag can /
phyag g.yon pas yab kyi mgul nas 'khyud pa'i thod pa na /
bdud bzhi la sogs pa'i khrag gis bkang ba bsnams nas yab kyi zhal du stob pa /
g.yas pas phyogs bcu'i gdug pa can kun la rdo rje dang bcas pa'i sdigs mdzub kyis sdigs par mdzad pa| 'gro ba stong pa nyid du mnyam par rtogs pas bskal pa 'jig pa'i dus kyi me lta bu /
shin tu dag pa'i ye shes kyi snang ba dang ldan pas nyi ma'i 'od can gyi gzi brjid che ba /
khrag la dgyes shing khrag 'dzag pa| byin pa gnyis kyis yab kyis brla'i steng du legs par 'khril ba /
lhag mthong gi rang gyi bde ba chen por gnas kyang /
'gro ba'i don byed pas thugs rje'i bdag nyid can /
phyag rgya lngas brgyan pa /
mi mgo bskam po lnga'i thod dang /
bskam po lnga bcu'i do shal can du gyur /
phyogs bzhi'i 'dab ma la shar du mkha' 'gro ma nag mo /
byang du lA ma ljang gu /
nub tu khaN+Da ro he dmar mo /
lhor gzugs can ma ser @# / /
mo| mtshams bzhir zla gdan la bdud rtsi lngas gang ba'i thod pa bzhi /
de'i mtha' skor gyi 'dab ma rnams la rim pa bzhin thugs gsung sku dang dam tshig 'khor lo'i lha rnams bzhugs pa /
de'i mtha' skor du yi dam sangs rgyas byang sems bstan bsrung dam can rgya mtsho'i tshogs rnams kyis bskor nas bzhugs pa /
steng du rgyal ba rdo rje 'chang la dngos brgyud kyi bla mas bskor nas bzhugs pa'i lha thams cad kyi spyi bor zla ba la oM dkar po /
mgrin par padma la AH dmar po /
thugs kar nyi ma la hUM sngon po /
rang nyid he ru kar gnas pa'i thugs kar paM ser po las sna tshogs padmar aM las byung ba'i zla ba'i dkyil 'khor la gnas pa'i hUM rdo rje 'dzin pa'i rang bzhin dbus sngo la mtha' skya ba /
ye shes lnga'i rang bzhin can gyi 'od zer gyis rang gi spyi bo nas rkang pa'i bar gang ste /
thog ma med pa nas kyi sgo gsum gyi dri ma rnams spangs pas /
lus shel gong bzhin du dag par gyur te /
ba spu'i sgo nas phyir 'phros pa'i 'od zer gyis /
'og min nas bla ma rdo rje 'chang gi rnam pa can dang /
'khor lo sdom pa'i dkyil 'khor gyi lha tshogs dang /
gzhan yang sangs rgyas dang byang chub sems dpa' dang /
lha dang lha mo dang khro bos nam mkha'i khams til gyi gang bu ltar gang ba mdun gyi nam mkhar spyan drangs /
'od zer rang gi snying gar thim /
gang gi drin gyis bde chen gnas / /
skad cig gis ni thob 'gyur ba / /
bla ma rin chen lta bu yi / /
rdo rje can zhabs pad la 'dud / /
he ru ka dpal dpa' bo che / /
rnam dag rdo rje'i dbang phyug dang / /
rjes chags chags pa che rnams kyis / /
rdo rje phag mo de la 'dud / /
gnas dang nye ba'i gnas dang zhing / /
'du dang dur khrod gnas pa yi / /
dpa' bo dpa' mo'i dbang phyug ma / /
kun la bdag ni gus phyag 'tshal / /
rang gi snying ga'i hUM las byung ba'i mchod pa'i lha mo rnams kyis mchod par gyur /
oM shrI he ru ka ar+g+haM pra tI ts+tsha swAhA /
zhes pa nas shap+ta pra tI ts+tsha swAhA /
oM badzra pA Ni huM hUM phaT /
zhes pa nas /
oM d+harma d+hA tu badzre huM hUM phaT /
oM hrIH ha ha huM hUM phaT /
oM AH hUM /
zhes nang mchod phul /
rang gi snying ga'i hUM las byung ba'i snying po'i rnal 'byor ma dag dang sgo mtshams pa brgyad kyis thod pa na gnas pa'i bdud rtsi lngas mchod /
oM sarba badzra kA ma ni sarba b+ha k+ShaM sho d+ha ya gu hya badzra Ni swAhA /
oM AH hUM gnas bzhi dang gsang gnas byin gyis brlabs pa'i yab yum snyoms par zhugs pa'i byang sems zhu ba /
spyi bo nas mgrin par slebs pa na dga' ba /
mgrin pa nas snying gar slebs pa na mchog dga' /
snying @# / /
ga nas lte bar slebs pa na khyad par gyi dga' ba /
lte ba nas nor bu'i rtser slebs pa na lhan cig skyes pa'i dga' ba nyams su myong bas /
dkyil 'khor ba'i lha thams cad kyis kyang lhan cig skyes pa'i dga' ba nyams su myong /
bde ba chen po dang de kho na nyid dbyer mi phyed pa'i ting nge 'dzin la snyoms par zhugs pas de kho na nyid kyi mchod pas mnyes par gyur /
ces brjod /
oM bcom ldan dpa' bo'i dbang phyug la phyag 'tshal huM hUM phaT /
oM bskal pa chen po'i me dang mnyam pa'i 'od huM hUM phaT /
oM ral pa'i cod pan mi bzad pa dang ldan huM hUM phaT /
oM mche ba rnam par gtsigs pa 'jigs pa'i zhal huM hUM phaT /
oM stong phrag phyag ni 'bar ba'i 'od zer can huM hUM phaT /
oM dgra sta zhags gdengs mdung dang kha TwAM 'dzin huM hUM phaT /
oM stag gi pags pa'i na bza' 'dzin pa can huM hUM phaT /
oM sku chen dud ka bgegs mthar mdzad la 'dud huM hUM phaT /
bgrod dka' srid pa'i rgya mtsho las / /
bdag gis 'gro rnams bsgral ba'i phyir / /
rang gi bdag nyid skad cig ma / /
sangs rgyas rnams la dbul bar bgyi /
zhes pas bdag 'bul /
dkon mchog gsum la bdag skyabs mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis bzung / /
lan gsum gyis byang sdom dang /
sngags sdom yang bzung ngo / /
chos gdan bdag nyid bsam mi khyab / /
bdag la dbang ni bskur bar mdzod /
ces pas dbang gi don du gsol ba btab /
sgo mtshams ma brgyad kyis bgegs bskrad /
dpa' bo rnams kyis shis pa brjod /
dpa' mo rnams kyis rdo rje'i glu len /
gtso bos dbang bskur ba'i dgongs pa mdzad /
yum bzhi phag mo dang lngas phyag g.yon pa'i thod pa cung zad yo bar byas te /
ji ltar bltams pa tsam gyis ni / /
de bzhin gshegs kun khrus gsol ltar / /
lha yi chu ni dag pa yis / /
de bzhin bdag gis khrus bgyi'o / /
oM sarba ta thA ga ta a b+hi Shi ka ta sa ma ya shri ye hUM /
zhes gsung zhing bdud rtsi'i chu rgyun gyis spyi bo nas dbang bskur bas /
rang dang lha thams cad bde ba chen po'i bdag nyid du gyur /
spyi bo nas sku la zhugs pa'i chu'i lhag ma spyi gtsug tu gnas pa yongs su gyur pa las mi bskyod pas dbu brgyan /
des bum pa'i dbang thob /
de nas snying po'i rnal 'byor ma bzhi phag mo la thim /
de dang he ru ka snyoms pas zhugs pa'i byang sems lce la bzhag pa myangs pa las gsang ba'i dbang thob / /
de nas he ru kas phag mo phyag rgyar gnang ba la snyoms par zhugs pas /
rlung thim pa las lhan skyes kyi bde ba myong bas shes rab ye shes kyi dbang thob /
de nas he ru kas rigs kyi @# / /
bu khyod kyis phyag rgya dang sbyar ba la brten nas thob pa'i snang ba thob pa'i ye shes de /
'od gsal bar sgoms shig /
'od gsal de ni snang mched thob gsum gyi rnam shes rnam par dag pa sher phyin gyi ngo bo yin la /
don dam pa'i bden pa de ni mthong ba gzhan gyi yul las 'das pa ste shes rab dang ye shes kyi mig gis ltos shig /
de ltar gzhan gang gis kyang rang bzhin du ma mthong ba de 'od gsal mthong ba yin no / /
de'i don rgyu 'bras gang yang med mod kyi /
'on kyang kun rdzob tu rlung sems tsam las grub pa'i lha so bdun gzugs brnyan ltar gsal la rdzogs pa /
'ja' tshon ltar kha dog ma 'dres par so sor snang ba /
chu zla ltar sgro skur dang bral bar ltos shig /
de 'dra ba'i kun rdzob dang don dam 'od gsal gnyis dbyer mi phyed par zung du 'jug pa ni /
byang chub kyi sems chen po ste dbang bzhi pa'o / /
zhes pas dbang bzhi blangs /
de nas mtha' skor gyi zhi khro rab 'byams thams cad bcom ldan 'das yab yum la thim /
bcom ldan 'das yab yum rang gi spyi bo'i gtsug tu badzra sa ma ya dzaH zhes brjod cing bsgoms nas skyabs gsum kun 'dus kyi ngo bo bla ma 'khor lo bde mchog la phyag 'tshal zhing gsol ba 'debs so / /
zhes dmigs pa dang bcas nas brgya stong khri 'bum sogs gsol ba 'debs so / /
mthar bcom ldan 'das yab yum rang gi spyi bo nas dbu ma'i lam brgyud de /
snying ga chos kyi 'khor lo rtsa 'dab brgyad pa'i dbus su /
mi shigs pa'i thig le dkar dmar dang ngo bo dbyer med du gyur par bsam la mnyam par 'jog /
skye bar gyur na sgrub thabs bzhin bzlas pa'i rnal 'byor bya'o / /
mjug tu /
srid pa gsum 'bar sku ni rjes chags dul bar ldan /
'od zer sngon po stong ldan nyi ma brgya stong ldan / /
rnam mang sku dang cha lugs rjes chags sems dpar ldan / /
he ru ka dpal de dang lhan cig gar byed shog /
ces brjod de /
de las byung ba'i dge ba rnams rang gzhan gyi smon gnas rnams su 'dun pa drag pos bsngo'o / /
thun mtshams su gtor ma yang sgrub thabs bzhin du bya'o / /
'di'i shes byed dang khungs rnams sgrub thabs bde chen gsal ba nyid las shes dgos shing /
long skabs byung na sgrub thabs rgyas pa nyid bsgom pa legs so / /
'di yi dge bas bdag gzhan ma lus pa / /
tshe yi mthar ni dpa' bo rnal 'byor mas / /
me tog rgyal mtshan glu dang rol mo'i sgras / /
dga' ldan mkha' spyod gnas su 'dren par shog /
tshe rabs kun tu bcom ldan yab yum gyis / /
ma ltar brtse bas rtag tu rjes bzung ste / /
rim gnyis lam gyi rtogs pa mthar son @# / /
nas / /
bde chen gnas la 'dod dgur spyod par shog /
gang tshe lus dang srog la mi blta bar / /
zab lam rim gnyis rtse gcig bsgrub pa'i tshe / /
mthu ldan tshogs kyis rtag tu grogs byed cing / /
lhag bsam 'bras bu'i khur gyis mdzes par shog /
ces dpal 'khor lo sdom pa'i rnal 'byor pa blo bzang chos kyi rgyal mtshan gyis bkra shis lhun po'i gling du sbyar ba'o / / / /
@# / /
na mo gu ru shrI tsakra saM ba ra badzra yo gi nI b+h+yaH bde mchog lha lnga'i sgrub thabs snying po bsdus pa bde chen 'byung gnas ces bya ba /
li khri'i mtshams sprin gyis 'khyud dbang sngon gyi / /
lhun po la 'khu rje btsun yab yum la / /
gus pas btud nas de nyid bsgrub pa'i thabs / /
snying po mdor bsdus gser gyi phreng ba spel / /
'dir bcom ldan 'das 'khor lo bde mchog gi sgrub thabs shin tu bsdus pa nyams su len par 'dod pas /
rnal 'byor gyi yo byad rnams tshogs par byas te /
sangs rgyas chos dang dge 'dun la / /
rtag tu bdag ni skyabs su mchi / /
theg pa gsum po thams cad dang / /
rnal 'byor gsang sngags mkha' 'gro ma / /
dpa' bo dpa' mo dbang lha mo / /
byang chub sems dpa' bdag nyid che / /
khyad par du yang slob dpon la / /
rtag tu skyabs su mchi bar gyi / /
sems can kun gyi don gyi phyir / /
bdag ni he ru kar gyur nas / /
sems can thams cad he ru ka'i / /
go 'phang mchog la dgod par bgyi /
zhes skyabs 'gro sems bskyed lan gsum bya /
skad cig gis rang nyid he ru ka yum dang bcas pa'i skur gyur /
nang mchod byin rlabs ni /
ha ho hrIH kha dog dri ro nus pa'i skyon sbyangs /
zag pa med pa'i ye shes kyi bdud rtsi'i rgya mtsho chen por gyur /
oM AH hUM lan gsum brjod la /
byin gyis brlabs /
mchod rdzas rnams /
khaN+DA ro hes bsangs /
swa b+hA was sbyangs /
stong pa'i ngang las /
kaM las byung ba'i thod pa yangs shing rgya che ba rnams kyi nang du /
hUM hUM zhu ba las byung ba'i mchod yon /
zhabs bsil /
me tog /
bdug spos /
mar me /
zhal zas /
rol mo la sogs pa /
rang bzhin bde stong /
rnam pa mchod rdzas /
byed las dbang po drug gi spyod yul du zag pa med pa'i bde ba khyad par can bskyed par gyur /
oM ar+g+haM AH hUM /
zhes pa nas /
s+phar+sha AH hUM gi bar gyis byin gyis brlabs /
rang he ru kar gsal ba'i thugs ka'i hUM gi 'od zer gyis /
'og min nas bla ma dang gnyis su med pa'i bcom ldan 'das 'khor lo sdom pa'i lha tshogs mdun gyi nam mkhar spyan drangs /
'od zer rang gi snying gar thim par gyur /
oM gu ru tsakra sam+ba ra sarba DA ki nI b+h+yaH zhes phyag byas /
oM sarba ta thA ga ta ar+g+haM nas shap+ta'i bar gyis mchod /
oM AH hUM gis nang mchod phul /
yab @# / /
yum snyoms pa bzhugs pas bde stong gi ye shes /
gsang ba dang /
de kho na nyid kyis mchod /
dkon mchog gsum la bdag skyabs mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis bzung / /
tshogs zhing rnams rang la thim pas byin gyis brlabs par gyur /
oM shU n+ya tA dz+nya na badzra swa b+hA wa At+ma kony+haM /
de ltar snang ba thams cad bsdus pa'i stong pa'i ngang las /
rang gi sems nA da'i gzugs gyen du 'greng ba shin tu phra ba /
dkar la dmar ba'i mdangs chags pa nam mkhar gnas par gyur /
stong pa'i ngang las /
skad cig gis rdo rje'i sa gzhi /
ra ba /
gur /
bla re /
me ri dang bcas pa'i dbus su /
'byung bzhi rim brtsegs /
ri rab sna tshogs padma la gnas pa'i sna tshogs rdo rje'i lte bar /
sna tshogs padma 'dab ma brgyad pa'i dbus su mtshan dpe'i ngo bo dbyangs so gnyis dang /
gsal byed brgyad cu las /
dbyangs gsal gyi gzugs brnyan dang ldan pa'i zla ba dkar la dmar ba'i mdangs can /
me long dang mnyam pa nyid kyi ye shes /
rang nam mkha'i nA das zla ba dkar la dmar ba'i mdangs can mthong ba na /
bdag gis sangs rgyas yab yum gyi byang sems dkar dmar gyi dbus su skye ba blangs la /
sems can gyi don bya'o snyam pa'i 'phen pa dang ldan pas /
zla ba'i dbus su nA da zhugs pa las /
rim bzhin /
hUM yig dkar la dmar ba'i mdangs can du gyur pa ni /
so sor rtog pa'i ye shes hUM las 'od zer 'phros /
don gnyis byas /
'dus /
na da la thim zhing /
hUM yig lhan skyes kyi dga' ba'i rang bzhin du gyur pa ni bya sgrub ye shes so / /
oM AH hUM oM sarba bI ra yo gI nI kA ya wA ka tsi t+ta badzra swa b+hA wa At+ma kony+haM /
oM badzra shud+d+hAH sarba d+ha rmA badzra shu d+d+ho nyahaM zla ba dbyangs gsal hUM dang bcas pa yongs su gyur pa las / /
rten dang brten pa'i dkyil 'khor thams cad dus gcig tu grub pa ni /
chos kyi dbyings kyi ye shes te /
de yang gzhal yas khang gru bzhi /
sgo bzhi /
rta babs bzhi dang bcas pa /
mtshan nyid thams cad yongs su rdzogs pa'i dbus su sna tshogs padma 'dab ma brgyad pa'i lte bar nyi gdan la /
rang nyid bcom ldan 'das dpal he ru ka sku mdog mthing ga zhal bzhi pa'i rtsa zhal nag g.yon zhal ljang /
rgyab zhal dmar /
g.yas zhal ser ba /
zhal re re yang spyan gsum pa /
phyag bcu gnyis pa /
dpal bar rdo rje rtse lnga pa'i 'phreng ba 'dzin pa /
zhabs g.yas brkyangs pas 'jigs byed nag po'i mgo bo mnan pa /
g.yon bskums pas dus mtshan ma dmar po'i nu ma mnan pa /
phyag dang po gnyis kyis rdor dril 'dzin pas rdo rje phag mo la 'khyud pa /
de'i 'og @# / /
ma gnyis kyis glang po che'i pags pa sdigs 'dzub dang bcas pas brgyangs te 'dzin pa /
g.yas gsum pa na DA ma ru /
bzhi pa na dgra sta /
lnga pa na gri gug /
drug pa na mdung rtse gsum pa /
g.yon pa'i phyag gsum pa na rdo rjes mtshan pa'i kha TwAM ga /
bzhi pa na khrag gis gang ba'i thod pa /
lnga pa na rdo rje zhags pa /
drug pa na tshangs pa'i mgo bo gdong bzhi pa bsnams pa /
sna tshogs rdo rjes mtshan pa'i ral pa'i thor cog can /
dbu re re la thod pa skam po lnga lngas brgyan cing /
dbu'i g.yon du cung zad yo ba'i zla ba phyed pa 'chang ba /
zhal rnam par 'gyur ba /
mche ba bzhi bzhi gtsigs pa /
sgeg pa /
dpa' ba /
mi sdug pa ste sku'i nyams gsum dang /
rgod dang drag shul 'jigs su rung ba ste gsung gi nyams gsum dang /
snying rje dang /
rngams pa /
zhi ba ste thugs kyi nyams gsum ste nyams dgu dang ldan pa /
stag gi pags pa'i sham thabs can ma'i rgyu ma la brgyus pa'i mi mgo lnga bcu'i phreng ba 'phyang ba /
phyag rgya drug gis rgyas btab pa /
mi rus kyi thal bas lus thams cad la byugs pa'o / /
bcom ldan 'das la mngon du phyogs par /
bcom ldan 'das ma rdo rje phag mo sku mdog dmar mo /
zhal gcig /
phyag gnyis kyi phyag g.yon pas yab kyi mgul nas 'khrung pa'i thod pa na /
bdud bzhi la sogs pa'i khrag gis gang ba bsnams nas yab kyi zhal du stob pa /
g.yas pas phyogs bcu'i gdug pa can kun la gri gug dang bcas pa'i sdigs mdzub gyis bsdigs par mdzad pa /
spyan gsum dmar zhing me ltar 'bar ba /
byin pa gnyis kyis yab kyi brla'i steng du legs par 'khril ba /
thugs rje'i bdag nyid can /
phyag rgya lngas brgyan pa /
mi mgo bskam po lnga'i thod dang /
bskam po lnga bcu'i do shal can /
padma'i 'dab ma la /
shar du mkha' 'gro ma nag mo /
byang du lA ma ljang gu /
nub tu khaN+Dar he dmar mo /
lhor gzugs can ma ser mo /
thams cad kyang zhal gcig phyag bzhi'i g.yas gnyis kyis gri gug dang Da ma ru /
g.yon gnyis thod pa dang kha TwAM ga 'dzin pa /
gcer mo skra grol ba /
thod bskam lnga'i dbu rgyan dang /
bskam po lnga bcu'i do shal can /
phyag rgya lngas brgyan cing g.yas brkyangs kyis bzhugs pa /
mtshams su bdud rtsi'i bum pa'i steng du /
ka pA la byang chub kyi sems kyis gang ba re re /
yab kyi lte ba dang /
thugs ka dang /
yum gyi mgrin pa dang /
spyi bor zla gdan la /
yum gyi snying po dang /
nye snying /
yum gyi lte ba dang /
thugs ka /
yab kyi mgrin pa dang /
spyi bor nyi gdan la yab kyi snying po dang nye snying rnams kha dog dmar po phan tshun zhal sbyor shing /
'od zer 'khyud pa'i rnam par @# / /
gyur /
oM AH hUM /
snyoms par zhugs pas dga' bzhi rim bzhin drangs /
lhan skyes kyi bde stong dbyer med du sbyar ba byang phyogs so bdun gyi ngo bo lha lnga'i rnam par shar ba nam mkha'i 'ja' tshon lta bur gyur /
spro na sngags tsam gyis go cha dgod /
bsdu na /
lha rnams kyi spyi bor zla ba la oM dkar po /
mgrin par padma la AH dmar po /
thugs kar nyi ma la hUM sngon po /
phaiM thugs ka'i hUM gi 'od zer gyis /
bsgoms pa dang 'dra ba'i ye shes pa dbang gi lha mchod pa'i lha mo dang bcas pa spyan drangs /
'od zer rang gi snying gar thim /
khaN+Da ro hes phyi 'brang bskrad /
oM ar+g+haM pra tI ts+tsha AH hUM /
dzaH hUM baM hoH gnyis su med par gyur /
oM yo ga shud+d+haH sarba d+harmaH yo ga shud+d+ho nyahaM /
oM ar+g+haM pra tI ts+tsha AH hUM /
de bzhin gshegs pa thams cad kyis bdag la mngon par dbang bskur du gsol /
zhes gsol ba btab pas /
oM sarba ta thA ga ta a b+hi She ka ta sa ma ya shri ye hUM /
zhes gsung zhing dbang bskur bas /
gtso bo la rdor sems /
phag mo la mi bskyod pa /
mkha' 'gro ma sogs bzhi la rin 'byung gis dbu brgyan cing /
dbang gi lha rnams kyang bdag nyid la thim par gyur /
mchod pa byin gyis brlabs te /
oM sarba ta thA ga ta ar+g+haM nas shap+ta'i bar gyis mchod /
drin can rtsa ba dang brgyud par bcas pa'i dpal ldan bla ma dam pa rnams kyi zhal du oM AH hUM /
nye snying so so'i mjug tu oM AH hUM btags la 'bul /
yi dam dkyil 'khor gyi lha tshogs rnams kyi zhal du /
chos skyong ba'i bsrung ma mthu rtsal can rnams kyi zhal du /
dpa' bo dang rnal 'byor ma dang /
phyogs skyong dang zhing skyong dang /
klu la sogs pa rnams kyi zhal du /
gzhi bdag gnyug mar gnas pa dang sems can thams cad lhar gyur pa rnams kyi zhal du oM AH hUM /
yab yum snyoms par zhugs pas lhan skyes kyi bde stong /
gsang ba dang de kho na nyid kyi mchod pas mnyes par gyur /
de nas yab yum gyi snying po nye snying gnyis dang /
mkha' 'gro ma bzhi'i sngags brjod pa'i sngags mchod bya /
shes shing spro na /
rkang brgyad gnyis kyis bstod /
bsdu na /
he ru ka dpal dpa' bo che / /
rnam dag rdo rje'i dbang phyug dang / /
rjes chags chags pa che rnams kyi / /
rdo rje phag mo de la 'dud / /
gnas dang nye ba'i gnas dang zhing / /
'du dang dur khrod gnas pa yi / /
dpa' bo dpa' mo'i dbang phyug ma / /
kun la bdag ni phyag 'tshal lo / /
zhes pas bstod /
mtshams 'dir zab pa dang rgya che ba'i bskyed rim gyi gtso bo'i rnal 'byor la rtse gcig tu brtson par bya /
bsgom pas skyo na /
phreng ba gsung rdo rje'i ngo bor byin gyis brlabs la /
dam tshig gi bzlas pa'am /
gong bu'i bzlas pa ci rigs pa'i sgo @# / /
nas /
oM shri badzra he he ru ru kaM huM hUM phaT DA ki nI dzA la shaM wa raM swAhA /
oM hrIH ha ha huM hUM phaT /
oM badzra bai ro tsa nI ye huM hUM phaT swAhA /
oM sarba bud+d+ha DA ki nI ye badzra war+N+Na nI ye huM hUM phaT swAhA /
oM DA ki nI ye huM hUM phaT /
oM lA me huM hUM phaT /
oM khaN+Da ro he huM hUM phaT /
oM rU pi NI ye huM hUM phaT /
he ru ka'i yig brgya bzlas /
nyer bsdu byas te /
srid pa gsum 'bar sku ni rjes chags dul bar ldan / /
'od zer sngon po stong ldan nyi ma brgya stong ldan / /
rnam mang sku dang cha lugs rjes chags sems dpar ldan / /
he ru ka dpal de dang lhan cig gar byed shog /
lha mo tshad ma dam tshig tshad ma dang / /
de brjod gzhung yang mchog tu tshad ma ste / /
bden pa 'di dag gis ni lha mo rnams / /
bdag cag rjes su 'dzin pa'i rgyur gyur cig /
sems can kun gyi don gyi phyir / /
bdag ni he ru kar gyur nas / /
sems can thams cad he ru ka'i / /
go 'phang mchog la dgod par bgyi /
zhes dge ba rnams rdzogs byang du bsngo /
thun mtshams su yang sgo gsum tha mal gyi snang zhen dang bral ba'i tshangs spyod la gnas nas nyal ba dang /
ldang ba dang /
khrus dang /
kha zas kyi rnal 'byor dang /
'das pa dang /
ma 'das pa'i gtor ma'i rim pa la brtson pas /
dal ba don ldan du bya'o / /
rgya bod mkhas grub bye bas gshegs pa'i lam /
dus mtha' 'dir yang nus pa mi dman zhing / /
byin rlabs gter chen bde mchog sbas chu'i mtsho / /
rnam dpyod brtson pa'i gru yis legs brgal te / /
rim pa dang po'i snying po'i snying po yi / /
phun tshogs 'dod 'jo'i bai DU ra phreng mdzes gang / /
spel bar byed po mdo rgyud gzhung brgya la / /
legs par sbyangs pa'i mang thos spong ba pa / /
dge slong blo bzang chos kyi rgyal mtshan yin / /
'dis mtshon dge bas bdag gzhan 'gro ba kun / /
mthong ba'i chos la dpa' bo mkha' 'gro'i dbus / /
bde ba mchog gi gar gyis rol gyur cig /
ces dpal 'khor lo bde mchog lha lnga'i sgrub thabs shin tu bsdus pa 'di ni /
lam 'di la lhag par mos pas thugs dam byed 'dod kyang /
rgyas pa ma lcogs pa 'ga' zhig gis bskul ba'i ngor /
tshig phreng ba sdus shing don gyi gnad chad pa med pa snying por dril te /
mdo rgyud man ngag 'dzin pa shAkya'i dge slong blo bzang chos kyi rgyal mtshan gyis /
'brog ri bo che dge ldan rnam par rgyal bar bkod pa'i yi ge pa ni dge tshul rin chen tshe ring chos 'phel lo / / / /
@# / /
na mo tsakra sam+ba rA ya /
'dir dpal 'khor lo bde mchog dkar po'i sgo nas tshe bsgrub par 'dod pas /
skyabs 'gro sems bskyed tshad med bzhi bsgom pa sngon du btang nas /
sems can thams @# / /
cad kyi don du sangs rgyas thob par bya /
de'i phyir du dpal 'khor lo bde mchog bsgrub pa'i rnal 'byor nyams su len snyam pa gsum sogs bya'o / /
de nas swa b+hA was stong par sbyangs /
stong pa'i ngang las sna tshogs padma dang nyi ma'i steng du hUM dkar po dang hrIH dmar po de las 'od 'phros /
don gnyis byas /
tshur 'dus /
yongs su gyur pa las /
rang nyid dpal 'khor lo bde mchog sku mdog dkar po zhal gcig phyag gnyis kyis 'chi med bdud rtsis gang ba'i bum pa re re bzung nas yum la 'khyud pa /
yum rdo rje rnal 'byor ma zhal gcig phyag gnyis kyis bdud rtsis gang ba'i thod pa re re bzung nas yab la 'khyud pa /
gnyis ka'ang rus pa dang rin po che'i rgyan sna tshogs pas spras pa /
dar bzang po'i stod g.yogs dang smad g.yogs legs par gsol ba /
mtshan dang dpe byad kyis spras pa /
sku las skyes pa'i 'od kyi phung po'i dbus na yab rdo rje'i skyil krung dang /
yum padma'i skyil krung gis bzhugs pa /
de gnyis kyi spyi bor oM /
mgrin pa AH thugs kar hUM /
thugs ka'i hUM las 'od zer 'phros /
rang bzhin gyi gnas nas bsgoms pa dang 'dra ba'i ye shes pa dang dbang gi lha spyan drangs /
dzaH hUM baM hoH dbang gi lhas dbang bskur /
yab la mi bskyod pa dang /
yum la rnam snang gis dbu brgyan par gyur /
rgyal ba kun gyi ye shes gcig bsdus nas / /
dran pas tshe dang ye shes mchog stsol ba'i / /
khyab bdag 'khor lo sdom pa yab yum la / /
lus ngag yid gsum gus pas phyag 'tshal lo / /
oM shrI he ru ka sa pa ri wA ra ar+g+haM nas /
shap+ta'i bar gyis mchod /
oM AH hUM gis nang mchod phul /
de nas rang gi thugs kar nyi ma'i dkyil 'khor gyi steng du 'chi med bdud rtsis gang ba'i bum pa'i dbus su rdo rje rtse lnga pa'i lte ba'i nang du /
zla gdan la gnas pa'i nang gi sems hUM yig dkar po de'i steng du bla ma dang dbyer mi phyed pa'i yi dam yab yum snyoms par zhugs pa'i byang chub kyi sems kyi rgyun gyis hUM yig la khrus gsol bas /
sdig sgrib dang nad gdon tshe'i bar chad thams cad dag par bsam /
hUM yig gi mtha' skor du sngags kyi phreng bas bskor ba las 'od zer 'phros pas /
hUM yig gi nang gang bar bsams la /
oM hrIH ha ha huM hUM phaT /
tshe la srungs shig swAhA /
zhes ci mang bzlas pas /
gnas skabs su 'chi bdag gi g.yul las rgyal zhing /
mthar thug 'khor lo bde mchog gi go 'phang myur du thob par 'gyur ro / /
zhes pa ni shAkya'i btsun pa blo bzang chos kyi rgyal mtshan gyis /
drung ram pa bzang po rgyal mtshan la gdams pa'o / / / /
@# / /
na mo rat+na tra @# / /
yA ya /
rje btsun rnal 'byor ma'i bskyed rdzogs kyi snying po bsgom par 'dod pas skyabs 'gro sems bskyed tshad med bzhi sngon du btang /
sems can thams cad kyi don du myur ba myur bar sangs rgyas kyi go 'phang thob par bya /
de'i phyir du rje btsun ma'i rnal 'byor nyams su len snyam du bsam /
rang gi spyi bor rtsa ba'i bla ma rdo rje 'chang gi rnam pa can bzhugs par gyur /
dus gsum sangs rgyas thams cad kyi ngo bo bla ma rin po che la gsol ba 'debs so / /
zhes mos gus drag pos gsol ba mang du btab pa'i mthar bla ma rang la thim pa snying gar baM yig tu gyur pa las 'od 'phros /
don gnyis byas /
'dus /
baM la thim pa yongs su gyur pa las /
rang nyid rje btsun rdo rje rnal 'byor ma sku mdog dmar mo zhal gcig phyag gnyis ma g.yas gri gug thur du gdengs shing /
g.yon thod pa bdud rtsis gang ba zhal du gsol ba'i mtshan khung na kha TwAM ga bsnams pa /
dbu skra bsil bur bab cing gcer mo rus pa'i rgyan gyis brgyan pa /
zhabs g.yas brkyangs shing g.yon bskums pas 'jigs byed dang dus mtshan mnan nas ye shes kyi me 'bar ba'i dbus na bzhugs pa'i spyi bor oM /
mgrin par AH thugs kar hUM gis mtshan pa'i 'od zer gyis /
bsgom pa dang 'dra ba'i ye shes pa dpa' bo dang mkha' 'gro'i tshogs dbang lha dang bcas pa spyan drangs /
phaiM / /
dzaH hUM baM hoH gnyis su med par gyur /
dbang lhas dbang bskur /
rnam snang gis dbu brgyan par gyur /
mchod pa dang nang mchod 'bru gsum gyis byin gyis brlabs la /
oM sarba ta thA ga ta badzra bA rA hI sa pa ri wA ra ar+g+haM nas shap+ta'i bar gyis mchod /
oM AH hUM gis nang mchod phul /
dpal ldan ye shes mkha' 'gro ma / /
mkha' 'gro ma yi 'khor lo bsgyur / /
ye shes lnga dang sku gsum nyid / /
'gro ba skyobs la phyag 'tshal lo / /
zhes bstod /
rang gi snying gar zla gdan la /
baM hUM gis mtshan pa'i mthar /
oM oM oM /
sarba bud+d+ha DA ki nI badzra bar+N+Na nI ye badzra bai ro tsa nI ye hUM hUM hUM phaT phaT phaT swAhA /
zhes pas bskor ba la dmigs nas spro zhing bsdu bas sngags de nyid mang du bzla zhing rtse gcig tu bsgom mo / /
'di'i rdzogs rim bsgom par 'dod na bzlas pa'i mjug tu rang rje btsun mar gsal ba'i rtse gsum 'khor lo bzhi ldan du gsal ba'i snying ga'i dbu ma'i nang du mi gshigs pa'i thig le dga' ba 'khyil ba dkar dmar 'od 'bar ba la sems zhugs pa bzhin du byas nas bying rgod dang bral bar rtse gcig tu bsgom zhing /
mjug tu dge ba bsngo'o / /
'di ni shin tu zab pas gsang ste nyams su len no /
zhes many+dzu shrI chos rjes bskul nas mdo rgyud man ngag 'dzin @# / /
pa rgyal khams pa shAkya'i dge slong blo bzang chos kyi rgyal mtshan gyis dpal ldan 'bras spungs kyi gzims chung nyi 'od 'khyil bar sbyar ba'o / / / /
@# / /
na mo badzra yo gi nI b+h+yaH sgrib bral lhan skyes dga' ba'i ye shes ni / /
mdzes sdug lha mo'i gzugs su legs shar ba / /
dran pa tsam gyis shes rab mchog stsol ba'i / /
mkha' spyod dbang mos rtag tu bdag skyongs shig /
'dir phag dkar shes rab gsal byed bsgrub par 'dod pas /
skyabs 'gro sems bskyed tshad med bzhi bsgom pa sngon du btang nas /
swa b+hA was stong par sbyangs /
stong pa'i ngang las baM las padma dang /
raM las nyi ma'i dkyil 'khor gyi steng du hrIH dmar po las rdo rje hrIH sa mtshan pa /
de las 'od 'phros /
'phags pa mchod /
sems can thams cad kyi mi shes pa'i mun pa bsal /
shes rab kyi snang ba la bkod /
tshur 'dus /
yongs su gyur pa las /
rang nyid rje btsun ma shes rab gsal byed sku mdog dmar mo gzhon nu lang tsho bcu drug lon pa'i nyams can /
nu 'bur rab tu rgyas pa /
mche ba cung zad gtsigs pa /
khro zhing 'dzum pa /
zhal gcig phyag gnyis spyan gsum dang ldan pa /
phyag g.yas rdo rje ro gdan la bsnun pa'i tshul gyis 'dzin cing /
g.yon bdud bzhi'i khrag gis gang ba'i thod pa thugs kar bzung nas gsol ba'i gru mo khugs na kha TwAM ga bsnams pa /
thod skam lnga'i dbu rgyan dang /
khrag 'dzag pa'i thod rlon lnga bcu'i do shal can /
dbu skra phyed bcings su byas shing /
gcer mo rus pa'i rgyan gyis brgyan pa /
zhabs g.yas brkyangs shing g.yon bskums pas ro gdan la bzhugs pa'i spyi bor oM /
mgrin par AH thugs kar hUM gis mtshan pa /
thugs ka'i hUM gi 'od zer gyis mkha' spyod la sogs pa rang bzhin gyi gnas nas bsgoms pa dang 'dra ba'i ye shes pa dbang lha dang bcas pa spyan drangs /
dzaH hUM baM hoH dam tshig pa dang gnyis su med par gyur /
dbang lha rnams kyis oM tsakra ba'i ra stwaM a b+hiShiny+tsa mi /
zhes gsung zhing dbang bskur bas mi bskyod pas dbu brgyan par gyur /
ma lus rgyal ba kun gyi yum / /
dran pas lhan skyes bde chen dang / /
shes rab snang ba mchog stsol ba'i / /
rdo rje phag mo de la 'dud /
ces pas phyag bya /
ha ho hrIH lan gsum brjod pas mchod rdzas rnams sbyangs rtogs sbar gsum byas la / /
dngos su bshams dang yid kyis sprul pa yi / /
yon chab me tog bdug spos mar me dang / /
dri chab zhal zas rol mo ci mchis pa / /
blo yis bslangs nas gus pa'i yid kyis mchod / /
oM badzra bA rA hI ar+g+haM nas shap+ta'i bar dang /
oM AH hUM btags la nang mchod kyang 'bul /
dug @# / /
gsum dbang gis sgo gsum sdig pa'i las / /
gang bgyis ma lus nongs pa'i yid kyis bshags / /
rang gzhan dge ba ji snyed bgyis kun la / /
bdag cag dga' ba'i blo yis rjes yi rang / /
bla med theg mchog ston pa'i gsung rab sogs / /
dri med chos kyi 'khor lo bskor du gsol / /
srid pa'i rgya mtsho ji srid ma bskams bar / /
de srid yun du brtse bas bzhugs su gsol / /
dge tshogs 'gro ba'i ma rig mun sel zhing / /
rdo rje 'chang gi go 'phang thob phyir bsngo / /
zhes yan lag bdun pa phul la / /
bstod pa dang lhan cig bzlas pa ji ltar bya ba'i man ngag ston pa ni /
'di ltar mi shes blo yi rab rib bsal ba'i phyir / /
lte bar chu skyes ge sar g.yo ba'i dbus / /
tsha zer rgyal po 'od zer 'bar ba'i steng / /
hrIH bzhugs 'od dkar 'phro la phyag 'tshal lo / /
hrIH dkar d+hU tI nas zhugs zhal nas thon / /
'od zer phyogs bcur 'phros pas sangs rgyas dang / /
mkhas pa'i yon tan bstan bcos sgyu rtsal sogs /
'od kyis lte bar sdud la phyag 'tshal lo / /
hrIH yig gnyis pa mgal me'i 'khor lo bzhin / /
lte ba nas bzhugs zhal nas rab 'khor zhing / /
'od zer yon tan dang bcas lter bsdus nas / /
rab 'khor shes rab stsol la phyag 'tshal lo / /
zhes bstod cing /
de dag gi don bsams nas /
thun re la hrI yig khri phrag la sogs pa bzlas brjod byas pas /
shes rab dang bde ba chen po'i ye shes phun sum tshogs pa thob par 'gyur ro / /
mjug tu dge rtsa rnams rdzogs byang du bsngo ba dang /
thun mtshams su gtor ma 'phul ba'i rim pa sogs kyang shes par bya'o / /
phag dkar shes rab gsal byed kyi / /
bsgrub pa'i thabs kyi rim pa 'di / /
dge slong chos kyi rgyal mtshan la / /
dam pa du mas bskul ba'i tshe / /
slob dpon gong ga nas mdzad pa'i / /
rje btsun shes rab gsal byed ma'i / /
rgya bstod ji bzhin legs par sbyar / /
dge des kun mkhyen nyid gyur cig /
ces pa'i yi ge pa ni nang so 'jam dbyangs rgyal mtshan no / / / /
@# / /
na mo gu ru badzra pA Ni ye /
'dir gsang ba'i bdag po 'khor lo chen po bsgrub par 'dod pas / /
skyabs 'gro sems bskyed tshad med bzhi bsgom pa sngon du btang nas /
swa b+hA was sbyangs /
stong pa'i ngang las paM las sna tshogs padma 'dab ma brgyad pa'i dbus su /
tshangs pa dang brgya byin g.yas g.yon du bsgyel ma'i ngor pad gdan zla nyi'i steng du /
sprul pa mi phyed rdo rje rtse lnga pa hUM gis mtshan pa las 'od 'phros /
don gnyis byas /
'dus /
rdo rje la thim pa yongs su gyur pa @# / /
las /
rang nyid sangs rgyas 'khor lo chen po gos sngon po can /
sku mdog mthing nag zhal gsum phyag drug pa /
zhabs g.yas bskums shing g.yon brkyangs pa /
rtsa zhal mthing ga char sprin ltar gnas pa /
g.yas zhal dung ltar dkar zhing ya sos ma mchu mnan pa /
g.yon zhal padma rA ga ltar dmar ba'i mdangs can /
zhal gsum zla ba'i dkyil 'khor ltar rgyas pa /
zhal re re'ang dmar la zlum pa'i spyan gsum gsum me'i phung po 'dra ba /
smin ma dang dpral ba'i mtshams su khro gnyer bsdus shing shin tu khros pa /
ljags 'dril zhing mche ba gtsigs pa /
hUM hUM dang a la la'i sgra chen po 'brug ltar phyogs bcur sgrog cing dbugs me lce ltar rab tu 'bar ba /
dbu skra kham ser gyen du brdzes pa /
ral pa'i cod pan la mi bskyod pas brgyan pa /
lto ba yangs shing gsus pa'i smad 'khyil ba /
phyag g.yas kyi dang pos khro bo'i rdo rje rtse lnga pa 'phyar zhing /
g.yon gyi dang pos sdigs mdzub mdzad pa /
bar pa gnyis thal mo'i sgra sgrog pas yum lha mo mdzes ldan ma sngon mo gri thod 'dzin pa la 'khyud pa /
tha ma gnyis kyis gdol pa'i rigs stobs rgyu dang /
rigs ldan nag po'i sked pa nas bzung ste mgo bo rtsa zhal du gsol zhing /
mjug ma zhabs 'og tu mnan pa /
gos sngon po'i stod g.yogs dang /
stag gi pags pa'i sham thabs 'phyar ba /
ye shes kyi me dpung rab tu 'bar ba'i dbus na bzhugs shing sems dpa' gsum gyi bdag nyid can du gyur pa'i spyi bor oM dkar po /
mgrin par AH dmar po /
thugs kar hUM sngon po /
de las 'od zer 'phros bsgoms pa dang 'dra ba'i ye shes pa dbang lha dang bcas pa spyan drangs /
dzaH hUM baM hoH gnyis su med par gyur| dbang gi lhas dbang bskur /
mi bskyod pas dbu brgyan par gyur /
mchod pa bla med ltar byin gyis brlabs la /
oM badzra pA Ni sa pa ri wA ra ar+g+haM nas shap+ta'i bar gyis mchod /
oM AH hUM hrIH ha ho hrIH sa /
nang mchod byin gyis brlabs te 'bul /
stobs po che la drag shul che / /
rigs sngags rgyal po dge ba can / /
gdul dka' po dag 'dul ba po / /
rdo rje 'dzin la phyag 'tshal lo / /
zhes pas bstod /
man ngag bzhin ting nge 'dzin las ma yengs par /
oM nI lAM wa ra d+ha ra badzra pA Ni hr-i da ya mahA kro d+hA satwa hUM phaT /
ces pa snying po dang /
oM nI lAM wa ra d+ha ra badzra pA Ni rA dz+nya pa ya ti swAhA /
zhes pa'i nye snying ci mang bzlas la| mjug tu dge ba rdzogs byang du bsngo'o / /
zhes pa 'di yang 'ga' zhig la phan pa'i bsam pas /
shAkya'i btsun pa blo bzang chos kyi rgyal mtshan gyis bkod pa'i yi ge pa ni zha lu ba tshe ring chos @# / /
'phel lo / / / /
@# / /
swasti /
grub dbang padma 'byung gnas kyi / /
zhabs pad btud nas de nyid kyi / /
sgrub thabs phan bde'i kun+da'i tshal / /
rgyas par bya ba'i zla shel 'god / /
'dir slob dpon padma'i bla ma'i rnal 'byor nyams su len par 'dod pas /
skyabs 'gro sems bskyed tshad med bzhi bsgom pa sngon du btang nas 'di ltar /
mdun gyi nam mkhar pad sdong yangs pa'i rtser / /
seng khri pad zla nyi ma'i dkyil 'khor steng / /
sangs rgyas kun dngos grub dbang padma 'byung / /
sku mdog dmar smug dgyes pa'i 'dzum zhal can / /
khams gsum zil gyis gnon phyir lta stangs mdzad / /
zhal gcig phyag gnyis g.yas pas bde stong gi /
ye shes mtshon phyir rdo rje thugs kar 'dzin / /
phyag g.yon zag med bdud rtsis yongs gang ba'i / /
rin chen thod pa mnyam bzhag steng 'dzin pa'i / /
mchan khung kha TwAM rtse gsum dag gis brgyan / /
rigs bdag rang bzhin dbu rgyan paN zhu dang / /
dbang sngon mdangs ldan za 'og ber tshan gsol / /
mtshan dpe'i dpal 'bar nyi ma 'bum gyi 'od / /
kun nas 'phro ba gzi brjid 'bar ba'i sku / /
'ja' tshon gur khyim 'khrigs pa'i klong yangs su / /
mi phyed rdo rje'i skyil krung tshul gyis bzhugs / /
mtha' skor dpa' bo mkha' 'gro'i tshogs rnams dang / /
rig 'dzin paN grub bgrang yas gyis bskor ba'i / /
sgo gsum rdo rje gsum gyi yi ges mtshan / /
thugs ka'i hUM yig 'od zer lcags kyu yis / /
padma 'od dang bde ba can sogs nas / /
padma 'byung gnas mkha' 'gro'i tshogs dang bcas / /
spyan drangs dzaH hUM baM hoH ro gcig gyur / /
de ltar skyabs gsum kun 'dus kyi bdag nyid du bsams nas phyag mchod sogs yan lag bdun pa 'bul ba ni /
dus gsum bde gshegs ma lus 'dus pa'i sku / /
chos phung brgyad khri bzhi stong 'byung ba'i gnas / /
tshogs mchog dpa' bo mkha' 'gro kun gyi rje / /
au r+yan rin po che la phyag 'tshal lo / /
dngos bshams yid sprul phyi nang gsang ba yi / /
mchod sprin rgya mtshos zhing kun bkang ste 'bul / /
bdag lus lpags pa rin chen gser gyi gzhir / /
yan lag nying lag gling bzhi gling phran brgyad / /
khog pa ri rab mig gnyis nyi zla zung / /
mgo bo phyogs las rnam rgyal rgyal mtshan rtser / /
tsit+ta yid bzhin nor bus mdzes par brgyan / /
sha phrag rin chen bdun dang 'dod yon lnga / /
lha mi'i longs spyod kun bzang mchod sprin du / /
sprul nas phyi nang maN+Dal bzang pos mchod / /
thog med dus nas tha ma da lta'i bar / /
bsags pa'i sdig ltung thams cad bshags shing sdom / /
rang bzhin dge tshogs spyi dang gu ru rje'i / /
mdzad pa rnam thar kun la @# / /
rjes yi rang / /
'gro rnams smin grol lam la dgod pa'i phyir / /
gsang chen chos kyi 'khor lo bskor du gsol / /
rdo rje'i sku la 'das grongs ma mnga' yang / /
blo dman snang ngor bskal brgyar brtan par bzhugs / /
'di ltar bskrun pa'i rnam dkar dge ba yang / /
'gro kun don du byang chub chen por bsngo / /
snang ba mtha' yas thugs rje'i zlos gar las / /
rin chen 'dod dgu 'byung ba'i rgya mtsho cher / /
ma chags padma 'bar ba las 'khrungs pa'i / /
au rgyan rin po che la gsol ba 'debs / /
phyogs bcu'i sangs rgyas thams cad bka' bgros nas / /
bod yul rmongs pa'i mun pa sel ba dang / /
log 'dren sde brgyad srin po'i kha gnon mdzad / /
o rgyan rin po che la gsol ba 'debs / /
dran pa tsam gyis nyon mongs sdug bsngal sel / /
gsol ba btab na mchog dang thun mong gi /
dngos grub kun stsol bslu ba med pa'i skyabs / /
au rgyan rin po che la gsol ba 'debs / /
de ltar gsol ba btab pas gu ru yi / /
sku gsung thugs kyi 'od zer rnam pa gsum / /
rim dang cig car rang la legs zhugs pas / /
dbang thob sku bzhi mngon du gyur par bsams /
de nas man ngag bzhin du / /
oM AH hUM badzra gu ru padma si d+d+hi hUM /
zhes bzlas pa gang mang byas te / /
mjug tu dge ba 'di yis myur du bdag /
padma 'byung gnas 'grub gyur nas / /
ces sogs bsngo ba smon lam bya'o / /
! / /
smras pa /
bod khams yongs kyi spyi bo la / /
bka' drin nor bu ngal bso ba / /
padma kA ra bsgrub pa'i thabs / /
cha shas rdzogs pa'i zla shel 'di / /
blo bzang chos rgyan rnam dpyod kyi / /
rgya mtsho bsrubs pa'i byed pos bskrun / /
skul byed sngags 'chang dge legs te / /
dge tshogs byang chub chen por bsngo / / / /
@# / /
na mo gu ru many+dzu g+ho ShA ya /
thugs rje'i bdag nyid mar me mdzad dpal dang / /
dbyer med rta mgrin dbang gi rgyal po la / /
gus pas btud nas de nyid bsgrub pa'i thabs / /
dI baM ka ra'i gzhung bzhin bri bar bya /
'dir rta mgrin shwa na bzhis bskor bsgrub par 'dod pas /
skyabs 'gro sems bskyed tshad med bzhi bsgom pa sngon du btang ste /
sems can thams cad kyi don du myur ba myur bar rdzogs pa'i sangs rgyas kyi go 'phang rin po che thob par bya /
de'i phyir du dpal rta mgrin bsgrub pa'i rim pa la 'jug par bya'o / /
oM shU n+ya tA dz+nyA na badzra swa b+hA wa At+ma konyahaM /
stong pa nyid du gyur /
stong pa'i ngang las /
paM las padma 'dab ma brgyad pa'i lte bar a las zla ba /
maM las nyi ma'i dkyil 'khor gyi steng du /
hUM las rdo rje sngon po'i lte ba la hUM gis mtshan pa las 'od zer 'og tu 'phros pas rdo rje'i sa gzhi /
logs su 'phros pas rdo rje'i r+wa ba /
steng du 'phros pas rdo rje'i gur /
gur gyi 'og ra ba'i steng du rdo rje'i bla re /
thams cad kyang rdo rje 'bar ba'i rang bzhin dum bu gcig tu gyur pa'i phyir rol du kalpa 'jig pa'i dus kyi me lta bu'i ye shes kyi me kha dog lngas khyab par gyur /
gzhal @# / /
yas khang gi dbus su paM las padma 'dab brgyad /
a las zla ba /
maM las nyi ma'i dkyil 'khor gyi steng du /
hUM las rdo rje'i lte ba la hUM dmar pos mtshan pa /
de las 'od zer 'phros gdon bgegs 'byung po thams cad tshar bcad /
rgyal ba sras bcas kyi mthu stobs nus pa thams cad spyan drangs /
thim pa yongs su gyur pa las /
rang nyid khro rgyal rta mgrin gtso 'khor lnga'i skur yongs su rdzogs par gyur pa ni /
dbus su dpal rta mgrin sku mdog dmar po dbus dmar g.yas sngo g.yon dkar ba'i zhal gsum phyag bzhi /
zhabs bzhi pa /
zhal dbus ma'i gtsug na rta mgo ljang gu gyen du phyogs nas rta skad drag pos sa gsum 'gengs pa /
me ltar 'bar ba'i spyan gsum gsum dang ldan zhing /
zhal re re'ang mche ba bzhi bzhi gtsigs pa /
phyag bzhi'i dang po gnyis kyis rdo rje dang padma 'phyar zhing /
'og ma gnyis kyis mda' gzhu 'gengs pa /
dbu skra kham nag gyen du brdzes shing /
rigs lnga'i bdag nyid kyi thod skam lnga lnga'i dbu rgyan dang /
thod rlon lnga bcu'i do shal can /
yan lag sbrul gyis rab tu brgyan cing /
mi lpags kyi stod g.yogs dang /
stag lpags kyi sham thabs gsol ba /
zhabs g.yas pa gnyis bskums pas tshangs pa dkar po dang brgya byin ser po gnyis mnan cing /
g.yon pa gnyis brkyangs pas /
dbang phyug dmar po dang /
khyab 'jug sngon po gnyis mnan nas me dpung rab tu 'bar ba'i dbus na bzhugs pa /
shar du rdo rje las byed ma sngon mo /
lhor gshin rje las byed ma nag mo /
nub tu klu'i las byed ma dmar mo /
byang du gnod sbyin las byed ma ser mo /
bzhi ga'ang zhal gcig phyag gnyis ma /
g.yas gri gug dang /
g.yon thod khrag 'dzin pa /
khro zhing rngams pa /
ye shes kyi me 'bar ba'i dbus na bzhugs pa /
gtso 'khor lnga'i spyi bor oM dkar po /
mgrin par AH dmar po /
thugs kar nyi gdan la hrIH yig hUM gis mtshan pa'i mthar sngags kyis bskor ba /
thugs ka'i hUM gi 'od zer gyis ye shes pa dbang lha dang bcas pa spyan drangs /
oM sarba ta thA ga ta ar+g+haM nas shap+ta'i bar gyis mchod /
dzaH hUM baM hoH dam tshig pa dang gnyis su med par gyur /
de bzhin gshegs pa thams cad kyis mngon par dbang bskur du gsol /
zhes gsol ba btab pas /
oM sarba ta thA ga ta a b+hi She ka ta sa ma ya shri ye hUM /
zhes gsung zhing dbang bskur /
'od dpag med kyis dbu brgyan par gyur /
mchod pa nang mchod sogs bla med ltar byin gyis brlabs /
oM padmA n+t-i krata sa pa ri wA ra ar+g+haM nas spar+sha pra tI ts+tsha hUM swAhA'i bar gyis mchod /
'bru gsum gyis nang mchod 'bul /
dus gsum bde gshegs thams cad kyi / /
mthu stobs gcig bsdus rdo rje 'dzin / /
dbang gi rgyal po rta mchog dpal / /
@# / /
dran pas bgegs 'joms khyod la 'dud /
ces pas bstod /
de nas rang gi snying gar hrIH'i mthar sngags kyis bskor ba yi ge 'bar ba'i gzugs la dmigs pa'i dam tshig gi bzlas pa'am /
yang na sngags phreng las bskal pa'i me dpung lta bu'i 'od zer 'bar ba 'phros /
khams gsum gyi brten g.yo thams cad sbyangs nas me lce gcig tu 'bar /
gdon bgegs 'byung po thams cad gzhob thul gyis bsregs par bsams la /
oM ha ha ho ho traM traM hriM hriM hUM hUM phaT phaT /
ces snying po dang /
oM badzra kro d+ha ha ya grI wa hu lu hu lu hUM phaT /
ces pa nye snying ste /
bsnyen grangs 'bru 'bum mo / /
las byed ma bzhi'i sngags ni rim bzhin /
badzra shwa Na sa ma ya /
ya ma shwa Na sa ma ya /
nA ga shwa Na sa ma ya /
kha rag shwa Na sa ma ya /
zhes pa'o / /
mjug tu /
'di yi dge bas tshe rabs thams cad du / /
bar gcod bdud bzhi'i g.yul las rnam rgyal te / /
khro rgyal rta mchog dpal gyi sku thob nas / /
'gro kun skad cig nyid la sgrol nus shog /
ces pa sngo ba smon lam ci rigs bya /
thun mtshams su gtor ma 'bul na /
bsangs sbyangs byin gyis brlabs /
ye shes kyi dkyil 'khor mdun du spyan drangs /
a kA ros phul /
mchod bstod /
'dod don la gsol ba 'debs pa sogs bya /
gdon so so'i gnyen po'i sngags bzla na /
jo bo chen pos mdzad pa'i sgrub thabs ltar bya'o / /
bar chad bdud kyi gnod pa bzlog pa la / /
rdo rje'i thog dang mtshungs pa lhag pa'i lha / /
de yi sgrub thabs mar me mdzad dpal gyis / /
mdzad pa'i lugs ba'ang ji bzhin bsgrigs pa 'di| |dam pa lha dbang phyogs las rnam rgyal gyi / /
bka' bzhin blo bzang chos kyi rgyal mtshan gyis / /
dpal ldan 'bras spungs chos kyi sde chen por / /
bkod 'dis blo bzang bstan pa rgyas gyur cig / / /
@# / /
chos dbyings ngang las khrag zhag rgya mtsho'i dbus / /
pad nyi baM ro brtsegs pa'i gdan steng du / /
hrIH las byung ba'i dbang chen rta mchog dpal / /
dmar nag zhal gsum phyag drug srin po'i gzugs / /
dbus dmar g.yas dkar g.yon ljang khros pa'i zhal / /
cher gdangs mche ba gtsigs shing ljags dmar g.yo / /
spyan gsum me ltar 'bar zhing khro gnyer bsdus / /
kham ser ral pa'i khrod na rta mgos mdzes /
bskam rlon thod pa sbrul gdug rgyan gyis brgyan / /
phyag drug dang po padma ban dmar gyis / /
mdzes shing yum mchog gis dbang ma la 'khyud / /
bar pa gnyis kyis lcags kyu zhags pa dang / /
tha ma be con ral gri 'bar ba bsnams / /
zhing lpags ko rlon stag lpags sham thabs can / /
zhabs bzhi g.yas bskums g.yon brkyangs tshul gyis bzhugs / /
gsang yum mthing nag zhal gcig phyag gnyis kyis / /
tsit+ta @# / /
thod khrag 'dzin pas yab la 'khyud / /
snyoms par 'jug pa me dpung 'bar ba'i dbus / /
bzhugs pa'i gnas gsum yi ge'i 'od zer gyis / /
ye shes spyan drangs dbyer med brtan par bzhugs / /
dngos grub mchog stsol bar chad kun sel ba'i / /
padma dbang gi lha la phyag 'tshal lo / /
mchod tshogs kun 'bul sdig ltung so sor bshags / /
dge la yi rang chos 'khor bskor ba dang / /
srid mthar bzhugs gsol dge tshogs mchod phyir bsngo / /
dbang chen thugs ka'i sngags phreng 'bar ba las / /
'od zer spro bsdus don gnyis sgrub byed pa / /
ting 'dzin ma yengs rtse gcig bzlas brjod bya / /
hrIH badzra ces sogs bzla /
de ltar bsgrubs pa'i dge tshogs zla zer ltar / /
mchog tu dkar ba ji snyed bsags pa des / /
khro rgyal yang gsang khros pa'i skur gyur nas / /
'gro kun de yi sa la 'god par shog /
ces pa 'di yang rta mgrin yang gsang khros pa la thugs dam byed pa 'ga' res bskul ba la brten nas /
btsun pa blo bzang chos kyi rgyal mtshan gyis dpal ldan 'bras spungs kyi gtsug lag khang du sbyar ba'o / / / /
@# / /
na mo gu ru many+dzu g+hoShA ya /
'dir dpal rta mgrin bsgrub par 'dod pas skyabs 'gro sems bskyed tshad med bzhi bsgom pa sngon du btang /
swa b+hA was sbyangs /
chos dbyings ngang las paM las padma dang / /
raM las nyi ma'i dkyil 'khor rgyas pa'i steng / /
hrIH yig dmar po'i 'phro 'du las byung ba / /
rang nyid khro bo'i rgyal po rta mchog dpal / /
sku mdog dmar nag zhal gsum phyag drug pa / /
dbus dmar g.yas dkar g.yon ljang rngams pa'i zhal / /
cher gdangs ljags 'dril 'bar ba'i mche ba gtsigs / /
spyan gsum dmar zlum khro gnyer rab tu bsdus / /
sma ra smin ma dbu skra me ltar 'bar / /
spyi bor rta mgo ljang nag rta skad 'tsher / /
phyag g.yas rdo rje ral gri rtse gsum dang / /
g.yon pa sdigs mdzub mdung rnon rgyu zhags 'dzin / /
thod pa skam rlon rin chen sbrul gyis brgyan / /
mi lpags stod g.yogs stag lpags sham thabs can| |khrag zhag thig le thal chen tshom bus brgyan / /
log 'dren klu brgyad bsnol ba'i gdan steng du / /
zhabs brgyad brkyangs bskums stabs kyis ye shes kyi / /
me dpung 'bar ba'i dbus na bzhugs pa yi / /
spyi bor oM dkar mgrin par AH dmar po / /
thugs kar hUM sngon de yi 'od zer gyis / /
rang bzhin gnas nas padma dbang chen gyis / /
ye shes spyan drangs par dang ro gcig gyur / /
slar yang dbang lha spyan drangs dbang bskur bas / /
'od dpag med pas dbu la brgyan par gyur / /
hrIH bde gshegs kun gyi gsung gi rang bzhin ni / /
log 'dren dregs pa sde brgyad 'dul ba'i phyir / /
mi bzad dbang drag khros pa'i gar mdzad @# / /
pa| |padma dbang gi lha la phyag 'tshal lo / /
dngos bshams yid sprul 'jig rten 'jig rten las / /
'das pa'i phyi nang gsang ba'i mchod tshogs 'bul / /
sdig ltung kun bshags dge la rjes yi rang / /
chos 'khor bskor phyir bskal brgyar bzhugs su gsol / /
'dis mtshon rnam dkar dge ba ci mchis pa / /
'gro kun 'dren phyir byang chub chen por bsngo / /
de nas rang gi snying gar nyi gdan la 'khod pa'i sngags phreng las dus mtha'i me ltar 'bar ba'i 'od zer 'phros /
rang gzhan gyi sdig sgrib nad gdon thams cad bsregs par bsams la /
hrIH padmA n+t-i krata badzra kro d+ha ha ya grI ba hu lu hu lu hUM phaT /
ces brgya stong khri 'bum bzla /
mjug tu /
dge ba 'di yis myur du bdag /
khro rgyal rta mgrin 'grub gyur nas /
ces sogs bsngo ba smon lam bya'o / /
smras pa /
padma'i rigs kyi khro bo'i rgyal / /
dbang chen sgrub thabs zab bsdus 'di / /
sngags 'chang ngag dbang dge legs kyis / /
bskul tshe blo bzang chos rgyan gyis / /
smras pa'i dge bas 'gro ba kun / /
bdud bzhi'i g.yul las rgyal gyur cig / / /
@# / /
bla ma dang lhag pa'i lha la phyag 'tshal lo / /
bla ma rta mgrin la gsol ba 'debs par 'dod pas /
skyabs 'gro sems bskyed tshad med bzhi spyi ltar byas pa'i rjes su /
ma sems can thams cad kyi don du myur du sangs rgyas kyi go 'phang thob par bya /
de'i phyir du bla ma lha rta mgrin bsgrub par bya'o / /
rang nyid lhar gsal spyi bo'i steng / /
sna tshogs pad zla nyi dkyil khar / /
rgyal ba kun dngos lhag pa'i lha / /
khro rgyal rta mgrin sku mdog dmar / /
zhal gsum phyag drug zhabs brgyad pa / /
rtsa ba'i zhal dmar drag tu khros / /
g.yas dkar g.yon ljang spyi gtsug steng / /
rta mgo ljang nag rta skad 'tsher / /
zhal gdangs mche gtsigs spyan gsum bgrad / /
sma ra smin ma me ltar 'bar / /
dbu skra kham ser gyen du brdzes / /
thod skam lnga yi dbu rgyan dang / /
thod rlon lnga bcu'i do shal 'phyang / /
sbrul dang rus pa'i rgyan gyis spras / /
stag gi pags pa'i sham thabs dang / /
zhing lpags glang lpags gos su gyon / /
g.yas gsum rdo rje ral gri dang / /
rab 'bar kha TwAM rtse gsum 'dzin / /
g.yon gsum sdigs mdzub mdung chen dang / /
rgyu ma'i zhags pa rlon pa bsnams / /
sku las skyes pa'i me dpung dbus / /
zhabs brgyad bgrang nas klu chen brgyad / /
brdzis pa'i tshul gyis rab tu bzhugs / /
thugs ka'i hrIH las 'od zer 'phros / /
padma 'od kyi gzhal yas nas / /
ye shes rta mgrin spyan drangs nas / /
thim pas gnyis su med par gyur / /
bla ma khro rgyal rta mgrin la / /
sgo gsum gus pas phyag 'tshal lo / /
dngos dang yid sprul mchod pa'i tshogs / /
nam mkha' gang bas mchod par bgyi / /
sdig ltung so sor bshags par @# / /
bya / /
rang gzhan dge la rjes yi rang / /
srid mtha'i bar du brtan bzhugs la / /
chos 'khor ma lus bskor du gsol / /
'dis mtshon dge ba ma lus pa / /
byang chub mchog gi rgyur gyur cig /
'jigs rung dus mtha'i me ltar 'bar ba'i sku / /
mi bzad drag sngags nga ro sgrog pa'i gsung / /
mkhyen brtse nus pa dpag par dka' ba'i thugs / /
bla ma rta mgrin zhabs la gsol ba 'debs / /
de ltar gsol ba mang btab pas / /
rta mgrin chad nas rang la thim / /
rang nyid bla ma rta mgrin gyur / /
rang gi thugs ka'i hUM hrIH las / /
'od zer dpag med phyogs bcur 'phros / /
zhi khro rab 'byams rta mgrin gyi / /
rnam par spyan drangs rang nyid la / /
thim pas byin rlabs zhugs par gyur / /
oM hrIH padmAn+ta kr-ita ha ya grI wa hu lu hu lu hUM hUM phaT phaT swAhA /
zhes brgya stong khri 'bum bzla'o / /
de ltar nyams su blangs na legs tshogs rgyas par 'gyur ro / / / /
@# / /
na mo many+dzu g+ho ShA ya /
'dir rta mgrin lcags ral can bsgrub par 'dod pas /
skyabs 'gro sems bskyed sngon du btang /
khyad par gyi sems bskyed ma sems can thams cad kyi don du myur ba myur bar yang dag par rdzogs pa'i sangs rgyas kyi go 'phang thob par bya /
de'i phyir du khro bo'i rgyal po dpal rta mgrin bsgrub par bya'o snyam pa gsum sogs bya /
de nas swa b+hA was stong par sbyangs /
stong pa'i ngang las sna tshogs padma dang nyi ma'i steng du /
rang gi sems nyid hrIH dmar nag de las bskal pa'i me dpung lta bu'i 'od zer 'phros /
gdon bgegs 'byung po thams cad tshar bcad /
nad gdon sdig sgrib thams cad bsregs /
tshur 'dus yongs su gyur pa las /
rang nyid khro rgyal rta mgrin sku mdog mthing nag zhal gcig phyag gnyis pa /
phyag g.yas gnam lcags kyi ral gri me rab tu 'bar ba nam mkha' la 'phyar bas dgra bgegs 'byung po'i srog rtsa gcod cing / /
phyag g.yon thugs kar sdigs mdzub mdzad pa'i rtse mor ye shes kyi me 'bar bas nad gdon thams cad bsreg pa /
zhal gdangs shing mche ba rnon po bzhi gtsags pa| spyan gsum dang ldan zhing khro gnyer rab tu bsdus pa /
mi lpags kyi g.yang gzhis steng g.yegs shing stag gi pags pa'i sham thabs 'chang ba /
thod pa skam rlon dang /
sbrul dang /
rus pa dang rin po che'i rgyan gyis spras pa /
zhabs g.yas bskums shing g.yon brkyangs pa'i stabs kyis bzhugs pa'i spyi bor oM dkar po /
mgrin par AH dmar po /
thugs kar nyi ma'i steng du hrIH dmar nag hUM gis mtshan pa'i mtha' skor du sngags kyis bskor bar gyur /
rang gi thugs ka'i hUM las 'od 'phros /
rang bzhin gyi gnas nas bsgoms pa dang 'dra ba'i ye shes pa dbang lha dang bcas pa spyan drangs /
dzaH hUM baM hoH rang dang gnyis su med par @# / /
gyur /
dbang gi lhas dbang bskur /
'od dpag med kyis dbu brgyan par gyur /
oM sarba ta thA ga ta ar+g+haM nas shap+ta'i bar gyis mchod /
rab 'jigs dus mtha'i me ltar 'bar ba'i sku / /
mi bzad drag sngags nga ro sgrog pa'i gsung / /
mkhyen brtse nus pa dpag par dka' ba'i thugs / /
khro rgyal rta mgrin zhabs la phyag 'tshal lo / /
zhes pas bstod /
rang gi thugs ka'i sngags phreng las 'od zer 'phros /
brtan g.yo thams cad ye shes kyi me dpung rab tu 'bar ba'i rang bzhin du sbyangs /
zhi khro rab 'byams thams cad kyi sku gsung thugs kyi byin rlabs thams cad khro chu lta bu'i bdud rtsi'i rnam par spyan drangs /
bdag nyid kyi lus la thim pas /
nad gdon sdig sgrib thams cad gzhob thul gyis bsregs /
tshe dang bsod nams mthu stobs la sogs pa'i yon tan rgyas par bsams la /
hrIH padmAn+t-i krata badzra kro d+ha ha ya grI wa sarba tsit+ta kA la me dpung gtubs /
ha ha rbad rbud gtubs /
sha ka ha nan rbad rbud gtubs /
gr-ih+Na ra dza ya rbad /
mA ra ya rbad /
ces gang mang bzla'o / /
mjug tu /
dge ba 'di yis myur du bdag /
khro rgyal rta mgrin 'grub gyur nas /
ces sogs smon lam gdab bo / /
de ltar nyams su blangs pas /
gnas skabs su bdud sde'i g.yul las rgyal zhing /
mthar thug rta mgrin gyi go 'phang thob par 'gyur ro / /
zhes pa 'di lcang ra nas sde pa la gdams pa'o / / / /
@# / /
bla ma dang lhag pa'i lha la phyag 'tshal zhing skyabs su mchi'o / /
brtse ba chen pos rjes su gzung du gsol /
'dir bla ma lha rta mgrin gyi rnal 'byor gyi sgo nas dal 'byor la snying po len pa'i tshul la gsum /
sngon du ji ltar bya ba dang /
bar du ji ltar bya ba dang /
tha mar ji ltar bya ba'i tshul lo / /
dang po ni /
yid mthun gyi gnas su /
bde ba'i stan la legs par 'dug ste /
dge ba'i sems khyad par can gyi ngang nas /
rang mdun thad drang nam mkha'i gnas su bla ma dkon mchog gsum nam mkha' khyab par bzhugs pa dran pa'i ngang nas skyabs 'gro sems bskyed spyi dang /
khyad par /
ma sems can thams cad kyi don du myur ba myur bar rdzogs pa'i sangs rgyas thob par bya /
de'i phyir du bla ma lha rta mgrin gyi rnal 'byor gyi sgo nas zab pa dang rgya che ba'i lam gyi snying po nyams su blang ba la 'jug par bgyi'o snyam pa gsum mam bdun nam nyer gcig sogs bya'o / /
gnyis pa la gsum /
bla ma lha spyi bor bsgoms nas yan lag bdun pa 'bul ba dang /
gsol ba btab nas nyams su blang ba dang /
rang dang tha mi dad du byas te sngags bzla ba'i tshul lo / /
dang po ni /
rang gi sbyi bor sna tshogs pad zla nyi ma'i dkyil 'khor gyi gdan la /
skad cig gis bla ma lha rta mgrin bzhugs pa mngon rtogs bzhin gsal btab /
thugs ka'i hUM dang sku'i cha @# / /
las 'od zer phyogs bcur 'phros pa /
zhi gro rab 'byams gyi sku la phog pas rta mgrin gyi rnam par spyan drangs /
bla ma lha la thim pas /
de nyid skyabs gnas kun 'dus pa'i bdag nyid chen por gyur /
de ltar gsal ba'i ngang nas yan lag bdun pa dang /
maN+Dal dmigs pa dang bcas nas dbul bar bya'o / /
gnyis pa ni /
bdag dang ma nam mkha' dang mnyam pa'i sems can thams cad /
rgyal kun mkhyen brtse gcig bsdus spyan ras gzigs / /
thugs rje'i dbang gis drag po'i skur bstan nas / /
ma rungs gdul dka' ma lus 'dul mdzad pa / /
bla ma lha mchog khyod la gsol ba 'debs / /
ces mang du brjod pa'i mthar /
rang gis rang ma rig pas 'khor bar skye ba nas spyi dang bye brag gi sdug bsngal bsam gyis mi khyab pa zhig myong 'dug ste /
da dung de lta bu'i sdug bsngal gyi gting dang mtha' mngon par dka' bar 'dug /
des na lan cig rnyed pa'i dal 'byor gyi rten khyad par can 'di nam 'jig la nges pa yang yang mi 'dug pa dang /
zhig pa'i 'og tu rten 'di 'dra shin tu rnyed dka' bar gsungs 'dug /
des na da lta nyid nas las 'bras la yid ches kyi dad pa bskyed nas /
dge sdig gi las la blang dor tshul bzhin bsgrub par bya'o / /
de ltar byin gyis brlab tu gsol /
de ltar blang dor tshul bzhin bsgrubs pas mngon mtho'i lus rten khyad par can thob par nus mod /
de dang des mtshon /
'khor ba mtha' dag sdug bsngal gyi rang bzhin bzod dka' ba me 'obs lta bur mthong ba dang /
mthong nas 'khor ba las grol ba zhig ci nas kyang thob par bya'o / /
de ltar byed nus par byin gyis brlab tu gsol /
de yang /
rang kho na'i sdug bsngal zhi ba tsam don du gnyer ba rgyal ba sras dang bcas pas smod pa'i gnas su gsungs pas /
bdag gis drin can gyi ma sems can thams cad sdug bsngal gyis mnar zhing /
bde bas phongs pa las bsgral ba'i phyir du /
'khor ba'i sdug bsngal las grol ba'i go 'phang zhig thob par bya /
de yang bla ma lha rta mgrin gyi go 'phang thob par bya'o / /
de ltar byed nus par bla ma lhas byin gyis brlab tu gsol /
zhes brjod pas /
spyi bo na bzhugs pa'i bla ma lha'i sku las bdud rtsi'i rgyun babs /
rang la thim pas de dang de'i gegs byed sbyangs /
de dang der gyur par bsam pa dang /
khyad par bla mas byin gyis brlab tu gsol /
zhes brjod pa'i tshe bla ma lha las bla ma lha gcig chad nas rang nyid la thim par bsam mo / /
gsum pa la gnyis /
sngags bzla tshul spyir bstan pa dang /
las bzhi'i sgo nas sngags bzla tshul bye brag tu bstan pa'o / /
dang po ni / /
bla ma lha rta mgrin rang nyid la thim pas /
rang nyid bla ma lha dpal rta mgrin sku mdog dmar po zhal gsum phyag drug zhabs @# / /
brgyad pa /
sku las skyes pa'i ye shes kyi me rab tu 'bar ba'i dbus na sna tshogs pad zla nyi ma'i dkyil 'khor gyi gdan la klu chen brgyad sbrul gzugs su gnas pa mnan pa'i tshul gyis bzhugs par bsam /
de ltar gsal ba'i thugs kar nyi gdan la hrIH dmar nag dang hUM sngon po'i mtha' skor du sngags kyi phreng bas bskor bar gyur /
thugs ka'i hUM hrIH las 'od zer phyogs bcur 'phros pas /
phyogs bcu'i sangs rgyas dang byang chub sems dpa' thams cad rta mgrin gyi rnam par spyan drangs /
rang nyid rta mgrin du gsal ba la thim pas /
sangs rgyas byang sems thams cad dang /
khyad par rta mgrin gyi byin rlabs zhugs par mos pa'i ngang nas /
oM hrIH padmAn+ta gr-ita badzra kro d+ha ha ya grI wa hu lu hu lu hUM hUM phaT phaT swAhA /
zhes mang du bzla zhing bsnyen pa bya'o / /
gnyis pa ni /
de ltar bsnyen pa mthar son nas dbang du bsdu bar 'dod na /
rang rta mgrin du gsal ba'i thugs ka'i hUM dang sku'i cha las bdud rtsi 'od zer dmar po 'phros /
dbang du bsdu bar bya ba rnams la phog pas /
de rnams rang la dgyes pa dang dga' ba'i sgo nas 'dus par bsams la /
hu lu dang hUM gi bar /
che ge mo wa shaM ku ru sbyar la sngags bzla bar bya /
zhi bar 'dod na bdud rtsi 'od zer dkar po 'phros pa'i sna las bdud rtsi dkar po'i rgyun babs /
zhi bar bya ba de dang de'i lus la thim pas /
nad gdon sogs chos dang chos ldan gyi bya ba'i bar chad thams cad zhi bar bsams nas /
che ge mo'i bar du gcod pa thams cad shAn+ti ku ru zhes sbyar la bzla /
rgyas par 'dod na /
'od zer ser po phyogs bcur 'phros pas /
sangs rgyas byang sems rnams rta mgrin ser po bdud rtsi 'od zer 'phro 'dzag gi rnam par spyan drangs nas rang nyid la thim pas /
tshe dang bsod nams dang bslab pa gsum sogs rgyas par bsams la /
ma ma A yuH puSh+TiM ku ru hUM hUM phaT /
ces brjod /
gzhan don du byed na bdud rtsi 'od zer 'phros pa'i sne mo las bdud rtsi ser po'i rgyun babs /
rgyas par bya ba de dang de la thim pas /
tshe dang bsod nams sogs rgyas par bsams la /
che ge mo ma ma A yuH zhes sogs sbyar te sngags bgrang bar bya /
drag po'i tshul ni 'od zer nag po phyogs bcur 'phros pa'i sna las bdud rtsi khro chu lta bu dang /
me dpung dang /
mtshon cha'i tshogs rab dang gzhan che ge mo la gnod byed rnams kyi lus la babs pa /
bsam sbyor ngan pa dang bcas pa'i lus rten med par byas /
rta mgrin gyi go 'phang thob par bsams la /
gdon gnod byed mA ra ya /
zhes spel tshig sbyar nas sngags drag tu bzla bar bya'o / /
gsum pa ni /
dge ba 'di yis myur du bdag /
bla ma rta mgrin 'grub gyur nas / /
'gro ba gcig kyang ma lus pa / /
de yi sa la 'god par shog /
ces sogs dang /
go 'phang de nyid tshe @# / /
'dir ma thob kyang / /
'chi tshe bla ma lha mchog 'khor bcas kyis / /
yid 'ong mchod sbyin snyan pa'i rol mo sogs / /
ngo mtshar ltas bzang mang pos bsu bar shog /
de nas zhing khams mchog tu legs bgrod nas / /
sku gsung thugs kyi byin rlabs mchog thob ste / /
phyi nang bdud sde'i g.yul las rgyal gyur nas / /
bla ma lha mchog nyid dang mtshungs par shog /
ces dge ba'i rtsa ba rnams bsngo bar bya'o / /
de ltar thun bzhi 'am thun gcig tsam zhig nyams su blangs na yang /
bla ma lhas rjes su bzung nas bdud dang mi mthun pa'i phyogs las rgyal ba dang /
mthar thug bla ma lha rta mgrin gyi go 'phang thob nas phyogs dus gnas skabs thams cad du bkra shis dang bde legs kyi dpal rgyas par byed pa yin no / /
zhes pa 'di ni /
rje btsun bla ma sangs rgyas ye shes kyi gsung ji lta ba bzhin du /
! chos smra ba'i btsun pa blo bzang chos kyi rgyal mtshan gyis chos grwa chen po'i gzims khang du nye bar bkod pa dge legs 'phel / / / /
@# / /
swasti /
yon tan mchog brnyes rgyal ba sras bcas rnams / /
tshad med thugs rje'i dbang gis deng 'dir dgongs / /
'dis mtshon dge bas phan bde 'byung ba'i gnas / /
sangs rgyas bstan pa rtag tu rgyas gyur cig /
shAkya'i rgyal po la sogs chos dbyings su / /
snyoms par zhugs rnams dgongs pa yongs rdzogs shing / /
bstan 'dzin dam pa rnams kyi zhabs pad brtan / /
tshogs mchog sde mthun bshad sgrub 'phel gyur cig /
dmigs pa'i yul rnams ngan song 'jigs dang bral / /
dal 'byor rten thob sku gsum mngon du gyur / /
bltos bcas tshe ldan kun yang 'gal rkyen bral / /
tshe ring nad med bde skyid ldan par shog /
'dis mtshon rnam dkar phung po ji snyed pa / /
ji snyed phyogs dang dus gsum 'tsho skyong ba'i / /
bde gshegs rnams dang kun bzang 'jam dbyangs kyi / /
mdzad pa ji bzhin bsgrub pa'i rgyur gyur cig /
'jig rten yangs pa'i rgyal khams thams cad du / /
mi shig rgud pa'i ming yang mi 'byung zhing / /
srid dang zhi ba'i 'dod dgus 'byor gyur nas / /
rtag tu bkra shis rgya mtshos mdzes gyur cig /
ces bsngo ba'i tshigs bcad 'di dag kyang thams cad mkhyen pa yon tan rgya mtsho'i dpal gyi zhal snga nas kyi bkas bskul ba la brten nas /
btsun pa blo bzang chos kyi rgyal mtshan gyis smras pa'o / / / /
@# / /
na mo gu ru many+dzu g+ho ShA ya /
rtsa ba'i bla ma dang po'i sangs rgyas la / /
'gyur med lhan skyes dga' ba'i mchog stsol ba / /
bcom ldan sna tshogs yum gyi zhabs pad la / /
gus pas btud nas de yi sgrub thabs bri / /
'dir rgyal ba skyed mdzad rje btsun bcom ldan 'das ma bsgrub par @# / /
'dod pas /
skyabs 'gro sems bskyed tshad med bzhi bsgom pa rgyud dang 'dres nges sngon du btang nas /
khyad par gyi sems bskyed sems can thams cad kyi don du myur ba myur bar yang dag par rdzogs pa'i sangs rgyas kyi go 'phang thob par bya /
de'i phyir du bcom ldan 'das ma sna tshogs yum bsgrub pa'i rim pa la 'jug par bya'o snyam du sems bskyed pa lan gsum sogs bya /
de nas /
oM shU n+ya tA dz+nyA na badzra swa b+hA wa At+ma kony+haM /
chos thams cad rang bzhin gyis grub pas stong pa'i stong pa nyid du gyur /
stong pa'i ngang las oM las byung ba'i padma ljang gu'i lte bar aM las zla ba /
AH las nyi ma a las sgra gcan dang dus me'i dkyil 'khor /
de'i steng du phreM gser gyi mdog can las gri gug phreM gyis mtshan pa /
de las 'od zer 'phros /
sems can thams cad kyi sdig sgrib dang nad gdon thams cad zhi bar byas /
rgyal ba sras bcas la mnyes pa'i mchod pa phul /
slar 'dus /
gri gug sa bon dang bcas pa la thim pa yongs su gyur pa las /
rang nyid bcom ldan 'das ma sna tshogs yum sku mdog gser btso ma ltar 'bar ba'i zhal bzhi re re'ang spyan gsum gsum dang ldan zhing phyag brgyad ma /
rtsa zhal gser gyi mdog can /
g.yas zhal dung ltar dkar ba /
rgyab zhal in+d+ra nI la ltar sngo ba /
g.yon zhal padma rA ga ltar dmar ba /
phyag g.yas kyi dang pos gri gug dang /
g.yon dang pos thod khrag thugs kar steng 'og tu 'dzin pa /
lhag ma g.yas pa gsum na rim pa bzhin du lcags kyu dang DA ma ru dang bgrang phreng /
g.yon pa rnams na rdo rje dang zhags pa dang pad dkar 'dab ma brgyad pa dang rin po che bsnams pa /
phyag rgya lngas brgyan cing lha rdzas las grub pa'i dar gyi stod g.yogs dang smad g.yogs can /
ye shes kyi 'od rab tu 'bar ba'i dbus na zhabs g.yas bskums shing g.yon brkyangs pa'i stabs kyis bzhugs pa'i spyi bor oM dkar po /
mgrin par AH dmar po /
thugs kar hUM sngon pos mtshan par gyur /
thugs ka'i hUM las 'od zer 'phros /
rang bzhin gyi gnas nas bsgoms pa dang 'dra ba'i ye shes pa spyan drangs /
dzaH hUM baM hoH hi /
dam tshig pa dang ye shes pa ro mnyam par gyur /
slar yang thugs ka'i hUM las 'od zer 'phros /
dbang gi lha rnams spyan drangs /
yum rnams kyis oM AH U r-I l-I pany+tsa d+hA tu bi shod+ha ni swAhA /
zhes dbang bskur /
lus gang dri ma dag /
chu lhag pa spyi gtsug tu gnas pa yongs su gyur pa las rdo rje sems dpas dbu brgyan par gyur /
mchod pa dang nang mchod oM AH hUM gis bdud rtsis byin gyis brlabs la /
oM bi shwa ma trai sa pa ri wA ra ar+g+haM nas /
pAdyaM /
puSh+pe /
d+hU pe /
A lo ke /
gan+d+he /
nai widya /
shap+ta pra tIts+tsha hUM swAhA /
zhes pas mchod /
nang mchod kyang phul /
dus gsum rgyal ba kun gyi yum / /
dran pa @# / /
tsam gyis sgrib bral ba'i / /
lhan skyes bde ba'i mchog stsol ba / /
sna tshogs yum de la phyag 'tshal / /
rang gi thugs kar zla gdan la sa bon hUM gis mtshan pa'i mthar /
oM phreM badzra DA ki nI badzra d+hA twI shwa ri ga ga na swa b+hA wa sarba dra byA bi shwa d+ha ni sarba dra byA bi NI bi shwa d+ha ya hUM phreM phaT /
ces pa'i sngags phreng 'od zer dkar po 'phro ba las bdud rtsi'i rgyun babs /
lus kyi nang gang /
nad gdon sdig sgrib bar du gcod pa thams cad sbyangs /
ba spu'i sgo nas phyir 'phros pas /
sems can thams cad kyi nad gdon sdig sgrib thams cad bsal /
bcom ldan 'das ma'i go 'phang la bkod par mos te /
sngags de nyid dang /
nye snying /
oM bi shwa ma trai huM hUM phaT /
ces pa brgya stong khri 'bum sogs bzla'o / /
mjug tu /
dge ba 'di yis myur du bdag /
bcom ldan 'das ma 'grub gyur nas /
ces sogs de las byung ba'i dge ba rnams bsngo ba dang smon lam rnam par dag pas rgyas gdab par bya'o / /
yang na sngon 'gro'i rim pa rnams sngar dang 'dra ba la /
stong pa'i ngang las baM las padma dkar po 'dab ma brgyad pa'i lte bar /
a las zla ba'i dkyil 'khor nya gang ba'i steng du rang gi sems nyid oM las padma dkar po oM gyis mtshan pa las 'od zer 'phros /
don gnyis byas /
'dus /
yongs su gyur pa las /
rang nyid bcom ldan 'das ma sna tshogs yum sku mdog dkar mo gzhon nu lang tsho bcu drug lon pa'i nyams can 'dzum zhing yid du 'ong ba'i zhal gcig phyag gnyis /
phyag g.yas pad dkar 'dzin pa'i mchog sbyin dang /
g.yon thugs kar chos 'chad kyi phyag rgya mdzad pa /
dbu skra ral pa phyed bcings su byas shing lhag ma gsil bur babs pas sku stod khebs pa /
rin po che sna tshogs las grub pa'i dbu rgyan /
snyan rgyan /
mgul rgyan /
phyag gdub /
zhabs gdub /
do shal la sogs pas brgyan pa /
dar gyi stod g.yogs smad g.yogs mdzes par gsol ba /
zla ba'i 'od kyi rgyab yol can /
'od dkar po 'phro ba'i dbus na sems dpa'i skyil mi krung gis bzhugs pa /
de'i spyi bor oM dkar po zhes sogs lhag ma rnams sngar ji lta ba bzhin yin la /
khyad par bzlas pa'i tshe /
sa bon phreM gyi tshab tu oM yig 'bod pa dang /
sngags kyang nye snying 'ba' zhig la gcig dril du bzlas pa byed pa'o / /
mchog gi dam pa dang po'i sangs rgyas kyi / /
rgyud rgyal bdud rtsi'i rgya mtsho bsgrubs pa las / /
nad rims sdug bsngal mun pa kun sel ba'i / /
sgrub thabs kun+da'i dga' ston deng 'dir shar / /
de las 'ongs pa'i rnam dkar 'o ma'i mtsho / /
srid rtser 'phyur 'dra ji snyed thob pa yang / /
phan bde'i 'byung gnas bstan dang de 'dzin pa'i / /
mgon rnams zhabs pad brtan pa'i rgyur gyur cig /
ces pa 'di yang 'phags pa 'jig rten dbang phyug ngur smrig gi zlos gar gyis rnam @# / /
par rol pa /
lha dang bcas pa'i 'gro ba mtha' dag gi 'dren pa dam pa thams cad mkhyen pa blo bzang rgya mtsho'i dpal gyis bkas bskul ba dang du blangs te /
dge slong blo bzang chos kyi rgyal mtshan gyis chos grwa chen po dpal ldan 'bras spungs kyi gzims chung nyi 'od 'khyil bar thogs med du sbyar ba'i yi ge pa ni dge slong blo bzang phun tshogs so / / / /
@# / /
na mo gu ru /
'brum nad bsrung phyir sna tshogs yum bsgrub par 'dod pas /
skyabs 'gro sems bskyed sngon du btang /
swa b+hA was stong par sbyangs /
stong pa'i ngang las paM las padma dkar po 'dab ma brgyad pa'i lte bar /
a las zla ba'i dkyil 'khor nya gang ba'i steng du rang gi sems nyid oM las padma dkar po oM gyis mtshan pa las 'od zer 'phros /
don gnyis byas /
'dus /
yongs su gyur pa las /
rang bcom ldan 'das ma sna tshogs yum sku mdog dkar mo gzhon nu lang tsho bcu drug lon pa'i nyams can /
'dzum zhing yid du 'ong ba'i zhal gcig phyag gnyis phyag g.yas pad dkar 'dzin pa'i mchog sbyin dang /
g.yon thugs kar chos 'chad kyi phyag rgya mdzad pa /
dbu skra ral pa phyed bcings su byas shing lhag ma gsil bur babs pas sku stod khebs pa /
rin po che sna tshogs las grub pa'i dbu rgyan /
snyan rgyan /
mgul rgyan /
phyag gdub /
zhabs gdub /
do shal la sogs pas brgyan pa /
dar gyi stod g.yogs smad g.yogs mdzes par gsol ba /
zla ba'i 'od kyi rgyab yol can /
'od dkar po 'phro ba'i dbus na sems dpa'i skyil mo krung gis bzhugs pa /
de'i spyi bor oM dkar po /
mgrin par AH dmar po /
thugs kar hUM sngon po /
de las 'od zer 'phros /
rang 'dra'i ye shes pa dang dbang gi lha spyan drangs /
dzaH hUM baM hoH rang dang ro gcig tu gyur /
dbang lhas dbang bskur /
rdo rje sems dpas dbu brgyan par gyur /
mchod pa dang nang mchod 'bru gsum gyis byin gyis brlabs la /
oM bi shwa ma trai sa pa ri wA ra ar+g+haM nas shap+ta'i bar gyis mchod /
yi ge gsum gyis nang mchod 'bul /
dus gsum rgyal ba kun gyi yum / /
dran pa tsam gyis 'brum nad sogs / /
nyer 'tshe ma lus zhi mdzad pa'i / /
sna tshogs yum la phyag 'tshal lo / /
zhes bstod /
thugs kar zla ba la oM gyis mtshan pa'i mthar /
oM bi shA ma trai huM hUM phaT /
ces pas bskor ba'i sa bon sngags dang bcas pa las /
bdud rtsi dkar po'i rgyun babs /
rang gi lus kyi nang gang bas sdig sgrib nad gdon khyad par 'brum nad 'byung 'gyur thams cad sbyangs /
bcom ldan 'das ma'i byin rlabs zhugs par bsams la /
sngags de nyid gcig dril du bzla bar bya'o / /
sna tshogs yum gyi bsgrub pa'i thabs / /
rjogs ldan chu 'dzin 'phreng ba @# / /
'dis / /
'brum nad tsha bas 'jigs rnams kyi / /
ngal bso bdud rtsi'i char rgyun 'bebs /
ces pa 'di yang btsun pa blo bzang chos kyi rgyal mtshan gyis phan pa'i bsam pas sbyar ba'o / / /
@# / /
na mo gu ru tsa kra sam+barA ya /
rang gi spyi bor padma nyi ma'i steng / /
rtsa ba'i bla ma bcom ldan 'khor lo sdom / /
nyi ma 'bum gyi mdangs ldan bai DUr+ya'i / /
lhun po ji bzhin gzi brjid phung po'i sku / /
rnam thar sgo bzhi'i zhal ldan rten 'brel phyag /
pha rol phyin drug dag pa'i rgyan gyis brgyan / /
byu ru'i mdog can rdo rje phag mo dang / /
snyoms par 'jug pas bzhugs pa'i gnas gsum du / /
rdo rje gsum mtshan hUM yig 'od zer gyis / /
ye shes spyan drangs skyabs gsum kun 'dus gyur / /
rtsa brgyud bla ma mchog gsum 'dus pa'i sku / /
he ru ka dpal yab yum la phyag 'tshal / /
dngos bshams yid sprul 'jig rten 'jig rten las / /
'das pa'i phyi nang gsang ba'i mchod pas mchod / /
thog ma med nas tha ma da lta'i bar / /
sdig ltung ji snyed bsags pa bshags shing sdom / /
rang gzhan rnam dkar dge la rjes yi rang / /
zab cing rgya che'i chos 'khor bskor ba dang / /
bskal brgyar mya ngan mi 'da' rtag bzhugs gsol / /
'dis mtshon dge rnams byang chub chen por bsngo / /
blang dor gnas rnams ston pa'i sgron me / /
thar pa'i lam sna 'dren pa'i ded dpon / /
bka' drin gsum ldan rtsa ba'i bla ma / /
khyab bdag 'khor lo sdom pa yab yum / /
gsol ba 'debs so byin gyis rlobs shig /
ngan 'gro'i g.yangs nas 'dren pa'i mchil pa / /
nyam thag mda' char skyob pa'i go cha / /
dug gsum nad kyi gdung sel sman pa / /
bka' drin gsum ldan rtsa ba'i bla ma / /
khyab bdag 'khor lo sdom pa yab yum / /
gsol ba 'debs so byin gyis rlobs shig /
ston mchog sangs rgyas kun gyi ngo bo / /
brgyad khri bzhi stong chos kyi 'byung gnas / /
'phags tshogs dge 'dun kun gyi 'dren pa / /
bka' drin gsum ldan rtsa ba'i bla ma / /
khyab bdag 'khor lo sdom pa yab yum / /
gsol ba 'debs so byin gyis rlobs shig /
dkyil 'khor 'khor lo bye ba'i bdag nyid / /
mchog dang thun mong 'dod dgu'i dngos grub / /
'bad stsol med par char bzhin 'babs mdzad / /
bka' drin gsum ldan rtsa ba'i bla ma / /
khyab bdag 'khor lo sdom pa yab yum / /
gsol ba 'debs so byin gyis rlobs shig /
dam chos bsgrub pa'i bar gcod kun dang / /
gnad gcod 'khrul snang 'jigs pa mtha' dag /
dran pa tsam gyis ma lus sel mdzad / /
bka' drin gsum ldan rtsa ba'i bla ma / /
khyab bdag 'khor lo sdom pa yab yum / /
gsol ba 'debs so byin gyis rlobs shig /
de nas ting nge 'dzin gyi dbang bzhi blangs / /
bdag nyid rje btsun yab yum du gsal bas / /
man ngag @# / /
bzhin du bzlas pa'ang blo dang sbyar / /
oM hrIH ha ha huM hUM phaT /
oM badzra bai ro tsa nI ye huM hUM phaT /
rang lus dbus su dbu ma mda' smyug tsam / /
lte 'og nas bzung spyi bor thal gyis zug /
snying dbus rang sems hUM yig nas 'bru tsam / /
'phar zhing 'phur la khad pa nyid du bsgom / /
rang gi spyi bor bla ma bde ba mchog /
bslu med skyabs gsum 'dus pa'i ngo bor bsam / /
thugs rje'i bdag nyid bslu ba med pa'i skyabs /
gsol ba 'debs so bla ma he ru ka /
gnad gcod bar do'i 'jigs las bskyab tu gsol / /
ngan song mi khom gnas las drang du gsol / /
mkha' spyod dag pa'i zhing du 'dren par mdzod / /
dngos grub 'dod dgu stsol ba'i yid bzhin nor / /
gsol ba 'debs so bla ma he ru ka /
gnad gcod bar do'i 'jigs las bskyab tu gsol / /
ngan song mi khom gnas las drang du gsol / /
mkha' spyod dag pa'i zhing du 'dren par mdzod / /
ma rig mun pa sel ba'i sgron me mchog /
gsol ba 'debs so bla ma he ru ka /
gnad gcod bar do'i 'jigs las bskyab tu gsol / /
ngan song mi khom gnas las drang du gsol / /
mkha' spyod dag pa'i zhing du 'dren par mdzod / /
bla ma sangs rgyas chos tshogs kun gyi dngos / /
gsol ba 'debs so bla ma he ru ka /
gnad gcod bar do'i 'jigs las bskyab tu gsol / /
ngan song mi khom gnas las drang du gsol / /
mkha' spyod dag pa'i zhing du 'dren par mdzod / /
de ltar gsol btab bla ma'i thugs ka nas / /
lcags kyu lta bu'i 'od zer rang nyid kyi / /
d+hU tI'i lam brgyud rnam shes hUM yig tu / /
gsal bar btab drangs yi dam thugs kar bstim / /
mkha' spyod bde chen gnas su gshegs par bsgom / /
spyod dang las sbyor dbye ba shes par bya / /
'di ltar bgyis pa'i dge tshogs ci mchis pa / /
tshe rabs kun tu rje btsun bla ma dang / /
dbyer med bde ba mchog gis rjes bzung nas / /
sku gsum go 'phang myur du thob phyir bsngo / /
zhes pa 'di yang shangs grwa tshang chen mo'i mkhan chen grags pa tshe 'phel gyi dbon po dge slong grags pa rgyal mtshan gyis yang yang bskul ba la brten nas /
dpal bde ba mchog gi rnal 'byor pa btsun pa blo bzang chos kyi rgyal mtshan gyis grub pa'i bsti gnas dben sa chos kyi pho brang gi gtsug lag khang du thogs med du sbyar ba'o / / / /
@# / /
swasti /
rdo rje 'jigs byed la brten pa'i 'pho ba'i rnal 'byor bsgom par 'dod pas /
nyams su blang ba'i rim pa 'di ltar /
rang nyid bcom ldan rdo rje 'jigs byed du / /
gsal ba'i lus dbus dbu ma mda' smyug tsam / /
mar sna lte 'og yar sna tshangs bug tu / /
thal gyis zug pa rgya mthongs lta bu dang / /
snying dbus d+hU tI'i nang du rang gi sems / /
hUM yig mthing ga 'phur la khad par bsam / /
spyi bor drin can rtsa ba'i bla @# / /
ma dang / /
dbyer med dpal ldan rdo rje 'jigs byed ni / /
skyabs gsum ma lus 'dus pa'i bdag nyid du / /
legs bsgoms mdor bsdus yan lag bdun pa phul / /
'di nang gnyen bshes lus dang longs spyod sogs / /
gang la'ang chags shing zhen pas ma bcings par / /
glo snying brang gsum bla ma lha la gtad / /
gnad gcod bar do nan 'gro'i 'jigs pa las / /
bskyabs nas dag pa'i zhing du 'dren pa'i phyir / /
gdung shugs drag pos gsol ba yang yang gdab / /
dran pa tsam gyis bar gcod kun sel zhing / /
ci 'dod dngos grub ma lus stsol mdzad pa'i / /
lhag pa'i lha mchog rdo rje 'jigs byed la / /
gsol ba 'debs so thugs rje'i lcags kyus zungs / /
gnad gcod gshin rje'i 'jigs las skyab tu gsol / /
nyam thag ngan 'gro'i sgo 'phrang bcad du gsol / /
bde 'gro thar pa'i lam du 'khrid du gsol / /
mkha' spyod bde chen gnas su drang du gsol / /
de ltar yang yang gsol ba btab pa'i mthus / /
bcom ldan thugs ka'i 'od zer lcags kyu ni / /
glog 'gyu bzhin du dbu ma'i nang du zhugs / /
rang sems hUM yig gsal la btab cing zug /
'og rlung gyen drangs steng rlung glod byas la / /
hika gi sbyor bas skar mda' 'phangs pa bzhin / /
gyen du song nas bla ma'i thugs kar thim / /
dpa' bo chen po mkha' spyod gshegs par bsams / /
da lta spyod dus hUM de tshangs bug la / /
reg tsam byas nas snying dbus gnas par bsam / /
tshul 'di ma bsgoms sdig can btsan thabs su / /
'tshang rgya'i gdams ngag rgyud sde'i snying po yin / /
'di ni phyogs bral myul ba'i rgyal khams pa / /
blo bzang chos kyi rgyal mtshan zhes bya la / /
dad ldan drung chen rin chen chos 'phel gyis / /
yang yang bskul tshe mkhas mang 'du ba'i gzhi / /
byang stod bsam grub dge ldan gnas su bkod / /
dge bas 'gro kun dag zhing bgrod gyur cig /
ces pa 'di yang shAkya'i btsun pa blo bzang chos kyi rgyal mtshan gyis smras pa'o / / / /
@# / /
na mo Ar+ya mai trI ya /
rang gzhan dga' ldan chos kyi pho brang du 'gro bar 'dod pas / /
dge sems rnam dag dang ldan pa'i ngang nas 'di ltar gdon cing bsam par bya'o / /
mdun gyi nam mkhar dga' ldan gzhal med khang / /
yid dga' chos 'dzin nor bu'i khri steng du / /
byams mgon gser mdog nyi ma 'bum 'od 'phro / /
chos 'khor phyag rgya bzang po'i 'dug stangs kyis / /
'khor tshogs rgya mtshos bskor ba'i dbus na bzhugs / /
gnad gcod bar do ngan 'gro'i 'jigs pa las / /
skyob phyir 'dir gshegs mgon skyabs dpung gnyen mdzod / /
khyod zhabs padmor gus pas phyag 'tshal zhing / /
mchod tshogs kun 'bul sdig ltung bshags shing sdom / /
@# / /
dge la yi rang chos 'khor bskor ba dang / /
bskal brgyar bzhugs gsol 'dis mtshon dge ba'i tshogs / /
'gro rnams don du dga' ldan 'jug phyir bsngo / /
lus dbus drang por dbu ma mda' smyug tsam / /
mar sna lte ba yar sna tshangs bug zug /
snying ga'i dbu ma'i sbubs nang rang gi sems / /
shel gong lta bu'i thig le rgya sran tsam / /
'phar zhing 'phur la khad bsams de nyid kyis / /
dbu ma'i lam nas byams mgon mngon sum du / /
mthong bar bsams la 'di ltar gsol ba gdab / /
bslu med skyabs kyi dam pa ma pham mgon / /
gsol ba 'debs so gnad gcod sdug bsngal sol / /
bdud dang gshin rje bar do'i 'jigs las skyobs / /
'jigs rung ngan 'gro'i g.yangs che las sgrol / /
dga' ldan gzhal med khang du drang du gsol / /
byams mgon thugs rje'i 'od zer lcags kyu yis / /
myur ba nyid du 'dren par mdzad du gsol / /
da lta nyid du 'dren par mdzad du gsol / /
de ltar gsol bas rje btsun thugs ka nas / /
'od zer lcags kyu rang gi tshangs bug zhugs / /
snying ga'i rang sems thig ler gsal btab drangs / /
'og rlung gyen drangs phaTH dang hi ka sgrar bcas / /
rang sems thig le skar mda' 'phangs pa bzhin / /
thogs pa med par rje btsun thugs kar thim / /
slar thon padma'i thugs su skyes par bsam / /
da lta spyod dus tshangs pa'i bu ga las / /
mi 'don d+hU tI'i nang du yang yang sbyong / /
mjug tu smon lam dag pas mtshams sbyor bya / /
tshul 'di ni sdig can ngan song 'jigs pa las sgrol thabs gdams ngag yin no / /
gzhan la 'pho ba 'debs tshe 'don pa cung zad bsgyur dgos kyang shes par bya'o / /
tshul 'di yang sku 'bum chos rje bkra shis don kun grub pas yang yang bskul ba la brten nas /
sde snod 'dzin pa blo bzang chos kyi rgyal mtshan gyis sbyar ba'o / / / /
@# / /
na mo gu ru shrI badzra b+hai ra wA ya /
'khor 'das kun gyi rang bzhin dngos po'i gshis / /
rang bzhin rnam dag 'od gsal chos kyi sku / /
phyi nang gshin rje mtha' dag 'joms pa'i phyir / /
khro rgyal dbang po'i skur bzhengs la btud nas / /
rdo rje 'jigs byed sgrub thabs du ma yi / /
snying po kun btus lag tu blang bde ba / /
rgyud dang grub chen gzhung gi dgongs pa bzhin / /
zhal gcig phyag gnyis pa yi sgrub thabs brjod /
sgrub pa po spyir dad pa dang snying rje chen po la sogs pa'i yon tan gyis phyug pa /
khyad par dpal rdo rje 'jigs byed kyi dkyil 'khor du dbang bskur ba thob cing /
dam tshig dang sdom pa la gnas pas /
mtshan nyid dang ldan pa'i gnas su /
phyi nang gi khrus ci 'grub byas /
'di nyid kyi bri sku man ngag ltar dgram /
chu gnyis /
nyer spyod lnga /
rdor dril /
cang te'u /
nang mchod la sogs pa me @# / /
du mi rung ba'i yo byad rnams bshams /
de nas kha lhor phyogs pas stan bde ba ro gdan du mos par byas la 'dug ste /
rang nyid skad cig gis dpal rdo rje 'jigs byed zhal gcig phyag gnyis kyis gri gug dang thod pa 'dzin pa'i skur bzhengs par gyur /
ces brjod /
nang mchod /
mchod pa /
sngon 'gro gtor ma rnams bcu gsum ma'i sgrub thabs ltar byin gyis brlabs /
skyabs 'gro sems bskyed sngon du 'gro bas /
rang gi spyi bor paM las padma /
a las zla ba'i gdan gyi steng du hUM las rdo rje rtse lnga pa dkar po lte ba la hUM gis mtshan pa las 'od 'phros /
don gnyis byas /
'dus /
yongs su gyur pa las /
rdo rje sems dpa' dkar po zhal gcig phyag gnyis rdo rje dang dril bu 'dzin pa /
rdo rje'i skyil krung gis bzhugs pa /
yum rdo rje snyems ma dkar mo zhal gcig phyag gnyis gri gug dang thod pa 'dzin pas 'khyud pa /
gnyis ka'ang dar dang rin po che'i rgyan sna tshogs pas brgyan pa /
gnyis ka'i spyi bor oM /
mgrin par AH thugs kar hUM /
thugs ka'i hUM las 'od zer 'phros /
rang 'dra'i ye shes pa spyan drangs /
dzaH hUM baM hoH gnyis su med par gyur /
slar yang hUM las 'od 'phros /
dbang gi lha rnams spyan drangs /
de bzhin gshegs pa rnams kyis dbang bskur du gsol /
zhes gsol ba btab pas de rnams kyis bdud rtsis gang ba'i bum pa thogs nas /
oM sarba ta thA ga ta a b+hi She ka ta sa ma ya shri ye hUM /
zhes dbang bskur /
sku ye shes kyi bdud rtsis gang /
mi bskyod pas dbu brgyan par gyur /
thugs kar zla ba'i steng du hUM gi mthar yi ge brgya pa'i sngags kyis bskor bar gyur /
bcom ldan 'das rdo rje sems dpa' /
bdag gzhan sems can thams cad kyi sdig sgrib dang dam tshig nyams chags thams cad dag par mdzad du gsol /
zhes gsol ba btab pas thugs ka'i sngags phreng sa bon dang bcas pa las 'od zer 'phros /
sems can thams cad kyi sdig sgrib sbyangs /
sangs rgyas sras bcas la mnyes pa'i mchod pa phul /
de rnams kyi yon tan thams cad 'od kyi rnam par bsdus nas sngags phreng hUM dang bcas pa la thim /
de las bdud rtsi'i rgyun babs /
yab yum gyi sbyor mtshams nas thon /
rang gi tshangs bug nas zhugs /
lus ye shes kyi bdud rtsis gang /
sgo gsum gyi sdig sgrib thams cad sangs kyis dag par gyur /
gshin rje'i gshed kyi yi ge brgya pa nyi shu rtsa gcig las mi nyung ba bzlas la /
bdag ni mi shes rmongs pa yis / /
dam tshig las ni 'gal zhing nyams / /
bla ma mgon pos skyabs mdzod cig /
gtso bo rdo rje 'dzin pa ste / /
thugs rje chen po'i bdag nyid can / /
'gro ba'i gtso la bdag skyabs mchi / /
rdo rje sems dpa' yab yum rang la thim pas /
rang gi sgo @# / /
gsum dang /
rdo rje sems dpa'i sku gsung thugs dbyer mi phyed par gyur /
rang nyid 'jigs byed zhal gcig phyag gnyis par gsal ba'i thugs kar padma dang nyi ma la gnas pa'i hUM gi 'od zer gyis 'jig rten gyi khams mu med pa gsal bar byas /
de na bzhugs pa'i sangs rgyas dang byang chub sems dpa' dang /
khro bo dang rig pa'i tshogs kyis bskor ba'i rdo rje 'jigs byed bla ma dang bcas pa spyan drangs /
'od zer rang gi snying gar thim /
gang gi drin gyis bde chen gnas / /
skad cig gis ni thob 'gyur ba / /
bla ma rin chen lta bu yi / /
rdo rje can zhabs pad la 'dud / /
gzugs mchog mchog tu drag po che / /
dpa' bo mchog gi spyod yul can / /
gdul dka' 'dul ba'i don mdzad pa / /
rdo rje 'jigs byed la phyag 'tshal /
rang gi snying ga'i hUM las byung ba'i mchod pa'i lha mo rnams kyis mchod par gyur /
oM ya mAn+ta ka sa pa ri wA ra ar+g+haM pra tI ts+tsha hUM swAhA /
de bzhin du /
pA dyaM /
puSh+pe /
d+hU pe /
A lo ke /
gan+d+he /
nai bi dya /
shap+ta pra tI ts+tsha hUM swAhA /
rab 'byams zhing na dbang po'i nyer 'tshe / /
rab tu mdzes pa'i mchod sprin rgya mtsho / /
rab mchog phul du byung ba du ma / /
rab dang yid kyis mchod par 'bul lo / /
ma rig 'thug pos thog ma med nas / /
ma bsdams sgo nas nyes pa gang bgyis / /
ma lus rgyal ba sras bcas spyan sngar / /
ma gsang 'gyod pa'i bsam pas 'chags so / /
'jig rten 'jig rten 'das pa'i legs rgyu / /
'phags dang byis pa'i skye bo'i dge rtsa / /
ma lus lus pa med pa kun la / /
lhag bsam bsam pa thag pas yi rang / /
mtha' yas yon tan tshogs kyi gter chen / /
ma rig thibs por zhugs pa'i sgron me / /
skye dgu'i lam ston rgyal ba rnams la / /
theg mchog gsung phyir gus pas bskul lo / /
grangs med 'gro ba'i blo dang 'tsham par / /
rang rang rjes 'dzin mdzad pa rdzogs tshe| |zhi bar gzhol bar bzhed pa rnams la / /
srid mtha'i bar du bzhugs par gsol lo / /
dge 'dis mtshon pa'i legs tshogs thams cad / /
kun nas bsdoms pa'i mthu la brten nas / /
rgyal ba kun gyi mkhyen brtse gcig bsdus / /
gshin rje'i gshed ni 'grub par gyur cig /
dkon mchog gsum la skyabs su 'gro /
sogs dang /
sangs rgyas byang chub sems dpa' kun /
sogs kyi mthar /
sems can thams cad bde ba dang ldan par gyur cig /
sems can thams cad sdug bsngal dang bral bar gyur cig /
sems can thams cad bde ba dang mi 'bral bar gyur cig /
sems can thams cad 'jig rten gyi chos brgyad dang gzung 'dzin gyi rnam par rtog pas mi bskyod pa'i btang snyoms la gnas par bya'o / /
oM swa b+hA wa shud+d+hAH sarba d+harmAH swa b+hA wa shud+d+ho nyahaM /
oM shUn+ya tA dz+nyA na badzra swa b+hA wa At+ma konyahaM /
chos thams cad brten nas btags pa yin pa'i @# / /
phyir| rtag chad la sogs pa'i mtha' bzhi dang bral ba'i bdag med pa'i stong pa nyid du gyur /
stong pa'i ngang las sna tshogs padma dang nyi ma'i dkyil 'khor la gnas pa'i ma he rab tu khros pa'i gdan gyi steng du hUM las khro bo'i rdo rje kha dog nag po rtse dgu pa r+wa shin tu gdengs pa /
lte ba la hUM gis mtshan pa /
de las 'od 'phros /
'gro ba rnams rdo rje 'jigs byed kyi go 'phang la bkod /
lhan cig tu 'dus nas rdo rje la thim par gyur /
de yongs su gyur pa las /
rang nyid dpal rdo rje 'jigs byed chen po sku mdog mthing nag zhal gcig phyag gnyis kyi g.yas 'bar ba'i gri gug dang /
g.yon bdud rtsis gang ba'i thod pa 'dzin pa /
zhabs g.yas bskums shing g.yon brkyangs pa'i stabs kyis bzhugs pa /
khams gsum po za bar nus pa /
ha ha zhes sgrog cing ljags 'dril ba /
mche ba rnam par gtsigs shing khro gnyer can /
kalpa 'jig pa'i me'i phung po lta bu'i spyan gsum sdang mig tu gzigs pa /
skra kham ser gyen du brdzes pa /
hUM dang phaT kyi sgra chen po 'brug ltar sgrog pa /
mi'i khrag dang zhag dang rkang dang tshil bu za ba /
'jigs su rung ba'i thod pa bskam po lngas dbu brgyan cing /
mgo bo rlon pa lnga bcu'i do shal can /
sbrul nag po'i mchod phyir thogs dang mi rus kyi rgyan gyis brgyan pa /
gsus pa che ba gcer bu'i gzugs can /
mtshan ma dmar po gyen du 'greng ba / /
smin ma dang rdzi ma dang sma ra dang ba spu rnams dus mtha'i me ltar 'bar ba / /
nyi ma 'bum gyi gzi brjid dang ldan pa /
ye shes kyi me rab tu 'bar ba'i klong dkyil na bzhugs pa'o / /
rang gi spyi bor sku rdo rje'i ngo bo oM dkar po /
mgrin par gsung rdo rje'i ngo bo AH dmar po /
thugs kar thugs rdo rje'i ngo bo hUM sngon pos mtshan par gyur /
rang gi thugs ka'i hUM las 'od zer 'phros /
rang bzhin gyi gnas nas dpal rdo rje 'jigs byed kyi lha tshogs spyan drangs /
oM hrIH Sh+T+rIH bi kr-i tA na na hUM phaT /
ces pas phyi 'brang gi bgegs bskrad /
oM ya mAn+ta ka sa pa ri wA ra ar+g+haM pra tI ts+tsha hUM swAhA /
zhes pa nas shap+ta'i bar gyis mchod /
dzaH hUM baM hoH gnyis su med par gyur /
slar yang thugs ka'i hUM las 'od 'phros /
dbang gi lha rnams spyan drangs /
oM sarba ta thA ga ta a b+hi She ka ta sa ma ya shrI AH hUM /
zhes dbang bskur /
sku ye shes kyi bdud rtsis gang /
dri ma thams cad dag /
chu lhag pa spyi gtsug tu gnas pa yongs su gyur pa las mi bskyod pas dbu brgyan par gyur /
de nas thugs ka'i hUM gi 'od zer gyi sna las mchod pa'i lha mo dpag tu med pa byung ste /
rang nyid 'jigs byed du gsal ba la mchod par bsams la /
gong bzhin mchod /
nang mchod bla ma brgyud pa yi dam chos skyong sogs la phul /
bdag nyid kyis kyang myang /
de nas lha mo rnams kyis bdag nyid la mgrin gcig tu bstod @# / /
par bsams pa /
na maH shrI badzra b+hai ra wA ya /
thal chen mdog can ma he'i steng na / /
ma he'i gdong can gshin rje'i gshed ni / /
'jigs rung zhal gdangs mche ba gtsigs shing / /
rngams pa'i sgra dbyangs sgrog la phyag 'tshal / /
mig sman lta bur gnag pa'i sku ni / /
rab tu khros pa'i khro gnyer dang ldan / /
dmar la zlum pa'i spyan gsum bgrad nas / /
bdud dpung phye mar 'thag la phyag 'tshal / /
g.yas g.yon phyog gis 'bar ba'i gri gug /
bdud rtsis gang ba'i thod pa 'dzin zhing / /
brkyangs bskums zhabs kyi gar stabs brjid pas / /
log 'dren zil gyis gnon la phyag 'tshal / /
gcer bu rus pa'i rgyan gyis mdzes shing / /
ral pa ser skya gyen du rab 'bar / /
glog ltar 'khyug pa'i ljags ni bskyod pas / /
sa gsum g.yo bar mdzad la phyag 'tshal / /
thod bskam lnga yis dbu la legs brgyan / /
brgya phyed thod phreng do shal 'phyang zhing / /
nyin byed 'bum phrag bsdoms pa'i mdangs ldan / /
ye shes me dpung 'phro la phyag 'tshal /
zhes pas bstod la /
de nas /
rang gi thugs kar nyi gdan la dbus su hUM /
de'i mtha' skor du yi ge bdun pa bkod /
de'i mtha' bskor du yi ge bcu pa bkod /
de'i mtha' rtsa sngags kyis bskor bar dmigs /
sngags rnams kha dog nag po 'od zer drag cing rtsub pa 'phro ba'i rnam pa can du bsams /
bgrang 'phreng gshin rje'i gshed kyi ngo bo mi mgo'i phreng ba'i rnam par bltas la /
lha'i rnal 'byor las ma g.yos pa'i ngang nas /
tshig gzhan gyis bar ma chod par bzla'o / /
de nas bzlas pa'i lhag chad yig brgyas bskangs te| gtor ma nang mchod ltar byin gyis brlabs /
sngar bzhin bskyed cing ye shes pa dgug pa dang dbang bskur ba dang mchod pa'i bar byas nas /
mgron rnams kyi ljags hUM las byung ba'i rdo rje rtse gcig pa dkar po 'od kyi sbu gu can du gyur pas gsol bar bsams la /
oM hrIH Sh+T+rIH bi kr-i tA na na hUM phaT /
badzra b+hai ra wA ya ad+hi pa ta ye i daM ba liM pra tI ts+tsha ye swAhA /
zhes bdun nam gsum gyis phul /
sngar ltar phyi nang gi mchod pas mchod cing bstod /
phyogs skyong la gtor ma 'bul bar spro na /
gong bzhin byin gyis brlabs /
rang gi thugs ka'i hUM sngon po'i 'od zer lcags kyu'i rnam pa can gyis phyogs skyong 'khor bcas bkug ste /
phyogs mtshams rnams su 'khod pa skad cig gis 'od gsal du bcug pa las /
dpal rdo rje 'jigs byed zhal gcig phyag gnyis kyis gri gug dang thod pa 'dzin pa'i skur bzhengs pa'i mgron rnams kyi ljags hUM las skyes pa'i rdo rje rtse gcig pa dkar po 'od kyi sbu gu can gyis gsol bar gyur par bsams la /
bcu gsum ma ltar dbul /
yang na oM in+d+ra ye /
agna ye zhes sogs kyis phul yang rung bar r+wa pa rnams bzhed do / /
'dod don la gsol @# / /
ba gdab /
de nas chos rgyal la nges par gtor ma skabs 'dir 'bul zhing /
'chi bdag ma'i bstod bskul byed pa yang rje btsun rA lo nas rje bla ma'i bar gyi bla ma thams cad bzhed pa ltar gal che'o /
yi ge brgya pas lhag chad kha bskangs /
ma rnyed yongs su ma shes dang /
zhes sogs kyis bzod par gsol /
ye shes pa rang gnas su gshegs /
dam tshig pa bdag nyid la thim par bsam /
chos kyi rgyal po rje btsun tsong kha pa'i / /
lhag pa'i lha mchog rdo rje 'jigs byed kyi / /
sgrub thabs tshul 'dir 'bad pa'i dge ba des / /
'gro kun 'jam dbyangs zhi khro myur 'grub shog /
ces dpal rdo rje 'jigs byed kyi sgrub thabs dngos grub kun 'byung zhes bya ba 'di yang /
lha dang skye bo kun gyi bsod nams kyi zhing /
mnyam med shAkya'i rgyal po'i sku'i snang brnyan gyi rim gro pa /
nang so chos rje kun dga' dpal 'byor gyis bskul ba la brten nas /
btsun pa blo bzang chos kyi rgyal mtshan gyis dben sa chos kyi pho brang du sbyar ba'o / / / /
@# / /
shrI many+dzu gu hya badzra b+hai ra wA ya /
bla ma bcom ldan 'das 'jam dpal gshin rje'i gshed bsgrub pa'i tshul ni /
'di'i dbang bskur ba legs par thob cing /
dam tshig dang sdom pa tshul bzhin du bsrung ba'i gang zag gis /
skyabs 'gro sems bskyed sngon du btang nas /
swa b+hA was stong par sbyangs /
stong pa'i ngang las ye shes rang snang las grub pa'i bsrung ba'i 'khor lo yangs shing rgya che ba'i dbus su /
gzhal yas khang gru bzhi sgo bzhi /
rgyan rta babs dang bcas pa /
mtshan nyid thams cad yongs su rdzogs pa'i dbus su sna tshogs padma dang nyi ma'i gdan gyi steng du /
ma he sngon po mgo g.yas phyogs su bstan nas nyal ba /
de'i steng du hUM las gri gug hUM gis mtshan pa yongs su gyur pa las /
rang nyid bcom ldan 'das gshin rje'i gshed sku mdog mthing nag zhal gcig phyag gnyis pa /
ma he rab tu khros pa'i gdong pa can /
r+wa rnon po gnyis dang ldan pa /
zhal gdangs shing mche ba rnon po bzhi gtsigs pa /
spyan gsum dang ldan zhing khro gnyer shin tu bsdus pa /
dbu skra kham ser gyen du brdzes shing /
mi mgo bskam po lnga'i dbu rgyan dang / /
khrag 'dzag pa'i mgo bo rlon pa lnga bcus do shal byas pa /
phyag g.yas gri gug dang g.yon thod khrag thugs kar steng 'og tu byas te 'dzin pa /
gcer bu mi rus kyi 'khor lo dang rna cha la sogs pa rus pa'i rgyan rnams kyis brgyan cing /
bdud dpung thams cad rtsad nas 'byin pa'i stobs dang ldan pa /
ye shes kyi me rab tu 'bar ba'i dbus na zhabs g.yas bskums shing g.yon brkyangs pa'i stabs kyis bzhugs par gyur /
de'i spyi bor padma dang zla ba'i gdan la bla ma kun 'dus kyi ngo bo rje btsun chos kyi rgyal po tsong kha pa zhal gcig phyag gnyis chos 'khor gyi phyag rgyas shes @# / /
rab kyi ral gri dang /
brgyad stong pa'i glegs bam gyis mtshan pa'i ut+palI yu ba nas 'dzin pa /
mtshan dang dpe byad kyis brgyan cing /
zhabs rdo rje'i skyil krung gis bzhugs pa /
de la drin can rtsa brgyud kyi bla ma'i tshogs kyis bskor ba /
rang gi thugs kar nyi ma'i dkyil 'khor la 'jam dpal sku mdog ser po zhal gcig phyag gnyis pa /
g.yas ral gri 'phyar zhing g.yon glegs bam thugs kar 'dzin pa /
mtshan so gnyis dang dpe byad bzang po brgyad cus brgyan pa /
zhabs rdo rje'i skyil mo krung gis bzhugs par gyur /
rang gi spyi bor oM dkar po /
mgrin par AH dmar po /
thugs kar hUM sngon po /
thugs ka'i hUM las 'od zer 'phros pas /
rang bzhin gyi gnas nas bsgoms pa dang 'dra ba'i ye shes pa spyan drangs /
badzra sa ma ya hUM dzaH dzaH hUM baM hoH dam tshig pa dang gnyis su med par gyur /
slar yang thugs ka'i hUM las 'od zer 'phros /
dbang gi lha rnams spyan drangs /
de bzhin gshegs pa thams cad kyis bdag la mngon par dbang bskur du gsol /
zhes gsol ba btab pas /
de rnams kyis ye shes kyi bdud rtsis gang ba'i bum pa thogs te /
oM sarba ta thA ga ta a b+hi She ka ta sa ma ya shrI AH hUM /
zhes gsung zhing spyi bo nas dbang bskur /
lus gang /
dri ma dag /
chu lhag pa spyi gtsug tu gnas pa yongs su gyur pa las mi bskyod pas dbu brgyan par gyur /
mchod pa bsangs sbyangs byin gyis brlabs nas /
oM ya mAn+ta ka sa pa ri wA ra ar+g+haM pra tI ts+tsha ye swAhA /
nas /
shap+ta'i bar gyis mchod /
oM ya mAn+ta ka sa pa ri wA ra oM AH hUM /
hUM /
'jigs rung gzugs can ma he khros pa'i zhal / /
rngams pa'i nga ros sa gsum g.yo bar byed / /
thugs rje nus pas 'gro drug dbyings su 'dren / /
sku gsum mngon gyur gshin rje'i gshed la 'dud /
rang yi dam du gsal ba'i thugs kar ye shes sems dpa' 'jam dpal gyi thugs kar nyi ma'i gdan la hUM sngon po /
de'i mthar a ra pa tsa na dang /
ya mAn+ta kas bskor ba /
de las 'od zer 'phros /
rgyal ba sras bcas la mnyes pa'i mchod pa phul /
sems can thams cad kyi sdig sgrib sbyangs /
bar gcod dgra bgegs mi mthun pa'i phyogs thams cad /
bya sgro me la bsregs pa bzhin du brlag par gyur /
oM a ra pa tsa na d+hIH oM ya mAn+ta ka hUM phaT /
ces bzlas pa zin pa dang yig brgya ci nus bzla /
thun mtshams su gtor ma 'bul bar 'dod na /
bsangs sbyangs /
stong pa'i ngang las rang gi mdun du ye shes rang snang las grub pa'i bsrung ba'i 'khor lo yangs shing rgya che ba'i zhes pa nas /
thugs kar hUM sngon po /
thugs ka'i hUM las 'od zer 'phros /
bsgoms pa dang 'dra ba'i ye shes pa spyan drangs /
dzaH 'od gsal chos sku'i dbyings nyid las / /
zung 'jug longs spyod rdzogs pa'i sku'i / /
sprul pa @# / /
'jam dpal khro bo'i lha / /
gnas 'dir spyan 'dren gshegs su gsol / /
oM ya mAn+ta ka sa pa ri wA ra maN+Dal e hye hi /
dzaH hUM baM hoH gnyis su med par gyur /
padma ka ma la ye stwaM /
slar yang thugs ka'i hUM las 'od zer 'phros pas dbang gi lha zhes pa nas /
rigs bdag gis rgyas btab /
mchod pa bsangs sbyangs byin gyis brlabs /
nyer spyod tshigs bcad sngags dang spel bas mchod /
'dod yon lnga dang nang mchod phul /
bla ma dang dpal rdo rje 'jigs byed 'khor dang bcas pa'i ljags hUM las skyes pa'i rdo rje rtse gcig pa dmar po 'od kyi sbu gu can du gyur pas gtor ma'i bcud thams cad drangs te gsol bar gyur /
oM ya mAn+ta ka sa pa ri wA ra i daM ba liM ta kha kha khA hi khA hi /
gsum mam bdun gyis phul /
nyer spyod dang nang mchod kyis mchod /
hUM 'jigs rung gzugs can zhes sogs kyis bstod /
bla ma 'jigs byed 'khor bcas kyis / /
mchod sbyin gtor ma 'di bzhes la /
zhes pa nas /
yid la 'dod pa kun 'grub shog /
ces 'phrin las bcol /
long yod na sgos kyi chos skyong la yang gtor ma 'bul /
de nas gtang rag gi mchod bstod bzod gsol rgyas bsdus ci rigs bya /
chad lhag bskangs /
ma rnyed yongs su zhes sogs dang /
khyed kyis sems can don kun sogs nas /
badzra muH mdun bskyed kyi ye shes pa rang gnas su gshegs /
dam tshig pa 'od du zhu nas /
rang yi dam du gsal ba'i thugs kar thim /
bsrung 'khor gzhal yas khang la thim /
gzhal yas khang rang la /
rang ye shes sems dpa' la /
ye shes sems dpa' rang gi thugs ka'i bla ma dang gnyis su med pa'i ting nge 'dzin sems dpa' la thim par gyur /
snod thams cad gzhal yas khang dang /
bcud thams cad dpal rdo rje 'jigs byed kyi rnam rol tu gyur par bsams /
slar yang chu las nya ldang ba'i tshul du 'jigs byed zhal gcig phyag gnyis pa'i skur bzhengs la /
spyod lam thams cad du lha'i nga rgyal la gnas par bya'o / /
bsngo smon shis brjod bya /
rgyal ba kun dngos bla ma gshin rje'i gshed / /
gsang don yid bzhin rgya mtsho chen po las / /
dngos grub gnyis kyi nor bu len 'dod na / /
sgrub thabs gru chen 'di la brten par bya /
zhes pa 'di yang don gnyer can 'ga' zhig gis bskul ba la brten nas /
btsun pa blo bzang chos kyi rgyal mtshan gyis 'phral du sbyar ba'o / / /
hoH 'jigs pa mtha' dag 'jigs mdzad cing / /
khams gsum za bar nus pa yi / /
bcom ldan rdo rje 'jigs byed dang / /
'jig rten 'jig rten las 'das pa'i / /
lha tshogs thams cad dgongs su gsol / /
stobs chen gshin rje'i rgyal po sogs / /
chos skyong bsrung ma thams cad dang / /
snang zhing srid pa'i lha ma srin / /
dregs pa sde brgyad tshogs @# / /
rnams dgongs / /
phan bde'i 'byung gnas sangs rgyas kyi / /
bstan dgra dkon mchog spyi yi dgra /
khyad par rnal 'byor dpon slob la / /
gnod cing 'tshe ba'i dgra bgegs 'di / /
zag med gtor ma'i ngo bor bzhes / /
dam tshig nyams pa'i dgra bgegs rnams / /
dbye dang bskrad dang rmongs par mdzod / /
srog chod snying phyungs nang khrol drongs / /
sha khrag rus pa zhal du gsol / /
gzhan gyi rbod gtong rbad 'dre sogs / /
bsam sbyor ngan pa thams cad bzlog /
dgra bgegs 'byung po'i mthu dang stobs / /
dran pa rdzu 'phrul nyams par gyis / /
rnal 'byor bdag cag 'khor bcas la / /
dbyu gu drug cu rtsa bzhi las / /
byung ba'i bar gcod nad rims dang / /
gdon bgegs ma lus tshar gcod mdzod /
ces pa 'di yang gshin rje'i gshed kyi rnal 'byor pa blo bzang chos kyi rgyal mtshan gyis sbyar ba'o / / / /
@# / /
na mo gu ru many+dzu g+ho ShA ya /
'dir rgyun du yi dam /
mgon po bar chad kun sel /
chos rgyal /
lha mo rnams la mchod gtor 'bul bar 'dod pas /
bla ma yi dam chos bsrung rnams kyi bris sku dang mchod gtor nang mchod sogs bkod pas mdzes par bshams la /
rang nyid skad cig gis dpal rdo rje 'jigs byed zhal gcig phyag gnyis kyis gri gug dang thod pa 'dzin pa yum dang bcas pa'i skur bzhengs par gyur /
nang mchod hrIH Sh+T+riH sa bsangs /
swa b+hA was sbyangs /
stong pa'i ngang las rlung me'i dkyil 'khor gyi steng du mi mgo'i skyed bu la gnas pa'i thod pa'i nang du sha lnga bdud rtsi lnga sbyangs rtogs sbar gsum byas pa las byung ba'i ye shes kyi bdud rtsi'i rgya mtsho chen por gyur /
oM AH hUM lan gsum brjod nas byin gyis brlabs /
mchod pa rnams kyang bsangs /
sbyangs /
stong pa'i ngang las AH las byung ba'i thod pa yangs shing rgya che ba rnams kyi nang du /
hUM hUM zhu ba las byung ba'i mchod rdzas rnams rang bzhin bde stong /
rnam pa mchod rdzas /
byed las dbang po drug gi spyod yul du zag pa med pa'i bde ba khyad par can bskyed par gyur /
oM ar+g+haM AH hUM /
zhes sogs nas shap+ta aH hUM gi bar gyis byin gyis brlabs /
gtor ma yang nang mchod ltar byin gyis brlabs /
de nas rol mo dbyangs dang bcas te /
hUM lhun grub bde stong ye shes rol pa las / /
rtsa brgyud bla ma yi dam lha tshogs dang / /
khyad par khro bo chen pos shin rje'i gshed / /
'khor bcas thogs pa med par gnas 'dir gshegs / /
shar lho bsil ba'i tshal gyi dur khrod nas / /
dpal ldan ye shes mgon po phyag drug pa / /
yum bcas gnod sbyin rnam bzhi gtsang ris kyi / /
dpal mgon bdun cu'i tshogs bcas da tshur byon / /
lho phyogs rim pa bdun gyi sa 'og nas / /
chos kyi rgyal po yum mchog tsA muN+DI / /
pho brgyad mo brgyad gshin rje'i tshogs dang bcas / /
@# / /
'phrin las bsgrub phyir gnas 'dir gshegs su gsol / /
khyad par mu le ding gi khrag mtsho nas / /
dus gsum rgyal ba'i yum gcig re ma ti / /
tshe ring mched lnga bstan ma bcu gnyis sogs / /
'khor bcas dngos grub stsol phyir gshegs su gsol / /
gzhan yang rnal 'byor bdag cag 'khor bcas kyi / /
mgon skyabs mdzad pa'i bsrung ma thams cad dang / /
yul lha bzhi bdag 'khor dang bcas pa yang / /
dam tshig ldan pa'i gnas 'dir gshegs su gsol /
zhes spyan drangs /
oM /
dngos bshams yid kyis sprul pa las byung ba'i / /
mchod yon mdzes pa'i me tog dri zhim spos / /
mun sel sgron me bzang po'i dri chab dang / /
ro brgya'i zhal zas mdangs snyan rol mo'i tshogs / /
'dod yon lnga dang rgyal srid rin chen bdun / /
dam rdzas spyan gzigs nam mkha'i khyon gang zhing / /
phyi nang gsang ba'i mchod pa'i sprin phung 'khrigs / /
sha khrag gtor mas sa gzhi bkang ste 'bul /
zhes mchod tshogs phul /
gtso bo bzhi po'i nye snying tsam bzla 'dod na 'dir bzla /
mgron rnams kyi ljags rdo rje rtse gcig pa dmar po 'od kyi sbu gu can gyis gtor ma'i bcud drangs te gsol bar bsam /
rgyas par na /
so so'i mtshan sngags la ba liM ta sbyar bas 'bul /
bsdu na /
gu ru bud+d+ha bod+hi satwa sarba d+harma pA la sa pa ri wA ra i daM ba liM ta kha kha khA hi khA hi /
zhes pa bdun gyis ye shes pa rnams dang /
a kA ros gzhi bdag la phul /
ar+g+haM sogs kyis mchod /
nang mchod phul /
de nas bstod pa ni /
hUM /
bde gshegs kun gyi ye shes 'jam pa'i dpal / /
phyi nang gsang ba'i 'chi bdag 'joms mdzad cing / /
'dod dgu'i dngos grub stsol ba'i yid bzhin nor / /
'jigs pa mtha' dag 'jigs par byed la bstod / /
mi bzad snyigs ma'i dmu rgod gdul dka' ba / /
'dul phyir thugs rje chen po rab khros pa / /
bstan dgra tshar gcod rnal 'byor bu bzhin du / /
skyong zhing 'gal rkyen bar chad kun sel ba'i / /
dpal mgon chos skyong chen po khyod la bstod / /
'jam dpal bka' sdod stobs chen gshin rje'i gtso / /
dge sdig shan 'byed bstan dgra yongs kyi gshed / /
chos 'khor skyong mdzad rnal 'byor dgra lha che / /
legs ldan nag po nyi ma'i sras la bstod / /
'dod pa'i khams la dbang bsgyur mkha' 'gro'i gtso / /
ma rungs 'dul phyir srin mo khros pa ltar / /
bstan dgra rtsad nas 'byin pa'i bshan pa mo / /
dam tshig ldan pa'i bsrung ma khyod la bstod / /
hUM /
bla ma yid ma chos skyong ba'i / /
dam can bsrung ma khyed rnams kyis / /
rnal 'byor bdag cag 'khor bcas la / /
nyin gsum rgyang nas bya ra dang / /
mtshan gsum drung nas mel tshe mdzod / /
nad gdon dgra bgegs la sogs pa / /
drag po'i chad pas tshar chod la / /
bsams pa'i don kun yid bzhin sgrubs / /
@# / /
phyi nang bar chod kun zhi zhing / /
tshe dang bsod nams rgyas pa dang / /
khams gsum ma lus dbang 'du zhing / /
mnga' thang rigs rgyud 'phel bar mdzod /
ces bstod cing 'phrin las bcol /
bzod par gsol zhing ye shes pa rnams rten yong na brtan bzhugs dang /
med na gshegs su gsol te shis pa brjod par bya'o / /
tshul 'di yang dad stobs rnam dpyod phun sum tshogs pa sde pa lha'i drung gis bskul ba la brten nas /
btsun pa blo bzang chos kyi rgyal mtshan gyis chos grwa chen po bkra shis lhun po'i gtsug lag khang du sbyar ba'o / / / /
@# / /
na mo gu ru many+dzu g+ho ShA ya /
gang gi zhabs pad gtsug gis gus mchod pa / /
de la mchog dang thun mong dngos grub kun / /
yid la re ba ji bzhin stsol mdzad pa'i / /
rdo rje 'chang dbang bla ma'i zhabs btud nas / /
bla ma yi dam bsrung ma'i tshogs rnams la / /
mchod gtor 'bul tshul rgyun gyi rnal 'byor du / /
ji ltar bya ba'i rim pa 'dir bshad kyi / /
da ni bdud sde bag yod bsten par rigs / /
'dir yi dam /
mgon po /
chos rgyal /
lha mo dang bcas pa rnams la gtor ma 'bul tshul rgyun gyi nyams len 'khyer bde bar bya ba ni /
mchod gtor rnams phyag len bzhin du bshams /
rang nyid skad cig gis dpal rdo rje 'jigs byed zhal gcig phyag gnyis kyis gri gug dang thod pa 'dzin pa yum dang bcas pa'i skur bzhengs par gyur /
hrIH Sh+TIH sa bsangs /
swa b+hA was sbyangs /
stong pa nyid du gyur /
stong pa'i ngang las mchod gtor rnams /
rang bzhin bde stong /
rnam pa mchod gtor /
byed las dbang po drug gi spyod yul du zag pa med pa'i bde ba khyad par can bskyed pa sa dang bar snang gi khyon thams cad gang bar gyur /
oM AH hUM /
lan gsum brjod nas byin gyis brlabs /
de nas rol mo dbyangs dang bcas pas 'di skad ces hUM /
rab 'byams rgyal ba'i yab gcig 'jam pa'i dbyangs / /
ma rungs gdul dka' 'dul mdzad gshin rje'i gshed / /
rtsa brgyud bla ma yi dam lha tshogs bcas / /
dam tshig ldan pa'i gnas 'dir gshegs su gsol / /
myur mdzad ye shes mgon po thugs rje'i gter / /
lha chen chos kyi rgyal po bgegs kyi dgra / /
'dod khams gtso mo dam tshig ldan pa'i phyir / /
rang rang 'khor dang bcas te gnas 'dir gshegs / /
rang gi mdun du ye shes las grub pa'i / /
'jigs rung me dpung 'bar ba'i klong dkyil du / /
bla ma yi dam bka' bsrung gtso bo gsum / /
rnal 'byor 'phrin las bsgrub phyir rtag bzhugs gsol / /
sngags dang ting 'dzin phyag rgyas byin brlabs pa'i / /
phyi nang mchod pa'i sprin phung mkha' lam khyab / /
ngo mtshar spyan gzigs dam rdzas rgya mtsho'i tshogs / /
zhing kun bkang ste 'khor dang bcas la 'bul / /
dgra bgegs bsgral ba'i sha khrag lhun por spungs / /
@# / /
bcud ldan bdud rtsi'i btung ba rgya mtshor bskyil / /
oM AH hUM gis bdud rtsir byin brlabs te / /
bla ma yi dam dam can tshogs la 'bul /
zhes lan gsum gyis gtor ma phul nas /
bzhes nas sangs rgyas bstan pa bsrung ba dang / /
bdag cag dpon slob 'khor dang bcas pa la / /
gnod cing 'tshe ba'i dgra bgegs gdug pa can / /
'phrin las drag po'i stobs kyis tshar gcod mdzod / /
bzlas pa bya bar 'dod na skabs 'dir bya /
hUM /
rgyal ba kun gyi mkhyen pa'i lha lam las / /
'jam dpal dpa' bo'i rta bdun dkyil 'khor rgyas / /
'phrin las drag po'i tsha zer 'bum phrag gis / /
nag po'i sde rnams 'jigs par byed la bstod / /
rnal 'byor yongs kyi dgra lha bsten pa'i gnyen / /
bsten pas zhi rgyas dbang dang mngon spyod kyi / /
sna tshogs 'phrin las 'dod dgu'i char 'bebs pa'i / /
lha chen mgon po 'khor dang bcas la bdud / /
dgra bgegs rnams la mthar byed mngon sum bzhin / /
skad cig tsam gyis thal bar brlag byed cing / /
rnal 'byor bu bzhin skyong ba'i dam tshig can / /
chos kyi rgyal po 'khor dang bcas la bstod / /
'dod khams dbang phyug gnas gsum mkha' 'gro'i gtso / /
bstan pa'i dpal gyur bstan 'dzin kun gyi gnyen / /
dmag dang zor gyis dgra bgegs 'joms mdzad pa'i / /
rgyal ba'i bstan bsrung gtso mo khyod la bstod / /
rnal 'byor dgra lha chen po khyed rnams la / /
bdag cag dpon slob mi nor 'khor bcas rnams / /
bcol lo bltos so nyin gsum bya ra dang / /
mtshan gsum mel tshe g.yel ba med par mdzod / /
mi 'dod rkyen ngan bar gcod zhi ba dang / /
tshe dang bsod nams rigs rgyud rgyas pa dang / /
khams gsum longs spyod skye dgu dbang bsdu zhing / /
sdang dgra gdon bgegs thal ba'i rdul du rlog /
mdor na mthu ldan bsrung ma khyed rnams kyis / /
rnal 'byor bdag cag 'khor dang bcas pa la / /
rtag tu g.yel ba med par grogs mdzad nas / /
mchog dang thun mong dngos grub ma lus stsol / /
srid zhi'i dpal 'byor ma lus 'byung ba'i gzhi / /
thub pa'i bstan pa yun ring gnas pa dang / /
de 'dzin byed pa'i skyes bu dam pa rnams / /
dpal 'byor gyis brgyan yun ring zhabs brtan mdzod /
ces 'phrin las bcol zhing shis brjod sogs mjug chog spyi ltar bya'o / /
gang gi rnam dpyod yal ga'i khyon yangs las / /
gtor 'bul me tog gsar pa'i lang tsho can / /
skal bzang 'dod lha'i re ba skong byed pa / /
gsar du bskrun po chos kyi rgyal mtshan nyid / /
bar gcod bdud sde'i rlabs las rgyal byas te / /
'phrin las rnam bzhi'i rin chen len 'dod rnams / /
mchod gtor 'bul ba'i thabs mkhas gru rdzings 'di / /
legs par bsten dang dbang gi rgyal po 'thob / /
'di las 'ongs pa'i rmad byung dge ba'i tshogs / /
kun+da padma'i rtsa ba ltar dkar @# / /
ba / /
ji snyed bsags pa de yis 'gro ba kun / /
bdud bzhi'i g.yul las rgyal ba nyid gyur cig /
ces pa 'di ni dad pa dang rnam dpyod la sogs pa dam pas bsngags pa'i yon tan rin po ches rgyud phyug cing /
rigs rus cho 'brang rmad du byung bas mdzes pa lcang ra nas lhun grub rgyal pos bskul ba la brten nas /
dge slong blo bzang chos kyi rgyal mtshan gyis sbyar ba'o / / / /
@# / /
na mo many+dzu shri ye /
'dir dus rgyun du mgon po /
chos rgyal /
lha mo rnams la gtor ma 'bul bar 'dod pas /
phyi nang gi mchod gtor spyan gzigs dang bcas pa legs par bshams te /
rang nyid stan bde ba la 'khod nas cho ga dngos la 'jug pa ni /
rang nyid skad cig gis dpal rdo rje 'jigs byed zhal gcig phyag gnyis kyis gri gug dang thod pa 'dzin pa yum dang bcas pa'i skur bzhengs par gyur /
hrIH Sh+T+rIH sa bsangs /
swa b+hA was stong par sbyangs /
mchod rdzas dang gtor ma rnams stong pa nyid du gyur /
stong pa'i ngang las rang rang gi ming yig dang po thig les brgyan pa zhu ba las byung ba'i bla ma dang mgon po 'khor dang bcas pa rnams dang /
chos kyi rgyal po 'khor dang bcas pa rnams dang /
dpal ldan dmag zor gyi rgyal mo 'khor dang bcas pa rnams mnyes par byed pa'i dam rdzas /
spyan gzigs /
mchod gtor rnams nam mkha' gang ba zag pa med pa'i bde ba khyad par can bskyed par gyur /
oM AH hUM lan gsum brjod la byin gyis brlabs /
hUM /
mdun gyi nam mkhar me dpung 'bar ba'i klong / /
dgra bgegs khrag zhag rgya mtsho 'khrug pa'i dbus / /
sna tshogs padma'i lte bar nyi dkyil steng / /
stobs 'phrog mahA kA la phyag drug pa / /
mig sman ltar gnag zhal gcig spyan gsum 'bar / /
rngams pa'i sgra sgrog drag po'i mche ba gtsigs / /
sbrul dang bskam rlon thod pa'i phreng bas brgyan / /
glang chen stod g.yogs khros pa'i stag sham can / /
phyag g.yas gri gug thod phreng cang te'u 'khrol / /
phyag g.yon thod khrag rtse gsum zhags pa bsnams / /
rnam mang 'khor tshogs rgya mtshos bskor ba'i dbus / /
brkyangs bskums stabs kyis bgegs chen mnan cing rol / /
dpal ldan mgon po'i g.yas phyogs pad nyi dang / /
dgra bgegs snying ga brdzis pa'i ma he'i steng / /
chos kyi rgyal po mthing nag ma he'i gdong / /
phyag g.yas thod dbyug g.yon pa zhags pa 'phen / /
gcer bu mi gdug sbrul dang rus pas brgyan / /
srid gsum skye 'gro'i tshogs la dbang bsgyur ba'i / /
'chi bdag gshin rje pho mo'i 'khor dang bcas / /
dus kyi me dpung 'bar ba'i dbus na bzhugs / /
dpal ldan mgon po'i g.yon phyogs khrag mtsho'i dbus / /
dre'u'i steng du 'dod khams gtso mo ni / /
rngams pa'i zhal gdangs be con thod khrag 'dzin / /
mi @# / /
lpags stod g.yogs stag sham sbrul gyis brgyan / /
mgo phreng bskam rlon nyi zla rma bya'i gdugs / /
nad rgyal mtshon dru sho rde dkar nag 'phyang / /
tshe ring mched lnga bstan ma bcu gnyis sogs / /
'khor bcas rlung nag 'tshubs ma'i dbus na bzhugs / /
hUM /
chos kyi dbyings las khros te 'ongs pa'i lha / /
myur mdzad ye shes mgon po 'khor bcas dang / /
dam can chos kyi rgyal po 'khor bcas dang / /
ma gcig 'dod khams dbang phyug 'khor bcas rnams / /
bstan pa bsrung dang rnal 'byor bdag cag gi /
zhi rgyas dbang drag las kun bsgrub pa'i phyir / /
thogs med thugs rje'i dbang gis 'dir gshegs la / /
chu skyes nyin byed 'bar ba'i gdan la bzhugs / /
e hye hi /
dzaH hUM baM hoH ka ma la ye stwaM /
zhes spyan drangs la gdan phul te /
mthu stobs nus pa 'phrin las phun tshogs shing / /
skad cig dran pas bar gcod thams cad sel / /
'du 'bral med par dngos grub ster mdzad pa / /
myur mdzad mgon po'i tshogs la phyag 'tshal lo / /
kA la rU pa rab brjid drag po'i sku / /
kha nas khrag 'dzag mi mgo'i phreng ba yi / /
ga shar ba 'phyang mi bzad bdud dpung gi /
nga rgyal dregs pa 'joms pa khyod la bstod / /
sku gsum lhun grub thugs rje mthar phyin yang / /
srid gsum gdug pa gdul phyir khros pa'i sku / /
dus gsum rgyal ba'i bstan bsrung chen mo la / /
sgo gsum gus pa chen pos phyag 'tshal lo / /
hUM /
dngos su bshams dang ting 'dzin gyis / /
rnam par sprul pa las byung ba'i / /
dgra bgegs khrag zhag rgya mtsho che / /
rba klong 'khrug pa'i mchod yon dang / /
rin chen mdzes pa'i me tog gi /
sdong bu tshangs pa'i 'jig rten bsnyegs / /
de bzhin bstan dgra dam nyams kyi / /
dbang po'i me tog lhun por brtsegs / /
tshal chen gu gul nag po sogs / /
'bar ba'i dur khrod mes bsregs pa'i / /
dud sprin lha yi lam khyab pa / /
dbyar skyes chu 'dzin lta bur snang / /
tshil chen rgya mtsho ltar 'khyil dbus / /
ro ras rtser chags sreg za ni / /
nyin byed 'bum gyi 'od ris bzhin / /
phyogs kun mun pa ril med byed / /
gser dngul las grub snod yangs su / /
ga bur tsan dan gur gum gyi / /
dris spags khrag zhag chu gter ches / /
khor yug ri bo'i khongs kun gang / /
'bru bcud btung ba mtshor 'khyil zhing / /
sha khrag gtor ma lhun por spungs / /
lha dang mi yi bsod nams las / /
grub pa'i zhal zas sa gzhi khyab / /
thugs dam bskul zhing dgra bgegs kun / /
klad pa cig car 'gems byed pa'i / /
sna tshogs rol mo'i sgra rnams ni / /
nam mkha' ji bzhin ha har sgrog /
gzhan yang 'dod yon rnam lnga dang / /
rgyal srid rin chen bdun la sogs / /
sna tshogs mchod pa'i sprin rnams kyis / /
dam can bsrung ma'i tshogs rnams mchod / /
oM shrI mahA kA la /
@# / /
kA la rU pa /
kA li de wi sa pa ri wA ra ar+g+haM nas shap+ta'i bar gyis mchod /
yi ge gsum lan gsum brjod nas nang mchod byin gyis brlabs te /
lcags kyu lnga dang rin chen sgron ma lnga / /
sbyangs rtogs sbar gsum byas pa'i a mr-i ta / /
myur mdzad chos kyi rgyal po re ma ti / /
'khor dang bcas pa'i zhal du oM AH hUM /
mgon po'i spyi gtsug tu drin can /
zhes pa nas /
bla ma dang mgon po dbyer mi phyed par gyur /
bdag dang nam mkha' dang mnyam pa'i sems can thams cad sku bzhi ye shes lnga'i bdag nyid /
nas /
bla ma mgon po dbyer med la gsol ba 'debs so / /
mgon po bla ma dbyer med la / /
phyag drug ye shes mgon po la / /
mgon po yid bzhin nor bu la / /
mgon po bar gcod kun sel la / /
mgon po myur mdzad thugs rje can la / /
re sa gzhan na med do thugs rjes zungs / /
'chi gar zhal mchog ston par byin gyis rlobs / /
bar do'i 'phrang la 'gro tsa na thugs rjes zungs / /
mchog dang thun mong dngos grub stsal du gsol /
de nas /
na mo bud+d+hA ya /
zhes sogs kyis gsol ba gdab /
phyogs bcu dus gsum na bzhugs pa'i /
zhes pa nas /
stan thog 'di nyid du byin gyis rlobs shig /
de nas /
mgon po'i spyi gtsug tu drin can rtsa ba'i bla ma nas /
rdo rje gsum gyi lha tshogs mdun gyi nam mkhar spyan drangs /
zhes mgon po grib sel gyi dmigs pa bzhin /
yig brgya nyer gcig brjod /
mgon po'i spyi gtsug tu drin can nas /
dgos 'dod thams cad char bzhin du 'bab par gyur /
oM badzra na ra zhes sogs dang /
oM badzra mahA kA la zhes sogs dang /
oM kA la rU pa hUM phaT ces dang /
b+h+yoH rak+mo b+h+yoH zhes sogs bzlas pa ci rigs byas nas /
gtor ma 'bul ba ni /
AH las ban+d+ha 'bar ba'i snod yangs su / /
dmar chen sha khrag 'bru bcud gtor ma'i tshogs / /
sha lnga bdud rtsi lnga yi dngos gyur pa / /
oM AH hUM gis bdud rtsir byin brlabs te / /
rig 'dzin rtsa brgyud bla ma yi dam lha / /
myur mdzad mgon po yab yum 'khor bcas dang / /
chos kyi rgyal po yab yum 'khor bcas dang / /
'dod khams dbang phyug gtso mo 'khor bcas sogs / /
chos bzhin skyong ba'i bsrung ma thams cad dang / /
gnas gsum dpa' bo DA ki'i tshogs rnams dang / /
yul lha gzhi bdag gnyan po 'khor bcas rnams / /
kha kha khA hi khA hi ba liM ta / /
zag med bdud rtsi'i gtor ma 'di bzhes nas / /
rnal 'byor bdag cag mi nor 'khor bcas la / /
'gal rkyen mi mthun phyogs kun zhi ba dang / /
mchog dang thun mong dngos grub ma lus stsol /
zhes gtor ma phul nas 'phrin las bcol /
cung zad rgyas par byed na /
hUM myur mdzad spyan ras gzigs la phyag 'tshal lo /
zhes pa nas /
ci 'dod dngos grub ma lus stsal du gsol /
hUM /
kA la rU pa rab brjid drag po'i sku /
zhes pa nas /
zhal @# / /
bzhes dam bcas bsnyel ba med par mdzod / /
de nas /
b+h+yoH dka' ba dang du blangs nas khyod bsgrubs na /
zhes pa nas /
mthun pa'i dngos grub ma lus stsal du gsol / /
zhes brjod /
mjug tu /
dge ba 'di yis tshe rabs kun tu bdag /
rgyal ba'i dam chos ma lus 'dzin pa dang / /
de yi 'gal rkyen sel zhing mthun rkyen kun / /
myur mdzad mgon pos g.yel med bsgrub gyur cig /
bdag cag deng nas byang chub snying po'i bar / /
bla ma mgon pos 'bral med rjes bzung ste / /
phun tshogs chos dang srid kyi 'byor ba'i dpal / /
yar ngo'i zla ltar rgyas pa'i bkra shis shog /
ces bsngo smon bzod gsol shis brjod sogs spyi ltar shes par bya'o / /
smras pa /
dam pa'i gsung zer bdud rtsi'i spu long gi /
reg pas myos pa'i blo gros ku mud /
? /
bka' bsrung gtso bo rnam gsum dgyes byed pa'i / /
sbrang rtsi'i zil dngar rnam dpyod ro 'dzin gnyen / /
mgrin skyes bai DUr bum pa las 'ongs pa / /
skal bzang thar pa 'dod pa'i re ba yi / /
snyim pa yongs su 'gengs par byed pa 'dis / /
mkhas rnams yid ni zhags pa med par 'dzin / /
de las 'ongs pa'i dge tshogs gang+gA'i rgyun / /
'gro ba'i yid kyi rdzing bu la zhugs pas / /
tshogs gnyis padmo'i tshal rab rgyas pa'i rtser / /
rnam mkhyen ze'u 'bru dkar pos mdzes gyur cig /
ces bstan bsrung gtso bo gsum la rgyun par gtor ma 'bul tshul mdor bsdus pa tshigs su bcad pa'i sgo nas 'khyer bde bar brjod pa 'di ni dad pa dang gtong ba la sogs pa'i rgyan gyis mdzes pa lu gu gdong pa dpon sa rje btsun mas bskul ba la brten nas /
btsun pa blo bzang chos kyi rgyal mtshan gyis shangs mdo rgod tshang gi ri khrod du sbyar ba'o / / / /
@# / /
na mo gu ru mahA kA lA ya /
'dir grub pa'i dbang phyug rA hu la chen pos /
mkhas grub khyung po rnal 'byor la chos sgor skyel gyi tshul du gnang ba'i byin rlabs can /
mgon dkar yid bzhin gyi nor bu bsgrub par 'dod pas /
mgon po 'di nyid kyi sku ci rigs yod na rab /
med kyang mchod gtor nang mchod spyan gzigs sogs tshar du dngar /
skyabs 'gro sems bskyed tshad med bzhi bsgom pa sngon du btang /
rang yi dam gang yang rung ba'am /
yang na skad cig gis mgon dkar ram /
phyag na rdo rjer gsal bas /
thog mar nang mchod badzra a mr-i tas bsangs /
swa b+hA was sbyangs /
stong pa'i ngang las yaM las rlung /
raM las me /
AH las byung ba'i thod pa phyi dkar la nang dmar ba'i nang du /
sha lnga bdud rtsi lnga sbyangs rtogs sbar gsum byas pa las byung ba'i zag pa med pa'i ye shes kyi bdud rtsi'i rgya mtsho chen por gyur /
oM AH hUM lan gsum brjod pas byin gyis brlabs /
de nas mchod pa rnams bsangs /
sbyangs /
stong pa'i ngang las AH las byung ba'i thod pa yangs shing rgya che ba rnams @# / /
kyi nang du /
hUM hUM zhu ba las byung ba'i mchod yon /
zhabs bsil /
me tog /
bdug spos /
mar me /
dri chab /
zhal zas /
rol mo rnams rang bzhin bde stong /
rnam pa mchod rdzas /
byed las dbang po drug gi spyod yul du zag pa med pa'i bde ba khyad par can bskyed par gyur /
oM ar+g+haM AH hUM /
pAdyaM /
puSh+pe /
d+hU pe /
A lo ke /
gan+d+he /
naibI dya /
shap+ta AH hUM /
zhes mchod pa byin gyis brlabs /
mgon po'i sku yod na de nyid dang /
med na mdun du bskyed pa ste /
sngar ltar bsangs /
sbyangs /
stong pa'i ngang las mdun du paM las padma dang /
raM las nyi ma'i dkyil 'khor gyi steng du /
gaM las nor bdag pho mo glang po che'i gdong can dkar po /
phyag gnyis kyis rin po ches gang ba'i thod pa dang /
la phug 'dzin pa /
de'i steng du hUM yig dkar po las yid bzhin gyi nor bu hUM gis mtshan pa /
de las 'od 'phros /
'phags pa mchod /
sems can thams cad kyi dbul phongs kyi sdug bsngal bsal /
srid zhi'i dpal 'byor phun sum tshogs pa thams cad bsdus /
phyag mtshan sa bon dang bcas pa la thim pa yongs su gyur pa las /
mgon po yid bzhin gyi nor bu sku mdog dkar la dmar ba'i mdangs chags pa /
khro 'dzum sgeg pa'i nyams can /
zhal gcig phyag drug pa /
phyag g.yas kyi dang pos nor bu rin po che dbang gi rgyal po dang /
g.yon dang pos rin po ches gang ba'i thod bum dku g.yon pa la brten nas 'dzin pas 'dod dgu'i char 'bebs pa /
bar pa gnyis na dbul ba rtsad nas gcod pa'i rdo rje gri gug dang /
khams gsum zil gyis gnon pa'i rtse gsum 'dzin pa /
'og ma gnyis na gnas gsum mkha' 'gro 'bod pa'i cang te'u dang /
srid zhi dbang du sdud pa'i lcags kyu 'dzin pa /
smin ma dang sma ra dmar ser 'bar zhing /
dbu skra kham ser gyen du brdzes pa'i spyi bor bla ma mi bskyod dbang gi rgyal pos rgyas btab cing /
dpral bar sin+d+hu ras byugs pa /
rin po che sna tshogs las grub pa'i dbu rgyan /
snyan rgyan /
mgul rgyan /
phyag gdub /
zhabs gdub la sogs pa rin po che'i rgyan brgyad kyis brgyan pa /
lha rdzas las grub pa'i dar bzang po'i stod g.yogs dang smad g.yogs lhab lhub tu gsol ba /
rin po che'i phreng ba dang /
gser gyi dril bu g.yer khas spras pa /
zhabs gnyis 'gro 'phro la 'tshoms pa lta bus mkha' 'gro dang /
gnod sbyin dang /
nor bdag mang pos bskor nas bzhugs pa'i thugs kar dbang sdud kyi mkha' 'gro sde lnga bzhugs pa'i gtso 'khor thams cad kyi spyi bor oM dkar po /
mgrin par AH dmar po /
thugs kar hUM sngon po /
thugs ka'i hUM gi 'od zer lcags kyu'i rnam pa can gyis /
shar lho bsil ba'i tshal gyi dur khrod /
shing tsan dan rkang gcig pa'i drung na bzhugs pa'i mgon po bar gcod kun sel gyi thugs ka nas /
mgon po yid @# / /
bzhin nor bu la mkha' 'gro dang nor bdag gi tshogs kyis bskor ba spyan drangs /
hUM /
chos kyi dbyings las zhi ba'i skur bzhengs pa / /
gangs ri'i mdangs 'phrog mgon po thugs rje'i gter / /
yid bzhin nor bu mkha' 'gro'i tshogs dang bcas / /
dngos grub 'dod dgu stsol phyir gshegs su gsol / /
e hye hi /
dzaH hUM baM hoH gnyis su med par gyur /
padma ka ma la ye stwaM /
bdag dang sems can thams cad kyi / /
phongs pa'i sdug bsngal zhi mdzad pa'i / /
bsam 'phel yid bzhin nor bu la / /
sgo gsum gus pas phyag 'tshal lo / /
oM gu ru mahA kA la sa pa ri wA ra ar+g+haM nas /
shap+ta'i bar gyis mchod /
oM gu ru mahA kA la sa pa ri wA ra oM AH hUM gis nang mchod phul /
phyogs bcu dus gsum sangs rgyas thams cad kyi / /
thugs rje gcig bsdus rje btsun spyan ras gzigs / /
de yi rnam sprul phyag drug mgon po la / /
lus ngag yid gsum gus pas phyag 'tshal lo / /
zhes bstod /
mgon po'i thugs ka'i dbang sdud kyi mkha' 'gro ma'i thugs kar nyi gdan la gnas pa'i chos nyid kyi thig le rgya sran tsam gyi steng du hUM dkar la 'tsher ba'i mtha' skor du /
oM gu ru mahA kA la ha ri Ni sid+d+hi dzaH ces pa'i sngags mar me'i phreng ba lta bus bskor ba las 'od zer 'phros /
sems can thams cad kyi dbul phongs kyi sdug bsngal bsal /
yid bzhin nor bu'i go 'phang la bkod /
gnas gsum gyi dpa' bo mkha' 'gro /
khams gsum gyi skye dgu /
'jig rten dang 'jig rten las 'das pa'i 'dod dgu'i longs spyod /
dpal 'byor phun sum tshogs pa thams cad dbang du bsdus par bsams la /
snying po de nyid ci mang bzla'o / /
mjug tu gtor ma nang mchod ltar byin gyis brlabs te /
mgon po 'khor dang bcas pa'i ljags 'od zer gyi sbu gus drangs te gsol bar gyur /
oM gu ru mahA kA la sa pa ri wA ra i daM ba liM ta kha kha khA hi khA hi /
zhes pa gsum mam bdun gyis 'bul /
ar+g+haM sogs kyis mchod pa dang nang mchod phul /
bstod pas bstod / /
'dod don la gsol ba gdab /
bzod par gsol /
rten yod na brtan bzhugs dang /
med na ye shes pa gshegs /
dam tshig pa bdag nyid la bsdu /
bla ma mgon po dbyer med la / /
bdag ni gus pas skyabs su mchi / /
bdag ni sems can thams cad kyi / /
nyon mongs ma lus sel bar shog /
ces dge ba bsngo zhing smon lam dang shis pas brgyan par bya'o / /
de ltar nyin re bzhin nyams su blangs na /
gnas skabs su bar gcod kyis mi tshugs shing /
mi nor zas gsum 'du ba dang /
mthar bla ma mgon pos mkha' spyod du 'khrid /
mchog stsol ba sogs phan yon shin tu che ba mkhas grub khyung po'i sgrub yig tu gsungs so / /
zhes pa 'di yang chas smro ba'i btsun pa blo bzang chos kyi rgyal mtshan gyis snye mo @# / /
gzhis kar 'phral du sbyar ba'o / / / /
@# / /
na mo gu ru many+dzu g+ho ShA ya /
'dir rgyal ba'i bstan bsrung gi gtso bo yongs su grags pa rnams la mchod gtor 'bul tshul rgyun gyi rnal 'byor du bya ba'i tshul ni /
rang nyid skad cig gis dpal rdo rje 'jigs byed zhal gcig phyag gnyis kyis gri gug dang thod pa 'dzin pa yum dang bcas pa'i skur bzhengs par gyur /
nang mchod mchod gtor rnams 'jigs byed ltar byin gyis brlabs la /
hUM /
rang gi mdun du chos kyi 'byung gnas ni / /
khrag zhag rgya mtsho rba glong 'khrug pa'i dbus / /
'dab stong padma'i lte bar nyi ma'i steng / /
bsten cing mchod pa'i bsrung ma ma lus pa / /
'khor tshogs rgya mtshos bskor nas bzhugs gyur pa'i / /
thugs ka'i hUM yig 'od zer 'bar ba yis / /
gar bzhugs rdo rje'i pho brang so so nas / /
ye shes pa rnams skad cig gis spyan drangs /
hUM /
'jigs rung bsil ba'i tshal gyi dur khrod nas / /
dpal ldan ye shes mgon po phyag drug pa / /
yid bzhin nor bu tshe bdag dbang gi rgyal / /
'dod khams dbang phyug srog gcod gnod sbyin bzhi / /
phyogs skyong dpal mgon bdun cu'i dmag tshogs bcas / /
rnal 'byor 'phrin las bsgrub phyir gshegs su gsol / /
skye 'gro'i srog len gshin rje'i grong khyer nas / /
'chi bdag las kyi gshin rje tsA muN+DI / /
pho brgyad mo brgyad bshan pa'i tshogs dang bcas / /
bstan dgra rtsad nas gcod phyir myur du gshegs / /
'dod khams dbang phyug gnas gsum mkha' 'gro'i gtso / /
dmag dang zor gyi las dgyes dpal lha mo / /
ma gcig tshe ring mched lnga bstan ma'i tshogs / /
mo rgyud bsrung ma 'khor bcas gnas 'dir gshegs / /
'og min te se nA len+d+ra sogs nas / /
gur mgon zhal bzhi drag po bya rog mtshan / /
rang rang bka' sdod dregs pa sde brgyad kyi / /
dmag dpung dang bcas gnas 'dir myur du spyon / /
byang phyogs lcang lo can gyi dga' tshal nas / /
'dod dgu'i char 'bebs rgyal chen rnam thos sras / /
sde dpon brgyad sogs gnod sbyin nor lha'i tshogs / /
khrims ldan spel zhing phongs pa sel phyir spyon / /
byang shar ma ru tse yi dur khrod nas / /
chos skyong dregs pa lcam sring srog bdag dmar / /
dam nyams srog gcod bshan pa'i tshogs dang bcas / /
dgra bgegs sgrol phyir myur du gshegs su gsol / /
e hye hi badzra sa ma ya dzaH dzaH dzaH hUM baM hoH ka ma la ye stwaM /
hUM /
zhi rgyas dbang dang drag po'i 'phrin las kyi / /
bstan pa bsrung zhing rnal 'byor bu bzhin du / /
skyong mdzad chos skyong bsrung ma'i tshogs rnams la / /
lus ngag yid gsum gus pas phyag 'tshal lo / /
dngos bshams yid sprul srid zhi las grub pa'i / /
chu gnyis nyer spyod rol mo 'dod yon lnga / /
nang mchod gsang ba bde ba chen po yi / /
mchod pa'i sprin gyis @# / /
rgyas par bkang ste 'bul /
ces pa tshigs su bcad pa'am /
yang na /
oM gu ru bud+d+ha bo d+hi sa twa shrI mahA kA la kA li dai wi sarba d+harma pA la sa pa ri wA ra ar+g+haM nas /
spar+sha pra tI ts+tsha'i bar dang /
oM AH hUM btags la nang mchod 'bul /
long byung na bla ma mgon po dbyer med kyi rnal 'byor dang /
grib sel gyi man ngag bzhin yig brgya nyer gcig tsam bzla /
hUM /
chos kun rang bzhin mkha' ltar rnam dag kyang / /
ma rig dbang gis rmi lam sgyu ma ltar / /
nongs pa ci mchis bla ma yi dam lha / /
chos skyong bsrung ma 'khor bcas spyan sngar bshags /
ces bshags pa byas nas bskang rdzas rnams byin gyis brlabs la /
hUM /
bde stong dbyer med lha yi lam 'gengs pa'i / /
dam rdzas spyan gzigs mchod pa'i sprin spros te / /
bla ma yi dam mkha' 'gro chos skyong ba'i / /
bstan bsrung 'khor dang bcas la 'bul ba ni / /
dgra bgegs snying khrag mchod yon mtsho ltar 'khyil / /
mdzes pa'i me tog sa dang bar snang gang / /
sha chen gu gul dud pa'i sprin phung 'khrigs / /
nyi ltar gsal ba'i zhun chen sgron me 'dis / /
bstan bsrung 'khor dang bcas pa'i thugs dam bskang / /
ga bur bzang po'i ngad ldan dri chab dang / /
rob rgya ldan pa'i zhal zas lhun por spungs / /
snyan brjid rol mo'i sgra dbyangs 'brug ltar sgrog /
'dod yon lnga dang rin chen sna bdun gyis / /
bstan bsrung 'khor dang bcas pa'i thugs dam bskang / /
rdzu 'phrul shugs ldan rta mchog rlung ltar 'phyo / /
g.yag rog zhol chen 'jigs pa'i ngar 'jo 'don / /
lug nag spyi dkar tshogs kyis 'dzin ma khyab / /
khyung chen bya nag gar gyis bar snang gang / /
dom ltar 'phyo ba'i khyi nag tshogs rnams kyis / /
bstan bsrung 'khor dang bcas pa'i thugs dam bskang / /
sha khrag gtor ma ri ltar spungs pa dang / /
g.yul las rnam rgyal sra ba'i go khrab dang / /
dgra 'joms 'bar ba'i mtshon cha sna tshogs dang / /
phyi nang gsang ba bla med rten rnams kyis / /
bstan bsrung 'khor dang bcas pa'i thugs dam bskang / /
thugs dam skongs shing bar chad bzlog pa dang / /
nyams chags gsos shing dngos grub ma lus stsol / /
de nas spro zhing long byung na /
gnad dbab kyi rnal 'byor bsgoms te /
chos skyong gtso bo rnams kyi snying po'i bzlas pa mang nyung ci rigs bya /
de nas byin gyis brlabs pa'i gtor ma rgyas par na so so'i gzhung ltar 'bul /
mdor bsdu na /
dam nyams bsgral ba'i sha khrag gtor tshogs dang / /
lha mi'i ro brgya ldan pa'i bcud rnams kun / /
sbyangs rtogs sbar ba'i mchod gtor rgya mtsho 'di / /
bstan bsrung 'khor bcas dgyes pa bskyed phyir 'bul /
oM gu ru bud+d+ha bo d+hi satwa shrI mahA kA la kA li de wi sarba d+harma pA la sa pa ri wA ra i daM ba liM ta kha kha khA hi khA hi /
lan gsum mam /
bdun gyis 'bul /
ar+g+haM sogs kyis @# / /
mchod cing nang mchod 'bul /
bstan bsrung 'khor bcas khyed rnams kyis / /
gtor tshogs rgya mtsho 'di bzhes la / /
bdag cag dpon slob 'khor bcas la / /
nyin gsum rgyang nas bya ra dang / /
mtshan gsum drung nas mal tshe mdzod / /
nad gdon bar chad kun zhi zhing / /
tshe dpal longs spyod rgyas par mdzod / /
khams gsum dbang du 'du ba dang / /
dgra bgegs ma lus tshar chod la / /
mchog dang thun mong dngos grub stsol / /
mdor na bdag cag bsams pa'i don / /
ma lus yid bzhin 'grub par mdzod /
ces gtor rdzong dang 'phrin las bcol /
gzhi bdag gtor ma gtong ngo / /
'di dag kyang cung zad rgyas pa'i dbang du byas kyi /
bsdu na /
bla ma'i rnal 'byor gsum bzlas pa sogs bzhag /
tshigs bcad 'ba' zhig bsgrigs nas bya'o / /
bstod pa ni /
hUM /
rgyal ba kun gyi mthu stobs gcig bsdus nas / /
bstan dgra 'joms shing rnal 'byor bu bzhin du / /
skyong mdzad ye shes mgon po phyag drug pa / /
'khor tshogs rgya mtshor bcas la bdag bstod do / /
'dod dgu'i 'byor pa ? tshe dang dbang gi las / /
ci 'dod stsol mdzad yid bzhin nor bu dang / /
tshe mgon dbang gi rgyal po gnas gsum gyi / /
dpa' bo mkha' 'gro'i tshogs dang bcas la bstod / /
sdig can chad pas gcod cing chos ldan rnams / /
bsrung ba dge sdig shan 'byed chos kyi rgyal / /
tsA muN+Di dang pho brgyad mo brgyad sogs / /
'jigs rung gshin rje'i tshogs la bstod par bgyi / /
rgyal ba kun gyi yum gcig dam nyams la / /
dmag dang zor gyi las dgyes dpal lha mo / /
ma gcig tshe ring mched lnga bstan skyong sogs / /
mo rgyud bsrung ma'i tshogs la bstod par bgyi / /
he ru ka dpal khros pa'i zlos gar mkhan / /
dpal ldan ye shes mgon po phyag bzhi pa / /
lcam dral legs ldan seng gdong bya gdong gsum / /
ma mo sde brgyad 'khor dang bcas la bstod / /
bde chen ye shes chen po'i rol pa las / /
zhal bzhi phyag bzhi bstan dgra yongs kyi gshed / /
yum bzhi bshan pa nyi shu rtsa gcig sogs / /
dregs pa sde brgyad tshogs bcas bstod par bgyi / /
bu ram shing pa'i bstan pa bsrung ba'i gtso / /
gur mgon lcam dral gnod sbyin gnod sbyin mo / /
b+ha Ta pu Ta ming sing la sogs pa'i / /
'khor tshogs dam can rgya mtshor bcas la bstod / /
mchog dang thun mong 'dod dgu'i dngos grub kun / /
khyod zhabs dran pa tsam gyis stsol ba'i lha / /
rgyal chen rnam mang thos sras rta bdag brgyad / /
nor bdag gnod sbyin 'khor dang bcas la bstod / /
rnal 'byor dgra lha chen po mthu rtsal can / /
chos skyong lcam sring srog bdag dmar po dang / /
gri thogs brgyad dang bshan pa nyer gcig sogs / /
rnam mang 'khor tshogs rgya mtshor bcas la bstod / /
hUM /
@# / /
bdag gis ring nas bsten cing mchod pa yi / /
mthu ldan chos skyong bsrung ma khyed rnams kyis / /
deng nas bzung ste byang chub snying po'i bar / /
'bral med bdag gi mgon dang skyabs mdzod la / /
'gal rkyen bar chad ma lus sel ba dang / /
dam chos bsgrub pa'i mthun rkyen ma lus pa / /
'bad rtsol med par lhun gyis grub pa dang / /
gnod byed dgra bgegs ma lus tshar gcod mdzod / /
dgra lha chen po khyed rnams kun / /
bsten pa'i tshe na snying ma ring / /
bskul ba'i tshe na bang ma bul / /
rbad pa'i tshe na mthu ma chung / /
rnal 'byor bdag cag dpon slob la / /
sdang zhing gdug pa'i sems ldan pa'i / /
gnod byed dgra bgegs ma lus pa / /
lo dang zla bar ma bzhag par / /
ltas dang mtshan ma sna tshogs pas / /
da lta nyid du thal bar rlog /
bdag gis bcol ba'i las 'di rnams / /
ma thogs myur du 'grub par mdzod /
ces 'phrin las 'chol zhing gzhan yang 'dod don la gsol ba gdab /
smon lam bya /
yig brgyas lhag chad kha bskang /
bzod par gsol /
rten yod na brtan bzhugs dang /
med na gshegs su gsol te /
shis pa brjod par bya'o / /
smras pa /
rab 'byams rgyud sde'i skyed tshal las / /
'ongs pa'i mthu ldan bsrung ma'i tshogs / /
bsten cing mchod dang bsgrub pa'i tshul / /
gser gyi yang zhun lta bu yi / /
snying po gcig tu dril ba 'di / /
dam can chos bsrung mang po dag /
'bral med bsten par 'dod gyur kyang / /
rnam mang thos bsam gzhan dag gis / /
go skabs phrogs pa lta bu yi / /
skal ldan skye bo mang po la / /
phan phyir blo bzang chos kyi rgyal / /
gang des dang ba'i sems kyis bkod / /
dge bas bdag dang ma rnams kun / /
'phrin las rnam bzhi lhun grub ste / /
phyi nang bdud bzhi'i dgra bcom nas / /
phyogs las rnam par rgyal gyur cig /
ces thub pa'i bstan bsrung gtso bo rnams bsten cing mchod gtor 'bul ba dang /
sgrub pa'i thabs kyang snying por dril ba gser gyi yang zhun zhes bya ba 'di shar rtse chos kyi rje dpal 'byor dbang pos nan gyis bskul ba la brten nas /
chos skyong 'di dag gi dbang lung gdams ngag 'dzin pa chos smra ba blo bzang chos kyi rgyal mtshan gyis dben sa chos kyi pho brang gi gtsug lag khang du sbyar ba'o / / / /
@# / /
na mo shrI tsakra samA rA ya /
hUM /
dus gsum bde gshegs kun gyi rdo rje gsum / /
lhan skyes bde ba'i 'khor lor sdom pa'i mchog /
ma rungs gdul phyir khros pa'i gar mdzad pa / /
zhing skyong bya rog mtshan can khyod la bstod / /
rab 'jigs bskal pa'i me dpung 'bar ba'i dbus / /
mig sman mdog can srin po khros pa'i zhal / /
drag po'i rkan gtogs ha ha'i bzhad sgra yis / /
bstan dgra 'joms par mdzad la phyag 'tshal lo / /
dmar zlum nyi zla 'bar ba'i spyan gsum gyis / /
dam nyams rtsad gcod @# / /
rnal 'byor bya ra mdzad / /
khrag 'dzag zhal gyi nam mkhar mche ba yi / /
chu 'dzin ljags kyi glog phreng cher g.yo ba / /
bdud sde'i g.yul las rgyal la phyag 'tshal lo / /
phyag bzhi g.yas kyi dang po'i be 'bras ni / /
rnal 'byor 'dod pa 'jo ba'i yid bzhin nor / /
lhag ma ral gri 'bar bas dgra bgegs kyi / /
srog gi nags tshal cig car 'joms la bstod / /
g.yon gyi dang pos rin chen bde ba skyong / /
dmar chen tsit+tas bkang ste thugs kar 'dzin / /
khams gsum zil gyis gnon pa'i mdung rtse gsum / /
gdengs pa tsam gyis bgegs 'dul khyod la bstod / /
thugs kyi sprul pa legs ldan nag po dang / /
dgyes pa bskyed pa'i yum mchog tsaN+Di ka /
bka' sdod seng ge drag tu khros pa'i gdong / /
lcam dral 'khor dang bcas la bdag bstod do / /
srog gcod gtso bo las mgon bya gdong gsum / /
ma mo sde brgyad nag po stong gi tshogs / /
mi sdug gzugs can sha za 'bum sde sogs / /
bka' nyan 'khor dang bcas la bdag bstod do / /
rnal 'byor bdag cag dpon slob yon mchod la / /
gnod cing 'tshe ba'i dgra bgegs gdug can kun / /
bzod dka' 'jigs shing ya nga'i cho 'phrul gyis / /
drag po'i chad pas da lta tshar gcod mdzod / /
'jig rten 'jig rten las 'das dgos pa kun / /
rin chen dbang gi rgyal po ji bzhin du / /
khyod zhabs padmo gus pas dran tsam gyis / /
'bad med myur du 'grub pa'i 'phrin las mdzod / /
ces ye shes mgon po bya rog mtshan can la cung zad bstod pa 'di ni /
rje drung blo bzang bstan pa'i rgyal mtshan gyis bskul ba la brten nas /
dpal 'khor lo sdom pa'i rnal 'byor pa blo bzang chos kyi rgyal mtshan gyis /
chos grwa chen po bkra shis lhun po'i gzims khang rgyal mtshan mthon por sbyar ba'o / / / /
@# / /
ye shes kyi mgon po gur la mchod gtor 'bul bar 'dod pas /
rang nyid yi dam gyi nga rgyal dang ldan pas mchod gtor byin gyis brlabs /
hUM /
nyi ma'i gnyen gyi bstan bsrung mthu rtsal can / /
dpal ldan gur mgon lcam dral 'khor dang bcas / /
dad dang dam tshig dbang gis spyan 'dren na / /
thogs med thugs rjes gnas 'dir gshegs su gsol / /
mdun gyi nam mkhar me dpung 'bar ba'i dbus / /
chos 'byung khrag zhag rba glong 'khrug pa'i nang / /
pad nyi dgra bgegs dbugs bral gzugs kyi steng / /
mi'u thung gel pa'i tshul gyis bzhugs su gsol / /
hUM /
chos dbyings bde ba chen po'i ngang nyid nas / /
dag pa'i mkha' las dbyar skyes rol pa bzhin / /
ye shes mgon po 'khor dang bcas pa la / /
khrag gi mchod yon rgya mtsho ltar 'khyil zhing / /
dbang po'i me tog rin chen lhun por 'gran / /
zhun chen mar me nyi zla'i 'od ltar 'phro / /
zhag @# / /
chen spos kyi dri chab char bzhin 'bab / /
khrag zhag ro brgya'i zas kyis stong gsum gang / /
rkang gling snyan brjid rol mo 'brug ltar ldir / /
'dod yon sna lnga phyi nang gsang ba'i rten / /
dam rdzas spyan gzigs mchod pa'i sprin tshogs 'bul / /
mgon po 'khor dang bcas pa mnyes gyur cig /
mthing nag dar gyi cod pan gyis brgyan pa'i / /
dmar chen 'bru bcud sha khrag gtor ma'i tshogs / /
zag med ye shes bdud rtsir byin brlabs te / /
chos skyong chen po 'khor dang bcas la 'bul / /
oM shrI mAhA kA la sa pa ri wA ra i daM ba liM ta kha kha khA hi khA hi /
lan gsum sogs kyis gtor ma 'bul / /
ar+g+haM sogs kyis mchod /
oM AH hUM gis nang mchod 'bul /
bsnyen pa byed 'dod na man ngag bzhin /
oM mahA kA la hUM phaT /
ces nye snying yi ge bdun par grags pa 'di nyid bzla /
rtsa sngags bzla 'dod na shA sa na 'don /
hUM /
srin po'i gzugs kyis gdug pa can / /
tshar gcod byang chub sems dpa' ste / /
grong khyer sum brtsegs 'jig byed pa / /
gtum po khyod la bdag bstod do / /
mdog nag gzugs thung gzi brjid che / /
gdug pa tshar gcod gri gug g.yas / /
g.yon na gdug pa'i khrag bkang snod / /
thod phreng can la bdag bstod do / /
khros pa'i zhabs brdabs sa gzhi g.yo / /
'jigs pa'i gad mos stong gsum 'gengs / /
dam tshig nyams pa'i snying 'byin pa / /
dam tshig can la bdag bstod do / /
zhes bstod /
'dod don la gsol ba gdab /
bzod par gsol /
ye shes pa gshegs pa'am brtan bzhugs bya /
shis pa brjod do / /
zhes pa 'di yang bsam grub dge ldan chos rje brtson 'grus rgyal mtshan gyis bskul nas /
dge slong blo bzang chos kyi rgyal mtshan gyis 'phral du smras pa'o / / /
@# / /
na mo gu ru many+dzu g+ho ShA ya /
'dir ye shes kyi mgon po beng bsgrub par 'dod pas /
phyi nang gi mchod gtor spyan gzigs rnams legs par bshams shing byin gyis brlabs /
swab+hA was sbyangs /
stong pa'i ngang las padma dang nyi ma dang ro'i gdan gyi steng du /
hUM las tsan+dan gyi beng dmar hUM gis mtshan pa las 'od 'phros /
dgra bgegs gdug pa can thams cad tshar bcad /
tshur 'dus /
phyag mtshan hUM yig dang bcas pa yongs su gyur pa las /
dpal ye shes kyi mgon po sku mdog dmar nag srin po'i gzugs can /
zhal gcig phyag gnyis kyis bstan dgra 'joms pa'i dmag tshogs bye ba 'gyed pa'i sgo gsum dang ldan pa'i tsan+dan gyi beng dku la brten nas 'dzin cing /
phyag g.yon pas 'dod dgu stsol ba'i lcags kyi par bu bsnams pa /
zhal gdangs nas mche ba btsigs shing ljags glog ltar 'khyug pa /
dmar zhing zlum pa'i spyan gsum sdang mig tu bgrad cing /
dbu skra dang sma ra dang smin ma dus @# / /
mtha'i me ltar 'bar ba /
thod bskam lnga'i dbu rgyan dang /
thod rlon lnga bcu'i do shal can /
dar nag gi ber gsol zhing gser gyi ska rags kyis brgyan pa /
zhabs la sag lham nag khra gsol ba /
g.yas bskums shing /
g.yon brkyangs pa'i stabs kyis me dpung rab tu 'bar ba'i klong dkyil na bzhugs pa /
de'i g.yon du dpal ldan lha mo 'dod pa'i khams kyi dbang phyug ma sku mdog mthing nag /
zhal gcig phyag gnyis kyis g.yas khram bam dang /
g.yon zhags pa dang bcas pa'i nad rkyal 'dzin pa /
zhal gdangs nas mche ba gtsigs shing /
spyan gsum dmar zhing 'khrug pa /
snyan g.yas g.yon la seng ge dang dug sbrul gyis brgyan cing /
spyi bo dang lte bar zla nyis mdzes pa /
mi lpags kyi stod g.yogs dang stag gi pags pa'i sham thabs can /
dbu la rma bya'i gdugs phub cing dre'u rkyang ser la chibs pa /
lcam dral de gnyis kyi 'khor du dpal mgon bdun cu /
tshe ring mched lnga /
bstan ma bcu gnyis la sogs pa dam can rgya mtshos bskor ba'i gtso 'khor thams cad kyi spyi bor oM dkar po /
mgrin par AH dmar po /
thugs kar hUM sngon po /
bdag nyid kyi thugs ka'i hUM sngon po'i 'od zer lcags kyu'i rnam pa can gyis dur khrod chen po brgyad nas /
dpal ye shes kyi mgon po beng chen lcam dral 'khor dang bcas pa skad cig gis spyan drangs /
hUM /
sngon tshe rdo rje 'chang dbang gis / /
ji ltar bka' bsgos dam bcas bzhin / /
sangs rgyas bstan pa bsrung ba dang / /
rnal 'byor 'phrin las bsgrub pa'i phyir / /
beng chen lcam dral 'khor dang bcas / /
da lta nyid du gnas 'dir gshegs / /
oM shrI mahA kA la e hye hi dzaH dzaH dzaH hUM baM hoH dam tshig pa dang gnyis su med par gyur /
ka ma la ye stwaM /
'jigs rung srin po'i gzugs 'chang zhing / /
dran pas bar chod kun sel ba / /
legs ldan nag po lcam dral la / /
sgo gsum gus pas phyag 'tshal lo / /
oM shri mahA kA la sa pa ri wA ra ar+g+haM sogs kyis mchod /
oM shrI mahA kA la rak+Sha du beng dzaH sa pa ri wA ra oM AH hUM gis nang mchod phul /
yig brgya bzla /
de nas thugs dam bskang ba ni /
hUM /
chos dbyings bde ba chen po'i rnam rol las / /
byung ba'i mchod sprin nam mkha'i khyon gang ba / /
beng chen lcam dral 'khor bcas spyan lam du / /
'byung zhing rgyas la dgyes pa bskyed gyur cig /
khrag chang mchod yon gser skyems mtsho ltar 'khyil / /
mdzes pa'i me tog sna tshogs char du 'bab / /
brgya phrag spos sna'i dud pa sprin ltar gtibs / /
nyi ltar gsal ba'i sgron me'i tshogs rnams kyis / /
beng chen lcam dral 'khor bcas thugs dam bskang / /
thugs dam bskangs shing 'dod dgu'i @# / /
dngos grub stsol / /
ga bur dri ldan khrag zhag dri chab dang / /
sha rus ro brgya'i zhal zas lhun por spungs / /
sil snyan rol mo'i sgra dbyangs 'brug ltar sgrog /
'dod yon lnga dang rin chen bdun rnams kyis / /
beng chen lcam dral 'khor bcas thugs dam bskang /
thugs dam bskangs shing 'dod dgu'i dngos grub stsol / /
'jigs pa'i ngar sgra sgrog pa'i zhol g.yag dang / /
bai DUr r+wa bzhis mdzes pa'i lug nag dang / /
drag po'i skad sgrog bya nag khyung ltar lding / /
dom ltar 'phyo ba'i khyi nag tshogs rnams kyis / /
beng chen lcam dral 'khor bcas thugs dam bskang / /
thugs dam bskangs shing 'dod dgu'i dngos grub stsol / /
dam rdzas spyan gzigs nam mkha' gang ba dang / /
mthing nag dar gyi cod pan gyis brgyan pa'i / /
sha khrag dmar chen gtor ma ri ltar spungs / /
zag med ye shes bdud rtsir byin brlabs pas / /
beng chen lcam dral 'khor bcas thugs dam bskang / /
thugs dam bskangs shing 'dod dgu'i dngos grub stsol / /
mdor na 'jig rten 'jig rten las 'das pa'i / /
dngos su bshams dang yid kyis sprul pa yi / /
sna tshogs mchod sprin zhing kun gang ba dang / /
phyi nang gsang ba'i rten rdzas dam pa 'dis / /
beng chen lcam dral 'khor bcas thugs dam bskang / /
thugs dam bskangs shing 'dod dgu'i dngos grub stsol / /
de ltar thugs dam bskangs nas /
bzlas pa byed 'dod na /
mgon po'i thugs kar bkod pa'i sngags phreng las 'od zer 'bar /
zhi rgyas dbang drag gi las thogs med du bsgrub par bsams la /
oM shrI mahA kA la rak+Sha du beng dzaH hUM phaT /
ces bzlas la /
yig brgyas lhag chad bskangs /
oM shrI mahA kA la sogs la i daM ba liM ta kha kha khA hi khA hi btags nas gtor ma phul /
phyi nang gi mchod pas mchod /
bstod pas bstod /
mdor bsdu na /
hUM /
chos kyi dbyings las 'ongs pa'i lha / /
rab 'jigs srin po khros pa'i gzugs / /
dmar nag zhal gcig phyag gnyis pa / /
mgon po khyod la bdag bstod do / /
rngams pa'i zhal gdangs mche ba gtsigs / /
dmar zhing 'khrug pa'i spyan gsum gyi / /
sdang mig phyogs bcur g.yo ba yis / /
bstan dgra rtsad gcod khyod la bstod / /
mi bzad bdud kyi dpung 'joms pa'i / /
dmag tshogs 'gyed pa'i sgo gsum dang / /
ldan pa'i beng chen par bu yis / /
phyag gnyis mdzes pa khyod la bstod / /
me dpung rab tu 'bar ba'i dbus / /
padma nyi ma ro steng du / /
brkyangs bskums stabs kyis bzhugs pa yi / /
gtum po khyod la bdag bstod do / /
ye shes mgon po lcam dral gyis / /
rnal 'byor dpon slob 'khor bcas kyi / /
'gal rkyen bar chad kun sel zhing / /
mthun rkyen @# / /
yid bzhin 'grub par mdzod /
ces bka' gdams kyi chos skyong beng lcam dral gyi bskang gso mdor bsdus 'di yang /
rgyud pa slob dpon pa dkon mchog yar 'phel bas nan gyis bskul ba la brten nas /
bka' gdams kyi btsun pa blo bzang chos kyi rgyal mtshan gyis sbyar ba'o / / / /
@# / /
hUM /
dus gsum bde gshegs kun gyi 'phrin las ni / /
'jigs rung srin po khros pa'i skur ston pa / /
beng chen lcam dral 'khor tshogs rgya mtshor bcas / /
'dir gshegs 'phrin las bsgrub phyir brtan par bzhugs / /
phyi nang gsang ba'i mchod sprin rgya mtsho dang / /
bdud rtsi'i gser skyems sha khrag gtor ma'i tshogs / /
sa dang bar snang nam mkha'i khyon bkang ste / /
legs ldan nag po 'khor dang bcas la 'bul / /
bstan pa bsrung ba kun gyi gtso / /
rnal 'byor dam tshig ldan pa'i gnyen / /
bsten pa tsam gyis ci 'dod pa'i / /
mchog stsol mgon po khyod la bstod /
ces pa'ang blo bzang chos kyi rgyal mtshan gyis smras pa'o / / / /
@# / /
na mo gu ru sarba bud+d+ha DA ki nI b+h+yaH grub dbang padma 'byung gnas kyi / /
rnam sprul dpal ldan mar me mdzad / /
yang sprul blo bzang grags pa'i dpal / /
khyod min bdag la skyabs gzhan gang / /
de'i phyir mgon khyod phul byung zhes / /
grags dkar 'dzin che bka' bsrung gtso / /
bstan skyong sgrol ma bcu gnyis la / /
mchod gtor 'bul tshul bdag gis bri / /
bka' gdams bstan ma bcu gnyis la mchod gtor 'bul bar 'dod pas /
dam rdzas spyan gzigs mchod gtor rnams bzang zhing bkod pas mdzes pa phyag len bzhin bshams la /
rang rdo rje 'jigs byed kyi rnal 'byor dang ldan pas byin gyis brlabs te /
rol mo dbyangs dang bcas pas 'di skad ces bya ste /
b+h+yoH rang bzhin chos kyi dbyings las ma g.yos kyang / /
bstan pa bsrung phyir sna tshogs rnam 'gyur gyis / /
rnal 'byor bu bzhin skyong mdzad dam tshig can / /
'dod khams gtso mo'i tshogs rnams gshegs su gsol / /
bla med ston pa shAkya'i rgyal po yis / /
dang por bstan pa'i bsrung mar bka' bsgos shing / /
bar du grub dbang padma 'byung gnas dang / /
lnga brgya'i gtsug rgyan mar me mdzad dpal gyis / /
bka' gdams bstan skyong chen mo bcu gnyis ces / /
mnga' gsol dam tshig rdo rje spyi bor bzhag /
dus mtha' 'dir yang rgyal ba tsong kha pas / /
mdo sngags bstan pa'i bsrung mar bsngags pa bzhin / /
bka' gdams lugs bzang dar rgyas spel ba dang / /
rnal 'byor bcol ba'i 'phrin las bsgrub pa'i phyir / /
rang rang sngon gyi gnas mchog dam pa nas / /
'khor bcas @# / /
thogs pa med par gshegs su gsol / /
b+h+yoH mdun gyi nam mkhar chon brgyas rnam phye ba'i / /
yid 'phrog rin chen gzhal med khang gi dbus / /
'dab stong ge sar zla nyi brtsegs pa'i steng| |'dod dgu'i dngos grub stsol phyir dgyes bzhin du / /
dmag zor rgyal mo mthing nag 'jigs pa'i gzugs / /
phyag g.yas be con g.yon pa nal thod bsnams / /
bstan pa bsrung phyir 'khor tshogs rgya mtshor bcas / /
dre'u rta'i steng du brtan par bzhugs su gsol / /
dpal gyi lha mo rab mdzes gangs ri'i mdog /
mda' dar me long nor bu'i gzhong pa bsnams / /
rin chen gdan khri pad dkar zla ba'i steng| |sems dpa'i skyil krung tshul gyis brtan par bzhugs / /
rdo rje rab brtan mun pa'i mdangs 'dres pa'i / /
rak+ta'i mdog can ral gri thod khrag 'dzin / /
res 'ga' ne'u le'i rkyal pas dgos 'dod stsol| |dre'u rta la chibs brtan par bzhugs su gsol / /
dud sol nag mo skem khros phyag bzhi yi / /
g.yas gnyis ral gri ban dmar g.yon pa ni / /
shak+ti rtse gsum gyis mdzes sprin shugs can / /
dmar gwa'i bong bu la chibs brtan par bzhugs / /
rab khros dus mtshan dmar nag phyag g.yas kyis / /
khram pa zhing dbyug g.yon pas thod khrag dang / /
nad rkyal zhags pa bzung nas brkyangs bskums kyis / /
pad nyi ro yi gdan la brtan par bzhugs / /
rang byung rgyal mo sngo nag phyag bzhi'i g.yas / /
rtse gsum lcags phur dgra bo'i snying la 'debs / /
g.yon pa me long sbrul gyi zhags pa 'phen / /
dre'u rta la chibs brtan par bzhugs su gsol / /
nam mkha'i gos can sngo skya srin mo'i gzugs / /
phyag gnyis 'bar ba'i gri gug thod khrag rol / /
brkyangs bskums res 'ga' dre'u rkyang ser zhon / /
pad nyi dgra bgegs bsnol ba'i gdan la bzhugs / /
dbang sngon mdangs ldan lha mo phyag gnyis kyi / /
g.yas pa khram shing res 'ga' sor mo gdengs / /
g.yon pa lcags kyi par bus dngos grub stsol / /
dre'u rta la chibs brtan par bzhugs su gsol / /
'dod khams dbang phyug mthing nag 'jigs gzugs can / /
zhal gcig phyag gnyis g.yas pas ral gri dang / /
g.yon pas nad rkyal dgra la ngal yams 'gyed / /
dre'u rta la chibs brtan par bzhugs su gsol / /
dpal ldan rdo rje nam gru mthing gi mdog /
zhal gcig phyag gnyis ru mtshon thod khrag 'dzin / /
ber smug gsol zhing seng ge rol du khrid / /
stag chen la chibs brtan par bzhugs su gsol / /
khrag gi mdog can rab dmar tsaN+Di ka /
zhal gcig phyag bzhi ral gri rtse gsum g.yas / /
g.yon pa mda' gzhu khrag 'dzag mi mgo 'dzin / /
dre'u rta la chibs brtan par bzhugs su gsol / /
dpal ldan @# / /
sngags skyong chen mo mig sman mdog /
g.yas pa dgra snying g.yon pas lcags lcang 'gyed / /
mthing nag ber gsol brkyangs bskums dor stabs kyis / /
pad nyi ro yi gdan la brtan par bzhugs / /
gzhan yang bstan bsrung rgya mtsho mkha' 'gro'i tshogs / /
tshe ring mched lnga bod khams bstan mar bcas / /
dregs pa sde brgyad dmag tshogs 'khor dang bcas / /
bka' gdams bstan pa spel phyir gnas 'dir bzhugs / /
b+h+yoH bka' gdams bstan pa skyong mdzad mthu rtsal can / /
'dod pa'i khams kyi dbang phyug gnyis lhag bcu / /
'khor bcas dgyes pa kun bskyed mchod pa'i sprin / /
rab 'byams zhing kun bkang ste 'bul ba ni / /
dag byed bdud rtsi'i btung ba rgya mtshor 'khyil / /
lha rdzas me tog sa dang bar snang gang / /
dri zhim spos kyi dud pas stong gsum khyab / /
mun sel nyi zla sgron me tshar du dngar /
bzang po'i dri chab gang+gA'i rgyun ltar 'bab / /
ro brgya ldan pa'i bza' bca' lhun por spungs / /
sil snyan rol mo'i sgra dbyangs 'brug ltar sgrog /
phyi nang 'dod yon sna lngas stong gsum khyab / /
rgyal srid rin chen bdun dang bkra shis rtags / /
phyogs kyi 'khor lo gang bas thugs dam bskang / /
yid 'ong rta mchog rgyan ldan dre'u sogs / /
stong gsum myul byed bzhon pa'i tshogs rnams dang / /
sprin ltar gtibs pa'i zhol g.yag mdzes pa'i lug /
'ja' tshon gos gyon bya tshogs mang po dang / /
khyi nag snying dkar dom ltar ngar zhing 'phyo / /
bdud sde'i g.yul las rgyal ba'i go khrab dang / /
be con 'bar ba'i ral gri mdung rtse gsum / /
khram baM thod dbyug nad rkyal ban dmar dang / /
mda' dar me long nor bu'i gzhong pa dang / /
mdzes pa'i rin chen rgyan phreng phyag rgya drug /
gser dngul mu tig 'bru snas gang ba'i mdzod / /
gos dar lhab lhub ja bzang phung por srungs /
phun tshogs 'dod dgu'i longs spyod sna tshogs pas / /
bstan bsrung chen mo 'khor bcas thugs dam bskang / /
rtsa 'bras stong gi myos byed bcud bsdus pa / /
legs bris bdud rtsi skyengs byed a mr-i ta / /
dri zhim sman sna'i phung dang sa le spram / /
phye ma dang sbyar gser skyems rgya mtshos mchod / /
ga bur tsan+dan dkar dmar si ha la / /
dzA ti a kar shug pa la sogs pa / /
spos sna brgya phrag bsregs pa'i dud sprin gyis / /
bstan skyong chen mo 'khor dang bcas pa bsangs / /
mdo rgyud mang thos rin chen phra bkod pa'i / /
phul byung rab brtan dad pa'i snod yangs su / /
de nyid rtogs pa'i rab 'bar ral gri yis / /
bdag 'dzin dgra bgegs bsgral ba las byung ba'i / /
sha khrag ri ltar spungs pa'i gtor ma'i tshogs / /
byang chub sems kyi rgyan gyis mdzes byas te / /
bstan bsrung chen mo 'khor dang bcas la 'bul / /
bstan skyong sgrol ma bcu gnyis 'khor dang bcas @# / /
pa'i ljags rdo rje'i 'od zer gyi sbu gus gtor ma'i bcud thams cad drangs te gsol bar gyur /
oM tA re d+ha rma pA la dwi da sha sa pa ri wA ra i daM ba liM ta kha kha khA hi khA hi /
zhes pa bdun dang /
a kA ro bdun nam gsum la sogs pas gtor ma 'bul /
ar+g+haM sogs kyis mchod /
gtor sngags kyis pa ri wA ra'i mjug tu oM AH hUM btags la nang mchod dbul lo / /
de nas bstod pa ni /
b+h+yoH 'jigs rung 'khor ba'i chu srin 'byung gnas las / /
sgrol mdzad dbyings phyug dpa' mo thugs rje'i gter / /
dran pa yis kyang dngos grub mchog stsol ba / /
mched bcas bstan skyong chen mo rnams la bstod / /
khyod rnams dus gsum rgyal ba kun gyi yum / /
sangs rgyas bstan pa bsrung ba'i mthu rtsal can / /
rnal 'byor dam tshig ldan pa'i brtse ldan sring / /
gnas gsum mkha' 'gro'i gtso mo rnams la 'dud / /
sngon tshe blo bzang mar me mdzad dpal gyis / /
bka' bsgos gnyer gtad rang gi dam bcas bzhin / /
bka' gdams bstan pa'i snying po rin chen 'di / /
bsrung zhing spel la g.yel ba med par mdzod / /
khyad par rnal 'byor dpon slob 'khor bcas kyi / /
phyi nang 'gal rkyen mtha' dag zhi ba dang / /
'dod dgu'i dpal 'byor bshad sgrub rab rgyas shing / /
khams gsum ma lus dbang du 'du bar mdzod / /
bdag la gnod pa'i dgra bgegs thams cad dang / /
dge ldan bstan pa'i snying po 'di nyid la / /
log par lta ba'i dgra bgegs ma lus pa / /
drag po'i chad pas da lta tshar gcod mdzod /
ces jo bo chen po'i bka' bsrung bstan skyong sgrol ma bcu gnyis la mchod gtor 'bul ba'i tshul 'di ni /
sprul pa'i sku lha dbang phyogs thams cad las rnam par rgyal ba'i bka' stsal dang du blangs te bka' gdams pa'i tha shal /
bya bral rgyal khams pa blo bzang chos kyi rgyal mtshan gyis bkra shis lhun por sbyar ba'o / / / /
@# / /
na mo gu ru de wa DA ki nI b+h+yaH bla ma yi dam mkha' 'gro bsrung ma'i tshogs / /
dbyer med zhabs kyi padmor phyag byas te / /
dpal ldan lha mo rdo rje rab brtan ma / /
dgyes byed thugs dam bskang ba'i rim pa bri /
'dir ma gcig rdo rje rab brtan ma'i bskang gso byed par 'dod pas /
mchod gtor /
spyan gzigs rnams tshogs par byas /
bdag nyid yi dam gang rung ngam /
yang na rdo rje 'jigs byed kyi nga rgyal dang ldan pas /
nang mchod dang /
mchod gtor bskang rdzas rnams bsangs /
sbyangs /
bskyed cing byin gyis brlabs /
hrIH Sh+T+rIH sa bsangs /
swa b+hA was sbyangs /
stong pa'i ngang las /
rang gi mdun du rlung nag 'tshub mar 'tshubs pa'i pho brang nang du rba klong 'khrug pa'i khrag gi rgya mtsho'i dbus su /
mi ro gsar rnying brtsegs pa'i gdan khrir /
dre'u'i steng du b+h+yoH las ma gcig rdo rje @# / /
rab brtan ma /
sku mdog smug nag zhal gcig phyag gnyis pa /
rngams pa'i zhal gdangs shing 'bar ba'i mche ba gtsigs pa /
dmar zhing 'khrug pa'i spyan gsum sdang mig tu gzir nas khro gnyer rab tu bsdus pa /
phyag g.yas srin po'i ral gri 'bar ba 'phyar zhing /
g.yon thod khrag thugs kar 'dzin pa'i mchan khung na ne'u le'i rkyal pa bzung nas bskru ba po la dgos 'dod kyi char 'bebs pa /
gtsug rum du zla nyi'i dkyil 'khor rgyas shing rna ba g.yas g.yon na seng ge dang sbrul 'phyo ba /
dbu skra dang sma ra dang smin ma dmar ser dus mtha'i me ltar rab tu 'bar zhing thod bskam lnga'i dbu rgyan dang rma bya'i gdugs kyi grib gsil dang /
khrag 'dzag pa'i mi mgo lnga bcu'i do shal byas pa /
mi lpags gsar pa'i stod g.yogs dang /
stag lpags rlon pa'i sham thabs can /
nad kyi rkyal pa mtshon gyi dru gu bdud kyi khram shing sho rde dkar nag byad khres sogs bstan dgra 'joms pa'i cha rkyen dang ldan pa /
de'i 'khor du bka' sdong gdong brnyan rnam gnyis /
gnas gsum mkha' 'gro /
tshe ring mched lnga bstan ma bcu gnyis dam can rgya mtsho dregs pa sde brgyad kyi tshogs dpag tu med pas bskor ba'i gtso 'khor thams cad kyi spyi bor oM dkar po /
mgrin par AH dmar po /
thugs kar hUM sngon po /
bdag nyid kyi thugs ka'i hUM sngon po'i 'od zer lcags kyu'i rnam pa can gyis nub phyogs aur+yan gyi gnas nas ma gcig rdo rje rab brtan ma 'khor dang bcas pa skad cig gis spyan drangs /
b+h+yoH sngon tshe rdo rje 'chang dbang gis / /
bka' bsgos gnyer du gtad pa ltar / /
rgyal ba'i bstan pa bsrung ba dang / /
rnal 'byor 'phrin las bsgrub pa'i phyir / /
ma gcig 'khor bcas spyan 'dren na / /
sngon gyi thugs dam rjes dgongs la / /
thogs med rdzu 'phrul stobs mnga' bas / /
da lta nyid du gnas 'dir gshegs /
kA li de wi sa pa ri wA ra e hye hi sa ma ya dzaH dzaH dzaH hUM baM hoH padma ka ma la ye stwaM /
rgyal ba'i bstan bsrung kun gyi gtso / /
rnal 'byor dam tshig ldan pa'i sring / /
ma gcig rdo rje rab brtan ma / /
'khor dang bcas la gus phyag 'tshal /
de nas dbang bskur rgyas gdab /
phyi nang gi mchod pa yig brgya bshags pa bskang rdzas byin rlabs rnams dpal ldan dmag zor ma'i gtor tshogs bzhin legs par rung ba ltar byas la thugs dam bskang ba ni /
b+h+yoH lhan skyes bde stong yangs pa'i nam mkha' las / /
byung ba'i phyi nang dam rdzas mchod pa'i sprin / /
rdo rje rab brtan 'khor bcas spyan lam du / /
'byung zhing rgyas la thugs dam skongs gyur cig /
dgra bgegs snying khrag mchod yon rgya mtshor 'khyil / /
dam nyams dbang po'i me tog gcal du bkram / /
dri zhim spos kyi dud @# / /
sprin lha lam khyab / /
nyi zla nor bu sgron me'i 'od 'bar bas / /
ma gcig dpal ldan lha mo'i thugs dam bskang / /
dam can 'khor tshogs rgya mtsho'i thugs dam bskang / /
thugs dam bskangs shing nyams chags dag gyur nas / /
bar gcod sel zhing dngos grub stsal du gsol / /
spos chu'i rgya mtsho bzang po'i dri ngad ldang / /
lha dang mi yi zhal zas ri ltar spungs / /
ja chang gser skyems btung bas zhing kun gang / /
snyan brjid sna tshogs rol mo'i sgra sgrog pas / /
ma gcig dpal ldan lha mo'i thugs dam bskang / /
dam can 'khor tshogs rgya mtsho'i thugs dam bskang / /
thugs dam bskangs shing nyams chags dag gyur nas / /
bar gcod sel zhing dngos grub stsal du gsol / /
rlung ltar myur mgyogs dre'u rkyang ser dang / /
rta nag tshogs 'phyo zhol g.yag ngar sgra 'byin / /
lug nag rab brjid bya nag khyung ltar lding / /
dom ltar mchong ba'i khyi nag tshogs rnams kyis / /
ma gcig dpal ldan / /
dam can / /
thugs dam bskangs / /
bar gcod sel / /
srin po'i ral gri ne'u le'i rkyal pa dang / /
rno ngar mtshon cha sra btsan go cha'i tshogs / /
phyi nang 'dod yon rnam lnga rin chen bdun / /
ri rab gling bzhi nyi zlas brgyan pa 'dis / /
ma gcig dpal / /
dam can 'khor / /
thugs dam bskangs / /
bar gcod sel / /
zag med ye shes bdud rtsir byin brlabs pa'i / /
dmar chen gtor ma dar gyis brgyan pa dang / /
phyi nang gsang ba bla na med pa'i rten / /
dgyes pa bskyed pa'i mchod sprin rgya mtsho 'dis / /
ma gcig dpal / /
dam can 'khor /
thugs dam bskangs / /
bar gcod sel zhing dngos grub stsal du gsol /
de nas rang yi dam du gsal ba'i thugs ka'i hUM las 'od 'phros /
lha mo'i thugs rgyud bskul /
zhi rgyas dbang drag gi las thogs pa med par bsgrub par bsams te sngags bzla /
byin gyis brlabs pa'i gtor ma kA li de wis phul te 'phrin las bcol /
bstod pa rgyas bsdus ci rigs bzlog pa dang bcas pa bya ba sogs mjug chog spyi dang mthun no / /
smras pa /
dbyings phyug dpa' mo khros pa'i gar mdzad pa / /
ma gcig lha mo rdo rje rab brtan ma'i / /
mngon rtogs spyan 'dren bskang ba mdor bsdus pa'i / /
byed po mang thos dge slong spong ba pa / /
blo bzang chos kyi rgyal mtshan zhes bya nyid / /
dge bas bdag gzhan 'gro ba ma lus pa / /
phyi nang bdud sde'i g.yul las rnam rgyal te / /
mkha' spyod gtso mos dgyes bzhin 'dzin gyur cig /
ces pa 'di yang dge ba'i bsam sbyor dang ldan pa /
dge slong sangs rnam pas bskul ba la brten nas /
btsun pa blo bzang chos kyi rgyal mtshan gyis bkod pa'o / / / /
@# / /
na mo gu ru many+dzu g+ho ShA ya /
dpal ldan lha mo la @# / /
gtor 'bul dkyus ma las cung zad rgyas tsam byed par 'dod pas /
rang yi dam gang yang rung ba'i nga rgyal la gnas pas /
nang mchod /
mchod gtor rnams byin gyis brlabs la /
'di ltar /
b+h+yoH mdun gyi nam mkhar khrag zhag rgya mtsho che / /
me rlung dmar nag 'khrug pa'i klong dkyil du / /
sprin gyi shugs 'chang dre'u rkyang seng steng / /
sku mdog mthing nag 'jigs rung srin mo'i gzugs / /
khros pa'i zhal gdangs 'bar ba'i mche ba gtsigs / /
phyag g.yas rdo rjes mtshan pa'i be con gyis / /
gnod byed dgra bgegs 'byung po phye mar 'thag /
g.yon pas gdug pa'i khrag bkang nal thod 'dzin / /
bskam rlan mi mgo'i dbu rgyan do shal 'phyang / /
snyan g.yas seng ge g.yon pa sbrul gyis brgyan / /
spyan gsum dmar ldog bstan dgra rtsad nas gcod / /
dmar ser sma ra smin ma dbu skra'i tshogs / /
me ltar 'bar ba'i gseb nas sprul stong 'gyed / /
dar nag re ba g.yang gzhis stod g.yogs shing / /
re lde stag lpags sham thabs sbrul gyis brgyan / /
spyi bor zla ba lte bar nyi mas mdzes / /
dbu la rma bya'i gdugs phub ye shes kyi / /
me dpung rab tu 'bar zhing 'khrugs pa'i dbus / /
'khor tshogs rgya mtshos bskor nas bzhugs par gyur / /
chos dbyings bde ba chen po'i pho brang dang / /
mu le ding sogs gar bzhugs gnas rnams nas / /
dpal ldan 'dod khams dbang phyug re ma ti / /
'khor bcas 'dir gshegs brtan par bzhugs su gsol / /
khyod ni dus gsum rgyal ba kun gyi yum / /
bar gcod bdud bgegs 'byung po yongs kyi gshed / /
rnal 'byor bu bzhin skyong ba'i dam tshig can / /
gnas gsum mkha' 'gro'i gtso la phyag 'tshal lo / /
dngos bshams yid sprul srid zhi'i rnam dkar las / /
byung ba'i phyi nang gsang ba'i dam rdzas dang / /
spyan gzigs mchod pa'i sprin gyis lha yi lam / /
yongs su bkang ste bstan bsrung chen mor 'bul / /
'chi med bdud rtsi'i btung ba mtsho ltar bskyil / /
sha khrag dmar chen gtor ma ri ltar spungs / /
zag med ye shes bdud rtsir byin brlabs nas / /
'dod khams dbang phyug 'khor dang bcas la 'bul / /
sha khrag la sogs bdud rtsi lnga dang bcas / /
'bru sna lnga dang sbyar ba'i gtor ma 'di / /
dpal ldan dmag zor rgyal mo la 'bul gyi / /
sangs rgyas bstan pa bsrung phyir bzhes su gsol / /
dpal ldan lha mo 'khor dang bcas pa'i ljags 'od zer gyi sbu gus gtor ma'i bcud drangs te gsol bar gyur /
kA li de wi zhes sogs sngags 'bul gtor chog bzhin bya /
mchod cing 'phrin las bcol /
gzhi bdag gtor ma bsngo /
'dod na mtshams 'dir bzlas pa bya'o / /
de nas /
chos dbyings bde ba chen po'i klong yangs nas / /
gang 'dul cir yang 'char @# / /
ba'i zlos gar gyis /
bstan pa srung zhing rnal 'byor bu bzhin du / /
skyong mdzad 'dod khams gtso mor gus pas bstod / /
dran pa tsam gyis dam chos bsgrub pa'i gegs / /
phyi nang 'gal rkyen thams cad sel mdzad cing / /
mchog dang thun mong dngos grub kun stsol ba / /
bcom ldan 'das ma'i zhabs la phyag 'tshal lo / /
bdag cag dpon slob mi nor bsgrub pa'i sde / /
'khor bcas lha mo khyod la gnyer gtad kyi / /
brtse ba'i ma dang sring mo ji bzhin du / /
rtag tu g.yel med mgon skyabs dpung gnyen mdzod /
ces dpal ldan dmag zor rgyal mo la mchod gtor 'bul tshul /
rab 'byams rgyal ba ma las cung zad rgyas tsam 'di yang /
dngos grub chos rdzong gi ri khrod pa kre bo rab 'byams pa sogs /
dge slong sde snod 'dzin pa rnams kyis bskul nas /
dge slong blo bzang chos kyi rgyal mtshan gyis sbyar ba'o / / / /
@# / /
mgon po zhal bzhi pa la gtor 'bul mdor bsdus byed par 'dod pas /
rang yi dam du gsal bas mchod gtor byin gyis brlabs nas /
'di ltar /
hUM /
po ta la sogs gar bzhugs gnas rnams nas / /
lha mchog mahA kA la yum chen bzhi / /
dam can rgya mtsho dregs pa sde brgyad bcas / /
rnal 'byor 'phrin las bsgrub phyir gshegs su gsol / /
mdun du ye shes me dpung 'bar ba'i klong / /
chos 'byung khrag zhag rgya mtsho 'khrug pa'i steng / /
pad nyi dgra bgegs bsnol ba'i gdan khri la / /
dgyes bzhin bzhugs te g.yel med 'phrin las mdzod / /
sna tshogs phyi nang gsang ba'i mchod pa'i sprin / /
rab 'byams phyogs bcu'i zhing kun gang ba dang / /
'dod yon sna lnga rgyal srid rin chen bdun / /
phyi nang gsang ba'i rten rdzas rnams kyang 'bul / /
ro brgya'i dpal 'dzin bza' bca' btung ba'i tshogs / /
dam nyams bsgral ba'i sha khrag gtor ma dang / /
lhan cig zag med bdud rtsir byin brlabs te / /
lha chen drag po 'khor dang bcas la 'bul /
sngags 'bul byed 'dod na /
tsa tur mu kha sa pa ri wA ra la /
ba liM ta btags la 'bul /
ar+g+haM sogs kyis mchod /
nang mchod kyang 'bul /
hUM /
rgyal ba kun gyi gsang ba'i ye shes ni / /
snyigs dus thub pa'i bstan pa bsrung ba'i phyir / /
mi bzad khros pa'i gar gyis dgra bgegs kun / /
'joms mdzad rnal 'byor dgra lha khyod la bstod / /
stobs chen drag po gzi ldan dbang phyug dang / /
yum bzhi 'khor mang rgya mtsho'i dmag tshogs kyis / /
sangs rgyas bstan pa bsrung la ma g.yel bar / /
rnal 'byor bdag gi mgon skyabs dpung gnyen mdzod /
ces rdo rje nag po gdong bzhi pa spyan drangs nas mchod gtor phul /
bstod cing 'phrin las 'chol ba shin tu bsdus pa 'di yang /
yongs kyi dge ba'i bshes gnyen dpal @# / /
'byor dbang pos bskul ba la brten nas /
chos smra ba blo bzang chos kyi rgyal mtshan gyis 'phral du bris pa'o / / / /
@# / /
hUM /
dus gsum rgyal ba'i mthu stobs gcig bsdus pa / /
legs ldan nag po bstan pa bsrung ba'i gtso / /
dam can 'khor tshogs rgya mtsho'i tshogs dang bcas / /
rnal 'byor 'phrin las bsgrub phyir gnas 'dir gshegs / /
ye shes me dpung 'bar ba'i klong dkyil du / /
mthing nag zhal gcig phyag gnyis tsan+dan gyi / /
beng chen thod khrag 'dzin pa khros pa'i sku / /
'jigs rung stag chen 'gying ba'i gdan la bzhugs / /
dam rdzas spyan gzigs phyogs kyi zhing gang zhing / /
phyi nang gsang ba'i mchod sprin mkha' lam khyab / /
zag med bdud rtsi'i btung ba mtshor bskyil te / /
dpal mgon 'khor bcas dgyes pa bskyed phyir 'bul / /
rab yangs mtshan ldan padma'i snod yangs su / /
sha khrag dmar chen gtor ma ri ltar spungs / /
ye shes bdud rtsi'i rgya mtshor byin brlabs te / /
dpal mgon stag zhon 'khor dang bcas la 'bul /
zhes sh+lo ka 'di lan gsum gyis gtor ma 'bul /
hUM /
he ru ka dpal thugs rje'i chu 'dzin las / /
'phrin las drag po'i gnam lcags stong phab pas / /
bstan dgra phye mar 'thag pa'i dam tshig can / /
bstan bsrung kun gyi gtso bo khyod la bstod / /
mgon po mchod cing legs par bstod pa'i mthus / /
bdag gi gnas skabs mthar thug 'dod don rnams / /
'grub pa'i 'gal rkyen bar gcod kun zhi zhing / /
bsams don ma lus yid bzhin 'grub par mdzod / /
deng nas ji srid byang chub snying po'i bar / /
brtse ba'i pha yis sdug pa'i bu la bzhin / /
mgon po khyod kyis 'bral med rjes bzung nas / /
rtag tu mgon skyabs dpung gnyen grogs mdzod cig /
ces dpal mgon stag zhon la mchod gtor 'bul tshul 'dor bsdus 'di yang hor ston sku skye blo bzang ngag gi dbang pos nan cher gsol ba btab pa la brten nas /
chos smra ba blo bzang chos kyi rgyal mtshan gyis bkra shis lhun po'i gtsug lag khang du mgyogs par bris pa'o / / / /
@# / /
na mo gu ru badzra b+hai ra wA ya /
rgyal ba kun gyi yum gcig drag mo'i gzugs / /
e ka dza ti mkha' 'gro'i tshogs dang bcas / /
dad cing gus pa'i sems kyis spyan 'dren na / /
rnal 'byor 'phrin las bsgrub phyir 'dir gshegs shig /
mdun du ye shes me dpung 'bar ba'i dbus / /
smug nag rab khros rgyu zhags snying dmar gsol / /
pad nyi dam nyams bsgral ba'i ro steng du / /
brkyangs bskums stabs kyis brtan par bzhugs su gsol / /
dam rdzas spyan gzigs phyi nang gsang ba yi / /
mchod sprin dngos bshams yid kyis sprul byas te / /
phyogs kyi 'khor lo @# / /
ma lus yongs bkang nas / /
ral gcig lha mo 'khor bcas mnyes phyir 'bul / /
stong gsum khyon ltar yangs pa'i bde skyong du / /
sha khrag dmar chen gtor ma ri ltar spungs / /
zag med bdud rtsi'i btung ba mtshor bskyil te / /
bstan bsrung chen mo 'khor dang bcas la 'bul /
lan gsum gyis gtor ma phul /
dus gsum phyogs bcu'i rgyal ba kun gyi yum / /
sangs rgyas bstan pa bsrung ba'i mthu rtsal can / /
rnal 'byor dam tshig ldan pa'i brtse ldan sring / /
gnas gsum mkha' 'gro'i gtso mo khyod la bstod / /
bdag cag dam chos bsgrub pa'i phyi nang gi /
'gal rkyen bar gcod ma lus sel ba dang /
mthun rkyen mchog dang thun mong dngos grub kun / /
'bad rtsol med par yid bzhin 'grub par mdzod /
ces pa 'di yang chos brgyad rnam g.yeng gi bya ba rnams rgyang bsrings nas gcig tu bslab pa gsum gyi nyams len la brtson pa dge slong dpal 'byor nyi mas bskul ba la brten nas /
chos smra ba blo bzang chos kyi rgyal mtshan gyis shab stod seng ge rtse'i gtsug lag khang du sbyar ba'o / / / /
@# / /
na mo gu ru badzra b+hai ra wA ya /
'dir chos skyong dregs pa lcam sring la mdor bsdus pa'i tshul gyis mchod gtor 'bul bar 'dod pas /
rang nyid lha'i nga rgyal dang ldan pas /
mchod gtor rnams bsangs /
sbyangs /
byin gyis brlabs te /
'di ltar /
kyai /
dbang ldan ma ru tse yi dur khrod sogs / /
gar bzhugs rdo rje'i pho brang dam pa nas / /
chos skyong dregs pa lcam sring 'khor dang bcas / /
thogs med rdzu 'phrul shugs kyis gnas 'dir gshegs / /
mdun du khrag mtsho mchong brag pad nyi'i steng / /
rta ro mi ro brtsegs pa'i gdan khri la / /
zhal gcig phyag gnyis rab dmar srin po'i gzugs / /
zangs gri mda' gzhu glo snying ru mtshon 'dzin / /
sring mo gdong dmar sngo nag 'jigs gzugs can / /
'bar ba'i zangs gri lcags kyi phur bu 'debs / /
srog bdag dmar po la sogs bshan pa'i tshogs / /
'khor bcas me dpung 'bar ba'i dbus su bzhugs / /
phyi nang gsang ba'i mchod sprin rgya mtsho dang / /
sha khrag gtor mas zhing gi khyon gang ba / /
zag med ye shes bdud rtsir byin brlabs te / /
gnod sbyin lcam sring 'khor dang bcas la 'bul / /
oM rak+mo prA Na At+ma sa pa ri wA ra i daM ba liM ta kha kha khA hi khA hi /
zhes pa gsum mam /
bdun gyis gtor ma phul /
ar+g+haM sogs kyis mchod /
oM AH hUM gis nang mchod phul /
mthu ldan bstan pa bsrung mdzad chos skyong che / /
rnal 'byor bu bzhin skyong mdzad dam tshig can / /
gnod sbyin dregs pa lcam sring 'khor bcas la / /
sgo gsum dang ba'i sems kyis bdag bstod do / /
bdag cag byang chub bsgrub pa'i mthun pa'i @# / /
rkyen| |tshe dang bsod nams 'khor dang longs spyod sogs / /
rtag tu bsrung zhing skyong dang spel ba la / /
skad cig tsam yang g.yel ba med par mdzod / /
rkyen ngan bar gcod ma lus zhi ba dang / /
bshad bsgrub mthun rkyen dang la 'byor rgyas pa dang / /
srid zhi'i skye 'gro ma lus dbang bsdu zhing / /
phyi nang dgra bgegs thal ba'i rdul du rlog /
mdor na deng nas byang chub snying po'i bar / /
bdag cag dpon slob dgon gnas nor rdzas bcas / /
chos skyong chen po khyod la gnyer gtad pas / /
rtag tu g.yel med mgon dang skyabs mdzod cig /
ces chos skyong lcam sring la mchod gtor phul nas /
'phrin las 'tshol ba 'di yang / /
chos rje dpal 'byor dbang po'i thugs dam du /
shAkya'i dge slong blo bzang chos kyi rgyal mtshan gyis 'phral du bgyis pa'o / / / /
@# / /
na mo gu ru lo ke shwa rA ya /
b+h+yauH rgyal ba'i bka' bsrung kun gyi gtso mo che / /
'dod pa'i khams kyi dbang phyug dpal lha mo / /
tshe ring mched lnga bstan ma bcu gnyis sogs / /
rnam mang 'khor tshogs dang bcas gnas 'dir gshegs / /
mdun gyi nam mkhar 'ja' tshon 'khrigs pa'i klong / /
mda' dar me long nor gzhong 'dzin pa yi / /
rab dkar lha mo dgyes pa'i 'dzum zhal can / /
dngos grub stsol phyir pad zla'i gdan la bzhugs / /
dngos bshams yid sprul lha rdzas las grub pa'i / /
phyi nang dam rdzas spyan gzigs sprin ltar gtibs / /
ja chang zag med bdud rtsi mtsho ltar bskyil / /
sha khrag gtor mas zhing kun bkang ste 'bul / /
shrI de wi la i daM ba liM ta sogs btags pa bdun nam lngas dpal lha dang /
badzra sa ma ya DA ki nI sogs kyis tshe ring mched lnga dang /
a kA ros bstan ma bcu gnyis la gtor ma phul /
ar+g+haM sogs kyis mchod /
sngags 'bul ma byas kyang rung zhing /
sngar gyi tshig 'phro nas /
tsan+dan spos dkar gur gum si h+la / /
a kar dzA ti spa shug spos sna'i tshogs / /
bsregs pa'i dud sprin lha yi lam gang bas /
bstan bsrung chen mo 'khor dang bcas pa bsangs / /
chos dbyings ngang las zhi rgyas dbang drag sogs / /
sna tshogs rnam 'gyur sprul pa'i zlos gar gyis / /
bstan pa bsrung zhing rnal 'byor bu bzhin du / /
skyong mdzad dpal gyi lha mo khyod la bstod / /
lha mo khyod la gus pas brten pa bdag /
deng nas byang chub snying por mchis kyi bar / /
brtse ba'i ma dang sring mo ji bzhin du / /
rtag tu g.yel med mgon skyabs grogs mdzod cig /
mdor na yid bzhin nor bu bcom ldan mas / /
bdag gi bar chad rgud pa kun sel zhing / /
zhi rgyas dbang drag mchog dang thun mong gi /
'dod dgu'i dngos grub ma lus char du phobs /
ces pa 'di @# / /
yang btsun pa blo bzang chos kyi rgyal mtshan mon bod kyi mtshams khang bur 'dug tshe /
rmang lam du /
dbus phyogs nas yin zer ba'i bu mo gzhon nu ma zhig byung nas 'dzem pa dang bag tsha ba med par /
dpal gyi lha mo la mchod gtor 'bul zhing 'phrin las 'chol tshul don rgyas la tshig nyung ba zhig gyis ces bskul ba'i snang ba dang bstun nas /
de ga'i sang nyin sug bris su byas pa'o / / / /
@# / /
na mo badzra b+hai ra wA ya /
chos skyong dregs pa lcam sring 'khor dang bcas / /
dad dang dam tshig dbang gis spyan 'dren na / /
gshegs shing gnas 'dir brtan par bzhugs nas kyang / /
rnal 'byor bcol ba'i 'phrin las 'grub par mdzod / /
sha khrag gtor ma'i tshogs ni ri ltar spungs / /
khrag chang bdud rtsi rgya mtsho lta bur bskyil / /
dam rdzas spyan gzigs mchod pa'i sprin bkod de / /
chos skyong lcam sring 'khor dang bcas la 'bul / /
dgyes bzhin bzhes nas rgod tshang ri khrod kyi / /
phyi nang yo byad rtsi shing nags tshal la / /
brku 'phrog byed pa'i mi dang 'byung po'i tshogs / /
drag po'i chad pas myur du tshar gcod mdzod /
ces pa 'di yang btsun pa blo bzang chos kyi rgyal mtshan gyis smras pa dge legs 'phel / / / /
@# / /
na mo gu ru many+dzu g+ho ShA ya /
gang gi mtshan snyan chu mdang gi /
nor bu'i rna rgyan 'chang ba yang / /
gdung ba'i rnyog ma kun sel ba / /
mchog gsum rin chen la btud nas / /
gnod sbyin rdo rje bdud 'dul gyi / /
thugs dam bskang ba'i rim pa ni / /
bar chad kun sel zhes bya ba / /
dam pa'i man ngag ji bzhin brjod /
'dir mgon po rdo rje bdud 'dul gyi thugs dam bskang ba dang /
'phrin las 'chol bar 'dod pas /
yid mthun gyi gnas su /
'di'i bris sku'i gnas su mchod gtor nang mchod dam rdzas spyan gzigs sogs rgyas par bshams la /
rang nyid phyag rdor ram /
mi g.yo ba'i nga rgyal la gnas pas /
nang mchod tsaN+Da ma hA ro Shas bsangs /
swa b+hA was sbyangs /
stong pa'i ngang las yaM las rlung| raM las me'i dkyil 'khor gyi steng du /
AH las mi mgo'i sgyed bu gsum gyi steng du /
AH las thod pa yangs shing rgya che ba'i nang du /
sha lnga dang bdud rtsi lnga /
de'i steng du oM AH hUM gis mtshan pa las 'od zer 'phros /
rlung g.yos /
me sbar /
thod pa'i nang gi rdzas rnams zhu zhing khol ba'i nang du /
yi ge gsum po lhung nas zhu bas /
kha dog dri ro nus pa'i skyon sbyangs /
zag med ye shes kyi bdud rtsi'i rgya mtsho chen por gyur /
oM AH hUM gsum brjod de byin gyis brlabs /
mchod rdzas bskang rdzas sogs kyang bsangs sbyangs /
stong pa'i ngang las rang rang gi ming yig dang po thig les brgyan pa zhu ba las byung ba'i /
bla ma @# / /
dang gnod sbyin chen po rdo rje bdud 'dul 'khor dang bcas pa mnyes par byed pa'i dam rdzas /
spyan gzigs /
mchod pa'i bye brag bsam gyis mi khyab pa zhig /
bla ma dang gnod sbyin chen po rdo rje bdud 'dul 'khor dang bcas pa'i spyan lam du 'byung zhing rgyas par gyur cig oM sarba bid pU ra pU ra /
sU ra sU ra /
a wartA ya /
a wartA ya ho badzra s+pha ra Na khaM /
oM ar+g+haM AH hUM nas /
shap+ta AH hUM zhes pa'i bar gyis byin gyis brlabs /
de nas rten bskyed pa ni /
swa b+hA was sbyangs /
chos thams cad rang bzhin gyis grub pas stongs pa'i stong pa nyid du gyur /
stong pa'i ngang las rang gi mdun du /
b+h+ruM las rin po che sna bdun gyi gzhal yas khang mdzes shing yid 'phrog pa'i nang du /
'khor lo rtsibs bzhi pa'i lte bar sna tshogs padma dang nyi ma dang /
srin po bsgyel ba'i steng du /
k+Sha mthing nag las byung ba'i rin po che 'bar ba k+Shas mtshan pa las 'od zer 'phros /
gdug pa can thams cad tshar bcad /
tshur 'dus /
sa bon phyag mtshan dang bcas pa la thim pa yongs su gyur pa las /
gnod sbyin chen po rdo rje bdud 'dul sku mdog mthing nag /
zhal gcig phyag gnyis pa /
phyag g.yas nor bu rin po che 'bar ba dang /
g.yon bdud rtsis gang ba'i bum pa bsnams pa /
spyan gsum dmar po sdang mig tu bgrad cing /
zhal rab tu gdangs nas mche ba gtsigs pa /
dbu la rin po che'i prog zhu gsol zhing /
rin po che'i rgyan sna tshogs pas brgyan pa /
sku la dar nag gi ber chen dang /
zhabs la sag lham gsol ba /
shin tu brjid cing zhabs g.yas cung zad brkyangs pa'i sems dpa'i skyil krung gis bzhugs pa /
de'i g.yon du yum kun grub ma sku mdog sngon mo zhal gcig phyag gnyis ma /
g.yas nad rkyal dang /
g.yon zhal zas yab la stob cing /
dar dkar gyi na bzas bklubs pa /
rtsibs bzhi'i steng du /
shar du nor bdag dzam+b+ha la dkar po /
lhor mgon po nag po /
nub tu 'brog gnas mched lnga /
byang du rnam sras ljang gu /
de dag gi phyi rol tu gnod sbyin dang /
sde brgyad kyi 'khor dpag tu med pas bskor ba'i gtso 'khor thams cad kyi spyi bor oM /
mgrin par AH thugs kar hUM gis mtshan par gyur /
thugs ka'i hUM gi 'od zer gyis byang phyogs lcang lo can gyi pho brang nas /
mgon po rdo rje bdud 'dul 'khor dang bcas pa skad cig gis spyan drangs /
rol mo dbyangs dang bcas pas / /
hUM| rin chen lhun po'i byang gi phyogs / /
lcang lo can gyi pho brang nas / /
gnod sbyin sde dpon mthu rtsal can / /
rdo rje bdud 'dul snyan gson cig /
sngon tshe rdo rje 'chang dbang gis / /
bka' bsgos ji ltar khas blangs bzhin / /
sangs rgyas bstan pa bsrung ba dang / /
@# / /
rnal 'byor 'phrin las bsgrub pa'i phyir / /
rtse gcig mos pas spyan 'dren na / /
gnas 'dir myur du gshegs su gsol / /
d+harma pA la mahA yak+Sha sa pa ri wA ra e hye hi /
dzaH hUM baM hoH dam tshig pa dang gnyis su med par bsam /
bya khyung gi phyag rgya bcings la /
badzra mahA sa ma ya hUM phaT /
ces dam la bzhag /
gang zhig dran pa tsam gyis phyi nang gi /
bar chad kun sel 'dod dgu'i dngos grub kun| |stsol mdzad gnod sbyin sde dpon mthu stobs can / /
mgon po 'khor dang bcas la phyag 'tshal lo / /
zhes phyag bya /
ar+g+haM nas shap+ta'i bar dang /
sngags la yi ge 'bru gsum btags te nang mchod 'bul /
yig brgya bdun nam /
nyer gcig bzlas la /
hUM| bdag cag ma rig dbang gyur pas / /
sgo gsum nyes tshogs ci mchis dang / /
khyad par gnod sbyin chen po yi / /
thugs dang 'gal ba ma lus bshags /
ces bshags pa bya /
de nas thugs dam bskang ba ni /
hUM| chos dbyings bde ba chen po'i lha lam las / /
phyi nang gsang ba'i mchod pa'i sprin spros te / /
gnod sbyin chen po 'khor bcas spyan lam du / /
'byung zhing rgyas la dgyes pa bskyed gyur cig /
ro brgya'i gser skyems mchod yon rgya mtshor 'khyil / /
mdzes pa'i me tog sa dang bar snang gang / /
dri zhim spos kyi dud pa sprin ltar gtibs / /
mun sel sgron me tshar du dngar ba 'dis / /
mgon po 'khor dang bcas pa'i thugs dam bskang / /
dri chab bzang po'i ngad kyis phyogs kun 'gengs / /
ro brgya ldan pa'i zhal zas lhun por spungs / /
sna tshogs rol mo'i sgra dbyangs 'brug ltar sgrog /
phun tshogs 'dod yon rnam lnga'i char 'bab pas / /
mgon po 'khor dang bcas pa'i thugs dam bskang / /
rdzu 'phrul shugs ldan rta nag rlung ltar 'phyo / /
g.yag rog zhol chen 'jigs pa'i ngar sgra sgrog /
dar gyi rgyan ldan lug nag spyi dkar mdzes / /
khyung ltar lding ba'i bya nag tshogs rnams kyis / /
mgon po 'khor dang bcas pa'i thugs dam bskang / /
khyi nag snying dkar dom ltar mchong zhig rgyug /
stag spyang seng ge drag po'i ngar skad 'don / /
rdo rje'i go khrab sna tshogs mtshon cha sogs / /
dam rdzas spyan gzigs stong gsum khyon gang bas / /
mgon po 'khor dang bcas pa'i thugs dam bskang / /
dmar chen sha khrag gtor ma ri ltar spungs / /
ja chang bdud rtsi'i btung ba mtsho ltar bskyil / /
rin chen bdun dang nye ba'i rin chen gyis / /
phyogs kyi 'khor lo ma lus yongs bkang ste| |mgon po 'khor dang bcas pa'i thugs dam bskang / /
rin chen rgyan phreng dar nag ber chen dang / /
nor bu bum bzang phyi nang gsang ba'i rten / /
'jig rten 'jig rten 'das pa las byung ba'i / /
dngos @# / /
bshams yid sprul mchod sprin rgya mtsho 'dis / /
mgon po 'khor dang bcas pa'i thugs dam bskang / /
thugs dam bskangs shing nyams chags gsos gyur cing / /
rkyen ngan bar gcod thams cad bzlog pa dang / /
mthun rkyen dngos grub ma lus stsal du gsol / /
de ltar thugs dam bskangs nas /
rang phyag rdor dang mi g.yo ba gang rung du gsal ba'i thugs ka las 'od zer 'phros /
gnod sbyin gyi thugs ka'i sngags phreng la phog /
thugs rgyud bskul /
'phrin las thams cad thogs med du bsgrub par bsams la /
oM badzra rat+na tsit+ta rA ga rA ga hUM phaT /
ces pa dang /
yum gyi sngags bzla 'dod na /
oM badzra rat+na tsit+ta bdud mo ting kyol ting ting dzaH dzaH hUM phaT /
ces bzlas pa ci 'grub bya /
de nas gtor bsngos bsdus par bkod pa ltar gtor ma phul /
ar+g+haM sogs kyis mchod cing /
snying po'i mjug tu oM AH hUM btags te nang mchod kyang 'bul lo / /
de nas /
bstod pa bya ba ni /
hUMH rgyal ba'i mkhyen brtse'i mkha' dbyings las / /
gnod sbyin chen po'i dbyar skyes phreng / /
'phrin las drag po'i me char gyis| |bstan dgra phye mar 'thag la bstod / /
chos kyi dbyings las 'ongs pa'i lha / /
khro chags brjid pa'i skur ston pa / /
dbang sngon mdog can nyin byed brgya'i / /
'od stong 'gyed la phyag 'tshal bstod / /
zhal gcig phyag gnyis g.yas pa na / /
rin chen 'bar bas 'dod dgu dang / /
g.yon pa rin chen bum bzang gis / /
tshe dang ye shes stsol la bstod / /
dmar zlum spyan gsum sdang mig gis / /
bstan dgra'i rjes gcod bya ra mdzad / /
dar nag ber chen lhab lhub ni / /
gser gyi ska rags can der bstod / /
khyod sku'i dpag bsam ljon pa ni / /
rnam mang rin chen las grub pa'i / /
rab mdzes rgyan gyi me tog gis / /
mngon par mdzes la phyag 'tshal lo / /
mgon der gsang ba'i dgyes pa bskyed / /
rnal 'byor bu bzhin skyong mdzad cing / /
gnas gsum mkha' 'gro'i gtso mo mchog /
dbyings phyug dpa' mo che la bstod / /
sku dang cha lugs sna tshogs shing / /
mthu stobs rdzu 'phrul bsam mi khyab / /
'phrin las rnam bzhi'i mchog stsol ba'i / /
'khor tshogs rgya mtsho'i tshogs la bstod / /
chos skyong chen po lcam dral la / /
bdag cag dpon slob 'khor bcas kyi / /
mi nor longs spyod bcas pa rnams / /
bcol lo bltos so mthu ma chung / /
nyin gsum bya ra mtshan gsum du / /
drung nas mel tshe ma g.yel cig /
nad gdon chom rkun dgra la sogs /
phyi nang bar gcod zhi ba dang / /
tshe dang bsod nams longs spyod dang / /
'khor tshogs bstan pa rgyas par mdzod / /
srid zhi'i skye 'gro phun tshogs kun / /
ma lus dbang du 'du ba dang / /
bdag la gnod pa'i dgra @# / /
bgegs kun / /
drag po'i chad pas tshar chod cig /
ces bstod cing 'phrin las bcol lo / /
smras pa /
rig gnas kun gyi bstan pa'i srog shing che / /
zhang blon chen po rdo rje bdud 'dul gyi / /
sgrub thabs gsar pa'i rin chen phreng mdzes pa / /
spel bar byed po chos kyi rgyal mtshan nyid / /
'di ltar bskrun pa'i dge tshogs nyal 'gro'i rgyun / /
dus gsum rnam dkar dza hu'i bu mo dang / /
lhan cig kun mkhyen rgya mtsho cher zhugs nas / /
srid pa'i tsha gdung sel ba'i mchog gyur cig /
ces gnod sbyin chen po rdo rje bdud 'dul gyi bskang gso'i rim pa bar chad kun sel zhes bya ba 'di yang /
rigs rus mchog tu dge zhing /
dad pa dang rnam dpyod phun sum tshogs pa /
rig gnas mtha' dag la mkhyen pa'i spyan yangs g.yo ba'i sde pa rnam sras dzam la zhes bya bas bskul ba'i ngor /
mdo rgyud dam pa'i man ngag 'dzin pa /
shAkya'i dge slong blo bzang chos kyi rgyal mtshan gyis /
'di'i sgrub thabs slob dpon padmas mdzad par grags pa dang /
grwa pa mngon shes kyis mdzad zer ba'i yig rnying 'ga' zhig 'dug kyang /
snga mo nas brgyud pas bris nor mngon che zhing /
phal tshig ring thung yang mi snyoms pa yid brtan dka' ba dang /
gzhan ma khungs btsun pa'i gtor chog gtsang ma zhig ma mthong yang| 'di'i rjes gnang las tshogs rags rim dpal ldan bla ma dam pa'i zhabs drung du thob pa'i gdams pa la gzhi byas /
sngar gyi yig rnying de dag gi legs cha rnams kyis kyang kha bskangs te /
chos grwa chen po bkra shis lhun po'i gtsug lag khang du sug bris su byas pa las /
slar yi ge pa ni rab 'byams smra ba'i lots+tsha ba dge 'dun dpal 'bar ro / /
'dis kyang bstan pa rin po che mi nub pa'i rgyal mtshan du gyur cig / / /
@# / /
oM swasti sid+d+haM /
jo mo tshe ring mched lnga bstan ma bcu gnyis dang bcas pa la /
mchod gtor 'bul zhing 'phrin las 'chol ba /
rgyun gyi rnal 'byor du bya ba'i tshul ni /
nang mchod dang mchod gtor spyan gzigs sogs phyag len ltar bshams /
rang lhag pa'i lha'i rnal 'byor dang ldan pas /
sngags drug dang phyag rgya drug gis byin gyis brlabs /
rol mo dbyangs dang bcas pas 'di ltar /
oM mdun gyi nam mkhar 'ja' 'od 'khrigs pa'i klong / /
dam rdzas spyan gzigs rgya mtshos bskor ba'i dbus / /
chu skyes 'dab stong rgyas pa'i lte bar ni / /
nyi zla'i gdan la gdong lnga 'gying ba'i steng / /
jo mo bkra shis tshe ring gangs ri'i mdog /
zhal gcig phyag gnyis rdo rje tshe bum bsnams / /
sna tshogs dar dang rin chen rgyan gyis spras / /
tshe dang srid kyi dpal 'byor stsol zhing bzhugs / /
mdun du mthing gi zhal @# / /
bzang dbang sngon gyi / /
mdangs chags phyag g.yas dbang sdud ba dan dang / /
g.yon pa srid gsum gsal ba'i me long 'dzin / /
mngon shes mchog stsol rdzu 'phrul rkyang la chibs / /
g.yas phyogs zas sogs 'dod dgu'i dpal ster ba'i / /
mi g.yo blo bzang gser mdog 'dzum zhal can / /
phyag gnyis bdud rtsi'i gzhong pa ne'u les mdzes / /
rin chen rgyan ldan dpa' bo stag la chibs / /
rgyab tu nor gyi mchog ster mdzes ma'i gzugs / /
cod pan mgrin bzang dbang gi mdangs dang ldan / /
phyag g.yas nor bu g.yon pas gter sgrom 'dzin / /
sha yu la chibs dgos 'dod char du 'bebs / /
g.yon na rkang bzhi'i dngos grub stsol mdzad pa'i / /
gtad dkar 'gro bzang ljang sngon ma rgad mdog /
dur sngon sbrul zhags g.yas g.yon phyag gis bzung / /
mdzes shing yid 'ong g.yu 'brug sngon mo chibs / /
de rnams 'khor du bstan pa bsrung mdzad cing / /
rnal 'byor bu bzhin skyong ba'i dam tshig can / /
bstan ma bcu gnyis gnas gsum mkha' 'gro'i tshogs / /
dam can chos skyong bsrung ma mtha' dag kyang| |rang rang bka' nyan 'khor tshogs rgya mtshos bskor / /
dregs pa sde brgyad yul lha gzhi bdag bcas / /
bar snang nam mkha' sa gzhi khyab par bzhugs / /
oM chos dbyings bde ba chen po'i pho brang nas / /
rig 'dzin rtsa brgyud bla ma yi dam lha / /
gnas gsum mkha' 'gro ye shes DA ki'i gtso / /
jo mo bkra shis tshe ring mched lnga dang / /
bod khams skyong mdzad bstan ma bcu gnyis bcas / /
so so'i bka' nyan 'khor tshogs rgya mtsho dang / /
gzhan yang dam can chos skyong bsrung ma'i tshogs / /
dregs pa sde brgyad dmag tshogs ma lus dang / /
yul lha gzhi bdag gnyan po 'khor bcas rnams / /
sngon tshe khyab bdag he ru ka dpal dang| |rig 'dzin chen po padma 'byung gnas kyis / /
bka' bsgos dam bcas ji bzhin dgongs mdzod la / /
sangs rgyas bstan pa bsrung zhing skyong ba dang / /
zhi rgyas dbang dang mngon spyod la sogs pa'i / /
rnal 'byor 'phrin las tshul bzhin bsgrub pa'i phyir / /
thogs pa med par myur du gshegs su gsol /
zhes spyan drangs /
dam tshig pa la gzhug /
de nas /
oM bde stong rang bzhin legs bris dga' tshal las / /
byung ba'i rnam mang mchod pa'i me tog tshogs / /
tshe ring mched lnga bstan ma bcu gnyis po / /
'khor bcas dgyes pa bskyed phyir 'bul ba ni / /
mchod yon me tog bdug spos snang gsal dri / /
zhal zas sna tshogs rol mo rin chen bdun / /
bkra shis rtags brgyad 'dod yon rnam pa lnga / /
phyi nang spyan gzigs dam rdzas rgya mtsho 'dis / /
ye shes DA ki'i gtso mo mched lnga dang / /
bstan skyong chen mo 'khor bcas @# / /
thugs dam bskang / /
rab brjid gdong lnga'i dbang po dpa' bo stag /
rlung ltar mgyogs pa'i dre rta rkang gsum dang / /
sha rkyang 'phar ba g.yu 'brug nam mkha' lding / /
rdzu 'phrul shugs ldan bzhon pa'i tshogs rnams kyis / /
ye shes DA ki'i gtso mo mched lnga dang / /
bstan skyong chen mo 'khor bcas thugs dam bskang / /
mdzes pa'i rta mchog sna tshogs glog ltar 'khyug /
g.yag rog zhol chen rngams pa'i ngar sgra 'byin / /
spyi gtsug zla bas mdzes pa'i lug nag dang / /
rnam mang 'dab chags khros pa'i khyi nag 'dis / /
ye shes DA ki'i gtso mo mched lnga dang / /
bstan skyong chen mo 'khor bcas thugs dam bskang / /
sra zhing ngar ldan rdo rje'i go mtshon dang / /
'bru sna gser dngul rin chen 'dod dgu'i mdzod / /
ja chang gser skyems btung ba rgya mtshor 'khyil / /
yid 'ong lha mi'i longs spyod phun tshogs kyis / /
ye shes DA ki'i gtso mo mched lnga dang / /
bstan skyong chen mo 'khor bcas thugs dam bskang / /
'chi med dpal ster rin chen bum bzang dang / /
mda' dar me long nor bu'i rgyan phreng sogs / /
sku gsung thugs kyi rten rdzas dam pa dang / /
zag med bde chen gsang ba'i mchod pa 'dis / /
ye shes DA ki'i gtso mo mched lnga dang / /
bstan skyong chen mo 'khor bcas thugs dam bskang / /
b+h+ruM las rin chen las grub snod yangs su / /
dkar gsum mngar gsum rin chen zas sna dang / /
sha khrag lhun por spungs pa'i gtor ma'i tshogs / /
'ja' tshon ltar bkra'i dar gyi cod pan can / /
ye shes bdud rtsi'i rgya mtshor byin brlabs nas / /
bla ma yi dam mkha' 'gro'i tshogs la 'bul / /
bla ma yi dam mkha' 'gro tshe ring mched lnga bstan ma bcu gnyis 'khor dang bcas pa'i ljags 'od zer gyi sbu gus gtor ma'i bcud thams cad drangs te gsol bar gyur /
oM padma sid+d+hi /
de ba pany+tsa DA ki nI sa pa ri wA ra i daM ba liM ta kha kha khA hi khA hi zhes lan bdun gyis bla ma yi dam tshe ring mched lnga dang /
a kA ro lan bdun gyis bstan ma 'khor bcas la 'bul /
ar+g+haM sogs kyis mchod /
sam+b+ha ras gzhi bdag la bsngo /
de nas bstod pa dang 'phrin las 'chol ba ni /
oM dus gsum bde gshegs ma lus bskyed pa'i yum / /
sgrib bral lhan skyes bde ba chen po'i dngos / /
dran pas tshe dang ye shes stsol mdzad pa'i / /
tshe ring mched lnga bstan skyong tshogs la 'dud / /
rdo rje 'chang dbang padma sam+b+ha was / /
bka' bsgos ji bzhin sangs rgyas bstan pa dang| |bstan 'dzin bu bzhin skyong ba'i dam tshig can / /
bka' bsrung chen po 'khor dang bcas la bstod / /
'jig rten mkha' 'gro'i gtso mo'i tshul bzung nas / /
sdang dgra gnod bgegs thal bar @# / /
brlag byed cing / /
g.yel med rnal 'byor 'phrin las bsgrub mdzad pa / /
bod khams skyong ba'i gtso mo rnams la bstod / /
deng nas bzung ste byang chub snying po'i bar / /
nad rims gdon bgegs dus min 'chi ba dang / /
dgra jag chom rkun 'byung ba'i gnod pa sogs / /
ma lus nye bar zhi ba'i 'phrin las mdzod / /
tshe dang bsod nams lung rtogs yon tan dang / /
'khor dang longs spyod mthu stobs snyan grags dang / /
phun tshogs dpal 'byor bstan pa'i bya ba sogs / /
thams cad yar ngo'i zla ltar rgyas par mdzod / /
khams gsum skye dgu kun dang de dag gi /
rin chen nor 'bru rta dang glang po dang / /
yul 'khor 'dod dgu ma lus re ba bzhin / /
myur du dbang du 'du ba'i 'phrin las mdzod / /
zhi rgyas dbang gis 'dul bar mi nus pa / /
bsam sbyor log par lta ba'i dgra bgegs rnams / /
rmongs rengs bcings dang bsad pa'i 'phrin las kyis / /
skad cig tsam gyis thal bar brlag par mdzod / /
b+h+yauH rtag tu bsten cing bsgrub pa'i gtso / /
bstan bsrung chen mo khyed rnams kyis / /
bdag cag dpon slob 'khor bcas la / /
nyin gsum rgyang nas bya ra dang / /
mtshan gsum drung nas mel tshe dang / /
gzhis byes lam 'phrang thams cad du / /
brtse ba'i ma dang sring mo ltar / /
mgon skyabs dpung gnyen grogs mdzod cig /
bdag cag dpon g.yog 'khor bcas kyi / /
rkyen ngan bar chad bzlog pa dang / /
bsams don yid bzhin 'grub pa dang / /
bshad sgrub longs spyod 'phel bar mdzod / /
khyad par bcom ldan he ru ka dpal la / /
gsang ba'i dgyes pa bskyed mdzad DA ki'i tshogs / /
bsten cing mchod pa'i rnam dkar phung po'i mthus / /
dge legs chen pos phyogs 'dir gang bar shog /
ces bkra shis brjod /
tshul 'di ni thon nas mi'i dbang po gang gis nan tan du bskul ba'i ngor /
rdo rje 'dzin pa blo bzang chos kyi rgyal mtshan gyis 'phral du bkod pa'o / / / /
badzra sa ma ya dza /
hUM drang srong chen po sde brgyad bran dang bcas / /
'dir spyon dam rdzas mchod gtor 'di bzhes la / /
sngon gyi khas blangs dam tshig dran byas nas / /
phyogs 'dir 'bru bcud 'phel zhing rgyas pa'i gegs / /
rdo char ser ba'i gnod pa bzlog pa dang / /
mthun rkyen bsgrub la g.yel ba med par mdzod /
ces pa 'di yang btsun pa blo bzang chos kyi rgyal mtshan gyis sbyar ba'o / / / /
@# / /
na mo gu ru many+dzu g+ho ShA ya| bka' drin mnyam med rtsa ba'i bla ma dang / /
dbyer med dam tshig gsum bkod rgyal po yi / /
zhabs kyi padmor gus pas phyag byas te / /
de nyid bsgrub pa'i rim pa mdor bsdus bri / /
'dir bcom ldan 'das @# / /
dam tshig gsum bkod pa'i rgyal po bsgrub par 'dod pas /
yid dang mthun pa'i gnas su bcom ldan 'das kyi bris sku sogs bkram /
mchod pa legs par bshams /
khrus byas gtsang zhing dag pa dang ldan pas /
stan bde ba la 'dug ste skyabs 'gro sems bskyed tshad med bzhi bsgom pa sogs sngon du btang nas /
sems can thams cad kyi don du myur ba myur bar rdzogs pa'i sangs rgyas kyi go 'phang thob par bya /
de'i phyir du bcom ldan 'das dam tshig gsum bkod pa'i rgyal po bsgrub par bya'o snyam du bsam /
de nas 'dod pa'i rgyal po'i sngags gzhan nam /
na maH sa man+ta kA ya wA ka tsit+ta badzra NAM ta kr-ita hUM dza sha /
zhes bgegs bsal /
sa'i cha gsum la /
oM b+hu ra swAhA /
oM b+hU ra wa swAhA /
oM b+hU ra b+hu ba swAhA /
zhes rim bzhin bzlas pas lus kyi cha gsum 'khru zhing bsrung /
oM AH dzi na dzi ka /
gtsang byed srin lag g.yas la gdags /
oM wA ka bi shud+d+ha ye swAhA /
oM du pi du pi kA ya du pi swAhA /
oM pra kri ta pa ri shud+d+ha sarba d+h+rama pra kri ta pa ri shud+d+honyahaM /
chus lus la gtor zhing lus thams cad khrus byas /
de nas lag pa g.yas pa'i khu tshur bcangs /
mthe bong bsgrengs /
mdzub mo bkug pa snying ga /
lkog ma /
spyi gtsug /
dpung pa gnyis te /
gnas lngar gtug cing /
oM badzra kro d+ha hUM dzaH zhes bdag nyid bsrung /
lag pa g.yas pa'i gong srin bkug ste /
oM shud+d+he na tu sho d+ha na ya swAhA /
de nas bdag nyid bcom ldan 'das dam tshig gsum bkod pa'i rgyal por gsal ba'i thugs kar zla ba la gnas pa'i sa bon gyi 'od zer gyis /
bla ma dang gnyis su med pa'i bcom ldan 'das dam tshig gsum bkod pa'i rgyal po la sangs rgyas dang byang chub sems dpa'i tshogs kyis bskor ba mdun gyi nam mkhar spyan drangs /
'od zer rang gi snying gar thim /
oM sarba ta thA ga ta pa da ban+d+ha naM ka ro mi /
zhes pas phyag bya /
oM AH hUM mchod pa rnams phul du byung ba'i lha rdzas su gyur /
ces byin gyis brlabs la /
oM pra wa ra sang ka raM pra tIts+tsha ra se swAhA /
zhes pas zhabs bsil dang /
oM badzra puSh+pe hUM /
oM badzra d+hU pe hUM /
oM badzra A lo ke hUM /
oM badzra gan+d+he hUM /
oM badzra nai bi dya hUM /
oM badzra shap+ta hUM /
zhes mchod pa lnga rol mo dang bcas pas mchod /
dbang med bdag gis mi dge bgyis pa dang / /
rjes su yi rang yang na bgyid stsal gang / /
de dag thams cad byang chub mchog gi ni / /
spyan sngar da lta ma lus so sor bshags / /
bde gshegs sras kyi tshogs gnyis zab pa dang / /
rgya cher 'gro ba ma lus pa yi don / /
sgrub par byed dang de las gzhan la yang / /
rtag tu bdag ni rjes su yi rang ngo / /
thugs rjes khyab pa'i thugs dang ldan mgyur cing / /
blo gros sdig@# / /
bral gti mug tshogs kun bcom / /
ma lus rigs kyi padma'i nang bzhugs pa'i / /
bde bar gshegs pa rnams la skyabs su mchi / /
blo mchog rnams kyi kun dga' ra ba ste / /
dman pa'i 'jigs pa rnams kyi rgyal byed tshal / /
srid pa'i 'byor pa zil gyis gnon pa'i mchog /
gsung mchog chos la bdag ni skyabs su mchi / /
'dod chags la sogs sbrul gyi dug bcom zhing / /
blo gros rnam rgyal thugs rje cher ldan pa'i / /
brtul zhugs dbang po'i tshogs la skyabs mchi zhing / /
srid dang bral ba rnams la bdag phyag 'tshal / /
rgyu yi rjes la bdag po'i yul bdag nyid / /
'bras bu'i stobs kyis dgra las rgyal gyur pa / /
snying rje'i rtsa ba zug cing yang dag rtogs / /
mnyam med byang chub sems ni bskyed par bgyi / /
byang chub mchog brnyes ring po ma lon pa'i / /
rgyal ba rnams la 'khor lo bskor bar bskul / /
mya ngan 'da' bzhed mgon po sras dang bcas / /
mtha' yas bskal pa'i bar du bzhugs par gsol / /
bdag gi dge ba'i las rnams 'di dag gis / /
'jig rten 'dir ni myur du sangs rgyas shog /
'gro la phan phyir chos kyang ston bgyid cing / /
sems can sdug bsngal mang pos gzir las sgrol / /
tshogs zhing rnams rang bzhin gyi gnas su gshegs par gyur /
oM swa b+hA wa shud+d+hAH sarba d+harmaH swa b+hA wa shud+d+honyahaM /
bdag dang lha'i de kho na nyid dbyer mi phyed pa'i stong par gyur /
stong pa'i ngang las de bzhin gshegs pa'i yi ge brgya pa'i gdangs nam mkhar grag pa yongs su gyur pa las| zla ba'i steng du yi ge'i gzugs 'od zer lnga 'phro ba las de bzhin gshegs pa'i rigs kyi phyag mtshan gyi lte bar sa bon sngags phreng gis bskor bar gyur /
de las 'od zer dang lha'i tshogs 'phros /
don gnyis byas /
'dus /
zla ba phyag mtshan sa bon dang bcas pa yongs su gyur pa las /
maM ljang gu las byung ba'i padma 'dab ma brgyad pa'i lte bar maM gyis mtshan pa la gnas pa'i zla ba'i steng du /
bcom ldan 'das dam tshig gsum bkod pa'i rgyal po sku mdog gser btso ma lta bu /
mtshan sum cu rtsa gnyis dang /
dpe byad bzang po brgyad cus spras pa /
zhal gcig phyag gnyis chos 'chad kyi phyag rgya can /
'od zer rab tu 'bar ba'i dbus na rdo rje'i skyil krung gis bzhugs pa /
de'i g.yas su byang chub sems dpa' rdo rje 'dzin sku mdog ston ka'i 'dam bu ltar ser skya /
phyag gnyis kyis rdo rje bzung nas snying gar thal mo sbyar ba /
g.yon du byang chub sems dpa' rdo rje 'dzin chen po sku mdog ser po /
g.yas nor bu bzang po bsnams pa /
mchan khung g.yon pas dung bzung ba /
g.yas kyi mdun du khye'u mtha' yas khro bo'i cha byad can /
sku @# / /
mdog dmar po me tog pa la sha lta bu /
g.yas bshan pa'i zangs gri dang /
g.yon ka pA la me tog gi tshogs kyis gang ba 'dzin pa /
sbrul dkar po'i mchod phyir thogs 'chang ba /
g.yon gyi mdun du bu mo mtha' yas zhi ba'i cha byad can /
sku mdog ljang gu dur pa'i myu gu lta bu /
g.yas pa'i thal mos rang gi gtso bo la phyag 'tshal zhing /
g.yon pas padma bsnams pa /
bzhi ga'ang zhal gcig phyag gnyis pa /
rgyan thams cad kyis brgyan pa'o / /
bya spyod kyi slob dpon mkhas pa chen po 'ga' zhig dang /
khyad par 'di'i sgrub thabs kyi gzhung ltar ye shes dgug gzhug /
mchod bstod sogs ma byas par bzlas sgom la chig dril byas kyang lags /
yang de dag byed par 'dod pas /
lha rnams kyi spyi bor oM dkar po /
mgrin par AH dmar po /
thugs kar hUM sngon pos mtshan par gyur /
bdag nyid kyi thugs ka'i hUM gis 'od zer gyis rang bzhin gyi gnas nas bsgoms pa dang 'dra ba'i ye shes pa spyan drangs /
badzra sa ma ya dzaH dzaH hUM baM hoH dam tshig pa dang gnyis su med par gyur /
slar yang thugs ka'i hUM las 'od zer 'phros /
bla ma yi dam dkon mchog gsum gyi lha tshogs spyan drangs /
bdag nyid la thim pas skyabs gnas kun 'dus kyi ngo bor gyur /
de nas byin gyis brlabs pa'i mchod pa 'bul ba sogs tshogs zhing gi skabs ltar byed pa'am /
yang na zhabs bsil nas rol mo'i bar gyis mchod nas /
mgon po thugs rje che ldan pa /
zhes sogs kyis bstod /
de nas rang gi snying ga'i zla ba'i steng du sa bon yi ge traiM las kha dog sna lnga'i 'od zer 'phros /
bcom ldan 'das 'khor bcas mdun gyi nam mkhar spyan drangs te /
mchod pa rnam lnga phul la /
thog med nas bsags pa'i sdig sgrib dag par bya ba'i phyir /
lha'i sku sgyu ma lta bu la dmigs te /
bdag mdun gnyis ka'i thugs ka'i sa bon la bskor ba'i sngags phreng gi 'od zer dang lha'i tshogs 'phros /
don gnyis byas /
tshur 'dus /
snying ga'i sa bon la thim pa'i spro ba dang bsdu ba'i mdzad pa can du gyur par bsams la /
oM na ma strai ya d+h+wi kA nAM ta thA ga tA nAM /
sarba tra a pra ti ha tA bAp+ti d+harma tA bA li nAM /
aM a sa ma sa ma sa man+ta to a nan+ta tA bAp+ti shA sa ni /
ha ra ha ra| sma ra sma ra Na /
bi ga ta rA ga /
bud+d+ha d+harma te /
sa ra sa ra sa ma ba lA /
ha sa ha sa /
tra ya tra ya /
ga ga na mahA ba ra lak+Sha Ne /
dzwA la dzwA la na sA ga re swAhA /
zhes pa de bzhin gshegs pa'i yi ge brgya pa ste bcom ldan 'das kyi'o / /
oM baM badzra d+ha ra ye swAhA /
oM maM mahA badzra d+ha rong b+ha ba ye swAhA /
oM TaM Tak+ki ye swAhA /
oM naM nan d+hi ka ye swAhA /
'khor rnams kyi'o / /
mjug tu /
dge ba 'di yis myur du bdag /
dam tshig @# / /
gsum bkod 'grub gyur nas /
ces sogs kyis dge ba bsngo'o / /
de ltar bsnyen pa sngon du btang nas /
rgyu skar rgyal la smyung bar gnas shing gtsang sbra dang ldan pas stong phrag bcu gnyis bzlas na las kyi sgrib pa ji snyed thams cad zad par 'gyur zhing /
'chi kar cho ga 'di nyid kyis bzlas na bcom ldan 'das kyi zhal mngon sum du ston pa sogs phan yon bsam gyis mi khyab pa gsungs shing /
gzhan yang /
bzang spyod yi dam bcas pa yi / /
cho ga yis ni 'di bzlas na / /
thar pa nges par skyed byed na / /
'chi ba blu ba smos ci dgos /
ces gsungs so / /
bcom ldan dam tshig gsum bkod rgyal po yi / /
sgrub thabs bsam 'phel dbang gi rgyal po 'di / /
blo ldan skye bo 'ga' la phan pa'i phyir / /
blo bzang chos kyi rgyal mtshan zhes byas bkod / /
de las 'ongs pa'i rnam dkar dge ba'i tshogs / /
mkha' ltar yangs pa gang zhig thob pa des / /
sdug bsngal gsum gyis mnar ba'i 'gro ba kun / /
'dren pa'i ded dpon mchog tu bdag gyur cig /
ces bcom ldan 'das dam tshig gsum bkod pa'i rgyal po'i sgrub thabs 'di yang /
chos kyi rje sku skye blo bzang mchog ldan gyis yang yang nan cher gsol ba btab pa la brten nas /
slob dpon chen po ke la d+ha ra Na d+his mdzad pa'i yi ge brgya pa'i sgrub thabs ji lta ba bzhin du dge slong blo bzang chos kyi rgyal mtshan gyis /
chos grwa chen po bkra shis lhun po'i gtsug lag khang du sbyar ba'o / / / / /
swasti /
'dir sangs rgyas bcom ldan 'das sman pa'i rgyal po la brten pa'i bla ma'i rnal 'byor bsgom par 'dod pas /
skyabs 'gro sems bskyed sngon du btang /
sems can thams cad kyi don du myur ba myur bar sangs rgyas kyi go 'phang thob par bya| de'i phyir du lam zab bla ma'i rnal 'byor bsgom par bya'o snyam pa gsum sogs bya /
de nas 'di ltar /
mdun gyi nam mkhar nor bu'i rgyan mdzes pa'i / /
gnyis 'thung dbang pos bteg pa'i rin chen khri| |yid 'ong chu skyes ri bong 'dzin pa'i steng / /
rtsa ba'i bla ma bde gshegs sman gyi bla / /
baiDUr+ya yi 'od kyi rgyal po ni / /
sku mdog sngon po mtshan dpe'i gzi 'od 'bar / /
dgyes pa'i 'dzum ldan zhal gcig phyag gnyis pa / /
phyag g.yas nyon mongs nad sel a ru ras / /
rab mdzes 'dod dgu'i mchog sbyin phyag rgya can / /
g.yon pa mnyam gzhag steng na lhung bzed bsams / /
gser 'od dang 'dres padma rA ga yi / /
mdangs ldan chos gos gsum gyi lhab lhub g.yo / /
yid 'phrog 'ja' tshon sna lngas bskor ba'i dbus / /
mi phyed rdo rje'i skyil krung tshul gyis bzhugs / /
nyi ltar gsal byed zla ltar snang @# / /
byed sogs / /
'khor tshogs rgya mtshos bskor ba'i gnas gsum du / /
oM AH hUM mtshan hUM gi 'od zer gyis / /
ye shes pa rnams spyan drangs ro gcig gyur /
de nas /
tshad med thugs rjes bskyod pa'i 'od zer gyis / /
bdag blo'i ma rig mun pa sel mdzad cing / /
mchog dang thun mong dngos grub kun stsol ba'i / /
rtsa brgyud bla ma rnams la phyag 'tshal lo / /
thugs rje kun la snyoms pa'i bcom ldan 'das / /
mtshan tsam thos pas ngan 'gro'i sdug bsngal sel / /
dug gsum nad sel sangs rgyas sman gyi bla / /
bai DUr+ya yi 'od la phyag 'tshal lo / /
ston pa bla med sangs rgyas rin po che / /
skyob pa bla med dam chos rin po che / /
'dren pa bla med dge 'dun rin po che / /
skyabs gnas dkon mchog gsum la phyag 'tshal lo / /
mchod tshogs kun 'bul sdig ltung so sor bshags / /
dge la yi rang chos 'khor bskor du gsol / /
mya ngan mi 'da' bzhugs gsol 'dis mtshon pa'i / /
dge tshogs ma lus byang chub chen por bsngo /
de ltar yan lag bdun pa phul te /
rtse gcig tu gdung shugs drag pos /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sman gyi bla bai DUr+ya 'od kyi rgyal po la phyag 'tshal lo / /
mchod do skyabs su mchi'o / /
zhes brgya stong sogs ci mang brjod /
de'i tshe dmigs pa sman pa'i rgyal po'i sku'i cha thams cad las bdud rtsi 'od zer dang bcas pa'i rgyun babs /
rang gzhan sems can thams cad la zhugs pas sdig sgrib nad gdon thams cad dag nas /
sman pa'i rgyal po'i byin rlabs zhugs par bsams /
slar yang gsol ba btab pas sman pa'i rgyal po'i sku gnyis pa zhig chad /
rang la thim pas rang dang mdun bskyed gnyis ka'i thugs kar sngags phreng bkod pa'i spro bsdu'i dmigs pa dang bcas pas /
gzungs ring dang /
khyad par /
oM b+hai Sha dzye b+hai Sha dzye mahA b+hai Sha dzye b+hai Sha dzye sa mut+ga te swAhA /
zhes pa'i gzungs brgya stong khri 'bum sogs bzla| mjug tu /
dge ba 'di yis myur du bdag /
sman pa'i rgyal po 'grub gyur nas / /
'gro ba gcig kyang ma lus pa / /
de yi sa la 'god par shog /
ces sogs bsngo ba smon lam bya'o / /
de ltar nyin re bzhin nyams su blangs na gnas skabs bar chad sel zhing /
mthar thug bde ba can dang bai DUr+ya'i zhing du skye ba'i phan yon bsam gyis mi khyab pa 'byung bar gsungs so / /
snyigs dus 'gro ba mgon med rnams / /
nyon mongs nad kyi gdung sel gnyen / /
ston mchog sman pa'i rgyal po yi / /
sgrub thabs phan dang bde ba yi / /
bdud rtsi 'dzag pa'i zla shel 'di / /
'tsho byed nang so byang ngos pas / /
nan gyis bskul ba'i bser bu yis / /
@# / /
chos kyi rgyal mtshan rnam dpyod kyi / /
padmor reg pa'i dri bsung yin / /
dge bas mar gyur 'gro ba kun / /
sgrib gnyis nad las grol gyur cig / / /
@# / /
oM na mo b+ha ga wa te /
b+hai Sha dzye gu ru bai DUr+ya pra b+ha rA dzA ya /
ta thA ga tA ya /
ar+ha te samyaka saM bud+d+ha ya /
tadya thA /
oM b+hai Sha dzye b+hai Sha dzye mahA b+hai Sha dzye b+hai Sha dzya rA ja sa mud ga te swAhA /
sman bla'i gzungs ring ba gzungs 'bum par ma dag pa ji bzhin no / /
gzungs thung yang gzungs 'bum ltar na /
oM b+hai Sha dzye b+hai Sha dzye mahA b+hai Sha dzye b+hai Sha dzye sa mud ga te swAhA /
zhes pa yin /
yang| yongs grags la /
oM b+hai Sha dzye b+hai Sha dzye rA dza sa mud ga te swAhA| zhes pa yin cing ma dag pa yang med /
des na sman gtong ba'i sngags gzungs thung snga ma dang /
phyi ma sman bla'i gzungs thung du byas na legs sam snyam /
yi ge'i sdeb kyang 'ga' zhig tu /
b+hai Sha dz+he zhes dza la ha btags pa yang mang po 'dug kyang /
gzungs 'bum du dzye zhes pa yod pa ltar legs /
yang de bzhin gshegs pa spyi'i snying po bzla 'dod na /
na maH sarba ta thA ga ta hr-i da ya a nu ga te /
oM ku ruM gi ni swAhA /
zhes pa ste sangs rgyas thams cad kyi snying po byin rlabs can khungs btsun yin cing /
dag par yang yod do / / / /
lha bcas 'dren pa mnyam med sman gyi bla / /
drang srong rig 'dzin rtsa brgyud bla ma dang / /
mchog gsum mkha' 'gro chos bsrung thams cad la / /
zag med rgya ja bdud rtsi'i mchod pa 'bul / /
dgyes shing bzhes nas bdag sogs 'gro ba kun / /
tshe ring nad med bde skyid longs spyod ldan / /
nyon mongs dug gsum nad kun zhi ba dang / /
mchog dang thun mong dngos grub ma lus stsol / /
yang sman za ba'i tshe /
gzungs thung snga ma bzlas nas /
mchog gsum khyad par bde gshegs sman gyi bla / /
drang srong grub pa rnams kyi thugs rje dang / /
bden pas sman 'di nad rnams kun 'joms pa'i / /
'chi med bdud rtsi'i mchog tu 'gyur bar shog /
'di dag gso ba rig pa dang / /
rgyud sde 'dzin pa'i sngags ram pa / /
sa chen dge slong dar rgyas kyis / /
bskul tshe blo bzang chos rgyan gyis / /
smras pa'i dge bas ma rnams kun / /
bzhi brgya rtsa bzhi'i nad rnams kyi / /
'byung gnas dug gsum drungs phyung ste / /
sku gsum mngon du 'gyur bar shog / / /
@# / /
na mo gu ru many+dzu g+ho ShA ya /
'phags pa nye bar 'khor gyis zhus pa'i mdo las gsungs pa /
sdig pa'i gnyen po stobs bzhi yongs rdzogs tshang ba /
sangs rgyas so lnga'i cho ga byed par 'dod pas /
mgon po gser gling pa'i rnam thar bzhin sbyor ba'i chos dang /
dkon mchog gi rten dang /
mchod pa'i tshogs legs par sbyar nas /
@# / /
skyabs 'gro sems bskyed tshad med bzhi rgyud dang 'dres nges sngon du btang /
khyad par sems can thams cad kyi don du myur ba myur bar rdzogs pa'i sangs rgyas kyi go 'phang thob par bya /
de'i phyir du bde bar gshegs pa so lnga la mchod bstod sngon du 'gro ba'i sgo nas sdig pa bshags pa'i cho ga la 'jug par bya'o snyam pa gsum mam bdun sogs bya /
dngos gzhi ni 'di ltar /
! rgyal ba kun gyi thugs rje smon lam dang / /
bsod nams ye shes las grub ci 'dod par / /
'char ba'i rin chen rang bzhin sa yi gzhi / /
ga bur tsan+dan sbrul snying dri ldan pa'i / /
padma ut+pal ku mu da la sogs / /
lha rdzas mdzes pa'i me tog gcal du bkram / /
lo ma me tog 'bras bus g.yur za ba'i / /
ljon shing phreng ba yid bzhin mtsho yis brgyan / /
sprul pa'i bya tshogs chos kyi gsung snyan bsgyur / /
kun bzang mchod sprin rgya mtshos gang ba'i dbus / /
gzhal med pho brang gru bzhi sgo bzhi pa'i / /
lte ba g.yas g.yon shar lho nub byang du / /
seng khri pad zla'i gdan gsum brgyad bzhis brgyan / /
dbus su bdag cag ston pa shAkya'i gtso / /
gser gyi mdog can sa gnon mnyam gzhag mdzad / /
de yi g.yas g.yon rdo rje'i snying po dang / /
rin chen 'od 'phro shar phyogs g.yas bskor gyis / /
klu dbang rgyal po nas bzung dri med par / /
lho phyogs dpal byin gzi brjid mtha' yas bar / /
nub phyogs 'od dpal nas bzung dran pa'i dpal / /
byang phyogs mtshan dpal nas bzung ri dbang rgyal / /
ston pa mchog dang bde gshegs klu'i dbang phyug /
ma gtogs rim bzhin rigs lnga'i rnam pa can / /
re re'ang 'phags tshogs rab 'byams 'khor gyis bskor / /
gang 'dul ngo mtshar mdzad pa'i zlos gar gyis / /
chos dbyings rgyas par 'gengs shing bzhugs par bsam / /
yang na 'di ltar gsal gdab /
mdun gyi nam mkhar kun tu bzang po yi / /
rnam thar las byung mchod sprin 'khrigs pa'i dbus / /
nor bu'i seng khri padma zla ba'i steng / /
khams gsum 'gro ba'i bla ma shAkya'i gtso / /
gser gyi lhun po nyin byed bye ba'i 'od / /
kun nas 'phro ba ji bzhin mdzes par bzhugs / /
ston pa'i dbu yi g.yas g.yon gnyis gnyis dang / /
de 'og rim bzhin lnga phrag zung ldan gsum / /
sna tshogs pad ma zla ba'i gdan gyi steng / /
de bzhin gshegs pa rdo rje'i snying po nas / /
sangs rgyas ri dbang rgyal po'i bar so bzhi / /
bde gshegs rigs lnga'i sku mdog phyag rgya can / /
rang rang rgyal sras nyan thos rang rgyal dang / /
bka' sdod rgya mtshos bskor nas bzhugs par bsgoms / /
rnam gnyis rang rang blo dang bstun byas la / /
ye shes spyan drangs bzang po spyod pa dang / /
spyod 'jug las gsungs @# / /
yan lag bdun pa phul / /
stobs bzhi'i rnam pa ji bzhin gsal ba'i ngang / /
phyag bcas ltung bshags gsum bdun nyer gcig gam / /
brgya stong sogs brjod mjug tu tshogs zhing rnams / /
byin gyis brlab phyir dgyes shing bdag la thim / /
bdag nyid bstan pa'i bdag po'i nga rgyal gyis / /
thub dbang bde gshegs spyi yi snying po sogs / /
ma yengs legs par bzlas mthar smon lam dang / /
bsngo bas brgyan pas mi bzad sdig ltung gi /
mun nag kun 'joms nyi ma'i mchog tu gsungs / /
tshul 'di mang thos sgrub la brtson pa yi / /
sdom brtson snying stobs rgya mtshos nan tan du / /
bskul tshe blo bzang chos kyi rgyal mtshan gyis / /
thams cad mkhyen pa dpal ldan zhi ba 'tsho'i / /
mdo mchog sbyor ba bka' gdams gong ma yi / /
gnas brtan bsgrub pa'i cho ga bzhin bskyar ba'i / /
dge bas 'gro kun sdig ltung 'ching ba las / /
rnam grol bla med byang chub myur thob shog /
ces pa 'di yang /
btsun pa blo bzang chos kyi rgyal mtshan gyis sbyar ba'o / / / /
@# / /
na mo lo ke shwa rA ya /
thugs rje chen po 'phags mchog spyan ras gzigs / /
lnga brgya'i gtsug rgyan jo bo yab sras dang / /
bka' drin mnyam med rtsa ba'i bla ma yi / /
zhabs kyi padmor gus pas phyag byas te / /
mi 'dod sdug bsngal sel ba'i sman gcig pu / /
rgyal sras dpa' bo rnams kyi thugs dam mthil / /
dus gsum rgyal ba ma lus gshegs pa'i bshul / /
blo sbyong yang snying brgya byin spyi nor bri / /
dal 'byo rnyed dka' myur du 'jig 'gyur zhing / /
shi nas ngan song sdug bsngal mi bzod pas / /
bslu med dkon mchog gsum la skyabs 'gro zhing / /
sdig spong dge ba bsgrub la brtson pa gces / /
sdug bsngal gsum gyi mda' char drag 'bab cing / /
las nyon lcags sgrog 'ching bas dam bcings nas / /
mtha' med 'khor ba'i btson rar tshud pa las / /
thar 'dod nges 'byung shugs drag yang yang bskyed / /
bden 'dzin chang gis myos pa'i snang ba kun / /
bden stong mnyam gzhag nam mkha'i rnal 'byor dang / /
de las langs tshe gang shar snang ba rnams / /
sgyu ma rmi lam chu zla lta bur bsgom / /
mkha' mnyam mar gyur 'gro ba ma lus pa / /
bde ba 'dod kyang thabs la mi mkhas pas / /
sdug bsngal brgya yis gtses pa'i tshul mthong nas / /
bdag gzhan mnyam pa nyid du blta bar bya / /
bdag nyid gces 'dzin sdug bsngal kun gyi sgo / /
gzhan rnams gces 'dzin yon tan 'byung gnas su / /
mthong nas bdag gzhan brje ba'i nyams len la / /
brtson pa lhur len byed pa gdams pa'i phul / /
mar gyur 'gro ba'i sdig dang @# / /
sdug bsngal kun /
rlung dang lhan cig rang gi snying nang sdud / /
bdag gi bde dge rlung dang lhan cig tu / /
mar gyur 'gro ba rnams la yang yang gtong / /
ma rnams bde dang 'phrad 'dod byams pa dang / /
sdug bsngal dag dang bral 'dod snying rje dang / /
bdag gis khur du 'khyer ba'i lhag bsam gyis / /
drangs pa'i byang chub sems mchog rgyun du bsgoms / /
snod bcud sdig pa'i 'bras bus yongs gang ste / /
mi 'dod sdug bsngal char ltar babs gyur kyang / /
ltas ngan g.yang du len pa'i man ngag gis / /
rkyen ngan byang chub lam du bsgyur bar bya / /
bsag sbyangs lta dang gdan la mchod pa yis / /
'phral la gang thug bsgom la sbyor ba dang /
chos kun snying po stobs lnga'i nyams len gyis / /
dal 'byor thob pa don dang ldan par bya / /
tshul 'dir goms pas yid bde dang ldan zhing / /
skyon rnams spong sogs blo sbyong dam tshig dang / /
bslab bya'i rim pa rnams la legs bslabs nas / /
snyigs ma lnga bdo byang chub lam du bsgyur / /
de ltar bsgoms pas tshe 'di'i chag sdang dang / /
rang bde 'dod pa'i rnam rtog rgyun bcad de / /
sgo gsum dam pa'i lam dang mi 'bral bar / /
bla med rdzogs pa'i byang chub myur thob shog /
ces blo sbyong don bdun ma'i snying po brgya byin spyi bo'i nor bu zhes bya ba 'di yang /
snye mo nas rje btsun zhi ba bzang mos nan cher bskul ba la brten nas /
shAkya'i dge slong blo bzang chos kyi rgyal mtshan gyis bkod pa'o / / / /
@# / /
na mo lo ke shwa rA ya /
bla ma mchog dang dbyer med pa'i / /
phyag na padmo'i zhabs btud nas / /
'khyer so gsum gyi gdams ngag gi /
snying po dril te brjod par bya / /
rang nyid rje btsun spyan ras gzigs dbang du / /
gsal ba'i thugs ka'i hrIH yig 'od zer gyis / /
snod bcud skyon rnams ma lus sbyangs byas te / /
snod kyi 'jig rten bde ba can gyi zhing / /
bcud kyi sems can 'jig rten dbang phyug bsgom / /
de yi ngang nas gzugs snang ci shar yang / /
'phags mchog pad dkar 'dzin pa'i skur bsgom pa / /
snang ba sku yi 'khyer so'i rnal 'byor yin / /
bdag nyid lhar gsal snying ga'i sngags phreng gi /
'od zer spro bsdu'i ngang nas yig drug bzla / /
rna bar byung dang 'byung 'gyur las byung ba'i / /
snyan dang mi snyan ci dang ci thos pa / /
yig drug rang sgrar lhang lhang sgrog par bsam / /
sgra grag gsung gi 'khyer so'i nyams len yin / /
brjod ma thag pa'i 'khyer so gnyis kyi dang / /
chags sdang mi dge'i rnam rtog rgyun bcad nas / /
'khor 'das chos kun sgyu ma rmi lam dang / /
zab gsal snang stong tshogs pa'i rnal 'byor dang / /
mar gyur 'gro la phan bde'i sems bskyed de / /
@# / /
stong nyid snying rje'i dbyings su mnyam 'jog pa / /
dran rtog thugs kyi 'khyer so'i rnal 'byor yin / /
de ltar bsgoms pas rdzogs pa'i sangs rgyas kyi / /
sku gsung thugs kyi phun tshogs myur du 'thob / /
de skad smra ba mang thos chos smra ba / /
blo bzang chos kyi rgyal mtshan zhes bya bas / /
mi dbang thugs dam zab mo spel phyir bkod / /
dge bas 'gro kun byang chub mchog thob shog /
ces pa 'di yang btsun pa blo bzang chos kyi rgyal mtshan gyis sbyar ba'o / / / /
@# / /
na mo gu ru many+dzu g+ho ShA ya /
sdig pa bshags par 'dod pas /
sdig ltung gi gnyen po zla med pa /
stobs bzhi'i snying po nyams su len tshul ni /
gnas byi dor byas te /
sku gsung thugs kyi rten bkram /
mchod pa rgyas par bshams /
rang nyid stan bde ba la 'dug ste /
skyabs 'gro sems bskyed kha tsam tshig tsam ma yin pa rgyud dang 'dres nges ci mang byas la /
phyogs dus kun khyab skyabs gsum bka' sdod bcas /
ces sogs kyis spyan drangs /
bla ma dkon mchog gsum mdun gyi nam mkha' gang bar bzhugs par bsams pa la /
ji snyed su dag phyogs bcu'i 'jig rten na /
zhes pa nas /
thams cad rdzogs pa'i byang chub phyir bsngo'o / /
zhes bdun rnam dag dmigs pa dang bcas pas phul /
de nas nyes can kha drag po la rten 'cha' ba ltar /
rang gzhan sems can thams cad kyis thog med nas bsags pa'i sdig ltung dang /
de dag gi 'bras bu ngan song gsum dang /
'khor ba'i 'jigs pas nyen nas /
skyabs bslu ba med pa /
mdun gyi nam mkha'i bla ma dkon mchog gsum la blo snying brang gsum gtad nas /
gtso bo rgyal ba 'gro ba'i mgon /
zhes sogs lan gsum brjod pa ni /
bsgrub pa pos bsam shes na /
stobs gzhan rnams kyang tshang zhing /
khyad par 'di yan rten gyi stobs gtso che ba yin no / /
'dren pa mnyam med shAkya'i rgyal po dang / /
rdo rje snying pos rab tu 'joms pa sogs / /
sangs rgyas so lnga bde gshegs dpa' bo bdun / /
snyigs ma'i mgon po de bzhin gshegs pa brgyad / /
bskal bzang 'dren pa thub pa'i nyi ma stong / /
mar me mdzad dang thub dbang byams mgon sogs / /
dus gsum rgyal ba sras bcas thams cad la / /
phyag 'tshal mchod cing snying nas skyabs su mchi / /
bdag cag ngan song srid pa'i 'jigs las skyobs /
ces de ltar bsam pa thag pa nas brjod pa ni /
gnyen po kun tu spyod pa'i stobs so / /
phyogs dus kun tu bzhugs pa'i rgyal rnams dang / /
thugs rje che ldan rgyal sras dpa' bo rnams / /
brtse ba'i thugs kyis bdag la dgongs su gsol / /
bdag gis thog med dus @# / /
nas da lta'i bar / /
dug gsum dbang gis mtshams med nye pa lnga / /
mi dge bcu dang mchog gsum dkor phrogs sogs / /
'jigs rung ngan song gsum dang mi khom pa'i / /
gnas su skye 'gyur mi dge sdig pa'i las / /
bcas dang rang bzhin kha na ma tho ba / /
bgyis dang bgyid stsal rjes su yi rang ba / /
gnong zhing 'gyod pas 'chab cing mi sbed par / /
'jigs shing skrag pas mgon po rnams kyi drung / /
sgo gsum gus pas thal mo sbyar byas te / /
bsam pa thag pas yang dang yang du bshags / /
brtse ba'i thugs kyis nongs par bzung du gsol /
zhes brjod cing sems pa ni /
rnam par sun 'byin pa'i stobs so / /
phongs pa'i gnyen mchog bslu med skyabs kyi phul / /
dus gsum bde gshegs sras dang bcas rnams la / /
mchog tu gus pas thal sbyar gsol ba ni / /
ngan song ngan 'gro mi khom brgyad rnams su / /
mi 'dod sdug bsngal sna tshogs 'byung ba'i sgo / /
lus ngag yid kyi sdig ltung mi dge'i las / /
deng nas phyin chad shin tu phra ba yang / /
mi bgyid srog dang bsdos te yang dag sdom /
zhes brjod cing don sems pa ni /
nyes pa las slar ldog pa'i stobs bsgrub pa'i nyams len no / /
mjug tu bsngo ba smon lam gyis rgyas gdab /
bzod par gsol te /
rten yod tshe brtan bzhugs dang /
med na gshegs su gsol /
gzhan yang rdo rje sems dpa'i bsgom bzlas dang /
sangs rgyas so lnga la brten pa'i ltung bshags gnyis ka la yang stobs bzhi tshang bas /
sdig bshags phul du byung ba yin pas nyams len 'tshal /
phan bde'i 'od stong sgrib byed cing / /
mi bzad sdug bsngal gnam lcags kyi / /
mda' char stong 'bebs sdig ltung gi /
sprin stug nag po dkrigs pa yang / /
stobs bzhi'i bshags bsdams man ngag gi /
'thor byed drag pos cig car 'joms / /
de'i phyir mngon mtho legs bris mi'i / /
bai DUr+ya yi them skas la / /
'dzegs te skye rga na 'chi sogs / /
gdung ba'i ming yang mi 'byung zhing / /
'gro la yid bzhin nor bu ltar / /
mchog stsol thams cad mkhyen grong du / /
bgrod par 'dod rnams 'di long zhig /
ces pa 'di yang ri khrod dga' ldan mkhan chen pas /
stobs bzhi'i bshags bsdams byed tshul mdor bsdus rgyun du kha ton byas chog pa zhig cis kyang dgos ces nan gyis bskul ba la brten nas /
rgyal khams kyi btsun pa blo bzang chos kyi rgyal mtshan gyis bkra shis lhun po'i gzims khang gi yang thog nyi 'od 'khyil bar 'phral du bris pa'o / / / /
@# / /
na mo gu ru lo ke shwa rA ya /
@# / /
mar me mdzad dpal rgyal ba 'brom / /
sras bcas zhabs pad gus mchod nas / /
lha chos bdun ldan zab khrid kyi / /
gsal byed zla shel me long bri /
'dir jo bo yab sras kyi gsang ba'i gdams pa thig le bcu drug gi khrid zab mo nyams su len par 'dod pas /
skyabs 'gro sems bskyed tshad med bzhi rgyud dang 'dres nges pa sngon du btang /
sems can thams cad kyi don du myur ba myur bar yang dag par rdzogs pa'i sangs rgyas kyi go 'phang thob par bya /
de'i phyir du zab lam thig le bcu drug gi rnal 'byor nyams su len snyam pa lan gsum sogs byas te /
swab+hA was stong par sbyangs /
chos rnams kun gyi rang bzhin gdod ma'i gshis / /
lhun grub spros dang bral ba 'chi med lam / /
kun tu bzang po'i mchod sprin 'khrigs pa'i dbus / /
baM las chu skyes a las zla ba'i steng / /
bkod pa bsam gyis mi khyab thig le mchog /
hrIH las 'khrungs pa'i 'phags mchog bcu gcig zhal / /
phyag spyan stong mnga' mtshan dpe'i gzi 'od 'bar / /
rin chen rgyan mdzes lha rdzas na bzas bklubs / /
zhabs gnyis bsnyams bzhengs skyabs gsum kun 'dus pa'i / /
ngo bor mos nas yan lag bdun pa 'bul / /
phyag dang phyag yul gnyis stongs pa'i / /
rnam dag sku la ye phyag 'tshal / /
skye gnas 'jig pas ma gos pa'i / /
dri med mchod tshogs 'bul lo lha / /
sgo gsum skye gnas 'jig bral ba'i / /
nyes pa'i g.yang sa mthol lo bshags / /
stong yang sna tshogs skur ston pa'i / /
grangs med 'dren la rjes yi rang / /
smon dang mtshan mas stongs pa yi / /
'khor lo dbyings su bskor du gsol / /
skye bas stongs pa'i chos sku khyed / /
lhun grub gnas pa'i rang bzhin las / /
gang du'ang 'da' bar ma mdzad cig /
dge ba 'di yis 'khor ba rnams / /
'di 'drar rtogs te 'di 'dra ba'i / /
gzhal yas khang du 'drongs gyur te / /
gsang sngags 'di bzhin spyod par bsngo / /
de ltar rtse gcig mos pa'i dad pa yis / /
mchod bstod bskor ba yig drug bzlas brjod la / /
brtson par byas pas thugs rje che dgyes te / /
thugs mdzod gsang ba'i sgo ni bye bar gyur / /
rang nyid kha sarba Nir gsal ba yis / /
sna drangs khams gsum sems can ma lus pa / /
'phags pa'i thugs ka'i sgo yi nang du zhugs / /
de ni byang chub phyogs chos so bdun gyi / /
ye shes rang bzhin rnam pa gzhal yas khang / /
steng rang shar lho nub byang 'og gi gzhi / /
rim bzhin oM sogs yi ge drug pa yi / /
rnam ldan dung dang gser sbyangs mu tig dang / /
mu men margad bai DUr+ya yi mdog /
dwangs gsal 'od zer stong 'bar pho brang dbus / /
mi mjed zhing gi thig le bstan pa'i gtso / /
gser mdog phyag gnyis sa gnon mnyam @# / /
gzhag mdzad / /
mtshan dpes brgyan cing dmar ser chos gos gsol / /
pad zlar rdo rje'i skyil krung gis bzhugs pa / /
mthong ma thag tu dga' dang mos pa yis / /
bskor zhing mchod bstod mu ni bzlas byas pas / /
bcom ldan dgyes pas thugs ka'i sgo bye ba'i / /
nang zhugs sngon 'dra'i gzhal med khang gi dbus / /
pad zla'i steng na rje btsun gangs ri'i mdog /
zhal gcig phyag bzhi dang po thal mo sbyar / /
'og gnyis shel phreng padma dkar po bsnams / /
rin chen rgyan phreng lha rdzas gos kyis bklubs / /
skyil krung bzhugs mthong bskor mchod yig drug bzlas / /
mgon de dgyes nas rnam thar sgo bye ste / /
kha ba can gyi thig le'i nang du zhugs / /
der yang gzhal med khang dbus pad zla'i steng / /
gnas khang ngo bo zla shel ltar dkar ba'i / /
kha sarba Ni zhal gcig phyag gnyis pa / /
mchog sbyin g.yon pa shel gyi 'khar ba'i steng / /
pad dkar stong ldan lte bar rgyal ba'i yum / /
g.yas g.yon shAkya'i rgyal po mar me mdzad / /
mtha' skor sangs rgyas stong gis brgyan pa bsnams / /
'dzum sgeg rgyan ldan 'gying ba'i tshul gyis bzhugs / /
sngar bzhin mchod bstod bskor ba bzlas brjod kyis / /
dgyes pa'i thugs mdzod bye ba'i nang du zhugs / /
gzhal med khang dbus pad zlar sher phyin yum / /
btso ma'i gser 'dra zhal gcig phyag bzhi yi / /
g.yas gnyis skyabs sbyin rdo rje g.yon pa gnyis / /
mnyam gzhag glegs bam bsnams shing rgyan mang mdzes / /
lha rdzas na bzas klubs shing skyil krung bzhugs / /
bskor zhing yan lag bdun pa ga te yi / /
bzlas pas mnyes shing byin brlabs thugs ka'i sgo / /
bye ba'i nang gi gzhal yas khang du phyin / /
de dbus thub pa'i dbang po bzhugs pa yi / /
mngon sum zhal mthong mchod bstod bzlas sogs kyis / /
mchog tu dgyes nas rnam thar sgo bye ste / /
ye shes pho brang chen po'i nang du son / /
gtso bo bcu gcig zhal mnga' phyag stong ldan / /
sngon bzhin mnyes byas sgo bye phyin pa'i nang / /
gzhal med khang dbus seng ldeng nags sgrol gyi / /
zhal mthong mchod bstod tA re'i bzlas sogs kyis / /
dgyes pa'i thugs ka'i sgor song gzhal med dbus / /
sgrol ma drag mo ljang nag khros pa'i zhal / /
phyag bzhi g.yas gnyis gri gug cang te'u 'khrol / /
g.yon gnyis thod pa kha TrAM ga yis brel / /
mi lpags stod g.yogs stag sham rus rgyan gsol / /
me dpung 'bar ba'i dbus na g.yas bskums kyis / /
pad nyir bzhugs la bdun dang yi ge bcu'i / /
bzlas pas mnyes byas thugs ka'i sgor zhugs te / /
pho brang dbus su pad nyi bgegs chen khrir / /
mi g.yo mthing nag ljags 'dril mche ba gtsigs / /
phyag gnyis ral gri zhags pa lha rdzas kyi / /
stod g.yogs stag sham @# / /
gsol zhing brkyangs bskums bzhugs / /
mchod sogs yi ge bcu pa'i bzlas pas dgyes / /
khro rgyal thugs kyi sgor zhugs gzhal yas dbus / /
'dab stong pad zla'i lte bar mar me mdzad / /
rang bzhin thub dbang ngo bo chos kyi sku / /
rnam pa longs sku chos 'chad rdor dril 'dzin / /
phyogs bzhir lha bzhi mtshams bzhir yab sras bzhi / /
steng du rtsa brgyud bla ma sprin ltar gtibs / /
der ni bskor mchod lha bzhi'i bsnyen pa yis / /
mgon po mchog tu dgyes mdun du bdag cag gi ston pa /
g.yas su spyan ras gzigs /
g.yon du sgrol ma /
rgyab tu mi g.yo ba ste /
shar lhor jo bo paN+Dita'i rnam pa /
lho nub tu 'brom /
nub byang du rngog /
byang shar du khu ste /
pas gsang mdzod bye / /
rang gis sna drangs gzhal yas khang phyin pa'i / /
padma 'dab stong bsil zer can gyi steng / /
'brom ston bcu drug lang tsho mthon mthing gi /
dbu skras dpung zin nor bu'i phreng ba dang / /
shel dkar chu skyes rgyal bas mtshan pa 'dzin / /
phyogs mtshams rang 'dra'i khye'u bcu drug bcas / /
skyes rabs zab mo'i chos sgra sgrog cing bzhugs / /
sngar bzhin bsags sbyangs rigs gsum snying po bzlas / /
rgyal ba 'brom dgyes rnam thar sgo bye ba'i / /
gzhal med khang phyin dbus kyi rin chen khrir / /
byams mgon gser mdog chos gos dmar po gsol / /
chos 'chad phyag gis ril mtshan klu shing bsnams / /
gtsug tor mchod rten gyis mdzes byams bzhugs mdzad / /
g.yas g.yon ldem du jo 'brom dge slong tshul / /
steng phyogs rgya chen brgyud pa'i bla ma 'khrigs / /
sher phyin zab mo'i chos sgra sgrog pa'i drung / /
yan lag bdun pa mai tri bzlas sogs kyis / /
rje btsun mnyes pas sgor drangs pho brang dbus / /
'phags mchog klu sgrub gtsug tor gdengs kas brjid / /
dmar ser chos gos gsum gsol mtshan dpe 'bar / /
rten 'byung ches ston chos 'chad phyag rgyas mdzes / /
g.yas g.yon jo 'brom dge slong tshul gyis bzhengs / /
steng phyogs zab mo lta brgyud bla mas gang / /
mchod bstod bskor ba a yig bzlas byas pas / /
mgon po'i gsung nas da ni bu khyod kyi / /
tshogs gnyis phal cher rdzogs shing sgrib gnyis byang / /
'og min rdo rje 'chang gi zhal blta 'am / /
gsung zhing dgyes nas thugs ka'i sgo mo bye / /
rang gis sna drangs sems can thams cad zhugs / /
stobs dang mi 'jigs rang bzhin pho brang dbus / /
rdo rje 'chang dbang in+d+ra nI la'i mdog /
zhal gcig phyag gnyis thugs kar rdor dril 'dzin / /
mtshan dpe'i dpal 'bar lha rdzas na bzas bklubs / /
skyil krung g.yas ngos nam mkha' dri ma med / /
g.yon phyogs spyan ras gzigs dbang steng gi char / /
byin rlabs brgyud pa'i bla ma sprin ltar gtibs / /
gsang sngags zab mo'i chos sgra rgyun mi 'chad / /
sngon bzhin mchod bstod bskor ba @# / /
'bru gsum bzlas / /
ting 'dzin dbang bskur mnyes nas thugs mdzod bye / /
ye shes 'ja' 'od 'khrigs pa'i gzhal med dbus / /
'khor 'das brten g.yo kun gyi rang bzhin dang / /
dbyer med sgrib bral ye shes chos kyi sku / /
rnam pa longs sku zhal gcig phyag gnyis pa / /
ting 'dzin phyag rgya rdo rje'i skyil krung bzhugs / /
thugs kar shin tu phra ba'i rlung sems kyi / /
ngo bo rten dang brten pa'i thig le'i tshul / /
snod kyi thig le dkar ser sran ma ni / /
phyed gshags tsam steng bcud kyi thig le mchog /
gser mdog yungs kar sbom po'i 'bru tshad tsam / /
thabs shes stong nyid snying rje'i snying po che / /
rigs brgya'i khyab bdag dwangs gsal 'od 'bar ba / /
cher mched mkha' mnyam brtan g.yo kun la khyab / /
cir yang 'char zhing snang ba'i sgyu 'phrul mkhan / /
'od gsal bde stong ngang du mnyam par bzhag /
slar yang phyi yi bkod pa'i thig le nas| |byin rlabs bar gyi thig le rang mdog gi /
rnam par bsdus pa'i thig le yungs 'bru tsam / /
spyi bo'i oM ngang de yang mgrin pa'i AH / /
AH yang snying ga'i hUM bsdu de nyid kyang / /
stong nyid snying rje'i bdag nyid gzhi'i thig le / /
bden stong nam mkha' lta bu'i rnal 'byor skyong / /
slar yang chu las chu sbur ji bzhin du / /
bsam gyis mi khyab thig le'i bar dag tu / /
spro zhing bsdu ba'i rig rtsal yang yang sbyong / /
mdor na byang chub sems kyis rgyud sbyangs nas / /
lha bzhis lus dang sde snod gsum gyis ngag /
bslab pa gsum gyis sems nyid mdzes byas te / /
zab gsal dbyer med snang stong zung 'brel ba'i / /
thig le'i rnal 'byor mchog las mi g.yel ba / /
bka' gdams skyes bu chen po'i rnam thar yin / /
'di ni rnam dpyod can la bsdoms yin gzhan / /
sangs rgyas byang sems zhi drag de dang de'i / /
thig le'i skabs su ci 'dod lhag pa'i lha / /
de dang de yi sgrub thabs bzlas brjod sogs / /
ting 'dzin sgo brgya 'byed ces phul byung bzhed / /
de dag skabs su gang la gang 'dul dang / /
mchod sprin bkod pa kun tu bzang po yi / /
rnam thar ji bzhin blo yis legs par sbyangs / /
mjug tu byang chen phyir bsngo shis pas brgyan / /
tshul 'di sde snod bslab pa gsum 'dzin pa / /
dben par gzhol ba snying stobs rgya mtsho yis / /
legs par bskul tshe bka' gdams tha shal ba / /
chos kyi rgyal mtshan zhes byas 'phral du sbyar / /
zhes pa 'di yang bkra shis lhun po'i gzims khang rgyal mtshan mthon po'i gzims chung bka' gdams pho brang du sbyar ba'i yi ge pa ni dge tshul blo bzang dar rgyas so / / / /
@# / /
na mo gu ru many+dzu g+ho ShA ya /
'dir 'chi med tshe'i rig 'dzin bsgrub par 'dod pas /
skyabs 'gro sems bskyed tshad med bzhi bsgom pa sngon du btang /
sgrub thabs dngos gzhi 'di ltar /
oM swab+hA wa shud+d+hAH @# / /
sarba d+harmaH swa b+hA wa shud+d+ho nyahaM /
stong pa nyid du gyur /
chos dbyings ngang las rang nyid bcom ldan 'das / /
tshe dpag med mgon gsal ba'i spyi gtsug gi /
mdun gyi nam mkhar padma zla ba'i steng / /
hrIH yig dmar po'i 'phro 'du las byung ba'i / /
rtsa ba'i bla ma mgon po tshe dpag med / /
sku mdog dmar po zhal gcig phyag gnyis kyis / /
'chi med bdud rtsis gang ba'i lhung bzed bsnams / /
rnam mang rin chen rgyan gyis rnam par brgyan / /
yid 'ong lha rdzas dar gyi na bzas mdzes / /
mtshan dpe'i dpal 'bar 'ja' tshon 'khrigs pa'i dbus / /
zhabs gnyis bsnyams par bzhengs pa'i thugs ka yi / /
hrIH yig 'od kyis rang 'dra'i ye shes pa / /
dbang lhar bcas pa spyan drangs de la thim / /
dbang bskur 'od dpag med pas dbu la brgyan / /
'jig rten 'dren pa'i gtso bo tshe dpag med /
ces pa nas /
sangs rgyas tshe dpag med la phyag 'tshal lo / /
zhes pa'i bar dang /
mchod tshogs kun 'bul sdig ltung thams cad bshags / /
dge la yi rang chos 'khor bskor du gsol / /
rtag par khyed bzhugs 'dis mtshon dge ba'i tshogs / /
'gro rnams sgrol phyir byang chub chen por bsngo /
de nas /
nyi gzhon 'char ka ma sogs kyis bstod cing /
gsol ba btab pas /
tshe dpag med de nyid dgyes bzhin tshe'i bdud rtsir zhu nas /
rang la thim pas /
rang nyid skad cig gis tshe dpag med sku mdog dmar po zhal gcig phyag gnyis mnyam gzhag gi steng na tshe bum bsnams pa /
longs spyod rdzogs sku'i rnam pa can /
rdo rje'i skyil krung gis bzhugs par gsal ba'i thugs kar zla gdan la hrIH yig dmar po'i mthar /
a ma ra Ni dang /
tshe gzungs kyis bskor ba'i 'od zer gyis /
sangs rgyas thams cad kyi byin rlabs dang /
mdor na /
srid zhi'i phun tshogs thams cad tshe'i bdud rtsi'i rnam par bkug /
rang gi lus la thim pas 'chi med tshe'i dngos grub thob par bsams te /
gzungs ring dang /
khyad par /
oM a ma ra Ni dzI wan+tI ye swAhA /
zhes pa'i gzungs thung brgya stong khri 'bum sogs bzla'o / /
mjug tu /
dge ba 'di yis myur du bdag /
tshe dpag med pa 'grub gyur nas /
ces sogs dang /
dus min 'chi ba'i mtshan ma mthong ba na / /
de yi mod la tshe dpag med mgon sku /
zhes sogs dang /
tshe rabs kun tu tshe dpag med pa yis /
ces sogs /
bsngo smon shis brjod dang bcas pa bya'o / /
tshul 'di ltar nyin re bzhin 'chag med du nyms su blangs na /
gnas skabs tshe'i bar gcod sel zhing tshe ring /
mthar thug bde ba can du skye ba sogs phan yon shin tu che'o / /
gang gi mtshan tsam dran pas 'chi bdag gi /
mche ba ring po ri mo'i gnas 'god pa / /
tshe yi mchog stsol de yi sgrub thabs 'di / /
gus ldan nang so bkra shis rab brtan gyis / /
yang yang bskul tshe phyogs bral gyi / /
rgyal khams myul @# / /
ba'i bya bral ba / /
blo bzang chos kyi rgyal mtshan gyis / /
thogs med sbyar ba dge legs 'phel / / / /
@# / /
swasti /
tshe'i rig 'dzin bsgrub par 'dod pas /
skyabs 'gro sems bskyed sogs rgyas par sngon du btang /
swa b+hA was sbyangs /
stong pa'i ngang las /
rang nyid cho ga gsum gyis tshe dpag med du bskyed pa'i snying padma dmar po 'dab ma brgyad pa'i lte bar /
rang gi sems hrIH dmar po'i 'od zer 'phro 'du las /
rang nyid dang lhag pa'i lha bla ma gsum dbyer med pa'i bcom ldan 'das tshe dpag med du bskyed pa'i sgo gsum du yi ge gsum bkod /
ye shes pa bstim /
dbang bskur /
rgyas btab /
mchod pa bla med ltar byin gyis brlabs /
yan lag bdun pa rgyas bsdus ci rigs bya /
de'i thugs kar zla ba la hrIH yig gi mthar /
gzungs kyis bskor ba'i 'od zer lcags kyu lta bus tshe yar ba bkug /
nyams pa gsos /
sangs rgyas byang sems thams cad dang /
tshe dpag med /
tshe khrid brgyud pa'i bla ma rnams kyi byin rlabs thams cad tshe'i bdud rtsi'i rnam par spyan drangs /
rang gi snying ga'i tshe dpag med kyi thugs ka'i hrIH la thim /
de las 'chi med tshe'i bdud rtsi'i rgyun babs /
lus gang /
tshe'i dngos grub thob par bsams la /
gzungs gnyis ci rigs mang du bzla'o / /
tshul 'di rab 'byams smra ba'i 'tsho byed nam mkha' rgyal mtshan gyis bskul ba la brten nas /
dge slong blo bzang chos kyi rgyal mtshan gyis sbyar ba dge'o / / / /
@# / /
na mo rad+na tra yA ya /
bla ma'i rnal 'byor bsgom par 'dod pas /
skyabs 'gro sems bskyed sngon du btang /
sems can thams cad kyi don du rdzogs pa'i sangs rgyas kyi go 'phang thob par bya /
de'i phyir du /
zab lam bla ma'i rnal 'byor bsgom snyam du bsam /
de nas rang gi mdun du rin po che'i khri'i steng du padma dang zla ba'i gdan la /
ngo bo dkon mchog gsum 'dus kyi bdag nyid yin pa la /
rnam pa rang gi rtsa ba'i bla ma zhal mjal dus kyi rnam pa can /
dgyes pa'i 'dzum zhal dang ldan zhing /
phyag g.yas chos 'chad dang /
g.yon nor bu'i phreng bas mdzes pa'i mnyam gzhag mdzad pa /
dbu zhwa gser gyi mdog can gsol zhing /
li khri'i mdangs dang ldan pa'i chos gos gsum gyis dkris pa /
bkra shis pa'i rtags kyi ri mo bkra ba'i ber zlam bzang po klubs pa /
zhabs gnyis skyil krung gis bzhugs pa'i thugs kar sna tshogs pad zla'i gdan la /
bdag cag gi ston pa shAkya'i rgyal po gser gyi mdangs ldan mtshan dpe'i dpal 'bar ba /
sa gnon mnyam gzhag gi phyag rgya can /
rdo rje'i skyil krung gis bzhugs pa'o / /
de ltar gsal btab nas ye shes pa bstim /
yan lag bdun pa rgyas bsdus ci rigs phul /
gsol ba rtse gcig tu gdab /
'dod gsol smon lam bkra shis sogs bya'o / /
zhes pa 'di ni dad @# / /
stobs dang ldan pa'i rgyal mo u pa san cha'i thugs dam du /
rgyal khams kyi bya bral ba dge slong blo bzang chos kyi rgyal mtshan gyis sbyar ba'o / / / /
@# / /
na mo gu ru Ar+ya a tsa lA ya /
'dir byin rlabs kyi gter du gyur pa bcom ldan 'das mi g.yo mgon po bsgrub par 'dod pas /
rten dang mchod pa'i rim pa rnams tshar du dngar /
skyabs 'gro sems bskyed sngon du btang /
sems can thams cad kyi don du yang dag par rdzogs pa'i sangs rgyas kyi go 'phang ci nas kyang thob par bya /
de'i phyir du rje btsun mi g.yo mgon po bsgrub pa'i rim pa nyams su blang bar bgyi'o snyam pa gsum sogs bya /
de nas /
rang nyid mi g.yo mgon por gsal ba'i thugs ka'i hUM gi 'od zer gyis /
bla ma gtso bo rigs bdag tu bzhugs pa'i bcom ldan 'das mi g.yo mgon po la sangs rgyas byang sems kyis bskor ba spyan drangs /
mdun gyi nam mkhar bzhugs par gyur /
gang gi thugs rje'i 'od zer gyis / /
bdag blo rmongs pa'i mun sel ba / /
bla ma mchog dang bcom ldan 'das / /
mi g.yo mgon po'i zhabs la 'dud / /
oM sarba ta thA ga ta ar+g+haM /
pA dyaM /
puSh+pe /
d+hU pe /
A lo ke /
gan+d+he /
nai wi dya /
shap+ta pra tI ts+tsha hUM swAhA /
thog med dus nas bsags pa yi / /
sdig ltung ma lus bshags shing sdom / /
rang gzhan skye 'phags thams cad kyi / /
dge tshogs kun la rjes yi rang / /
'gro rnams bsgral phyir dam chos kyi / /
'khor lo rab tu bskor du gsol / /
srid pa ji srid gnas bar du / /
mya ngan mi 'da' bzhugs su gsol / /
'dis mtshon rnam dkar dge ba'i tshogs / /
bla med byang chub chen por bsngo / /
tshogs zhing rnams rang bzhin gyi gnas su gshegs par gyur /
oM swa b+hA wa shud+d+hAH sarba d+harmaH swa b+hA wa shud+d+ho nyahaM /
chos thams cad rang bzhin gyis grub pas stongs pa'i stong pa nyid du gyur /
stong pa'i ngang las skad cig gis rdo rje'i sa gzhi r+wa ba gur me ri dang bcas pa'i nang gi dbus su /
paM las padma dang raM las nyi ma'i dkyil 'khor gyi steng du hUM las ral gri hUM gis mtshan pa las 'od 'phros /
don gnyis byas /
tshur 'dus /
yongs su gyur pa las /
rang nyid bcom ldan 'das mi g.yo mgon po sku mdog mthing ga zhal gcig phyag gnyis pa /
zhal rab tu gdangs shing mche ba gtsigs pa /
spyan rtsa dmar po ldog cing /
khro gnyer dpral bar bsdus pa /
dbu skra dang smra ra dang smin ma dmar ser gyen du 'bar zhing /
dbu rgyan la sogs pa rin po che'i rgyan sna tshogs pa dang /
klu rigs brgyad sprul gyi gzugs su gnas pas brgyan pa /
phyag g.yas shes rab kyi ral gri 'phyar zhing /
g.yon zhags pa dang bcas pa'i sdigs mdzub thugs kar mdzad pa /
dar sngon po'i stod g.yogs dang /
stag gi pags pa'i sham thabs gsol ba /
sku las skyes pa'i ye shes kyi me rab tu @# / /
'bar ba'i dbus na zhabs g.yas bskums shing /
g.yon brkyangs pas bgegs kyi rgyal po brdzis pa'i stabs kyis bzhugs pa /
de'i spyi bor oM dkar po /
mgrin par AH dmar po /
thugs kar hUM sngon po /
thugs ka'i hUM gi 'od zer gyis rang bzhin gyi gnas nas bsgoms pa dang 'dra ba'i ye shes pa spyan drangs /
dzaH hUM baM hoH dam tshig pa dang gnyis su med par gyur /
slar yang thugs ka'i hUM las 'od zer 'phros /
dbang gi lha rnams spyan drangs /
khyed rnams kyis bdag la mngon par dbang bskur du gsol /
zhes gsol ba btab pas de rnams kyis ye shes kyi bdud rtsis gang ba'i bum pa thogs te /
oM sarba ta thA ga ta a b+hi She ka ta sa ma ya shri ye AH hUM /
zhes gsungs zhing /
bdud rtsi'i chus dbang bskur /
lus gang /
dri ma dag /
chu lhag pa spyi gtsug tu gnas pa yongs su gyur pa las mi bskyod pas dbu brgyan par gyur /
mchod pa rnams tsaN+Da mahA ro Sha Nas bsangs /
swa b+hA was sbyangs /
stong pa'i ngang las b+h+ruM las rin po che'i snod yangs shing rgya che ba'i nang du /
oM las mchod rdzas dang /
gtor ma dwangs shing thogs pa med pa zag pa med pa'i ye shes kyi bdud rtsi'i rgya mtsho chen por gyur /
oM AH hUM lan gsum brjod nas mchod pa dang gtor ma byin gyis brlabs /
oM sarba ta thA ga ta ar+g+haM nas /
shap+ta pra tI ts+tsha hUM swAhA /
zhes pa'i bar gyis mchod /
sku mdog sngon po ral gri zhags pa bsnams /
g.yas bskums g.yon brkyangs bdud bzhi rab tu 'joms / /
ma yo mi g.yo g.yo ba mi mnga' ba'i / /
bcom ldan mi g.yo mgon la phyag 'tshal lo / /
zhes pas bstod /
de nas rang gi thugs kar nyi ma'i dkyil 'khor gyi dbus su hUM yig mthing ga'i mthar /
oM tsaN+Da mahA ro Sha Na hUM phaT /
ces yi ge bcu pa'i sngags phreng gis bskor ba las 'od zer 'phros /
lus kyi nang gang /
sdig sgrib nad gdon bar gcod thams cad sbyangs /
'od zer ba spu'i sgo nas phyir 'phros /
snod bcud kyi ma dag pa thams cad sbyangs /
snod thams cad gzhal yas khang dang /
sems can thams cad mi g.yo mgon po'i go 'phang la bkod /
sangs rgyas sras bcas thams cad kyi byin rlabs dang mthu stobs nus pa thams cad bdud rtsi sna lnga 'od zer dang bcas pa'i rnam par spyan drangs /
snying ga'i sngags phreng la thim par bsams te /
sngags de nyid brgya stong khri 'bum sogs bzla'o / /
bzlas pa'i lhag chad bskang phyir yig brgya bzla zhing /
mjug tu /
dge ba 'di yis myur du bdag /
mi g.yo mgon po 'grub gyur nas /
ces sogs kyis de las byung ba'i dge ba rnams rang gzhan gyi gnas skabs mthar thug gi smon gnas rnams su 'dun pa drag pos bsngo bar bya'o / /
thun mtshams su gtor ma 'bul bar 'dod na /
dkar gtor gtsang ma bshams /
chab kyis bran /
mchod pa byin @# / /
rlabs ltar cung zad 'don pa bsgyur nas byin gyis brlabs /
rang gi thugs ka'i hUM gi 'od zer gyis rang bzhin gyi gnas nas /
bcom ldan 'das mi g.yo mgon po ye shes pa 'khor dang bcas pa spyan drangs pa'i ljags 'od zer gyi sbu gus gtor ma'i bcud thams cad drangs te gsol bar gyur /
a kA ro 'am /
Ar+ya a tsa la sa pa ri wA ra i daM ba liM ta kha kha khA hi khA hi /
lan gsum mam bdun gyis 'bul /
ar+g+haM sogs kyis mchod /
sku mdog sngon po zhes sogs dang /
rgyal ba kun gyi mkhyen brtse gcig bsdus nas / /
dpal ldan mthu stobs dbang po'i skur ston pa / /
dran pas bar gcod kun sel ci 'dod pa'i / /
mchog stsol khro bo'i dbang pos dge legs stsol / /
zhes bstod cing 'dod don la gsol ba gdab /
yig brgya brjod cing /
bzod par gsol te ye shes pa gshegs su gsol /
bkra shis kyis brgyan par bya'o / /
gang la brten pa'i nyin byed 'od stong gis / /
thun mong phun tshogs sku gsum go 'phang gi /
'dab brgya rnam par bzhad pa'i dpal ster ba / /
rje btsun mi g.yo mgon po'i sgrub thabs kyi / /
nor bu'i phreng mdzes spel ba'i dge ba'i tshogs / /
kun+da ltar dkar ji snyed bsags pa de / /
mkha' mnyam 'gro ba ma lus bsgral ba'i phyir / /
thams cad gzigs pa'i go 'phang thob phyir bsngo /
zhes rje btsun mi g.yo ba'i sgrub thabs nor bu'i phreng mdzes ces bya ba 'di yang dad pa'i rtsa ba brtan zhing mkhyen pa'i spyan yangs mngon par bkra ba'i sde pa rnam sras dzam+las bskul ba la brten nas chos smra ba blo bzang chos kyi rgyal mtshan gyis dam pa rnams kyi phyag bzhes ltar bkod pa'o / / / /
@# / /
na mo lo ke shwa rA ya /
smyung gnas byed par 'dod pas /
snga bar khrus byas /
rten gyi drung du mchod pa rgyas par bshams /
phyag 'tshal /
skyabs 'gro sems bskyed tshad med bzhi bsgom pa sngon du btang nas /
sdom pa blang ba ni /
ji ltar sngon gyi de bzhin gshegs pa dgra bcom pa yang dag par rdzogs pa'i sangs rgyas rta cang shes lta bu /
glang po chen po /
bya ba byas shing byed pa byas pa /
khud bor ba /
rang gi don rjes su thob pa /
srid par kun tu sbyor ba yongs su zad pa /
yang dag pa'i bka' /
legs par rnam par grol ba'i thugs /
legs par rnam par grol ba'i shes rab can de dag gis /
sems can thams cad kyi don gyi phyir dang /
phan par bya ba'i phyir dang /
grol bar bya ba'i phyir dang /
nad med par bya ba'i phyir dang /
mu ge med par bya ba'i phyir dang /
byang chub kyi phyogs kyi chos rnams yongs su rdzogs par bya ba'i phyir dang /
bla na med pa yang dag par rdzogs pa'i byang chub tu myur du mngon par rdzogs par 'tshang rgya bar bya ba'i phyir /
gso sbyong nges par mdzad pa de bzhin du /
bdag ming 'di zhes bgyi bas kyang /
dus 'di nas bzung ste /
ji srid sang nyi ma ma shar gyi bar du /
sems can thams cad kyi don gyi phyir dang /
zhes @# / /
pa nas /
'tshang rgya bar bya ba'i phyir /
gso sbyong nges par yang dag par blang bar bgyi'o / /
zhes pa lan gsum brjod nas sdom pa blang /
deng nas srog gcod mi bya zhing / /
gzhan gyi nor yang blang mi bya / /
'khrig pa'i chos kyang mi spyad cing / /
brdzun gyi tshig kyang mi smra'o / /
skyon ni mang po nyer bsten pa'i / /
chang ni yongs su spang bar bya / /
khri stan che mtho mi bya zhing / /
de bzhin dus ma yin pa'i zas / /
dri dang phreng ba dang ni rgyan / /
gar dang glu sogs spang bar bya / /
ji ltar dgra bcom rtag tu ni / /
srog gcod la sogs mi byed ltar / /
de bzhin srog gcod la sogs spang / /
bla med byang chub myur thob shog /
sdug bsngal mang dkrugs sems can rnams / /
srid pa'i mtsho las sgrol bar shog /
ces bslab pa brjod pa lan cig brjod /
oM a mo g+ha shI la /
saM b+ha ra /
b+ha ra b+ha ra /
mahA shud+d+ha satwa /
padma bi b+hU Shi ta /
b+hu dza d+ha ra d+ha ra /
sa man+ta a ba lo ki te hUM phaT swAhA /
zhes tshul khrims rnam dag gi gzungs nyer gcig gdon /
de nas swa b+hA was bdag mdun bum gsum stong par sbyangs /
dbyings rig dbyer med rang bzhin stong pa'i ngang / /
bdag mdun bum gnas pad dkar zla steng du / /
hrIH dkar padma las byung spyan ras gzigs / /
rtsa ba'i zhal dkar g.yas ljang g.yon pa dmar /
de steng dbus ljang g.yas dmar g.yon dkar po / /
de steng dbus dmar g.yas dkar g.yon ljang zhal / /
steng du khro zhal mthing ga de'i spyi bor / /
'od dpag med pa'i zhal mdzes rtsa phyag gnyis / /
thugs kar thal sbyar de 'og shel phreng dang / /
chu skyes gsum las 'khor lo mda' gzhu 'dzin / /
bzhi pas mchog sbyin ril ba spyi blugs bsnams / /
lhag ma dgu brgya dgu bcu rtsa gnyis po / /
mchog sbyin phyag rgya phyag gi mthil rnams la / /
'gro la gzigs pa'i spyan mnga' rin chen gyi / /
rgyan mdzes lhab lhub dar gyi na bza' can / /
mtshan dpe'i dpal 'bar longs spyod rdzogs pa'i sku / /
zhabs gnyis bsnyams bzhengs rtsa brgyud bla mar bcas / /
zhi khro rab 'byams kyis bskor gnas gsum du / /
yi ge gsum mtshan hrIH yig 'od zer gyis / /
rang bzhin gnas nas bla ma spyan ras gzigs / /
'khor bcas spyan drangs gnyis su med par gyur / /
dbang bskur 'od dpag med pas dbu la brgyan /
de nas yan lag bdun pa rgyas bsdus ci rigs bya zhing /
phyag dang bcas pa bstod nyer gcig gis bstod /
bdag mdun gyi lha'i thugs ka'i sngags phreng las 'od zer spro bsdu dang /
bum pa'i lha las bdud rtsi babs pas bum pa gang bar bsams la /
na mo rat+na tra yA ya /
na ma Ar+ya dz+nyA na sA ga ra bai ro tsa na byU ha rA dzA ya /
ta thA ga tA ya /
na maH sarba ta thA ga te b+h+yaH ar+had b+h+yaH samya k+saM bud+d+he b+h+yaH na ma Ar+ya a ba lo ki te shwa rA ya /
bo d+hi satwA ya /
mahA satwA ya /
mahA satwA ya /
mahA kA ru Ni kA ya /
tadya thA /
oM d+ha ra d+ha ra /
d+hi ri d+hi ri /
d+hu ru d+hu ru /
iT+Te baT+Te /
tsa le tsa le /
pra tsa le pra tsa le /
@# / /
ku su me ku su ma ba re /
i li mi li /
tsi ti dzwa la ma pa na ya swAhA /
zhes pa dang /
ma Ni sogs gang mang bzla /
gtor ma 'bul bar 'dod na'ang rgyud sde 'og ma bzhin du 'bul /
mjug tu dge ba rdzogs byang du bsngo /
gzhan yang bsngo ba smon lam bkra shis sogs skabs dang bstun nas bya /
'di ltar nyams su blangs na phan yon shin tu che /
tshul 'di yang dge slong blo bzang chos kyi rgyal mtshan gyis smras pa'o / / / /
@# / /
na mo Ar+ya mai trI ya /
rje btsun byams pa bsgrub par 'dod pas /
skyabs 'gro sems bskyed tshad med bzhi bsgom pa sngon du btang nas /
ma sems can thams cad kyi don du myur ba myur bar yang dag par rdzogs pa'i sangs rgyas kyi go 'phang thob par bya /
de'i phyir du rje btsun byams pa bsgrub par bya'o snyam pa gsum sogs bya /
de nas /
rang gi spyi bor seng ge'i khri padma zla ba dang bcas pa'i stong du /
rje btsun byams pa mgon po sku mdog dmar ser zhal gcig phyag gnyis thugs kar chos 'khor gyi phyag rgya mdzad pa'i /
g.yon pa'i mtheb mdzub kyis spyi blugs kyis mtshan pa'i klu shing gi sdong bu 'dzin pa /
ral pa'i thor tshugs la byang chub mchod rten gyis mdzes pa /
'dzum zhing shin tu zhi ba'i nyams can /
dbu rgyan la sogs pa yid du 'ong ba'i rin po che'i rgyan sna tshogs kyis brgyan cing /
lha rdzas kyi na bza' gsol ba /
'od kyi dkyil 'khor gyi dbus na zhabs gnyis bzang po'i 'dug stangs kyis bzhugs pa'i spyi bor oM /
mgrin par AH thugs kar hUM /
thugs ka'i hUM gi 'od zer gyis dga' ldan nas rje btsun la sras byang chub sems dpa'i tshogs kyis bskor ba spyan drangs /
dam tshig pa dang gnyis su med par bsams te /
byams chen me yis zhe sdang bud shing bsregs / /
ye shes 'od kyis ma rig mun pa sel / /
chos kyi rgyal tshab 'gro ba'i don mdzad pa / /
dga' ldan bzhugs pa de la phyag 'tshal lo / /
zhes pas phyag dang /
dngos bshams yid sprul mchod pa ma lus 'bul / /
thog med nas bsags sdig ltung ma lus bshags / /
skye 'phags dge ba rnams la rjes yi rang / /
'khor ba ma stongs bar du legs bzhugs nas / /
'gro la chos 'khor ma lus bskor du gsol / /
bdag gzhan dge rnams byang chub chen por bsngo /
zhes pas yan lag bdun pa phul nas /
spyi bo'i rje btsun de nyid skyabs gnas kun 'dus kyi bdag nyid du bltas la /
bla ma yi dam skyabs gnas kun 'dus kyi ngo bo rje btsun byams pa mgon po la gsol ba 'debs so / /
zhes ci mang du gsol ba 'debs /
de'i tshe rje btsun gyi sku las bdud rtsi 'od zer gyi tshogs babs pa rang gzhan gyi lus sems la zhugs pas /
thog med nas bsags pa'i sdig sgrib thams cad sbyangs /
tshe dang bsod nams byams snying rje byang chub kyi sems la sogs pa'i yon tan thams cad 'phel zhing rgyas par bsams /
mthar rje btsun @# / /
las rje btsun gnyis pa zhig chad nas rang nyid la thim pas /
rang nyid kyang rje btsun dngos su gyur song snyam pa'i nga rgyal dang gsal snang la rtse gcig tu mnyam par 'jog /
de ltar bsgoms pas skyo na byams pas dam bcas pa'i gzungs dang /
snying po nye snying sogs ci mang du bzla bar bya'o / /
mthar de las byung ba'i dge ba rnams byams pa'i smon lam la sogs pa'i sgo nas rang gzhan gyi smon gnas rnams su 'dun pa drag pos bsngo bar bya'o / /
zhes pa 'di ni dad pa dang tshul khrims la sogs pa'i yon tan dang ldan pa dpon po bsod nams rin chen gyis bskul ba'i ngor /
dge slong blo bzang chos kyi rgyal mtshan gyis grub pa'i gnas mchog dben sa chos kyi pho brang gi gtsug lag khang du legs par sbyar ba'o / / / /
@# / /
na mo badzra pA Ni ye /
'dir phyag na rdo rje gos sngon can bsgrub par 'dod pas /
skyabs 'gro sems bskyed sngon du btang ste /
swa b+hA was stong par sbyangs /
stong pa'i ngang las sna tshogs padma dang nyi ma'i steng du rang gi sems nyid hUM las rdo rje hUM gis mtshan pa yongs su gyur pa las /
dpal phyag na rdo rje gos sngon can sku mdog char sprin ltar gnas pa /
zhal gcig phyag gnyis kyi g.yas rdo rje 'phyar stabs su 'dzin cing /
g.yon thugs kar sdigs mdzub mdzad pa /
rin po che dang sbrul gyis brgyan cing /
stag gi pags pa'i sham thabs can /
ye shes kyi me 'bar ba'i dbus na zhabs g.yas bskums shing g.yon brkyangs pa'i stabs kyis bzhugs pa'i spyi bor oM dkar po /
mgrin par AH dmar po /
thugs kar hUM sngon po /
thugs ka'i hUM las 'od zer 'phros /
lcang lo can nas bsgoms pa dang 'dra ba'i ye shes pa dang dbang gi lha spyan drangs /
dzaH hUM baM hoH dam tshig pa dang gnyis su med par gyur /
dbang gi lhas dbang bskur /
mi bskyod pas dbu brgyan par gyur /
lcang lo can gyi gnas mchog dam pa na / /
gsang sngags rig sngags kun gyi bdag po ste / /
log 'dren bgegs kyi tshogs rnams 'joms mdzad pa'i / /
bcom ldan rdo rje 'dzin la phyag 'tshal lo / /
zhes pas phyag bya /
oM badzra pA Ni sa pa ri wA ra ar+g+haM nas /
shap+ta'i bar gyis mchod /
dngos bshams yid sprul mchod pa ma lus 'bul /
thog med nas bsags sdig ltung thams cad bshags / /
skye 'phags dge ba rnams la rjes yi rang / /
'khor ba ma stongs bar du legs bzhugs nas / /
'gro la chos 'khor ma lus bskor du gsol / /
bdag gzhan dge rnams byang chub chen por bsngo / /
de nas rang gi thugs kar hUM yig gi mthar sngags phreng gis bskor ba la dmigs te /
oM nI lAM ba ra d+ha ra badzra pA NI rA dz+nyA pa ya ti hUM hUM phaT phaT swAhA /
zhes ci mang bzla zhing /
mjug tu /
dge ba 'di yis myur du bdag /
gsang ba'i bdag po 'grub gyur nas / /
'gro ba gcig kyang ma lus pa / /
de yi sa la 'god par shog /
ces bsngo ba dang smon lam bya'o / / / /
@# / /
yang phyag rdor u tsAr+ya bsgrub par 'dod pas /
skyabs 'gro @# / /
sems bskyed sngon du btang /
swa b+hA was stong par sbyangs /
stong pa'i ngang las sna tshogs padma dang nyi ma'i steng du /
rang gi sems nyid hUM las gnam lcags kyi rdo rje rtse dgu pa hUM gis mtshan pa yongs su gyur pa las /
phyag na rdo rje u tsAr+ya khro zhing rngams pa /
zhal gdangs nas mche ba bzhi gtsigs shing /
spyan gsum dang ldan cing khro gnyer bsdus pa /
zhal gcig phyag gnyis kyi g.yas gnam lcags kyi rdo rje rtse dgu pa 'phyar stabs su 'dzin cing /
g.yon thugs kar sdigs mdzub mdzad pa'i rtse mor me 'bar ba /
thod pa skam rlon dang sbrul gyis brgyan cing /
glang po che'i ko ba rlon pa'i stod g.yogs dang stag gi pags pa'i sham thabs can /
'jigs byed dang dus mtshan gyi gdan la zhabs g.yas bskums shing g.yon brkyangs pa'i stabs kyis bzhugs pa'i spyi bor oM dkar po /
mgrin par AH dmar po /
thugs kar hUM sngon po /
thugs ka'i hUM las 'od zer 'phros /
lcang lo can nas bsgoms pa dang 'dra ba'i ye shes pa dang dbang gi lha spyan drangs /
dzaH hUM baM hoH dam tshig pa dang gnyis su med par gyur /
dbang gi lhas dbang bskur /
mi bskyod pas dbu brgyan par gyur /
lcang lo can gyi gnas mchog dam pa na /
zhes sogs kyis phyag bya /
oM badzra pA Ni sa pa ri wA ra ar+g+haM nas /
shap+ta'i bar gyis mchod /
dngos bshams yid sprul mchod pa ma lus 'bul /
zhes pa nas /
thams cad rdzogs pa'i byang chub chen por bsngo /
de nas rang gi thugs kar nyi gdan la bsgoms pa dang 'dra ba'i ye shes sems dpa' phyag na rdo rje'i thugs kar nyi ma'i steng du rdo rje rtse dgu pa'i lte bar hUM gi mthar sngags phreng gis bskor ba la dmigs nas /
uts+tsha tsAr+ya yak+Sha se na ang+ku sha dzaH dzaH zhes mang du bzla'o / /
mjug tu /
dge ba 'di yis myur du bdag /
gsang ba'i bdag po 'grub gyur nas / /
'gro ba gcig kyang ma lus pa / /
de yi sa la 'god par shog /
ces bsngo ba dang smon lam bya'o / / / /
@# / /
yang gtum po bsgrub par 'dod pas /
skyabs 'gro sems bskyed sngon du btang nas /
swa b+hA was stong par sbyangs /
stong pa'i ngang las rang gi sems nyid hUM las rdo rje hUM gis mtshan pa yongs su gyur pa las /
dpal rdo rje gtum po sku mdog mthing nag zhal gdangs shing mche ba gtsigs pa /
dmar la zlum pa'i spyan gsum dang ldan zhing khro gnyer bsdus pa /
zhal gcig phyag gnyis kyi g.yas gser gyi rdo rje rtse lnga pa phrag gong du 'phyar zhing /
g.yon dril bu dkur brten pa /
dbu skra dang sma ra dmar ser gyen du 'bar zhing /
rin po che'i dbu rgyan dang snyan rgyan la sogs pa rin po che dang sbrul gyis brgyan pa /
de'i spyi bor khyung dkar po /
mgrin par khyung dmar po /
thugs kar khyung sngon po /
lte bar khyung ser po /
gsang gnas su khyung ljang gu /
zhabs g.yas bskums shing g.yon brkyangs pa'i stabs kyis bzhugs pa'i spyi bor oM dkar po /
mgrin par AH dmar po /
@# / /
thugs kar hUM sngon po /
thugs ka'i hUM las 'od zer 'phros /
lcang lo can nas bsgoms pa dang 'dra ba'i ye shes pa dang dbang gi lha spyan drangs /
dzaH hUM baM hoH dam tshig pa dang gnyis su med par gyur /
dbang gi lhas dbang bskur /
mi bskyod pas dbu brgyan par gyur /
lcang lo can gyi gnas mchog dam pa na /
zhes sogs kyis phyag bya /
oM badzra pA Ni sa pa ri wA ra ar+g+haM nas /
shap+ta'i bar gyis mchod /
dngos bshams yid sprul mchod par lus 'bul /
zhes pa nas /
thams cad rdzogs pa'i byang chub chen por bsngo /
de nas rang gi thugs kar nyi ma'i steng du hUM gi mthar sngags kyis bskor ba la dmigs nas /
oM badzra tsaN+Da mahA ro Sha Na hUM phaT /
ces pa'i sngags thung mang du bzla zhing /
sngags de'i mjug tu /
ga ru Da haM sa he tsa le tsa le swAhA /
zhes btags pa'ang mang du bzla'o / /
mjug tu /
dge ba 'di yis myur du bdag /
ces sogs bsngo ba dang smon lam bya'o / /
zhes pa 'di ni dad pa dang gtong ba dang tshul khrims la sogs pa dam pas bsngags pa'i yon tan tshad med pa dang ldan pa'i mnga' ris dka' bcu pa shes rab 'od zer dang /
dpon po legs pa gnyis kyis 'di lta bu'i 'khyer bde ba zhig dgos ces nan gyis bskul ba la brten nas /
blo bzang chos kyi rgyal mtshan zhes bya bas dben sa chos kyi pho brang gi gtsug lag khang du sbyar ba'o / / / /
@# / /
na mo gu ru badzra pA Ni ye /
in+d+ra nI la'i lhun po bskal pa'i me / /
'bum phrag 'phro bas bgegs kun bsreg pa lta'i / /
dpal ldan mthu stobs dbang po la btud nas / /
de nyid bsgrub pa'i rim pa bshad par bya /
'dir phyag na rdo rje gtum chen bsgrub par 'dod pas /
skyabs 'gro sems bskyed tshad med bzhi bsgom pa sngon du btang nas /
cho ga dngas ni 'jug pa bde ba'i phyir /
'di ltar /
rang nyid mthu stobs dbang phyug gsang bdag tu / /
gsal ba'i thugs kar nyi ma la gnas pa'i / /
hUM yig 'od kyis rtsa ba'i bla ma dang / /
dbyer med phyag rdor lha tshogs spyan drangs bzhugs / /
gang gi drin gyis bde chen nyid / /
skad cig gis ni thob 'gyur ba / /
bla ma rin chen lta bu'i sku / /
rdo rje can zhabs pad la 'dud / /
stobs po che la drag shul che / /
rig sngags rgyal po dge ba can / /
gdul dka' bo dag 'dul ba po / /
rdo rje 'dzin la phyag 'tshal lo / /
rang gi snying ga'i hUM las byung ba'i mchod pa'i lha mo rnams kyis mchod par gyur /
oM sarba ta thA ga ta ar+g+haM pra tI ts+tsha hUM swAhA /
de bzhin du /
pA dyaM /
puSh+pe /
d+hU pe /
A lo ke /
gan+d+he /
nai widya /
shap+ta sogs kyis mchod /
dkon mchog gsum la bdag skyabs mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis bzung /
zhes dang /
tshad med bzhi bsgom /
tshogs zhing rnams rang la thim pas byin gyis brlabs par bsams /
oM shUn+ya tA dz+nyA na badzra swa b+hA wa At+ma ko nya haM /
chos dbyings ngang las rang sems bar do'i rnam shes hUM / /
@# / /
mkha' dbyings dbus gnas 'byung bzhi rim brtsegs ri rab steng / /
sna tshogs rdo rje sna tshogs padma nyi ma'i dbus / /
hUM las 'od 'phros rdo rje'i sa gzhi ra ba gur / /
bla bre phyi rol me dpung 'bar bas bskor ba yi / /
bsrung 'khor nang du ye shes rang bzhin gzhal yas khang / /
de dbus 'dab brgyad padma'i lte bar nyi ma'i steng / /
dbyangs gsal las byung zla nyi me long mnyam nyid kyi / /
ye shes dbus su rnam shes hUM zhugs sor rtog gi /
ye shes rang bzhin rdo rje sngon po hUM gis mtshan / /
de nyid 'od zer bskal pa'i me 'dras bdud bgegs bsregs / /
'phags pa'i tshogs mchod 'dus pa bya grub ye shes nyid / /
zla nyi phyag mtshan sa bon 'dres las chos kyi dbyings / /
ye shes ngo bor de nyid phyag na rdo rje ni / /
sku mdog mthing nag zhal gcig phyag gnyis 'jigs pa'i gzugs / /
sku ni dpag tshad nyis 'bum drug khri gsus khyim che / /
sha rgyas yan lag nyid lag sbom zhing shin tu rags / /
phyag g.yas gser gyi rdo rje gdengs shing sdigs mdzub mdzad / /
g.yon pa sdigs mdzub dang bcas dril bu yum la brten / /
khros pa'i zhal gdangs 'bar ba'i mche ba rnon po gtsigs / /
spyan gsum dmar zlum gdangs mig bgrad cing khro gnyer 'khrigs / /
smin ma sma ra dbu skra dmar ser 'khyil zhing 'bar / /
thod bskam dbu brgyan mgo rlon lnga bcu'i do shal 'phyang / /
klu brgyad rgyan dang rin chen dag gis mdzes par spras / /
stag lpags sham thabs dar ljang ska rags cod pan can / /
lha rdzas na bza' sngon po'i stod g.yogs lhab lhub g.yo / /
tshangs dang dbang phyug g.yas bskums g.yon brkyangs zhabs kyis brdzis / /
de yi pang na rdo rje dbyings kyi dbang phyug ma / /
sngo bsangs mdzes ldan zhal gcig phyag gnyis phyag g.yas kyis / /
gri gug 'dzin pas yab la 'khyud cing g.yon pa ni / /
thod khrag gtsor stob bzhad cing mche ba cung zad gtsigs / /
spyan gsum ldan zhing dbu skra kham nag phyed bcings byas / /
skam rlon thod pa rin po ches brgyan zhabs g.yon gyis / /
yab la 'khyud cing g.yas brgyas sa snyoms par 'jug pa yis / /
ye shes me dpung rab tu 'bar ba'i dbus na bzhugs / /
de nyid gnas lngar sna tshogs padma nyi ma'i steng / /
rigs lnga'i bdag nyid dkar dmar sngo ser ljang ba yi / /
mkha' lding dbang po phyag g.yas rang rigs phyag mtshan dang / /
g.yon pas klu rigs lnga yi sbrul rnams bzung nas za / /
sngo bsangs r+wa gnyis dbus su yid bzhin nor bus brgyan / /
mchu sder mi bzad gnam lcags las grub gshog sgro rgyas / /
phroM gyi sgra sgrogs de las gzhan yang yan lag sogs / /
bcu drug gnas su mkha' lding bcu drug dag gis spras / /
de nyid shar sogs phyogs bzhir hUM yig las byung ba'i / /
'jig rten gsum rgyal nag po chen po bdud rtsi 'khyil / /
dzam+b+ha la bzhi de'i yang phyi rim pad 'dab brgyad / /
steng dang 'og bcur khro bcu'ang gtso @# / /
bo dag dang mtshungs / /
sgo bzhir rgyal chen khyams la gtsang ris mgon po 'khod / /
khyung nag brgyad ni steng 'og mkha' la gar byed cing /
gdon gsum mthar byed dug sbrul za ba'i sprul pa dang / /
yang sbrul khyung gis sa dang bar snang gang rnams kyi / /
gnas gsum oM AH hUM gis mtshan pa'i 'od zer gyis / /
bsgoms pa dang 'dra'i ye shes pa dang dbang gi lha / /
spyan drangs dzaH hUM baM hoH gnyis su med par gyur / /
rigs lngas dbang bskur mi bskyod rgyal pos rgyas btab brtan / /
mchod tshogs bsangs sbyangs phul du byung ba'i lha rdzas gyur / /
dngos bshams yid kyis sprul pa'i phyi nang gsang ba yi / /
mchod tshogs gzhan yang srid dang zhi ba'i mchod pa'i sprin / /
zhing kun bkang ste bcom ldan 'khor dang bcas la 'bul / /
oM sarba ta thA ga ta ar+g+haM nas /
shap+ta'i bar gyis mchod /
lus ngag yid kyi sdig ltung kun bshags rang gzhan gyi / /
dge la yi rang chos 'khor bskor phyir yun ring du / /
mya ngan mi 'da' rtag tu bzhugs gsol dge tshogs kun / /
ma rnams don du rdzogs pa'i byang chub thob phyir bsngo /
zhes yan lag bdun pa phul nas /
dus gsum bde gshegs thams cad kyi / /
mthu stobs ma lus gcig bsdus nas / /
khro bo'i dbang po'i skur ston pa / /
rdo rje 'dzin la phyag 'tshal lo / /
bskal pa'i me dpung 'bar ba'i dbus / /
in+d+ra nI la'i ri bo bzhin / /
mthu chen stobs kyis bgegs 'joms pa'i / /
rdo rje 'dzin la phyag 'tshal lo / /
nyi ma bye ba'i gzi byin kyang / /
skyengs byed 'bar ba'i 'od zer gyis / /
bar chad bdud sde'i mun nag tshogs / /
'joms mdzad khro bo'i dbang por bskyod / /
gdug can khrag gi gos gyon pa'i / /
gangs ri ltar dkar mche ba'i gseb / /
ljags kyi glog phreng cher g.yo bas / /
sa gsum skrag par mdzad la bstod / /
zla tshes tshar du dngar ba lta'i / /
'jigs rung thod pas dbu brgyan cing / /
khrag rgyun lhung lhung 'bab pa yi / /
mgo phreng mgul par 'chang la bstod / /
phyag g.yas gser gyi rdo rje ni / /
'chi med lam du gdengs tsam gyis / /
sde brgyad 'byung po ma lus pa'i / /
klad pa cig car 'gas mdzad bstod / /
g.yon pa sdigs mdzub dang bcas pas / /
dril bu bzung bas yum la brten / /
snyoms 'jug lhan skyes dga' ba'i ros / /
rtag tu dgyes par mdzad la bstod / /
dus kyi chu 'dzin ltar g.yo ba'i / /
'dab ldan mkha' lding dbang po'i tshogs / /
'phur lding sna tshogs zlos gar gyis / /
gdon rnams brlag par mdzad la bstod / /
dpal ldan mthu stobs dbang phyug la / /
cung zad bstod pa'i dge tshogs kyis / /
bdag dang 'gro ba ma lus pa / /
bdud bzhi'i g.yul las rgyal gyur cig /
ces bstod /
de nas 'di ltar /
gtso bo sems dpa' gsum gyi bdag nyid ting nge 'dzin / /
sems dpa'i mtha' skor sngags phreng rang sgra 'brug ltar sgrog /
sngags kyi 'od zer bskal pa'i me dpung ltar 'bar bas / /
bsregs pas nad gdon sdig sgrib bar chad sbyangs shing dag /
bla ma rgyal ba sras bcas mthu stobs byin rlabs @# / /
kyi| |bdud rtsi'i char babs phyogs las rnam par rgyal bar gyur / /
rang nyid mthu stobs dbang phyug gsang ba'i bdag por ni / /
gsal ba'i sku las 'phros pa'i 'od zer mtha' yas pas snod bcud zhing sbyangs lha dang lha mo'i rang bzhin gyur / /
oM badzra tsaN+Da mahA ro Sha Na hUM phaT /
ces pa'i sngags gtso bor bzla zhing /
khyung sngags dang bcas te bzla na /
oM badzra tsaN+Da mahA ro Sha Na hUM phaT /
badzra ga ru Da tsa le tsa le hUM phaT /
nA ga u tsa tra hUM phaT /
ces pa'am yang na /
oM badzra tsaN+Da mahA ro Sha Na hUM phaT /
ga ru Ta haM sa he tsa le tsa le swAhA /
zhes khyung sngags dang sbrel ba snga phyi ci rigs 'bum phrag gsum bzla ba ni bsnyen tshad do / /
snying po dang rtsa sngags bzlas nas /
oM badzra pA Ni phroM k+ShiM hUM /
zhes pa'ang ci mang bzla /
mjug tu /
bdag gi dge ba'i las rnams 'di dag gis / /
'jig rten 'dir ni myur du sangs rgyas shog /
'gro la phan phyir chos kyang ston bgyid cing / /
sems can sdug bsngal mang pos gzing las sgrol /
zhes bya ba la sogs pa bsngo ba dang smon lam rnam par dag pas rgyas gdab par bya'o / /
thun mtshams dang mthar gtor ma 'bul bar 'dod na /
gtor ma badzra a mri tas bsangs /
swa b+hA was sbyangs /
stong pa'i ngang las yaM las rlung /
raM las me /
AH las mi mgo'i sgyed bu gsum gyi steng du /
AH las byung ba'i thod pa yangs shing rgya che ba'i nang du sha lnga bdud rtsi lnga sbyangs rtogs sbar gsum byas pa las byung ba'i gtor ma zag pa med pa'i ye shes kyi bdud rtsi'i rgya mtsho chen por gyur /
oM AH hUM lan gsum gyis byin gyis brlabs /
rang gi thugs ka'i hUM las 'od zer 'phros /
lcang lo can nas bla ma dang gnyis su med pa'i bcom ldan 'das phyag na rdo rje'i dkyil 'khor ba'i lha tshogs mdun gyi nam mkhar spyan drangs pa'i ljags 'od zer gyi sbu gus gtor ma'i bcud thams cad drangs te gsol bar bsams la /
oM gu ru bud+d+ha bo d+hi satwa badzra pA Ni sa pa ri wA ra i daM ba liM ta kha kha /
khA hi khA hi lan gsum mam bdun gyis phul /
ar+g+haM sogs kyis mchod /
lcang lo can gyi gnas mchog dam pa na / /
gsang sngags rig sngags kun gyi bdag po ste / /
log 'dren bgegs kyi tshogs rnams 'joms mdzad pa'i / /
bcom ldan rdo rje 'dzin la phyag 'tshal lo / /
zhes pas bstod /
ma rnyed yongs su ma shes dang /
zhes sogs kyis bzod par gsol te ye shes pa gshegs su gsol ba'am /
rang la thim pas byin gyis brlabs par bsams te dge ba rnams rang gzhan gyi phan bde bla na med pa'i rgyur bsngo'o / /
dpal ldan gsang ba'i bdag po yis / /
grub mchog las kyi rdo rje la / /
dngos su stsal ba'i gdams pa mchog /
mkhas dang grub pa las 'ongs pa'i / /
gdams pa dbang gi @# / /
rgyal po 'di / /
mang por spel ba'i 'os min yang / /
gus ldan slob mas bskul ba'i ngor / /
chos kyi rgyal mtshan zhes byas smras / /
de las 'ongs pa'i dge tshogs dpag bsam shing / /
'chi med lam kun 'gengs pa'i 'bras bzang gis / /
mar gyur nyam thag 'gro ba ma lus pa / /
zag med 'dod dgu'i 'byor pas tshim gyur cig /
ces bcom ldan 'das gsang ba'i bdag pos grub chen las kyi rdo rje la dngos su stsal ba gdon bco brgyad la sogs pa'i gnod pa bzlog par byed pa la zla dang bral ba gsang ba las kyang ches cher gsang ba'i gtum po'i sgrub thabs 'di nyid ras chung gong khug mar grags pa dang yang phal cher mthun pa'i bsngags brjod shin tu che ba 'dug pa ltar dad ldan gyi slob ma dge legs rgyal mtshan gyis yang yang bskul ba ltar dngos dang brgyud pa'i gdul bya rnams la phan par 'dod pa'i bsam pas kun nas bslangs te mdo rgyud man ngag 'dzin pa'i btsun pa blo bzang chos kyi rgyal mtshan gyis dpal ldan 'bras spungs kyi gzims chung nyi 'od 'khyil ba me tog bkra ba'i lding khang du sbyar ba'i yi ge pa ni dge slong blo bzang phun tshogs so / / / /
@# / /
na mo gu ru badzra pA Ni ye /
'dir gsang ba'i bdag po dpal phyag na rdo rje la brten nas rang gzhan gyi bar chad sel zhing /
mchog dang thun mong gi dngos grub bsgrub par 'dod pa'i bsgrub pa pos /
yid dang mthun pa'i gnas su phyag rdor gyi rten dgram /
mchod gtor /
nang mchod /
dam rdzas /
spyan gzigs sogs bzang zhing bkod pa mdzes par bshams /
stan bde ba la 'dug ste rol mos byin dbab /
de nas /
oM badzra pA Ni hUM /
zhes brjod cing rang nyid phyag rdor gyi nga rgyal gyis /
thog mar bgegs bskrad cing mtshams bcad pa ni /
bgegs gtor zhig byin gyis brlabs la dbyangs dang bcas pas /
hUM /
nga ni khro bo kun gyi gtso / /
gsang bdag phyag na rdo rje ste / /
rdzogs pa'i sangs rgyas bsgrub pa dang / /
yon bdag bar chod sel ba la / /
gnod byed gdon dang bgegs tshogs kun / /
oM AH hUM gis byin brlabs pa'i / /
gtor ma 'di yis tshim gyis la / /
gnas 'dir ma 'dug 'gro bar gyis / /
gal te gzhan du mi 'gro na / /
rab 'jigs khro ba'i dmag tshogs dang / /
mi bzad mtshon cha'i char phab ste / /
brlag par 'gyur bar gdon mi za / /
sngags drag tu brjod /
rol mo bya'o / /
hUM /
bdag nyid phyag na rdo rje'i skur / /
gsal ba'i thugs ka'i hUM yig las / /
'phros pa'i rdo rje 'bar ba yis / /
rdo rje'i sa gzhi ra gur dang / /
phyi rol 'jig dus 'bar 'dra ba'i / /
ye shes me yis bskor bar gyur / /
oM badzra rak+ShaH rak+ShaH zhes mtshams bcad /
@# / /
de nas /
bdag dang nam mkha'i mthA dang mnyam pa'i mar gyur sems can thams cad phyogs bcu dus gsum na bzhugs pa'i de bzhin gshegs pa thams cad kyi sku /
gsung /
thugs /
yon tan 'phrin las thams cad kyi ngo bor gyur pa /
chos kyi phung po stong phrag brgyad cu rtsa bzhi'i 'byung gnas /
'phags pa'i dge 'dun thams cad kyi mnga' bdag /
drin can rtsa ba dang brgyud par bcas pa'i dpal ldan bla ma dam pa rnams la skyabs su mchi'o / /
sangs rgyas bcom ldan 'das rnams la skyabs su mchi'o / /
dam pa'i chos rnams la skyabs su mchi'o / /
'phags pa'i dge 'dun rnams la skyabs su mchi'o / /
gsang ba'i bdag po phyag na rdo rje'i lha tshogs rnams la skyabs su mchi'o / /
dpal mgon dam pa chos skyong ba'i bsrung ma ye shes kyi spyan dang ldan pa rnams la skyabs su mchi'o / /
bla ma la| sangs rgyas la /
chos la /
dge 'dun /
gsang ba'i bdag po phyag na rdo rje'i lha tshogs rnams la /
dpal mgon dam pa chos skyong ba'i bsrung ma ye shes kyi spyan dang ldan pa rnams la /
zhes skyabs 'gro gang mang bya /
sangs rgyas chos dang tshogs kyi mchog rnams la / /
byang chub bar du bdag ni skyabs su mchi / /
bdag gis sbyin sogs bgyis pa'i bsod nams kyis / /
'gro la phan phyir sangs rgyas 'grub par shog /
dkon mchog gsum la bdag skyabs mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis bzung / /
sangs rgyas chos dang tshogs mchog la / /
byang chub bar du bdag skyabs mchi / /
rang gzhan don ni rab bsgrub phyir / /
byang chub sems ni bskyed par bgyi / /
byang chub mchog gi sems ni bskyed bgyis nas / /
sems can thams cad bdag gi mgron du gnyer / /
byang chub spyod mchog yid 'ong spyad par bgyi / /
'gro la phan phyir sangs rgyas myur 'grub shog /
sems can thams cad bde ba dang bde ba'i rgyu dang ldan par gyur cig /
sems can thams cad sdug bsngal dang sdug bsngal gyi rgyu dang bral bar gyur cig /
sems can thams cad sdug bsngal med pa'i bde ba dang mi 'bral bar gyur cig /
sems can thams cad nye ring chags sdang dang bral ba'i btang snyoms tshad med pa la gnas par gyur cig /
ces skyabs 'gro sems bskyed tshad med bzhi bsgom pa yang gang mang bya /
de nas nang mchod /
oM badzra a mr-i ta kuN+Da li ha na ha na hUM phaT /
ces pas bsangs /
oM swa b+hA wa shud+d+hAH sarba d+harmaH swa b+hA wa shud+d+ho nyahaM /
zhes pas sbyangs /
stong pa'i ngang las /
AH las byung ba'i thod pa yangs shing rgya che ba'i nang du sha lnga bdud rtsi lnga sbyangs rtogs sbar gsum byas pa las byung ba'i nang mchod zag pa med pa'i @# / /
ye shes kyi bdud rtsi'i rgya mtsho chen por gyur /
oM AH hUM /
lan gsum gyis byin gyis brlabs /
mchod rdzas sogs sngar ltar bsangs /
sbyangs /
stong pa'i ngang las rang rang gi ming yig dang po thig les brgyan pa yongs su gyur pa las /
bla ma dang gsang ba'i bdag po dpal phyag na rdo rje'i lha tshogs 'khor dang bcas pa rnams mnyes par byed pa'i dam rdzas spyan gzigs /
mchod pa'i bye brag bsam gyis mi khyab pa zhig /
bla ma dang gsang ba'i bdag po dpal phyag na rdo rje 'khor dang bcas pa'i spyan lam du 'byung zhing rgyas par gyur cig /
oM sarba bid pU ra pU ra /
sU ra sU ra /
a warta ya a warta ya ho /
badzra s+pha ra Na khaM /
oM ar+g+haM AH hUM /
de bzhin du /
pA dyaM /
puSh+pe /
d+hU pe /
A lo ke /
gan+d+he /
nai bi dya /
shap+ta /
rU pa /
shap+ta /
gan+d+he /
ra sa /
spar+sha AH hUM /
zhes byin gyis brlabs /
de nas dam tshig pa bskyed pa ni /
swa b+hA was sbyangs /
stong pa'i ngang las rang gi mdun gyi nam mkhar paM las sna tshogs padma 'dab ma stong ldan gyi lte bar /
raM las nyi ma'i dkyil 'khor tsha zer rab tu rgyas pa'i steng du /
hUM mthing ga yongs su gyur pa las /
rdo rje sngon po rtse lnga pa lte ba la hUM gis mtshan pa /
de las 'od zer phyogs bcur 'phros /
sems can thams cad kyi nad gdon sdig sgrib thams cad sbyangs /
sangs rgyas sras bcas la mnyes pa'i mchod pa phul /
de rnams kyi mthu stobs byin rlabs thams cad tshur bsdus /
rdo rje hUM yig dang bcas pa la thim pa yongs su gyur pa las bcom ldan 'das gsang ba'i bdag po dpal phyag na rdo rje sku mdog mthing nag in+d+ra nI la'i ri bo la nyi ma 'bum gyi mdangs phog pa lta bu gzi brjid bzod par dka' ba /
zhal rab tu gdangs shing mche ba rnon po bzhi gtsigs nas ljags rnam par 'dril ba /
hUM dang phaT kyi sgra drag po 'brug ltar sgrog cing /
dmar la zlum pa'i spyan gsum glog ltar 'khyug pa /
khro gnyer bsdus shing /
smin ma dang sma ra dang dbu skra dmar ser dus mtha'i me ltar 'bar ba /
phyag g.yas sdigs mdzub dang bcas pas rdo rje rtse lnga pa nam mkha' la 'phyar bas bdud dang bgegs thams cad tshar gcod cing /
phyag g.yon thugs kar ma rungs pa rnams la bsdigs pa'i sdigs mdzub mdzad la /
rin po che sna tshogs las grub pa'i dbu rgyan /
snyan rgyan /
mgul rgyan /
phyag gdub /
zhabs gdub /
do shal la sogs pas spras shing /
klu rigs bzhis brgyan pa /
gos sngon po'i stod g.yogs dang stag gi pags pa'i sham thams can /
khro bo'i nyams thams cad yongs su rdzogs pa /
sku las skyes pa'i ye shes kyi me dpung rab tu 'bar ba'i dbus na zhabs g.yas bskums shing /
g.yon brkyangs pa'i stabs kyis log 'dren @# / /
dregs pa sde brgyad brdzis pa'i tshul gyis bzhugs pa'i steng du /
rtsa brgyud kyi bla ma dang /
mtha' skor du /
yi dam /
sangs rgyas byang sems /
dpa' bo mkha' 'gro /
chos skyong bsrung ma'i tshogs kyis bskor zhing /
mdun du bka' sdod rgyal po chen po rnam thos sras 'khor dang bcas pa bzhugs pa'i gtso 'khor thams cad kyi spyi bor sku rdo rje'i ngo bo oM dkar po /
mgrin par gsung rdo rje'i ngo bo AH dmar po /
thugs kar thugs rdo rje'i ngo bo hUM sngon pos mtshan par gyur /
rang dang dam tshig pa'i thugs ka'i hUM sngon po'i 'od zer lcags kyu lta pus lcang lo can gyi gnas mchog dam pa nas /
bcom ldan 'das gsang ba'i bdag po dpal phyag na rdo rje la bla ma yi dam dkon mchog gsum gyis bskor ba spyan drangs /
kyai /
'dzam gling yangs pa'i byang gi phyogs / /
gser gyi sa 'dzin bdun gyi dbus / /
rin chen ri rab brtsegs pa'i 'dab / /
gsang sngags rig sngags 'chang ba yi / /
drang srong grub pa kun gyi gnas / /
lha dang mi yi 'dod yon dang / /
phyi nang gsang ba'i mchod pa yi / /
phun tshogs 'dod dgus yongs su gang / /
gsang sngags chos sgra sgrog pa'i zhing / /
gnas mchog lcang lo can gyi dbus / /
ye shes lnga yi rang bzhin gyi / /
nor bu'i gzhal yas khang chen gyi / /
seng khri padma nyi zla'i steng / /
dus gsum sangs rgyas thams cad kyi / /
sku dang bstan pa bsrung ba'i gtso / /
gtum chen khro bo'i dbang po bzhugs / /
'khor bcas khyod la gsol ba ni / /
sngon gyi dam bca' ma bsnyel bar / /
snyigs dus bstan pa bsrung ba dang / /
bstan 'dzin bu bzhin skyong ba dang / /
rnal 'byor bdag cag yon mchod kyi / /
'gal rkyen bar chod sel ba dang / /
zhi rgyas dbang dang drag po yi / /
'dod dgu yid bzhin bsgrub pa'i phyir / /
dad dang mos pas spyan 'dren na / /
thugs rje'i dbyings nas sku bzhengs la / /
thogs med gnas 'dir gshegs su gsol / /
hUM /
bla ma yi dam bcom ldan 'das / /
phyag na rdo rje'i lha tshogs dang / /
mkha' 'gro chos skyong bsrung ma'i tshogs / /
spyan 'dren gnas 'dir gshegs su gsol / /
oM gu ru bud+d+ha bo d+hi satwa badzra pA Ni sa pa ri wA ra badzra sa ma ya dzaH dzaH dzaH hUM baM hoH zhes spyan drangs /
slar yang thugs ka'i hUM las 'od zer 'phros /
dbang gi lha rnams spyan drangs /
khyed rnams kyis 'di la mngon par dbang bskur du gsol /
zhes gsol ba btab pas /
de rnams kyis /
oM sarba ta thA ga ta a b+hi She ka ta sa ma ya shrI AH hUM /
zhes dbang bskur /
mi bskyod pas dbu brgyan par gyur / /
hUM /
log 'dren gdon gsum brtsegs pa'i gdan gyi steng / /
rin chen brgya las grub pa'i khri steng du / /
padma nyi zla 'bar ba brtsegs pa'i steng / /
zhabs sen 'od chags brtan par bzhugs su gsol / /
de nas /
gang @# / /
gi drin gyis bde chen gnas / /
skad cig nyid la 'char ba gang / /
bla ma rin chen lta bu yi / /
rdo rje can zhabs pad la 'dud / /
stobs po che la drag shul che / /
rig sngags rgyal po dge ba can / /
gdul dka' bo dag 'dul ba po / /
rdo rje 'dzin la phyag 'tshal lo / /
lcang lo can gyi gnas mchog dam pa na /
zhes sogs kyis phyag bya /
mchod pa 'bul ba ni /
ho /
rab 'byams zhing na lha rdzas kyi / /
mchod yon ji snyed yod pa dang / /
bdag gis gus pas bshams pa 'di / /
mthu stobs dbang phyug rdo rje 'dzin / /
bcom ldan 'khor dang bcas la 'bul / /
de bzhin du tshig thog mtha' 'dra ba la / /
mchod yon gyi gnas su /
zhabs bsil /
me tog /
bdug spos /
snang gsal /
dri chab /
zhal zas /
sil snyan /
gzugs mchog /
sgra snyan /
dri mchog /
ro mchog /
reg mchog /
ji snyed yod pa dang /
zhes sogs sbyar nas 'bul /
rgyas par spro na /
ar+g+haM sogs sngags dang sbyar /
de nas nang mchod kyang /
mchod do phyogs bcu zhes pa nas /
drin can rtsa ba'i bla ma rin po che'i zhal du oM AH hUM /
brgyud pa'i bla ma dam pa byin rlabs can rnams kyi zhal du oM AH hUM /
oM badzra pA Ni hUM phaT /
oM AH hUM /
rgyud sde chen po bzhi dang 'brel ba'i yi dam dkyil 'khor gyi lha tshogs rnams kyi zhal du oM AH hUM /
oM bai shra ma NA oM AH hUM /
sngon sangs rgyas mthong ba /
dam pa'i chos thos pa /
'phags pa'i dge 'dun la brten pa /
bsrung ma mthu rtsal can rnams kyi zhal du oM AH hUM /
dpa' bo dang rnal 'byor ma rnams kyi zhal du oM AH hUM /
yul lha gzhi bdag /
gnas bdag /
grong bdag dang bcas pa rnams kyi zhal du oM AH hUM /
zhes phul /
sa gzhi spos kyis byugs shing me tog bkram / /
zhes sogs kyis maN+Dal 'bul /
de nas rang gi thugs ka'i hUM gi 'od zer gyis /
bcom ldan 'das rdo rje sems dpa' yab yum spyan drangs /
mdun gyi nam mkhar bzhugs par bsams la /
yi ge brgya pa nyer gcig bzlas pas phyag na rdo rje'i sku gsung thugs la grib phog pa dang /
dam tshig nyams chags dag par bsams la /
bshags pa bya ba ni /
hUM /
bla ma yi dam bcom ldan gsang ba'i bdag /
phyag na rdo rje 'khor bcas bdag la dgongs / /
thog med dus nas tha ma da lta'i bar / /
mi dge bcu dang mtshams med lnga la sogs / /
bgyis dang bgyid stsal yi rang ci mchis pa / /
gnong zhing 'gyod pas rgyal ba sras bcas kyi / /
spyan sngar bshags shing slan chad yang dag sdom / /
khyad par lha mchog phyag na rdo rje yi / /
sku dang gsung dang thugs kyi dam tshig las / /
'gal zhing mi dgyes gyur pa ci mchis pa / /
bshags dang bshags yul bshags par bya ba sogs / /
rang bzhin spros dang bral ba'i dbyings su bshags / /
de nas thugs dam bskang @# / /
ba ni /
hUM /
bde stong nam mkha'i glong yangs las / /
sna tshogs mchod pa'i sprin spros te / /
phyag na rdo rje'i lha tshogs kyi / /
spyan lam 'byung zhing rgyas gyur cig /
rin chen las grub snod yangs su / /
bdud rtsi'i mchod yon mtsho ltar 'khyil / /
mdzes pa'i me tog char ltar 'bab / /
dri zhim spos kyi sprin 'khrigs pas / /
gsang bdag 'khor bcas thugs dam bskang / /
thugs dam dbyings su bskangs gyur nas / /
rkyen ngan bar chad bzlog pa dang / /
mthun rkyen bsam pa 'grub pa dang / /
mchog dang thun mong dngos grub stsol / /
mar me'i phreng ba nyi ltar gsal / /
bzang po'i dri chab mtshor 'khyil zhing / /
ro brgya'i zhal zas lhun por spungs / /
gdangs snyan rol mo'i sgra sgrog pas / /
gsang bdag /
thugs dam /
rkyen ngan /
mthun rkyen /
mchog dang /
mdzes pa'i rta mchog rlung ltar 'phyo / /
g.yag rog zhol chen ngar 'jo 'don / /
lug nag spyi dkar shel ltar 'tsher / /
khyi nag dom ltar 'phyo ba 'dis / /
gsang bdag /
thugs dam /
rkyen ngan /
mthun rkyen /
mchog dang /
khyung chen bya tshogs mkha' la lding / /
stag spyang seng ge ngar skad 'don / /
gzugs sgra dri ro'i dpal 'dzin pa'i / /
'dod yon sna lnga'i tshogs rnams kyis / /
gsang bdag /
thugs dam /
rkyen ngan /
mthun rkyen /
mchog dang /
gling bzhi lhun po nyi zlar bcas / /
gdugs dang rgyal mtshan bla bre dang / /
bum pa bzang dang dpag bsam shing / /
sku gsung thugs dang gsang rten gyis / /
gsang bdag /
thugs dam /
rkyen ngan /
mthun rkyen /
mchog dang /
sra brtan rdo rje'i go khrab dang / /
'bar ba'i rdo rje ral gri sogs / /
dgra 'joms mtshon cha'i tshogs rnams kyis / /
gsang bdag /
thugs dam /
rkyen ngan /
mthun rkyen /
mchog dang /
rin chen las grub rgyan mang dang / /
klu 'dul sbrul gyi chun po dang / /
lha rdzas gos sngon na bza' dang / /
stag lpags sham thabs la sogs pas / /
gsang bdag /
thugs dam /
rkyen ngan /
mthun rkyen /
mchog dang /
zag med bdud rtsir byin brlabs pa'i / /
gtor tshogs ri ltar spungs pa dang / /
phyi nang dam rdzas spyan gzigs tshogs / /
sa dang bar snang khyon gang bas / /
gsang bdag /
thugs dam /
rkyen ngan /
mthun rkyen /
mchog dang /
rgyal srid rin chen sna bdun dang / /
lcags kyu lnga dang sgron ma lnga / /
sbyangs rtogs sbar ba'i a mr-i ta'i / /
rgya mtsho rba rlabs g.yo ba 'dis / /
gsang bdag /
thugs dam /
rkyen ngan /
mthun rkyen /
mchog dang /
ma rungs gdul dka' 'dul ba'i phyir / /
thugs rjes khros pa'i skur bstan yang / /
rab zhi chos sku'i ngang nyid las / /
mi g.yo bla med rten mchog gis / /
gsang bdag /
thugs dam /
rkyen ngan /
mthun rkyen /
mchog dang /
gal te bskul byed na /
hUM /
mthu @# / /
stobs dbang phyug rdo rje 'dzin / /
khro bo'i rgyal po bcom ldan 'das / /
phyag na rdo rje 'khor bcas rnams / /
bstan dgra gzhom pa'i dus la bab / /
bdud dang 'byung po'i tshogs rnams kyis / /
sangs rgyas bstan pa'i spyi dgra byas / /
dpal ldan bla ma'i sku la bsdos / /
dkon mchog gsum gyi dbu 'phangs smad / /
dge 'dun rnams kyi 'du sgo phrogs / /
nyes med sems can yongs la 'tshe / /
rnal 'byor bdag la gnod byas pas / /
btang snyoms g.yel ba ma mdzad par / /
bdud dang gshin rje gnod sbyin sogs / /
sde brgyad drag po'i dmag drongs la / /
'jigs pa'i ltas dang cho 'phrul gyis / /
dgra bo'i yul khams brlag par gyis / /
thog ser nad dang dal yams dang / /
mi bzad mtshon cha'i char pa phob / /
ltag pa'i phyogs nas sdud chod la / /
khong pa'i nang nas snying phyungs shig /
nag po'i rtsa lag bdud kyi gnyen / /
dgra bgegs las ngan sdig can 'di / /
lo zla zhag tu ma bzhag par / /
da lta sgrol ba'i las mdzod cig /
ces bskul nas /
bzlog pa bya ba ni /
hUM /
gsang ba'i bdag po'i lha tshogs kyis / /
mchod gtor rgya mtsho 'di bzhes la / /
rnal 'byor yon mchod 'khor bcas la / /
pha rol bsam ngan sbyor rtsub bzlog /
bgegs rigs stong phrag brgyad cu bzlog /
gdon rigs sum brgya drug cu bzlog /
nad rigs bzhi brgya rtsa bzhi bzlog /
ye 'brog sum brgya drug cu bzlog /
byis pa'i gdon chen bco lnga bzlog /
ltas ngan brgyad cu rtsa bzhi bzlog /
gshin rje'i 'khor lo bskor ba bzlog /
bdud kyi khram la btab pa bzlog /
btsan gyi zhags pa 'phen pa bzlog /
gza' dang rgyal gdon gnod pa bzlog /
bdud g.yos sri ngan langs pa bzlog /
lo zla zhag dus skegs rnams bzlog /
rmi lam mtshan ma ngan pa bzlog /
'gal rkyen bar chad thams cad bzlog /
bzlog bsgyur 'phrin las dus la bab / /
mthun pa'i dngos grub ma lus pa / /
dus 'dir bdag la stsal du gsol / /
'khor dang bstan pa longs spyod rnams / /
rgyas par mdzod cig bsrung ma'i tshogs /
ces bzlog pa byas te dngos grub zhu /
de nas mtshams 'dir /
oM badzra pA Ni hUM /
zhes sogs phyag rdor gyi bzlas pa gang mang byas pa'i mthar /
yi ge brgya pas lhag chad kha bskangs /
rnam sras la byed na'ang /
oM bai shra ma NA ye swA hA /
zhes sogs bzla /
mtshams 'dir gtor ma sngar ltar byin gyis brlabs la /
bla ma yi dam /
dpal phyag na rdo rje 'khor dang bcas pa'i ljags rdo rje'i 'od zer gyi sbu gus drangs te gsol bar gyur /
oM gu ru sarba bud+d+ha bo d+hi satwa badzra pA Ni DA ki sarba d+harma pA la sa pa ri wA ra i daM ba liM ta /
kha kha khA hi khA hi /
zhes pa bdun nam /
nyer gcig sogs kyis 'bul /
ar+g+haM @# / /
sogs kyis mchod /
rnam sras la 'bul na'ang snying po la kha kha sogs btags la phul nas mchod /
nang mchod 'bul /
mchod sbyin gyi gtor ma 'dod yon lnga dang ldan pa'i bdud rtsi'i rgya mtsho chen po 'di nyid /
bla ma yi dam sangs rgyas byang sems mkha' 'gro chos skyong bsrung ma /
khyad par dpal gsang ba'i bdag po phyag na rdo rje'i lha tshogs 'khor dang bcas pa rnams la 'bul lo / /
bzhes nas sangs rgyas kyi bstan bsrungs /
dkon mchog gi dbu 'phangs bstod /
dge 'dun gyi sde skyongs /
bla ma'i sku tshe srings /
sems can thams cad bde zhing skyid pa dang myur du mngon par rdzogs par 'tshang rgya bar byin gyis brlab tu gsol /
khyad par du yang rnal 'byor pa bdag cag yon mchod 'khor dang bcas pa rnams kyi nad gdon dgra bgegs kyi gnod pa /
'gal rkyen bar chad mi mthun pa'i phyogs thams cad zhi bar mdzad du gsol /
mthun rkyen tshe dang bsod nams dpal dang 'byor pa /
mnga' thang rigs rgyud longs spyod /
snyan grags 'khor tshogs 'dod dgu'i phun tshogs /
bkra shis legs tshogs thams cad 'phel zhing rgyas par mdzad du gsol /
khams gsum gyi skye dgu /
zas nor longs spyod thams cad dbang du 'du bar mdzad du gsol /
sangs rgyas kyi bstan pa dang bstan pa 'dzin pa'i skyes bu dam pa rnams dang /
rnal 'byor pa bdag cag yon mchod 'khor dang bcas pa rnams la gnod cing 'tshe bar byed pa'i mi dang mi min dgra bgegs log 'dren thams cad da lta nyid du drag po'i chad pas tshar gcod par mdzad du gsol /
zhes 'phrin las bcol /
skabs 'dir gzhi bdag dang /
gzhan yang rang rang gi yul lha sogs la rang rang gi lugs bzhin gtor ma bsngo'o / /
de nas /
mthu chen stobs kyis bgegs dpung ma lus 'joms /
ces sogs kyis bstod /
mjug tu 'dod don la gsol ba gdab cing /
bsngo ba dang smon lam gyis rgyas 'debs /
yi ge brgya pa brjod la bzod par gsol /
sku yod na brtan bzhugs bya /
med na ye shes pa gshegs /
dam tshig pa bdag nyid la bsdu /
bkra shis bya zhing me tog gi char dbab par bya'o / /
tshul 'di yang dad ldan rdo rje mgon pos yang yang nan gyis bskul ba la brten nas /
shAkya'i dge slong blo bzang chos kyi rgyal mtshan gyis /
shAkya'i rgyal po'i mdun sa ra sa ra mo che dga' ldan khang gsar gyi gzhis kar sbyar ba dge legs 'phel / / / /
@# / /
na mo badzra bi da rA ya /
'dir rdo rje rnam par 'joms pa bsgrub par 'dod pas /
skyabs 'gro sems bskyed sngon du btang /
swa b+hA was stong par sbyangs /
stong pa'i ngang las sna tshogs padma dang nyi ma'i steng du /
rang gi sems nyid hUM las sna tshogs @# / /
rdo rje hUM gis mtshan pa de las 'od 'phros /
don gnyis byas /
'dus /
yongs su gyur pa las /
rdo rje rnam par 'joms pa sku mdog ljang sngon zhal gcig phyag gnyis spyan gsum pa /
phyag g.yas sna tshogs rdo rje thugs kar 'dzin cing /
phyag g.yon sna tshogs rdo rjes yu ba byas pa'i dril bu dkur brten pa /
dbu skra ral pa'i thor tshugs can /
rin po che'i rgyan gyis brgyan cing /
dar gyi na bza' gsol ba 'od kyi dkyil 'khor gyi dbus na rdo rje'i skyil krung gis bzhugs pa'i spyi bor oM /
mgrin par AH thugs kar hUM /
de las 'od 'phros /
rang bzhin gyi gnas nas bsgoms pa dang 'dra ba'i ye shes pa dang dbang gi lha spyan drangs /
dzaH hUM baM hoH dbang gi lhas dbang bskur /
mi bskyod pas dbu brgyan par gyur /
oM sarba ta thA ga ta ar+g+haM nas /
shap+ta'i bar gyis mchod /
rgyal ba kun gyi mkhyen brtse'i lha lam las / /
mthu chen stobs kyi dbyar skyes phreng ba can / /
'phrin las rnam bzhi'i gru char 'bebs mkhas pa / /
dpal ldan khro bo'i dbang po la phyag 'tshal /
zhes pas bstod /
rdo rje rnam par 'joms pa'i thugs kar gyi gdan gyi dbus su hUM yig gi mthar sngags phreng gis bskor ba'i sngags phreng las 'od zer 'phros /
rang gzhan gyi nad gdon sdig sgrib dang /
mi gtsang ba la sogs pa thams cad sbyangs /
sangs rgyas sras bcas kyi byin rlabs thams cad 'od zer gyi rnam par bsdus nas rang gi lus la thim par bsams la /
gzungs ring ngam /
de ma nus na /
na mash+tsaN+Da badzra kro d+hA ya /
hu lu hu lu| tiShTHa tiShTHa /
ban d+ha ban d+ha /
ha na ha na /
a mr-i te hUM phaT /
ces bzla'o / /
mjug tu /
dge ba 'di yis myur du bdag /
rdo rje rnam 'joms 'grub gyur nas / /
'gro ba gcig kyang ma lus pa / /
de yi sa la 'god par shog |ces sogs bsngo ba dang smon lam bya'o / /
'di'i sgo nas gzhan don du bum chog byed par 'dod na /
bum pa /
mgul chings /
kha rgyan /
dri bzang gi chu dang bcas pa sta gon bya /
bum pa'i nang du sngar bzhin rdo rje rnam 'joms bskyed /
mchod bstod kyi bar bya /
thugs ka'i sngags phreng las 'od zer 'phros /
sangs rgyas byang sems kyi sku gsung thugs kyi byin rlabs thams cad 'od zer gyi rnam par spyan drangs /
sngags phreng la thim| sngags phreng las bdud rtsi'i rgyun babs /
bum pa gang bar bsams la /
sngags mang du bzla ba ni bum pa bsgrub pa'o / /
de nas bsgrub bya rnams mdun du bzhag la /
rang rdo rje rnam 'joms su gsal bas bsgrub bya la khrus byas pas sdig sgrib dag par bsams la /
ngag tu /
ji ltar bltams pa tsam gyis ni /
zhes pa nas /
de bzhin bdag gis khrus bgyi'o / /
na maSh+tsaN+Da badzra kro d+hA ya nas /
a mr-i te hUM phaT /
che @# / /
ge mo'i sdig pa dang sgrib pa thams cad shAn+tiM ku ru ye swAhA /
de bzhin du 'og ma kun la'ang thams cad ces pa re re'i mthar yang shAn+ting ku ru ye swAhA /
zhes pa sbyar te /
nad thams cad /
rims thams cad /
gdon thams cad /
nye bar 'tshe ba thams cad /
dus ma yin par 'chi ba thams cad /
khon thams cad /
grib thams cad /
bdud thams cad /
byur thams cad /
skal ba ngan pa thams cad /
ltas ngan pa thams cad /
mtshan ma ngan pa thams cad /
rmi lam ngan pa thams cad /
bkra mi shis pa thams cad /
mtshan mo nag mo'i gdon thams cad /
bdud kyi zhags pa thams cad /
gshin rje'i pho nya thams cad /
bgegs dang log 'dren thams cad shAn+ting ku ru ye swAhA /
zhes brjod cing lan mang du bkru'o / /
de nas /
kha ru chu cung zad bzung zhing /
bkrus pa'i lhag lus pa rnams chu de la pho bar bsam zhing /
rma bya'i sgros byabs nas| snying po brjod pa'i rjes su /
che ge mo'i sdig pa dang sgrib pa thams cad a pa na ye swAhA /
de bzhin du gzhan rnams la thams cad ces pa re re'i mthar yang a pa na ye swAhA /
zhes brjod pa'i rjes su kha'i chu de sngar bkrus pa'i chu nang du pho'o / /
de nas /
slob ma'i sdig sgrib nad gdon sogs thams cad bkrus pa'i chu dang lhan cig bskrad par bsams la /
yungs kar gyis brab /
gu gul gyis bdug /
a mr-i ta sogs khro bo'i sngags dang rol mo'i sgra drag tu byas te /
chu de 'bab chu sogs su dor /
de nas 'di skad ces brjod /
sangs rgyas rnams ni bdud las rgyal / /
chos ni chos ma yin las so / /
dge 'dun mu stegs rnams las rgyal / /
dbang po lha min rnams las rgyal / /
lha min zla ba rnams las rgyal / /
nam mkha' lding ni rgya mtsho las / /
me ni shing rnams kun las rgyal / /
chu ni me las rgyal bar gyur / /
rlung ni sprin las rgyal bar gyur / /
rdo rje yis ni rin chen phug /
lha rnams bden par rab tu gnas / /
sa yang bden par gnas pa la / /
sangs rgyas dang ni chos kyang bden / /
bden pa rgyal gyur brdzun ma lags / /
bden pa dang bden pa'i tshig 'di dag gis che ge mo zhes bya ba bdud dang mi mthun pa'i phyogs thams cad las rgyal bar gyur cig /
ces brjod do / /
de nas yang /
na ma sh+tsaN+Da badzra kro d+hA ya nas /
hUM phaT /
dza ya dza ya /
sid+d+hi sid+d+hi /
pha la pha la ho /
che ge mo'i sdig pa dang sgrib pa thams cad rak+Sha rak+Sha /
de bzhin du kun la'ang rak+Sha rak+Sha ces so so'i mthar sbyar ba brjod cing /
mgo bor rdo rje bzhag ste /
rgyal ba rgyal sras bden pa'i byin rlabs dang / /
rdo rje rnam par 'joms pa'i byin rlabs kyis / /
'gro ba 'di la bdag gis bsrungs zin gyis / /
'di la sus kyang gnod pa ma byed cig /
ces brjod de bsrung bar bya'o / /
tshul 'di ni dad pa dang gtong ba dang tshul khrims la sogs pa /
dam pas @# / /
bsngags pa'i yon tan dang ldan pa'i rang gi slob ma dka' bcu pa shes rab 'od zer dang /
dbon chen legs pa'i mtshan can gnyis kyis tshul 'di lta bu'i 'khyer bde ba zhig dgos ces nan cher bskul ba la brten nas /
shAkya'i dge slong blo bzang chos kyi rgyal mtshan gyis legs par sbyar ba'o / / / /
@# / /
na mo gu ru many+dzu g+ho ShA ya /
rab 'byams rgyal bas rab bsngags pa'i / /
me tog gis mchod tshe dpag med / /
mdzes sdug lha mo'i skur shar ba / /
rnam par rgyal ma'i zhabs btud nas / /
de nyid sgrub thabs bya spyod spyi'i / /
rgyud dang 'phags yul mkhas pa'i gzhung / /
ji bzhin mdor bsdus cho ga'i tshul| |blo ldan mgrin pa'i rgyan du spel / /
de la rje btsun bcom ldan 'das rnam par rgyal ma bsgrub cing /
stong mchod sogs byed par 'dod pas /
mdun bskyed sgrub gzhi ras bris sam /
rgyas par na /
rdul tshon gyi dkyil 'khor gru bzhi sgo bzhi rta babs rdo rje'i ra ba me ri dang bcas pa'i dbus su padma 'dab bzhi'i lte bar mchod rten gyi tshon spungs dkar po bkod /
mtha' nyer spyod sogs mchod bstong tshar bas bskor /
gzhan yang bdag bskyed dang sngon 'gro gtor ma'i mchod gtor bshams te /
cho ga la 'jug pa ni /
rang nyid skad cig gis rje btsun rnam par rgyal ma sku mdog dkar mo dkar ser sngo ba'i zhal gsum phyag brgyad kyi g.yas sna tshogs rdo rje snang mtha' mda' dang mchog sbyin /
g.yon sdigs mdzub zhags pa skyabs sbyin gzhu dang bum pa 'dzin pa /
lha'i gos dang rin po che'i rgyan can /
rdo rje'i skyil mo krung gis bzhugs par gyur /
oM traM ban+d+ha swAhA /
dzi na dzi ka| oM te dza te dza sa ni sid+d+hi sA d+hA ya hUM phaT /
oM las rin po che'i snod yangs shing rgya che ba rnams kyi nang du rang rang gi ming yig dang po thig les brgyan pa zhu ba las byung ba'i mchod pa dang gtor ma rnams phul du byung ba'i lha rdzas su gyur /
mgon po kun gshegs gdan la bzhugs / /
da lta snyigs ma lnga yi dus / /
gshegs shing bzhugs pa'i gnas ngan yang / /
shAkya'i bstan pa bsrung ba dang / /
bdag cag rnams la phan gdags phyir / /
gnas 'di nyid du gshegs su gsol / /
e hye hi da sha di ka lo ka pA la sa ri wA ra sa ma ye swAhA /
zhes spyan drangs /
oM da sha di ka lo ka pA la ar+g+haM /
pA dyaM /
puSh+pe /
d+hU pe /
A lo ke /
gan+d+he /
ne bi dya /
shap+ta pra tI ts+tsha swAhA /
zhes pas mchod nas /
oM da sha di ka lo ka pA la sa pa ri wA ra na maH sarba ta thA ga tA b+h+yo /
bi shwa mu kha b+h+yaH sarba tad khaM ut+ga te s+pha ra na hi maM /
ga ga na khaM gr-ih+Ne daM ba liM te swAhA /
zhes pa gsum gyis gtor ma phul| shar phyogs rdo rje can gyi lha tshogs bcas / /
gtor ma phul ba 'di dag bzhes su gsol / /
me dang gshin rje bden bral srin po'i bdag /
chu bdag rlung bdag nor gyi bdag po dang / /
dbang ldan lha ste 'byung po'i bdag @# / /
po dang / /
steng gi nyi zla tshangs pa chen po dang / /
lha rnams kun dang sa yi klu rnams dang / /
ri yi lha dang gnod sbyin tshogs bcas la / /
so so so sor gtor ma phul ba rnams / /
rab tu dgyes pa yis ni bzhes nas kyang / /
rang rang phyogs su legs par bzhugs nas su / /
rang gi bu smad mdza' bshes gnyen 'dun dang / /
nang mi dmag dang dpung bcas thabs gcig tu / /
me tog dri dang bdug pa gtor mar bcas / /
'di rnams btung zhing legs par gsol nas kyang / /
bdag gi las kyi 'bras bu mchis par mdzod / /
phyogs skyong 'khor dang bcas pa rnams kyis bdag gi dge ba'i bya ba rnams mthar phyin pa dang /
de'i bar chad zhi ba'i 'phrin las mdzod cig /
phyogs skyong rang gnas su gshegs par gyur /
bdag bskyed kyi mchod pa gzi byin bskyed cing byin gyis brlabs /
sangs rgyas chos dang tshogs mchog la / /
byang chub bar du skyabs su mchi / /
bdag dang gzhan don bsgrub slad du / /
bdag gis byang chub sems bskyed do / /
phyogs bcu dag na bzhugs pa yi / /
sangs rgyas byang chub sems dpa' gson / /
bdag gis rdzogs pa'i byang chub phyir / /
deng nas byang chub sems bskyed do /
zhes skyabs 'gro sems bskyed ci mang bya /
rang nyid rje btsun rnam par rgyal mar gsal ba'i thugs ka'i b+h+ruM gyi 'od zer gyis rang bzhin gyi gnas nas slar yang rje btsun rnam par rgyal ma'i lha tshogs la sangs rgyas dang byang chub sems dpa'i tshogs kyis bskor ba spyan drangs /
'od zer rang gi snying gar thim /
sa gsum 'gro ba'i re skong dngos grub gter / /
legs bshad 'od stong 'gyed pa'i nyin mor byed / /
yon tan cha shas kun rdzogs 'od dkar can / /
dpal ldan bla ma'i zhabs la phyag 'tshal lo / /
dpal ldan lha mo ston ka'i zla ba'i mdog /
zhal gsum phyag brgyad rab mdzes zhi ba'i sku / /
ye shes dpag yas tshe yi mchog stsol ma / /
rnam par rgyal ma'i zhabs la phyag 'tshal lo / /
oM sarba ta thA ga ta uSh+NI Sha bi dza ya sa pa ri wA ra ar+g+haM pra tIts+tsha swAhA /
oM pra wa ra sad ka raM pA dyaM pra tI ts+tsha swAhA /
A ha ra A ha ra sarba bidyA d+ha ri pU dzi te swAhA lan bzhis dri chab me tog bdug spos zhal zas rnams rim bzhin 'bul /
A lo ka ya A lo ka ya bidyA d+ha ri pU dzi te swAhA sa mar me /
oM sarba ta thA ga ta uSh+NI Sha bi dza ya sa pa ri wA ra shap+ta pra tIts+tsha swAhA /
zhes rol mo dang bcas pas mchod /
bdag gis sdig pa bgyis pa rnams / /
rdzogs sangs rgyas kyis mkhyen pa bzhin / /
de ltar bdag gis so sor bshags / /
slan chad de ltar yongs mi bgyid / /
srog chags sdug bsngal zhi bya'i phyir / /
bdag nyid ji srid 'tsho bar du / /
sangs rgyas chos dang dge 'dun la / /
gus par yang dag skyabs su mchi / /
chos kyi longs spyod sna tshogs la / /
mnyam par bzhag pas yi rang ngo / /
mi rtog @# / /
blo gros bskyed pa'i phyir / /
chos kyi 'khor lo bskor ba dang / /
gdul bya ji srid tshim bar du / /
mya ngan mi 'da' gsol ba 'debs / /
sngon gyi rgyal ba'i sras rnams kyis / /
smon lam ji ltar mdzad pa bzhin / /
bdag kyang dge ba'i sems kyis su / /
de bzhin du ni smon lam 'debs / /
sems can thams cad sdug bsngal dang bral bar gyur cig /
sems can thams cad bde ba dang mi 'bral bar gyur cig /
sems can thams cad sangs rgyas kyi bde bas bde bar gyur cig /
sems can thams cad sangs rgyas kyi myang 'das bla na med pas mya ngan las 'da' bar gyur cig /
tshogs zhing rang gnas su gshegs par gyur /
de nas 'jug pa bde ba'i phyir bdag mdun gnyis mnyam du bsgrub na /
rang gi gnas dang mdun du rin po che du ma las byas pa'i sa gzhi gser gyi bye ma bdal bar gyur /
oM tsa la bI hUM swAhA /
de'i steng du 'o ma'i rgya mtsho chen po nya lcibs la sogs pa'i skyon dang bral ba /
padma dang ut+pal la sogs pa'i me tog gis brgyan pa /
rin po che'i bya'i tshogs mang po lding bar gyur /
oM bi ma la d+ha ha hUM /
de'i dbus su ri rab gru bzhi pa ngos bzhi nas gser dang dngul dang in+d+ra nI la dang /
sbur long las byas pa'i them skas kyi 'phreng bas brgyan pa /
mtha' thog thag dpag bsam gyi shing legs par 'khrungs pa la rnam par rgyal ba'i ba dan stong 'phur bas brgyan pa /
de'i steng du padma'i sdong bu rin po che du mas brgyan pa /
rin po che sna tshogs kyi 'dab ma can /
gser gyi ze ba dang sbur long gi ze'u 'bru dang ldan pa /
snying po'i thog la dngul gyi ri mos bskor ba dpag tshad du ma'i khyon can /
ri rab kyi dbus brtol nas byung ba'i lte bar b+h+ruM las byung ba'i gzhal yas khang gru bzhi sgo bzhi /
phyi nas rim pa bzhin du sngo ser dmar ljang dkar ba'i rim pa lnga dang ldan pa'i rin po che'i rtsig pas bskor ba'i steng du /
rin po che'i pha gu gzhi dmar po la rin po che zur gsum pa dang /
gru bzhi pa la sogs pas spras pa /
de'i steng na gnas pa'i gser gyi ska rags bzhi'i phyi ngos su chu srin gyi kha nas mu tig gi do shal dang do shal byed pa 'phyang ba /
de'i phyi ngos su bya 'dab las 'phyang ba'i rin po che'i shar bu /
de'i steng na padma 'dab ma phyed pa'i dbyibs can gyi mda' yab la gnas pa'i gser gyi bum pa nas thon pa'i rgyal mtshan dang /
ba dan brgyad brgyad kyis mdzes par byas pa /
phyi'i steng gi zur bzhi la gdugs bzhis brgyan pa /
rtsig pa'i 'gram nas 'dod yon gyi snam bu dmar pos bskor ba la bzhugs stabs dang kha dog sna tshogs pa'i lha mo rnams kyis mchod pa byed bzhin pa /
sgo dang sgo khyud kyi phyi'i mtshams dang /
rtsig pa'i phyi nang gi zur bzhir zla ba phyed pa la gnas pa'i rin po che dmar po'i steng du rdo rjes @# / /
brgyan pa /
sgro bzhi so so'i mdun du stegs bu gru bzhi pa la gnas pa'i ka ba bzhi bzhis bteg pa'i rta babs /
gser /
shar bu /
rin po che /
rta rmig /
mun snam /
wa ran+t+ra /
mun pa /
shar bu /
rin po che /
rmig pa /
mda' yab ste /
snam bu bcu gcig dang ldan pa'i rtse mor chos kyi 'khor lo'i g.yas g.yon du ri dwags pho mo dang bcas pa /
rta babs kyi g.yas g.yon du bum pa bzang po las skyes pa'i dpag bsam gyi shing la rgyal srid rin po che sna bdun dang /
bar bar du grub pa thob pa dang /
sprin gyi gseb nas byung ba'i lha me tog gi phreng ba bzung ba rnams kyis kun nas mdzes par byas pa'o / /
gzhal yas khang gi nang du ka ba brgyad kyis bteg pa'i rdo rje'i gdung gis mdzes par phubs pa'i rtse mo rdo rje rin po che'i tog gis spras pa /
lha dang mi las yon tan khyad par du 'phags pa'i khang bzang dam pa phyi bltas nang gsal ba /
nang bltas phyi gsal ba'i nang gi steng dang 'og gi sa gzhi thams cad shar sngo /
lho ser /
nub dmar /
byang ljang /
dbus dkar bar gyur ba'i nang du rin po che las grub pa'i mchod rten khri gru bzhi /
bang rim zlum po gsum /
bum gdan /
bum pa /
bre /
gdugs rim pa bcu gsum /
char khebs tog dang bcas pa /
me tog gi phreng ba dang /
dar sna tshogs kyi lda ldis mdzes par byas pa /
bum pa zlum po sgo dang bcas pa yangs shing rgya che ba'i dbus dang g.yas g.yon steng rnams su sna tshogs padma dang zla ba'i gdan lnga /
phyogs bzhir sna tshogs padma dang nyi ma'i gdan re re /
gzhan yang padma'i dra ba brgya stong khri bye ba snyed byung bar gyur /
na maH sarba ta thA ga ta nAM /
sarba thA udga te s+pha ra na hi maM ga ga na khaM swAhA /
steng du bla bre yang skad cig gis byang bar gyur /
oM swa b+hA wa shud+d+haH sarba d+harmaH swa b+hA wa shud+d+honya haM /
de ltar bdag gi de kho na nyid don dam par spros pa thams cad bral ba ji ltar yin pa de bzhin du /
lha'i de kho na nyid kyang de ltar yin pas /
de gnyis chu dang 'o ma 'dres pa bzhin du rnam par mi rtog pa'i snang ba'i sgo de nyid du bdag dang lha'i de kho na nyid dbyer mi phyed par gyur /
stong pa'i ngang las oM b+h+ruM swAhA /
zhes pa'i sngags kyi gdangs kyi rnam par nam mkha' la grag par gyur /
bdag dang lha'i de kho na nyid dbyer mi phyed pa'i rnam pa can gyi rang gi sems zla ba'i dkyil 'khor du gyur pa'i steng du sngags kyi gdangs kyi rnam par nam mkha' la grag pa de nyid shin tu dag pa'i dngul chu gser gyi bye ma la zhen pa ltar yig 'bru bris pa'i rnam pa can du 'khod pa yongs su gyur pa las sna tshogs rdo rje'i lte bar oM b+h+ruM swAhA /
zhes pas mtshan par gyur /
zla ba dang phyag mtshan sngags dang bcas pa las 'od zer sna tshogs byung ba'i rtse mo las rje btsun rnam par rgyal ma'i lha'i gzugs dpag tu med @# / /
pa byung nas nam mkha'i dbyings thams cad khyab par byas /
rgyal ba thams cad la mchod pa'i sprin chen po sprul pas legs par mchod /
gzhan yang sprin chen po sprul pa las bdud rtsi'i char rgyun babs pas /
dmyal ba la sogs pa'i 'gro ba thams cad kyi sdug bsngal gyi me rnams zhi zhing de rnams bde bas tshim par byas nas /
lha'i sku dang bcas pa'i 'od zer slar log nas rang gi sems zla ba'i dkyil 'khor dang phyag mtshan sngags dang bcas pa la zhugs pa las /
bdag bskyed dang mdun bskyed kyi dkyil 'khor gyi nang du /
bdag mdun gyi lha rnams dus gcig tu grub pa ni /
dbus kyi gdon la rang nyid bcom ldan 'das gtsug tor rnam par rgyal ma sku mdog dkar mo zhal gsum phyag brgyad ma /
rtsa ba'i zhal dkar /
g.yas ser /
g.yon sngo ba /
zhal re re'ang spyan gsum gsum dang ldan pa /
g.yon zhal yid tsam khro ba /
mche ba chung zad gtsigs pa /
phyag g.yas kyi dang po na sna tshogs rdo rje /
gnyis par padma'i lte ba na sangs rgyas 'od dpag med /
gsum pas mda' 'dzin cing /
bzhi pas mchog sbyin gyi phyag rgya mdzad pa /
g.yon gyi dang pos rdo rje zhags pa dang bcas pa'i sdigs mdzub thugs kar mdzad pa /
gnyis pas mi 'jigs pa'i phyag rgya /
gsum pa na gzhu /
bzhi pas mnyam gzhag gi phyag rgya'i steng na bdud brtsis gang ba'i bum pa bsnams pa /
zhabs rdo rje'i skyil mo krung gis bzhugs pa /
dar gyi stod g.yogs dang smad g.yogs can /
rin po che'i rgyan sna tshogs kyis brgyan pa /
de'i g.yas su spyan ras gzigs dkar po rnga yab dkar po dang /
padma dkar po bsnams pa /
g.yon du gsang ba'i bdag po sngon po /
rnga yab dkar po dang /
ut+pal sngon po'i steng na rdo rje bsnams pa /
gnyis ka'ang bzhengs pa zhi ba'i nyams can /
dar dang rin po che'i rgyan sna tshogs kyis brgyan cing gtso mo la gzigs pa /
shar du mi g.yo ba sngon po g.yas ral gri bsnams pa /
lhor 'dod rgyal sngon po g.yas lcags kyu bsnams pa /
nub tu dbyug sngon can sngon po g.yas dbyug pa bsnams pa /
byang du stobs po che sngon po g.yas rdo rje rtse gsum pa bsnams pa /
thams cad kyang g.yon sdigs mdzub thugs kar mdzad pa /
dbu skra dang sma ra dmar ser 'bar zhing mche ba gtsigs pa /
sbrul dang rin po che'i rgyan gyis brgyan pa stag gi pags pa'i sham thabs can /
ye shes kyi me rab tu 'bar ba'i dbus na zhabs g.yas bskums shing g.yon brkyangs pa'i stabs kyis bzhugs pa /
steng gi g.yas g.yon du gnas gtsang ma'i lha'i bu gnyis ser po /
dar dang rin po che'i rgyan gyis brgyan pa /
g.yas gnyis bdud rtsi'i bum pas @# / /
bcom ldan 'das ma la sku khrus gsol ba /
de thams cad kyi spyi bor oM dkar po /
mgrin par AH dmar po /
thugs kar hUM sngon po /
dpral bar traM ser po /
lte bar hrIH dmar po /
brla gnyis la aM aH ljang gus mtshan par gyur /
oM sarba ta thA ga ta ut+b+ha wa ye swAhA /
lan bzhi /
oM traM ban+d+ha swAhA /
oM sarba ta thA ga ta kA ya wA ka tsit+ta badzra pra Na me na sarba ta thA ga ta badzra pA da ban+da nAM ka ro mi /
dad pa dang ni dam tshig gis / /
tshur gshegs tshur gshegs bcom ldan 'das / /
bdag gi mchod yon 'di bzhes nas / /
mchod pas bdag la dgyes par mdzod / /
dzi na dzi ka e hye hi /
oM sarba ta thA ga ta uSh+NI Sha bi dza ya sa pa ri wA ra ar+g+haM pra tI ts+tsha swAhA /
bcom ldan 'das gtsug tor rnam par rgyal ma'i lha tshogs la gsang sngags dang rig sngags dang khro bo dang khro mo dang mngag gzhug pa dang mngag gzhug ma la sogs pas nam mkha'i dbyings khyab cing khor yug tu bskor nas byon pa rang rang gi gdan la bzhugs par gyur /
de thams cad kyi spyi bor oM las 'khor lo dkar po'i lte bar oM gyis mtshan pa /
mgrin par AH las padma dmar po'i lte bar AH sa mtshan pa /
thugs kar hUM las rdo rje sngon po'i lte bar hUM gis mtshan pa /
oM sarba ta thA ga ta ut+b+ha wa ye swAhA /
bcom ldan thugs rjes byon pa legs / /
bdag cag bsod nams skal bar ldan / /
bdag gi mchod yon bzhes nas kyang / /
thugs la dgongs shing gnang bar mdzod / /
bdag dang 'gro la thugs brtse'i phyir / /
nyid kyi rdzu 'phrul mthu yis ni / /
ji srid mchod pa bdag bgyid na / /
de srid bcom ldan bzhugs su gsol / /
oM ka ma la ye stwaM /
oM badzra a sa ni hUM phaT /
oM badzra ka hUM phaT /
sham ka re sa ma ye swAhA /
dzi na dzi ka oM tsaN+Da mahA ro Sha Na hUM phaT /
dzaH hUM baM haMH dam tshig pa dang gnyis su med par gyur /
slar yang thugs ka'i hUM las 'od 'phros /
dbang gi lha rnams spyan drangs /
de bzhin gshegs pa thams cad kyis mngon par dbang bskur du gsol /
zhes gsol ba btab pas /
de rnams kyis ye shes kyi bdud rtsis gang ba'i bum pa thogs nas /
ji ltar bltams pa tsam gyis ni / /
de bzhin gshegs kun khrus gsol ltar / /
lha yi chu ni dag pa yis / /
de bzhin bdag gis khrus bgyi'o / /
oM sarba ta thA ga ta a b+hi She ka ta sa ma ya shriH ye AH hUM /
zhes gsung zhing bum pa'i chus spyi bo nas dbang bskur /
lus thams cad gang /
bde ba chen po myong /
dri ma thams cad dag /
chu lhag pa spyi gtsug tu gnas pa yongs su gyur pa las gtso mo la rnam par snang mdzad /
spyan ras gzigs la 'od dpag med /
phyag na rdo rje dang khro bo bzhi la mi bskyod pa /
lha'i bu gnyis la rin chen 'byung ldan gyis dbu brgyan cing /
dbang gi lha rnams kyang de nyid la thim par gyur /
bdag gi gnas su mdun gyi gnas @# / /
su zhes bdag mdun so sor bsgrubs kyang rung ngo / /
mchod bstod bzlas pa sogs cho ga lhag ma ni 'di ltar /
mchod pa byin gyis brlabs shing gzi byin bskyed la /
bde bar gshegs so bcom ldan 'das / /
tshur gshegs 'dir ni bzhugs su gsol / /
bdag gi mchod yon bzhes nas kyang / /
thugs kyis thugs dpag mdzad du gsol / /
bdag ni khyed la gus dang ldan / /
oM sarba ta thA ga ta uSh+NI Sha bi dza ya sa pa ri wA ra ar+g+haM pra tI ts+tsha swAhA /
bde bar gshegs so bcom ldan 'das / /
tshur gshegs 'dir ni bzhugs su gsol / /
bdag gi zhabs bsil bzhes nas kyang / /
thugs kyis thugs dpag mdzad du gsol / /
bdag ni khyed la gus dang ldan / /
oM pra wa ra sad ka raM pA dyaM pra tIts+tsha swAhA /
de bzhin gshegs dang de yi sras rnams la / /
rin chen bum pa mang po spos kyi chu / /
yid 'ong legs par bkang ba glu dang ni / /
rol mor bcas pa du mas sku bsil lo / /
oM sarba de wa ta a tsan+ti a mr-i ta swAhA /
sna tshogs dbang po'i gzhu bzhin rab bkra zhing / /
gang la reg na bde ba'i rgyur 'gyur ba / /
gos bzang rin chen bdag blo sbyang phyir 'bul / /
bzod pa dam pa'i gos kyis brgyan par shog /
oM badzra wastra AH hUM swAhA /
rgyal ba mtshan dpe'i rang bzhin rgyan ldan phyir / /
rgyan gzhan dag gis brgyan par mi 'tshal yang / /
rin chen rgyan mchog phul bas 'gro kun gyis / /
mtshan dpes brgyan pa'i sku lus thob par shog /
oM badzra A laM ka ra wa pu Sha ni AH hUM swAhA /
gtsang zhing gtsang ma las byung ba'i / /
lha rdzas bzang po'i dri 'di dag /
bdag gis dad pas 'bul lags kyis / /
bzhes nas bdag la dgyes par mdzod / /
A ha ra A ha ra sarba bidyA d+ha ri pU dzi te swAhA /
gtsang zhing gtsang mar skyes pa yi / /
lha rdzas bzang po'i me tog 'di / /
bdag ni /
bzhes /
A ha ra /
nags tshal bcud ni yid du 'ong / /
dri yis sbyar ba lha yis rdzas / /
bdag ni /
bzhes /
A ha ra /
sman rnams bcud ni yid du 'ong / /
sngags kyi zhal zas bshos 'di dag /
bdag ni /
bzhes /
A ha ra /
gnod rnams 'joms shing bkra shis pa / /
dge zhing mun pa rnam sel 'di / /
bdag ni /
mar me 'di dag bzhes su gsol / /
A lo ka ya A lo ka ya bidyA d+ha ri pU dzi te swAhA /
de las gzhan yang mchod pa'i tshogs / /
rol mo dbyangs snyan yid 'ong ldan / /
sems can sdug bsngal sim byed pa'i / /
sprin rnams so sor gnas gyur cig /
oM sarba ta thA ga ta uSh+NI Sha bi dza ya sa pa ri wA ra shap+ta pra tI ts+tsha swAhA /
mgon po thugs rje che ldan pa / /
thams cad mkhyen pa ston pa po / /
bsod nams yon tan rgya mtsho'i gzhi /
de bzhin gshegs la phyag 'tshal lo / /
dag pas 'dod chags bral bar gyur / /
dge bas ngan song las grol zhing / /
gcig tu don dam mchog gyur pa / /
zhi gyur chos la phyag @# / /
'tshal lo / /
grol nas grol ba'i lam yang ston / /
bslab pa dag la rab tu gnas / /
zhing gi dam pa yon tan ldan / /
dge 'dun la yang gus phyag 'tshal / /
gzhon nu'i cha lugs 'chang ba po / /
shes rab sgron mes rab tu brgyan / /
'jig rten gsum gyi mun sel ba / /
'jam dpal la yang phyag 'tshal lo / /
sangs rgyas kun gyis rab tu bsngags / /
yon tan dam pa kun bsags pa / /
spyan ras gzigs ces mtshan gsol ba / /
rtag par brtse la phyag 'tshal lo / /
stobs po che la drag shul che / /
rig sngags rgyal po dge ba can / /
gdul dka' bo dag 'dul ba po / /
rdo rje 'dzin la phyag 'tshal lo / /
mdzes ldan padma dri med ri bong can / /
de steng sgeg pa'i nyams kyis yid 'phrog cing / /
gzi byin nyi ma 'bum ltar rab tu brjid / /
phyag gi mthil na tshe dpag med bzhugs shing / /
bdud dang nyon mongs dgra las rnam rgyal ba'i / /
'jig rten gsum na rnam par rgyal ma zhes / /
gang gi snyan pa rab tu gsal ba can / /
bcom ldan 'das ma de la mgos phyag 'tshal / /
de yi kun tu bzang po'i 'phrin las rnams / /
dgongs pa ji bzhin skor ba'i phun tshogs 'khor / /
rje btsun thugs rje'i gter dang gsang ba'i bdag /
dpal ldan khro bo'i dbang po bzhi la 'dud / /
'chi bdag stobs 'phrog bdud rtsi'i rgyun 'bebs shing / /
rdo rje'i tshe yi dpal rab ster mdzad pa / /
rab mchog lha yi bu ni zung gcig la / /
rgyun du dang bas bdag ni phyag 'tshal lo / /
na maH sarba bud+d+ha bo d+hi satwA nAM /
sarba tra saM ku ru mi ta a bi dz+nyA ra shi ni na mo stu te swAhA /
zhes bstod pa 'byung ba'i sngags kyis bstod /
rgyas par ni /
'jig rten dag gi phyogs kun na / /
de bzhin gshegs pa gang bzhugs dang / /
dgra bcom byang chub sems dpa' dag /
de dag bdag la dgongs su gsol / /
tshe rabs gang yang rung ba na / /
bdag gis sdig pa ci bgyis dang / /
sngon gyi tshe rabs gzhan dag dang / /
tshe rabs 'di dang 'khor ba na / /
'dod chags dbang dang blun pa dang / /
khro ba dag gis 'khrugs gyur te / /
sangs rgyas chos dang dge 'dun nam / /
bla ma dag dang pha ma dang / /
dgra bcom byang chub sems dpa' dang / /
sbyin gnas gang yang rung ba dang / /
de las gzhan pa'i sems can dag /
yon tan ldan dang mi ldan la / /
sdig pa'i las rnams gang bgyis dang / /
gang yang bgyid du stsal ba dang / /
gang yang cung zad yi rang ba / /
bag med pas ni phra mo yang / /
lus ngag yid kyis bgyis pa rnams / /
de dag ma lus blos bsdus nas / /
rdzogs pa'i sangs rgyas sras bcas pa / /
bdag gis da ni mngon sum bzhin / /
rab tu gus pas phyag 'tshal te / /
skyo ba'i yid du gyur pa yis / /
thal mo sbyar te nongs pa rnams / /
yang dang yang du so sor bshags / /
bdag gis sdig pa bgyis pa rnams / /
rdzogs sangs rgyas kyis mkhyen pa @# / /
bzhin / /
de ltar bdag gis so sor bshags / /
slan chad de ltar yongs mi bgyid / /
srog chags sdug bsngal zhi bya'i phyir / /
bdag nyid ji srid 'tsho bar du / /
sangs rgyas chos dang dge 'dun la| |gus par yang dag skyabs su mchi / /
chos kyi longs spyod sna tshogs la / /
mnyam par bzhag nas yi rang ngo / /
mi rtog blo gros bskyed pa'i phyir / /
chos kyi 'khor lo bskor ba dang / /
gdul bya ji srid tshim bar du| |mya ngan mi 'da' gsol ba 'debs / /
sngon gyi rgyal ba'i sras rnams kyis / /
smon lam ji ltar mdzad pa bzhin / /
bdag kyang dge ba'i sems kyis su / /
de bzhin du ni smon lam 'debs / /
sems can thams cad bde ba dang / /
zhi zhing nad kyang med par shog /
bdag ni bya ba kun nus shing / /
yon tan dang yang ldan par shog /
nor ldan gtong phod shes rab can / /
bzod ldan dge la dad pa dang / /
sems can tshe rabs thams cad du / /
skye ba dran zhing brtser ldan shog /
de nas sngar bzhin tshad med bzhi bsgom /
sems can khams ni mtha' yas pa'i / /
sdug bsngal nye bar zhi ba dang / /
ngan 'gro rnams las bsgral ba dang / /
nyon mongs rnams las sgrol ba dang / /
srid pa mi bde dog pa na / /
sdug bsngal sna tshogs ci mchis pa / /
de las yongs su bskyab pa'i phyir / /
bdag ni byang chub sems bskyed do / /
sems can phongs pa thams cad kyi / /
skyabs su bdag nyid rtag tu shog /
bdag ni mgon med rnams kyi mgon / /
rten med rnams kyi rten du bab / /
skyabs med rnams kyi skyabs 'gyur zhing / /
sdug bsngal bde bar byed pa dang / /
bdag ni sems can thams cad kyi / /
nyon mongs zhi bar byed par shog /
dge ba'i las rnams gang dang gang / /
'di dang gzhan du bsags pa rnams / /
bsod nams ye shes ces bya ba'i / /
tshogs ni rnam pa gnyis su shog /
pha rol phyin pa drug sgo nas / /
bdag gis brtson 'grus gang brtsams pa / /
de yang sems can ma lus pa / /
thams cad la ni phan par shog /
tshe yi mtha' klas byed pa dang / /
gang yang cung zad byed 'gyur ba / /
mdor na sems can thams cad kyi / /
nyon mongs thams cad zhi ba dang / /
grol bar bya ba'i phyir 'bad cing / /
byang chub bar du bdag brtson no /
zhes sngags rim nas 'byung ba ltar brjod /
bsdu na /
bdag gis sdig pa bgyis pa rnams /
ces pa nas /
de bzhin du ni smon lam 'debs /
ces sngar ltar brjod /
oM gu ru sarba ta thA ga ta kA ya wA ka tsit+ta badzra pra Na me na sarba ta thA ga ta badzra pA da ban+d+ha nAM ka ro mi /
zhes lha dang bla ma la phyag bya /
oM b+ha ga wa te sid+d+hi sid+d+hi ya /
sid+d+har+the swAhA| lan bdun brjod /
bdag mdun gyi gtso mo'i thugs kar zla ba la gnas pa'i sna tshogs rdo rje'i lte bar b+h+rUM yig gi mthar snying po dang gzungs ring gis bskor ba'i sngags phreng las bdud rtsi'i rgyun babs /
rang @# / /
gzhan gyi sdig sgrib nad gdon tshe'i bar chad thams cad sbyangs /
tshe dang bsod nams ye shes sogs rgyas par bsams te /
stong mchod yin na gzungs stong sogs bzla zhing /
skor phyag kyang stong bya'o / /
mchod tshogs stong po rgyas par na /
byin gyis brlabs /
gzi byin bskyed /
sngags dang tshigs bcad ci rigs pas 'bul /
bsdu na /
mchod yon me tog bdug spos snang gsal dri / /
zhal zas rol mo 'dod yon rin chen bdun / /
gdugs dang rgyal mtshan ba dan gtor mar bcas / /
rnam par rgyal ma 'khor dang bcas la 'bul / /
dgyes bzhin bzhes nas 'chi med dngos grub stsol / /
oM sarba bid pU ra pU ra| sU ra sU ra a warta ya a wa rta ya ho /
badzra s+pha ra Na khaM /
zhes rol mo bya'o / /
mjug tu /
bdag cag gi dge ba'i rtsa ba 'di bdag cag yon mchod rnams kyi tshe dang bsod nams rgyas pa sogs dngos grb kyi rgyur /
bcom ldan 'das ma la 'bul lo / /
'phags ma khyed kyis de lta bu'i dngos grub stsal du gsol /
de nas gtor ma sngar ltar bsangs shing gzi byin bskyed /
sngags drug dang phyag rgya drug gis kyang byin gyis brlabs te /
oM sarba ta thA ga ta uSh+NI Sha bi dza ya sa pa ri wA ra i daM ba liM ta kha kha /
khA hi khA hi lan gsum gyis dkyil 'khor pa rnams la phul /
ar+g+haM sogs kyis mchod /
bstod pas bstod /
gzhan rnams la cha gsum btang /
mjug tu dge ba bsngo zhing smon lam dang shis pas brgyan par bya'o / /
yang mdun bskyed dkyil 'khor bri ba ma lcogs na /
bum pa mgul chings dang ldan pa /
bum rdzas dri bzang dang bcas pas bkang ba'i steng du /
mchod rten bzhag /
stong mchod yin na gdugs rgyal mtshan ba dan mchod pa lnga dkar gtor stong dang bcas pas mtha' bskor /
bum pa dang mchod rten traM ban+d+hasa bsangs /
swa b+hA was sbyangs /
stong pa'i ngang las baM las byung ba'i rin po che'i bum pa dkar po lto ba che ba mgrin pa ring ba mchu 'phyang ba la sogs pa mtshan nyid thams cad dang ldan par gyur /
oM tAp+te tAp+te mahA tAp+te swAhA /
lha'i chu bo gang+gA dang bum pa'i chu dbyer mi phyed par gyur /
bum pa'i steng du b+h+rUM las rin po che las grub pa'i mchod rten zhes pa nas steng du bla bre yang skad cig gis byung bar gyur /
oM swa b+hA wa shud+d+hAH sarba d+harmaH swa b+hA wa shud+d+ho nya haM /
de ltar dam tshig pa'i lha'i de kho na nyid don dam par spros pa thams cad dang bral ba ji ltar yin pa de bzhin du ye shes pa'i lha'i de kho na nyid kyang de ltar yin pas ces sogs khyad par brje ba ma gtogs /
bdag mdun gyi lha drug gi bskyed tshul ye shes pa dgug gzhug /
dbang bskur rgyas 'debs /
mchod bstod bzlas pa dge rtsa 'bul ba sogs sngar ji lta ba bzhin bya zhing /
bzlas pa'i tshe lha rnams kyi sku las bdud @# / /
rtsi'i rgyun babs pas bum pa gang bar bsam pa yin no / /
smras pa /
gang la brten na 'jigs rung nyi ma'i bu'i / /
mi bzang mche ba'i gsal shing 'bar ba yang / /
ri ma'i gnas 'god rnam par rgyal ma yi| |sgrub thabs nam mkha'i nor bu deng 'dir shar / /
gsang chen lam gyi rim pa'i bya spyod kyi / /
sgrub thabs snying po'i gnad kun bsdus pa 'di / /
phyogs bral rgyal khams myul ba'i gyi na pa / /
blo bzang chos kyi rgyal mtshan zhes byas bkod / /
de yi dge ba zla ltar dkar ba des / /
'gro kun bdud dang 'chi bdag las rgyal te / /
bde ba can du padmo las skyes nas / /
tshe dpag med pa'i go 'phang myur thob shog /
ces pa 'di ni mdo sngags yongs su rdzogs pa'i bstan pa'i mnga' bdag mkhan rin po che dpal 'byor rdo rje la sogs pa lam 'di la nyams len snying por mdzad 'dod pa'i dge ba'i bshes gnyen mang pos bskul ba la brten nas mdo rgyud man ngag 'dzin pa'i bya bral ba blo bzang chos kyi rgyal mtshan gyis chos grwa chen po bkra shis lhun po'i gzims khang rgyal mtshan mthon por sbyar ba'i yi ge pa ni dge slong blo bzang phun tshogs so / / / /
@# / /
rnam dkar tshogs gnyis chu shel las grub cing / /
rnam dag 'phrin las 'od stong phyogs bcur 'phro / /
rnam grol kun+da'i tshal rab rgyas mdzad pa / /
rnam rgyal 'chi med bdud rtsi la phyag 'tshal / /
skyabs 'gro sems bskyed tshad med bzhi bsgom pa sngon du 'gro bas /
oM swa b+hA wa shud+d+hAH sarba d+harmaH swa b+hA wa shud+d+ho nya haM /
de ltar bdag gi de kho na nyid don dam par spros pa thams cad dang bral ba ji ltar yin pa de bzhin du| lha'i de kho na nyid kyang de ltar yin pas /
de gnyis chu dang 'o ma 'dres pa bzhin du rnam par mi rtog pa'i snang ba'i sgo de nyid du bdag dang lha'i de kho na nyid dbyer mi phyed par gyur /
stong pa'i ngang las /
oM b+h+rUM swAhA| oM a mr-i ta A yurda de swAhA /
zhes pa'i sngags kyi gdangs kyi rnam par nam mkha' la grag par gyur /
bdag dang lha'i de kho na nyid dbyer mi phyed pa'i rnam pa can gyi rang gi sems zla ba'i dkyil 'khor du gyur pa'i steng du sngags kyi gdangs kyi rnam par nam mkha' la grag pa de nyid shin tu dag pa'i dngul chu gser gyi bye ma la zhen pa ltar yig 'bru bris pa'i rnam pa can du 'khod pa yongs su gyur pa las /
sna tshogs rdo rje rtse mo bcu gnyis pa /
lte ba dkar po /
mdun gyi r+wa gsum sngo /
g.yas kyi r+wa gsum ser /
g.yon gyi r+wa gsum ljang /
rgyab kyi r+wa gsum dmar ba /
de'i lte bar oM b+h+rUM swAhA /
oM a mr-i ta A yurda de swAhA /
zhes pas mtshan par gyur /
zla ba dang phyag mtshan sngags dang bcas pa las 'od zer sna tshogs byung ba'i rtse mo las /
rje btsun bcom ldan 'das ma rnam par rgyal ma'i lha'i gzugs dpag tu med pa byung nas nam @# / /
mkha'i dbyings thams cad khyab par byas /
rgyal ba thams cad la mchod pa'i sprin chen po sprul pas legs par mchod /
gzhan yang sprin chen po sprul pa las bdud rtsi'i char rgyun babs pas| dmyal ba la sogs pa'i 'gro ba thams cad kyi sdug bsngal gyi me rnams zhi zhing de rnams bde bas tshim par byas nas /
lha'i sku dang bcas pa'i 'od zer slar log /
rang gi sems zla ba'i dkyil 'khor dang phyag mtshan sngags dang bcas pa la zhugs pa las /
rang nyid bcom ldan 'das rnam par rgyal ma sku mdog dkar mo zhal gsum /
phyag brgyad ma /
rtsa zhal dkar ba /
g.yas zhal ser ba /
g.yon zhal sngon po yid tsam khro ba /
zhal re re'ang spyan gsum gsum dang ldan pa /
mche ba cung zad gtsigs pa /
phyag brgyad kyi g.yas dang pos sna tshogs rdo rje /
gnyis pas padma'i steng na sangs rgyas 'od dpag med /
gsum pas mda' 'dzin pa /
bzhi pas mchog sbyin gyi phyag rgya mdzad pa /
g.yon dang pos sdigs mdzub dang bcas pa'i zhags pa thugs kar 'dzin pa /
gnyis pas mi 'jigs pa'i phyag rgya /
gsum pa na gzhu /
bzhi pa mnyam gzhag gi phyag rgya'i steng na bdud rtsis gang ba'i bum pa bsnams pa /
zhabs rdo rje'i skyil mo krung gis bzhugs pa /
dar gyi stod g.yogs dang smad g.yogs can /
rin po che'i rgyan sna tshogs kyis brgyan pa /
de'i g.yas su spyan ras gzigs dkar po /
g.yas rnga yab dkar po dang /
g.yon padma dkar po bsnams pa /
g.yon du gsang ba'i bdag po sngon po g.yas rnga yab dkar po dang g.yon rdo rjes mtshan pa'i ut+pa la sngon po bsnams pa /
gnyis ka'ang zhi ba'i nyams can /
dar dang rin po che'i rgyan sna tshogs kyis brgyan cing /
bzhengs nas gtso mo la gzigs pa /
shar du mi g.yo ba sngon po g.yas ral gri /
lhor 'dod rgyal sngon po g.yas lcags kyu /
nub tu dbyug sngon can sngon po g.yas dbyug pa /
byang du stobs po che sngon po g.yas rdo rje rtse gsum pa bsnams pa /
thams cad kyang g.yon sdigs mdzub thugs kar mdzad pa /
dbu skra dang sma ra 'bar zhing /
mche ba gtsigs pa /
stag gi pags pa'i sham thabs can /
sbrul gyis brgyan pa /
ye shes kyi me rab tu 'bar ba'i dbus na zhabs g.yas bskums shing g.yon brkyangs pa'i stabs kyis bzhugs pa| steng gi cha la g.yas g.yon du gnas gtsang ma'i lha'i bu gnyis ser po /
dar dang rin po che'i rgyan gyis brgyan cing /
phyag gnyis bdud rtsis gang ba'i bum pa bsnams nas bcom ldan 'das ma la sku khrus gsol ba /
thams cad kyi spyi bor oM dkar po /
mgrin par AH dmar po /
thugs kar hUM sngon po /
dpral bar trAM ser po /
lte bar hrIH dmar po /
brla g.yas g.yon la aM aH ljang gus mtshan par gyur /
oM @# / /
sarba ta thA ga ta ut+b+ha wa ye swAhA /
oM sarba ta thA ga ta uSh+NI Sha bi dza ya sa pa ri wA ra ar+g+haM pra tIts+tsha ye swAhA /
pA dyaM /
puSh+pe /
d+hU pe /
A lo ke /
gan+d+he /
nai bi dya /
shap+ta pra tIts+tsha ye swAhA /
zhes pas mchod /
de nas dpal ldan lha mo zhes sogs sam /
'chi med grub pa sogs rgyas bsdus ci rigs pas bstod de /
gzungs ci mang bzla zhing /
gtor ma 'bul bar 'dod na bya rgyud spyi ltar bya'o / /
zhes pa 'di yang lhun rtse mkhan chen rje drung dpal 'byor rdo rjes bskul ba la brten nas /
btsun pa blo bzang chos kyi rgyal mtshan gyis sbyar ba'o / / / /
@# / /
swasti /
bcom ldan 'das rnam par rgyal ma bsgrub par 'dod pas /
skyabs 'gro sems bskyed tshad med bzhi bsgoms /
swa b+hA was sbyangs /
stong pa'i ngang las sna tshogs pad zla'i steng du rang gi sems b+h+rUM las sna tshogs rdo rje b+h+rUM gyis mtshan pa yongs su gyur pa las /
rang nyid rje btsun rnam par rgyal ma sku mdog dkar mo zhal gsum phyag brgyad ma /
rtsa zhal dkar po /
g.yas ser po /
g.yon sngo ba /
zhal re re'ang spyan gsum gsum pa /
phyag g.yas g.yon gyi dang po gnyis kyis sna tshogs rdo rje dang /
sdigs mdzub dang bcas pas zhags pa 'dzin pa /
de'i 'og ma gnyis kyis 'od dpag med dang /
skyabs sbyin /
gsum pa gnyis kyis mda' gzhu /
bzhi pas mchog sbyin dang /
bum pa bsnams pa /
dar gyi na bza' dang /
rin po che'i rgyan sna tshogs pas brgyan cing /
mtshan dpes spras pa /
'od kyi dkyil 'khor gyi dbus na zhabs rdo rje'i skyil krung gis bzhugs pa'i spyi bor oM /
mgrin par AH thugs kar hUM /
thugs ka'i hUM gi 'od zer gyis rang 'dra'i ye shes pa dbang lha dang bcas pa spyan drangs /
gnyis su med par gyur /
dbang gi lhas dbang bskur /
'od dpag med kyis dbu brgyan par gyur /
mchod pa rnams phul du byung ba'i lha rdzas su gyur /
oM sarba ta thA ga ta uSh+NI Sha bi dza ya ar+g+haM nas /
shap+ta'i bar gyis mchod /
dpal ldan lha mo ston ka'i zla ba'i mdog /
ces sogs kyis bstod /
thugs kar sngags phreng bsams /
'od zer gyi spro bsdu dang bcas pas gzungs gang mang bzla /
mjug tu dge ba 'di yis myur du bdag /
ces sogs kyis dge ba bsngo'o / /
zhes pa 'di yang bkra shis rtse'i chos drung blo bzang chos 'dzin gyi thugs dam du dge slong blo bzang chos kyi rgyal mtshan gyis smras pa'o / / / /
@# / /
na mo Ar+ya tA re /
'dir tshe dang ye shes spel ba'i phyir /
byin rlabs can du grags pa'i rje btsun ma yid bzhin 'khor lo bsgrub par 'dod pas /
'di'i sku dang mchod gtor sogs legs par bshams /
skyabs 'gro sems bskyed sngon du btang /
sems can thams cad kyi don du myur du @# / /
rdzogs pa'i sangs rgyas kyi go 'phang thob par bya /
de'i phyir du rje btsun ma yid bzhin 'khor lo bsgrub pa'i rim pa nyams su blang snyam pa gsum sogs bya /
rang rje btsun mar gsal ba'i thugs ka'i taM yig las /
'od zer 'phros /
po ta la nas rje btsun ma yid bzhin 'khor lo la sangs rgyas dang byang chub sems dpa'i tshogs kyis bskor ba mdun gyi nam mkha' spyan drangs /
'od zer rang gi snying gar thim /
lha dang lha min cod pan gyis /
ces sogs kyis phyag bya /
oM Ar+ya tA re sa pa ri wA ra ar+g+haM nas /
shap+ta'i bar gyis mchod /
dkon mchog gsum la bdag skyabs mchi /
zhes sogs kyis byang sdom bzung /
tshad med bzhi bsgom /
tshogs zhing rang gnas su gshegs te /
bsod nams kyi tshogs gsog pa'o / /
oM swa b+hA wa shud+d+hAH sarba d+harmaH swa b+hA wa shud+d+ho nya haM /
stong pa nyid du gyur /
stong pa'i ngang las paM las padma dang /
a las zla ba'i dkyil 'khor gyi steng du rang gi sems nyid taM las ut+pal taM yig dkar pos mtshan pa /
de la sa 'od zer 'phros /
don gnyis byas /
'dus /
yongs su gyur pa las /
rang nyid 'phags ma yid bzhin 'khor lo sku mdog dkar mo zhal gcig phyag gnyis ma /
phyag g.yas mchog sbyin dang /
g.yon thugs kar dkon mchog gsum mtshon gyi phyag rgyas ut+pal 'dzin pa /
dbu rgyan la sogs pa rin po che'i rgyan sna tshogs pas brgyan cing /
lha rdzas las grub pa'i dar sna tshogs pa'i na bza' gsol ba /
'od kyi dkyil 'khor gyis bskor ba'i dbus na zhabs gnyis rdo rje'i skyil krung gis bzhugs pa /
de'i spyi bor oM dkar po /
mgrin par AH dmar po /
thugs kar zla ba'i gdan la taM yig dkar po hUM sngon pos mtshan pa /
de las 'od zer 'phros /
po ta la dang bde ba can nas bsgoms pa dang 'dra ba'i ye shes pa la /
sangs rgyas dang byang chub sems dpa'i tshogs kyis bskor ba spyan drangs /
dzaH hUM baM hoH gnyis su med par gyur /
slar yang thugs ka'i hUM las 'od zer 'phros /
dbang gi lha rnams spyan drangs /
khyed rnams kyis bdag la mngon par dbang bskur du gsol /
zhes gsol ba btab pas /
oM sarba ta thA ga ta a b+hi She ka ta sa ma ya shrI AH hUM zhes dbang bskur /
lus gang /
dri ma dag /
chu lhag pa spyi gtsug tu gnas pa yongs su gyur pa las /
'od dpag med kyis dbu brgyan par gyur /
mchod pa rnams bsangs sbyangs byin gyis brlabs te /
oM Ar+ya tA re sa pa ri wA ra ar+g+haM nas /
shap+ta'i bar gyis mchod /
rgyal ba kun gyi mkhyen brtse 'phrin las rnams / /
rab mdzes lha mo'i gzugs su shar ba gang / /
dran pa tsam gyis tshe dang ye shes sogs / /
ci 'dod dngos grub stsol la phyag 'tshal lo / /
zhes pas bstod /
de nas rang gi thugs kar zla gdan @# / /
la /
'khor lo dkar po rtsibs bcu pa lte ba mu khyud rim pa gsum dang bcas pa /
lte bar taM yig dkar po'i mthar /
oM ma ma A yur dz+nyA na pu N+ya puSh+TiM ku ru swAhA /
zhes pa dang /
rtsibs rnams la yi ge bcu pa dang /
mu khyud nang ma la A li g.yas bskor dang /
bar ma la kA li g.yon bskor /
phyi ma la rten 'brel snying pos bskor ba'i sngags kyi 'od zer gyis /
phyogs bcu'i sangs rgyas byang sems thams cad kyi thugs ka nas 'chi med tshe'i bdud rtsi dang /
gzhan yang 'khor 'das kyi snod bcud thams cad kyi bkrag mdangs yon tan thams cad 'chi med tshe'i bdud rtsi'i rnam par spyan drangs /
sngags phreng la thim pa'i yig 'bru rnams las bdud rtsi'i rgyun babs pas /
lus kyi nang thams cad gang /
tshe dang bsod nams rgyas pa la bar du gcod pa thams cad sbyangs /
'chi med tshe'i dngos grub thob par bsams la /
oM tA re tut+tA re tu re ma ma A yur dz+nyA na pu N+ya puSh+Ti ku ru swAhA /
zhes spel tshig dang bcas pa thog mthar bzla /
gtso bor yi ge bcu pa la bzlas pa bya /
sngags kyi lhag chad kyi nyes pa zhi ba'i don du yig brgya bzla /
mjug tu /
dge ba 'di yis myur du bdag /
ces sogs bsngo ba smon lam gyis brgyan par bya'o / /
thun mtshams su gtor ma 'bul bar 'dod na /
dkar gtor chab kyis bran pa bya spyod ltar byin gyis brlabs /
rang gi thugs ka'i taM yig gi 'od zer gyis /
po ta la dang bde ba can nas rje btsun ma 'phags ma sgrol ma ye shes pa la /
sangs rgyas dang byang chub sems dpa'i tshogs kyis bskor ba spyan drangs pa'i ljags 'od zer gyi sbu gus drangs te /
gsol bar bsams la /
oM Ar+ya tA re sa pa ri wA ra i daM ba liM ta kha kha khA hi khA hi /
zhes pa gsum mam /
a kA ro gsum mam bdun gyis phul /
ar+g+haM sogs kyis mchod /
bstod pas bstod /
rje btsun bcom ldan 'das ma thugs rje can /
zhes sogs kyis 'dod don la gsol ba gdab /
bzod par gsol te gshegs su gsol nas shis pa brjod do / /
zhes pa 'di yang dam pas bsngags pa'i yon tan phul du byung ba dang ldan pa lha sras rnam sras dzam la'i thugs dam du /
chos smra ba blo bzang chos kyi rgyal mtshan gyis sbyar ba'o / / / /
@# / /
na mo Ar+ya tA re /
rje btsun ma sgrol ma dkar mo bsgrub par 'dod pas skyabs 'gro sems bskyed tshad med bzhi bsgom pa sngon du btang /
sems can thams cad kyi don du myur ba myur bar sangs rgyas kyi go 'phang thob par bya /
de'i phyir du rje btsun ma sgrol ma bsgrub par bya'o snyam du bsam /
rang rje btsun mar gsal ba'i thugs ka'i taM yig dkar po'i 'od zer gyis /
bde ba can dang po ta la sogs nas bla ma dang gnyis su med pa'i rje btsun ma sgrol ma'i lha tshogs spyan @# / /
drangs /
'od zer rang gi snying gar thim /
rje btsun 'phags ma sgrol ma dang /
zhes pa nas /
'dren pa'i dpal du bdag gyur cig /
ces pa'i bar dang /
dkon mchog gsum la bdag skyabs mchi / /
zhes pa nas 'gro la phan phyir sangs rgyas myur 'grub shog /
ces pa'i bar brjod /
tshogs zhing rang gnas su gshegs par gyur /
oM shU n+ya tA dz+nyA na badzra swa b+hA wa At+ma ko nya haM /
stong pa nyid du gyur /
stong pa'i ngang las rdo rje'i sa gzhi /
ra gur bla bre me ri dang bcas pa'i dbus su baM las pad dkar /
a las zla ba'i dkyil 'khor gyi steng du taM yig dkar po las ut+pal taM gyis mtshan pa /
de las 'od zer 'phros /
don gnyis byas /
tshur 'dus /
yongs su gyur pa las /
rang nyid bcom ldan 'das 'phags ma sgrol ma sku mdog dkar mo zhal gcig phyag gnyis ma /
gzhon nu lang tsho bcu drug lon pa'i nyams can /
phyag g.yas mchog sbyin dang g.yon dkon mchog gsum mtshon pa'i phyag rgya can /
phyag gnyis ut+pal sngon pos mdzes pa /
zhi zhing 'dzum pa'i nyams can /
dpral ba'i dbus na ye shes kyi spyan dang /
phyag zhabs kyi mthil na rnam thar sgo bzhi mtshon pa'i spyan bzhi mnga' ba /
dbu skra ral pa phyed bcings su byas pa'i spyi bor rigs kyi bdag po tshe dpag med kyis brgyan pa /
nor bu rin po che'i dbu rgyan /
snyan rgyan /
mgul rgyan /
phyag gdub /
zhabs gdub /
ska rags /
do shal la sogs pa'i rgyan sna tshogs pas brgyan pa /
lha rdzas kyi dar gyi stod g.yogs smad g.yogs ga shal 'chang ba /
mtshan dang dpe byad bzang pos mdzes pa /
zla ba'i 'od kyi rgyab yol can /
rdo rje'i skyil krung gis bzhugs pa'i spyi bor oM dkar po /
mgrin par AH dmar po /
thugs kar zla gdan la taM yig dkar po hUM sngon pos mtshan pa /
thugs ka'i hUM las 'od zer 'phros /
rang 'dra'i ye shes pa dbang lha dang bcas pa spyan drangs /
oM Ar+ya tA re sa pa ri wA ra e hye hi dzaH hUM baM hoH dam tshig pa dang gnyis su med par gyur /
dbang gi lhas dbang bskur /
chu lhag ma yar lung /
rigs bdag tshe dpag med dang dbyer med du 'dres pas dbu brgyan par gyur /
mchod pa rnams bya spyod ltar bsangs /
sbyangs /
byin gyis brlabs la /
oM Ar+ya tA re sa pa ri wA ra ar+g+haM sogs kyis mchod /
dus gsum rgyal ba'i 'phrin las gcig bsdus nas / /
rab mdzes lha mo'i gzugs su shar ba gang / /
dran pas tshe dang ye shes mchog stsol ba'i / /
bcom ldan sgrol ma yum la phyag 'tshal lo / /
de nas rang rje btsun mar gsal ba'i thugs ka'i sngags phreng las 'od zer 'phros /
sems can thams cad kyi sdig sgrib sbyangs /
'phags ma'i go 'phang la @# / /
bkod /
snod bcud thams cad kyi yon tan dang sangs rgyas byang sems zhi khro rab 'byams rnams kyi thugs rje byin rlabs ma lus pa 'chi med tshe'i bdud rtsi'i rnam par bkug /
spyi bo'i tshe dpag med kyi sku dang phyag gi bum par thim /
thim pa las bdud rtsi'i rgyun babs /
rang gi spyi bo nas zhugs /
lus thams cad 'chi med tshe'i bdud rtsi'i rgyun gyis gang /
tshe dang bsod nams thams cad 'phel zhing rgyas /
'chi med tshe'i dngos grub thob par bsams te /
oM tA re tut+tA re tu re ma ma A yuH puSh+TiM ku ru swAhA /
zhes ci nus bzla /
mjug tu /
dge ba 'di yis myur du bdag /
'phags ma sgrol ma 'grub gyur nas /
ces sogs bsngo ba dang smon lam dang shis brjod kyis brgyan par bya /
thun mthar gtor ma 'bul na /
dkar gtor gtsang ma bshams la /
bsangs /
sbyangs /
byin gyis brlabs /
rang gi thugs ka'i 'od zer gyis rgyal yum sgrol ma la sangs rgyas byang sems ye shes pa'i 'khor gyis bskor ba spyan drangs pa'i ljags 'od zer gyi sbu gus drangs te gsol bar bsams la /
oM Ar+ya tA re sa pa ri wA ra i daM ba liM ta kha kha khA hi khA hi /
zhes lan bdun nam gsum gyis phul /
ar+g+haM sogs kyis mchod cing sngar ltar bstod /
'dod don la gsol ba gdab /
bzod par gsol te gshegs par bya'o / /
de ltar nyams su blangs pas gnas skabs tshe dang shes rab bsod nams sogs 'phel zhing /
mthar thug bde ba can du skyes nas mchog 'thob par 'gyur bas phan yon shin tu che'o / /
zhes rje btsun ma yid bzhin 'khor lo bsgrub pa'i thabs 'di yang /
dad pa dang gtong ba dang tshul khrims dang rnam dpyod phun sum tshogs pa grwa tshang chos rje 'jam pa'i dbyangs kyis yang yang nan cher bskul ba la brten nas /
sde snod 'dzin pa dge slong blo bzang chos kyi rgyal mtshan gyis /
bkra shis lhun po'i gzims chung yid dga' chos 'dzin du sbyar ba'o / / / /
@# / /
na mo gu ra we /
lha brgya'i gtsug rgyan ngos la zhabs sen gyi / /
nor bu'i 'od chags rgyal yum rje btsun ma'i / /
zhabs pad gus bsten de nyid sgrub pa'i thabs / /
'dod dgu'i mchog sbyin dbang gi rgyal po bri /
'dir rje btsun ma sgrol ma bsgrub par 'dod pas /
skyabs 'gro sems bskyed tshad med bzhi bsgom pa sngon du btang /
ma sems can thams cad kyi don du myur ba myur bar yang dag par rdzogs pa'i sangs rgyas kyi go 'phang thob par bya /
de'i phyir du rje btsun ma sgrol ma bsgrub pa'i rim pa la 'jug par bya'o snyam pa'i khyad par gyi sems bskyed lan gsum mam /
bdun sogs bya /
de nas /
rang nyid rje btsun 'phags ma sgrol mar gsal ba'i thugs ka'i taM @# / /
yig gi 'od zer gyis /
po ta la nas bla ma dang gnyis su med pa'i rgyal yum sgrol ma la /
sangs rgyas dang byang chub sems dpa'i tshogs kyis bskor ba mdun gyi nam mkhar spyan drangs /
'od zer rang gi snying gar thim /
sgo gsum gus pa'i sgo nas /
rje btsun 'phags ma sgrol ma dang /
zhes pa sh+lo ka gcig gis phyag bya /
oM AH hUM gis byin gyis brlabs pa'i mchod pa 'khor gsum bden stong du rtogs pa'i ngang nas /
oM Ar+ya tA re sa pa ri wA ra ar+g+haM nas /
shap+ta'i bar dang /
me tog bdug spos mar me dri /
zhes pa nas /
'dren pa'i dpal du bdag gyur cig /
ces bdun rnam dag byas nas tshogs zhing rang gnas su gshegs te /
sbyor ba tshogs gsog pa'o / /
de nas /
swa b+ha was stong par sbyangs nas /
ye shes kyi tshogs bsag /
stong pa'i ngang las paM las pad dkar 'dab ma brgyad pa'i lte bar /
a las zla ba'i dkyil 'khor gyi steng du /
rang gi sems nyid taM yig ljang khu yongs su gyur pa las ut+pal taM gyis mtshan pa /
de las 'od zer 'phros /
don gnyis byas /
tshur 'dus /
phyag mtshan sa bon dang bcas pa la thim pa yongs su gyur pa las /
rang nyid rje btsun 'phags ma sgrol ma sku mdog ljang sngon gzhon nu lang tsho bcu drug lon pa'i nyams can /
zhi zhing 'dzum pa /
zhal gcig phyag gnyis kyi g.yas mchog sbyin dang /
g.yon dkon mchog gsum mtshon gyi phyag rgya thugs kar mdzad pa'i phyag gnyis ut+pa la sngon pos mtshan pa /
dbu skra ral pa phyed bcings su byas shing rin po che'i dbu rgyan dang /
snyan rgyan dang /
mgul rgyan dang /
phyag gdub dang /
zhabs gdub dang /
do shal la sogs pa rin po che'i rgyan sna tshogs pas brgyan pa /
mtshan bzang po so gnyis dang dpe byad brgyad cus mdzes par byas shing /
lha rdzas las grub pa'i dar gyi na bzas klubs pa /
zla ba'i 'od kyi rgyab yol can /
zhabs g.yas cung zad brkyangs shing /
g.yon bskums pa'i stabs kyis bzhugs pa'i spyi bor oM /
mgrin par AH thugs kar hUM gis mtshan pa /
de las 'od zer 'phros /
bde ba can dang /
po ta la sogs nas bsgoms pa dang 'dra ba'i ye shes pa spyan drangs /
dzaH hUM baM hoH dam tshig pa dang gnyis su med par gyur /
slar yang thugs ka'i hUM las 'od zer 'phros /
dbang gi lha rnams spyan drangs /
khyed rnams kyis bdag la mngon par dbang bskur du gsol /
zhes gsol ba btab pas /
de rnams kyis bdud rtsis gang ba'i bum pa thogs te /
oM sarba ta thA ga ta a b+hi She ka ta sa ma ya shrI AH hUM /
zhes gsung zhing dbang bskur /
lus gang /
dri ma dag /
chu lhag pa spyi gtsug tu gnas pa yongs su gyur pa las /
'od dpag med kyis @# / /
dbu brgyan par gyur /
mchod pa rnams badzra a mr-i tas bsangs /
swa b+hA was sbyangs /
stong pa'i ngang las /
oM ma ma b+h+ruM las rin po che'i snod yangs shing rgya che ba'i nang du /
oM 'od du zhu ba las byung ba'i mchod rdzas rnams dwangs shing thogs pa med pa zag pa med pa'i bde ba khyad par can bskyed par gyur /
oM AH hUM /
lan gsum gyis byin gyis brlabs /
rang gi snying ga las spros pa'i mchod pa'i lha mo rnams kyis mchod par bsams la /
oM Ar+ya tA re sa pa ri wA ra ar+g+haM nas shap+ta'i bar gyis mchod /
bde gshegs kun gyi 'phrin las rnams /
mdzes sdug lha mo'i skur bstan nas / /
'gro rnams srid pa'i rgya mtsho las / /
sgrol bar mdzad la bstod par bgyi / /
marga ta yi ri bo ni / /
rgyu skar do shal 'chang ba bzhin / /
yid 'ong mtshan dpe'i dpal 'bar ba / /
mthong bas don ldan mdzad la 'dud / /
dran pa tsam gyis gdon bgegs dang / /
nad rims dus min 'chi ba dang / /
phyi nang 'jigs pa brgyad la sogs / /
'joms par mdzad la phyag 'tshal lo / /
zhes pas bstod /
de nas /
bden 'dzin gyi spros pa dang bral ba'i sems gsal stong gi gzung rnam snang la rang bzhin med pa 'ja' tshon lta bu'i rje btsun sgrol ma'i sku'i rnam par shar ba /
zab gsal gnyis su med pa lha'i sku phyag rgya chen po la rtse gcig tu mnyam par 'jog /
bsgoms pas skyo na /
rang rje btsun mar gsal ba'i thugs kar zla ba'i steng du /
taM yig hUM gis mtshan pa'i mthar /
oM tA re tu t+tA re tu re swAhA /
zhes pa yi ge bcu pa'i sngags phreng 'od zer dus mtha'i me ltar 'bar bas bskor ba las 'od zer 'phros /
lus kyi nang gang /
sdig sgrib nad gdon bar chad thams cad sbyangs /
'od zer ba spu'i sgo nas phyir 'phros /
snod bcud thams cad la phog pas /
snod thams cad kyi ma dag pa thams cad sbyangs /
bde ba can lta bu'i dag pa'i zhing dang /
bcud kyi sems can thams cad bcom ldan 'das ma'i go 'phang la bkod /
yang 'od zer 'phros /
sangs rgyas sras bcas la mnyes pa'i mchod pa phul /
de rnams kyi thugs rje byin rlabs thams cad 'od zer sna lnga 'phro ba'i bdud rtsi'i rnam par spyan drangs /
rang gi snying ga'i sngags phreng la thim /
de las bdud rtsi'i rgyun babs /
bdag nyid kyi lus kyi nang thams cad khrig mer gyis gang /
tshe dang bsod nams lung dang rtogs pa'i yon tan thams cad 'phel zhing rgyas /
rgyal ba sras bcas kyi byin rlabs thams cad zhugs par bsams la /
yid ma yengs par bzlas pa'i skyon dang bral bar brgya stong khri 'bum sogs bzla'o / /
mjug tu /
dge ba 'di yis myur du bdag /
ces sogs de las byung ba'i dge tshogs mtshan mar 'dzin pa dmigs pa'i dug dang ma 'dres par bsngo @# / /
ba smon lam gyis rgyas gdab par bya'o / /
thun gyi mthar gtor ma 'bul bar 'dod na /
gtsang zhing bkod pas mdzes pa'i dkar gtor chab kyis bran /
mchod rdzas zhes pa gtor mar bsgyur nas byin gyis brlabs /
rang rje btsun sgrol mar gsal ba'i thugs ka'i taM yig gi 'od zer gyis /
bde ba can dang /
po ta la sogs rang bzhin gyi gnas rnams nas rgyal yum rje btsun sgrol ma la sangs rgyas dang byang chub sems dpa'i tshogs kyis bskor ba spyan drangs /
mdun gyi nam mkhar bzhugs pa'i ljags 'od kyi sbu gus gtor ma'i bcud thams cad drangs te gsol bar gyur par bsams la /
a kA ro 'am /
yang na /
oM Ar+ya tA re sa pa ri wA ra i daM pa liM ta kha kha khA hi khA hi /
zhes pa bdun nam gsum sogs kyis phul /
ar+g+haM sogs kyis mchod /
sngar gyi bstod pas bstod /
'di'i mtshams su long byung na phyag 'tshal nyer gcig gnyis sam gsum mam /
bdun ci rigs brjod na 'brel chags shing skabs su babs /
de rjes /
rje btsun bcom ldan 'das ma thugs rje can /
zhes sogs kyis 'dod don la gsol ba gdab /
bsngo ba smon lam byas la bzod par gsol /
ye shes pa rang bzhin gyi gnas su gshegs te shis pa brjod do / /
tshul 'di ltar rnal 'byor la brtson par byas pas gnas skabs dang mthar thug gi phan yon bsam gyis mi khyab pa 'byung bar gsungs pas /
bdag la phan par dgongs pas nyams len la brtson par mdzod cig /
dus gsum rgyal ba kun gyi yum / /
lus can srid pa'i rgya mtsho las / /
sgrol mdzad bcom ldan rje btsun ma'i / /
sgrub thabs mchog sbyin dbang gi rgyal / /
legs par bskrun pa'i dge ba'i tshogs / /
zla ltar dkar ba ci mchis pa / /
mkha' mnyam 'gro ba ma lus pa / /
bla med byang chub thob phyir bsngo /
zhes rgyal yum sgrol ma'i sgrub thabs 'dod dgu'i mchog sbyin dbang gi rgyal po zhes bya ba 'di ni /
zha lu ri phug nas dge slong gsum ldan rdo rje 'dzin pa /
zab mo'i don la rtse gcig tu gzhol ba'i bla chen sang+g+ha shrI b+ha dras bskul ba la brten nas /
mdo rgyud dam pa'i man ngag 'dzin pa'i chos smra ba blo bzang chos kyi rgyal mtshan gyis /
chos grwa chen po bkra shis lhun po'i gtsug lag khang du sbyar ba'i yi ge pa ni zha lu ba rin chen chos legs so / / / /
@# / /
na mo a'r+ya tA re /
rgyal ba'i yum gcig 'phags ma sgrol ma yi / /
zhabs pad dri ma med la gus btud nas / /
de nyid bsgrub pa'i thabs kyi rim pa mchog /
go sla'i ngag gis cung zad spel bar bya /
'dir rje btsun ma 'phags ma sgrol ma bsgrub par 'dod pas /
skyabs 'gro sems bskyed tshad med bzhi bsgom pa sngon du btang nas /
@# / /
khyad par gyi sems bskyed /
ma sems can thams cad kyi don du myur ba myur bar rdzogs pa'i sangs rgyas kyi go 'phang thob par bya /
de'i phyir du rje btsun ma 'phags ma sgrol ma bsgrub pa'i rnal 'byor gyi rim pa nyams su blang bar bya'o snyam pa gsum la sogs pa bya /
de nas /
rang gi mdun gyi nam mkhar sna tshogs padma 'dab ma brgyad pa'i lte bar zla ba'i dkyil 'khor dkar bsil nya gang ba /
de'i steng du taM las ut+pa la taM gyis mtshan pa /
de las 'od zer 'phros /
'phags pa mchod /
sems can thams cad kyi sdig sgrib sbyangs /
tshur 'dus /
yongs su gyur pa las /
rje btsun ma 'phags ma sgrol ma sku mdog ljang gu /
gzhon nu lang tsho bcu drug lon pa'i nyams can /
zhi zhing 'dzum pa /
zhal gcig phyag gnyis kyi g.yas mchog sbyin gyi phyag rgyas dngos grub thams cad stsol bar mdzad cing /
g.yon thugs kar dkon mchog gsum mtshon gyi phyag rgya dang bcas pa'i skyabs sbyin gyis 'jigs pas nyen pa'i 'gro ba mtha' dag dbugs 'byin par mdzad pa /
dbu skra ral pa phyed bcings su byas shing /
rin po che'i dbu rgyan gsol ba /
rin po che'i mgul rgyan dang /
phyag gdub dang zhabs gdub la sogs pa rin po che'i rgyan sna tshogs pas spras pa /
lha rdzas las grub pa'i dar bzang po'i stod g.yogs dang smad g.yogs legs par gsol ba /
sku las skyes pa'i ye shes kyi 'od 'bar ba'i dbus na /
zhabs g.yas brkyangs shing g.yon bskums pa'i stabs kyis bzhugs pa /
de'i spyi bor oM /
mgrin par AH thugs kar hUM gis mtshan par gyur /
thugs ka'i hUM las 'od zer 'phros /
g.yu lo bkod pa'i zhing khams nas /
'phags ma sgrol ma la sangs rgyas dang byang chub sems dpa'i tshogs kyis bskor ba spyan drangs par bsams la /
po ta la yi gnas mchog nas /
ces pa nas /
sgrol ma 'khor bcas gshegs su gsol / /
Ar+ya tA re sa pa ri wA ra e hye hi /
sa ma ya dzaH dzaH dzaH hUM baM hoH gnyis su med par gyur /
slar yang thugs ka'i hUM gi 'od zer gyis spyan drangs pa'i dbang gi lha rnams kyis dbang bskur /
lus gang /
dri ma dag /
chu lhag pa spyi gtsug tu gnas pa yongs su gyur pa las 'od dpag med kyis dbu brgyan par gyur /
de nas rje btsun ma de nyid skyabs gsum 'dus pa'i bdag nyid du bsams la /
yan lag bdun pa 'di ltar dbul bar bya ste /
rje btsun 'phags ma sgrol ma dang /
zhes sogs kyis phyag dang /
me tog bdug spos mar me dri /
zhes sogs kyis mchod pa dang /
thog ma med nas da lta'i bar /
zhes sogs kyis sdig pa bshags pa dang /
nyan thos rang rgyal byang chub sems /
ces sogs kyis rjes su yi rang dang /
sems can rnams kyi bsams dang /
zhes @# / /
sogs kyis chos 'khor bskul ba dang /
'khor ba ji srid ma stongs bar /
zhes sogs kyis mya ngan las mi 'da' bar gsol ba gdab pa dang /
bdag gis dge ba ci bsags pa /
zhes sogs kyis dge rtsa rnams bla med byang chub tu bsngo bar bya'o / /
de nas mdun gyi gnas na bzhugs pa'i rje btsun ma de nyid skyabs gsum kun 'dus pa'i bdag nyid du bsams nas /
gdung shugs drag pos rje btsun ma de nyid kyi zhabs brkyangs pa'i mthe bong la 'jus par bsams la /
oM rje btsun ma 'phags ma sgrol ma la phyag 'tshal lo /
zhes pa nas /
phyag 'tshal ba ni nyi shu rtsa gcig /
ces lan gsum mam /
bdun nam /
nyer gcig gi bar du brjod par bya'o / /
de nas mdun gyi rje btsun ma las rje btsun ma gnyis pa zhig chad nas rang nyid la thim pas /
rang nyid rje btsun mar gyur par bsam /
rang rje btsun mar gsal ba'i thugs kar zla ba'i steng du /
taM ljang gu'i steng du hUM sngon pos mtshan pa'i mtha' skor du mdun nas brtsams te g.yas bskor gyis /
oM tA re tu t+tA re tu re swAhA /
zhes pa'i sngags phreng kha dog ljang gu margad kyi phreng ba bsgrigs pa lta bus bskor ba'i 'od zer gyis /
phyogs bcu'i sangs rgyas dang byang chub sems dpa' thams cad rje btsun ma'i rnam par spyan drangs nas rang nyid la thim pas /
thog ma med pa nas bsags pa'i sdig sgrib bag chags dang bcas pa dang /
tshe dang bsod nams rgyas pa la bar du gcod byed thams cad sbyangs nas /
tshe dang bsod nams dang /
lung rtogs kyi yon tan rnams 'phel khyad par rje btsun ma'i sku gsung thugs kyi byin rlabs thams cad zhugs par bsams /
slar yang 'od zer ba spu'i sgo nas phyir 'phros pas /
sems can thams cad kyi sdig sgrib sbyangs nas rje btsun ma'i go 'phang la bkod /
'od zer tshur 'dus /
rang gi sngags phreng la thim par bsams la /
sngags de nyid mang du brjod par bya'o / /
mjug tu /
dge ba 'di yis myur du bdag /
'phags ma sgrol ma 'grub gyur nas / /
'gro ba gcig kyang ma lus pa / /
de yi sa la 'god par shog /
ces sogs kyis /
de las byung ba'i dge ba rnams gnas skabs dang mthar thug gi smon gnas rnams su 'dun pa drag pos bsngo bar bya'o / /
de lta bu'i sgo nas nyin re bzhin nyams su blangs na phan yon chen po dpag tu med pa thob par 'gyur ro / /
tshul 'di ni dad pa dang gtong ba sogs dam pa'i yon tan rmad du byung ba'i rgyan gyis mdzes pa'i brag ti nang so dpal ldan bkra shis bzang gis gsol ba btab pa'i ngor /
shAkya'i dge slong blo bzang chos kyi rgyal mtshan gyis bla ma gong ma rnams kyi gsung bzhin yi ger bkod pa'o / / / /
@# / /
na mo gu @# / /
ru many+dzu g+ho ShA ya /
zhabs sen dran pa'i 'char ga'i gser sbyangs 'od / /
snying mtshor lhung bas kun rmongs mthar byed cing / /
sgrib bral ye shes la 'khu shes rab kyi / /
mchog stsol ngag dbang lha mo'i zhabs btud nas / /
de nyid bsgrub pa'i rin chen mig thur gyis / /
mi shes rab rib dra ba kun bsal te / /
rab 'byams shes bya ji bzhin rnam bkra'i spyan / /
sgrub byed dam pa'i zhal lung gdams pa bri /
'dir rgyal ba kun gyi yum lha mo dbyangs can ma bsgrub par 'dod pas /
skyabs 'gro sems bskyed tshad med bzhi bsgom pa sngon du btang /
skad cig gis rang nyid lha mo dbyangs can mar gyur /
a mr-i tas bsangs /
swa b+hA was sbyangs /
stong pa'i ngang las b+h+ruM las rin po che'i snod yangs shing rgya che ba rnams kyi nang du /
oM las byung ba'i mchod rdzas rnams phul du byung ba'i lha rdzas su gyur /
oM AH hUM /
lan gsum gyis byin gyis brlabs /
de nas 'jug pa bde ba'i phyir /
'di ltar /
bdag nyid 'jig rten dbang po'i ldang byed kyi / /
ze'u 'bru las 'khrungs thugs ka'i hrIMH yig gi /
'od kyis dbang bsgyur lha mo dbyangs can ma / /
spyan drangs mdun gyi 'chi med lam du bzhugs / /
gang gi drin gyis bde chen gnas / /
skad cig nyid la 'char ba gang / /
bla ma rin chen lta bu'i sku / /
rdo rje can zhabs pad la 'dud / /
ces pas bla ma dang /
dus gsum rgyal ba'i ye shes kyi / /
rang gzugs mtshan dpe'i me tog gis / /
rnam bkra zla zhal ut+pal mig /
dbyangs can lha mo la phyag 'tshal /
zhes pas bcom ldan mar phyag bya /
oM swA ra swasti sa pa ri wA ra ar+g+haM /
pA dyaM /
puSh+pe /
d+hU pe /
A lo ke /
gan+d+he /
nai bi dya /
shap+ta pra tIts+tsha hUM swAhA'i bar gyis mchod /
dkon mchog gsum la bdag skyabs mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis bzung /
tshogs zhing rnams rang gnas su gshegs par gyur /
ces bsod nams kyi tshogs bsags /
oM shU n+ya tA dz+nyA na badzra swa b+hA wa At+ma ko nya haM /
rang bzhin bde stong yangs pa'i yid bzhin mtsho / /
dal gyi rlabs phreng dbu ba'i 'dzum dkar can / /
mdzes pa'i me tog sna tshogs rgyan 'chang ba'i / /
chu skyes bla bres g.yogs pa'i lding khang na / /
ngang pa'i bu mo snyan pa'i glu len cing / /
bzhad dkar 'dab ma'i gar byed mgrin rnga brdung / /
kun dga' bskyed pa'i yid bzhin rgya mtsho'i ngogs / /
dri za'i na chung rtse ba'i dga' tshal na /
g.yu yi spu long rgyas pa'i lang tsho can / /
rkang 'thung mdzes ma dal gyis gar bsgyur zhing / /
steng du spu sdug mdzes pa'i gos gyon pa'i / /
rnam mang gnyis skyes tshogs rnams 'dab ma gnyis / /
g.yo ba 'phur lding rol pa'i 'jo sgeg dang / /
mgrin pa'i @# / /
rdza rngas rna ba'i bcud len 'gyed / /
ma rgad zhun ma 'khyil ba pham byed pa'i / /
gser ldan dga' ma me tog sna tshogs kyi / /
bkod legs do shal rgyan gyis brgyan pa ni / /
ston gyi mkha' la rgyu skar gsal ba bzhin / /
yan lag bdun ldan zla shel rdul brtsegs la / /
'khu ldan thal kar mche ba drug 'dzin sogs / /
yid 'ong srog chags brgya phrag mang po yang / /
'jigs bral bag phab rtsed 'jo ci yang byed / /
me tog thod mdzes sngo ljang lo 'dab kyi / /
gos mchog gyon pa'i bcud ldan 'bras bu rnams / /
ldong ros kyis byugs nags kyi dka' thub pa / /
mgron du gnyer phyir g.yur gyis dud pa bzhin / /
lha yi dga' tshal bran gyi gnas 'jog pa'i / /
yid 'ong rin chen skyed mos tshal gyi dbus / /
pad dkar 'dab brgya rgod pa'i ge sar rtser / /
cha shas rdzogs pa'i rgyu skar rgyal po'i steng / /
hrIMH yig dkar po'i 'od zer stong 'bar bas / /
'gro blo'i rmongs mun ming gi lhag mar byas / /
mchod pa'i sprin gyis 'phags pa'i tshogs mchod de / /
de dag mkhyen pa'i ye shes 'o rgyun gyi / /
rnam par bkug nas hrIMH yig thim pa las / /
rang nyid lhag pa'i lha mo dbyangs can ma / /
sku mdog dkar mo 'jig rten gsum po yi / /
mdzes pa gcig bsdus 'o mas bkrus pa yi / /
zla ba'i dkyil 'khor dbus nas phyung ba bzhin / /
zhal gyi dkyil 'khor pad dkar mdzes pa la / /
'dren byed g.yon ldan bung bzung gis rol / /
mchu sgros byu ru'i skyed tshal ngogs dag tu / /
tshems dkar ngang mo'i phreng ba tshar du dngar / /
dbyangs gsal gre 'gyur glu dbyangs 'bum phrag gis / /
skal bzang rna ba'i dga' ston mi 'gyed na / /
'dzum zhal chu skyes lo ma'i khang bzang du / /
bdag cag bde bar gsos pa'i don ci zhes / /
ljags yangs bung ba gzhon nu 'phur zhing lding / /
spyan zur kun tu g.yo ba'i nyag phran gyis / /
ring nas chags bral gnyis skyes rgan po'i yang / /
sra brtan snying gi go cha 'bigs byed na / /
'ching ldan skye bo gzhan dag smos ci dgos / /
mthon mthing dbu skra'i thor cog gzhon nu la / /
me tog phreng ba'i mdzes mas 'khyud pa'i tshe / /
bdud rtsi'i 'od can chags pas yid myos te / /
gzhal med yid bzhin nor dang lhan cig tu / /
brgyan pa'i zol gyis ral pa'i rtse mor 'khod / /
yid 'ong rin chen rgyan phreng 'dzin pa yi / /
shel dkar 'khri shing brkyangs 'dra'i phyag zung gis / /
bai DUr sngon po'i phang 'gro dkur brten nas / /
sor gdub bkra ba g.yas pa'i sor mo yis / /
bsnun pa'i dbyar skyes dal gyis rgod pa'i sgras / /
'jig rten mes po skrag pas gdong pa gas / /
bai DUr dkar po'i sa 'dzin brgya byin gzhus / /
klubs pa ji bzhin lha rdzas na bza' dang / /
sa @# / /
gsum rin chen mtha' dag gros byas nas / /
gang sku brgyan phyir lhan cig 'khod pa bzhin / /
chags pa'i nyams ldan 'jo sgeg rnam 'gyur gyis / /
ma lus yid kyi brtan pa cig car 'phrog /
tshogs gnyis tsan+dan dkar po las byung ba / /
mtshan dpe ga bur sar pa'i thig le yis / /
rnam mdzes rab dkar ston zlas 'god nus min / /
yid 'ong bcu drug mdzes pa'i lang tsho can / /
zhabs gnyis tsog pur bzhugs pa'i gnas gsum du / /
yi ge gsum mtshan hUM gi 'od zer gyis / /
lho phyogs dri za dga' ba'i skyed tshal nas / /
rgyal ba bskrun mdzad ye shes lha mo ni / /
spyan drangs dzaH hUM baM hoH ro gcig gyur / /
slar yang rang snying hrIMH yig 'od zer ni / /
sna bug nas thon dbyangs can ye shes pa'i / /
shangs bug nas zhugs thugs ka'i shes rab kyi / /
'khor lo spyan drangs mdun gyi nam mkhar bzhugs / /
oM badzra puSh+pe pra tI ts+tsha AH hUM /
zhes pa nas /
d+hU pe /
A lo ke /
gan+d+he /
nai bi dya /
shap+ta pra tI ts+tsha AH hUM swAhA /
zhes pas mchod /
dzaH hUM baM hoH bdag snying sgo nga ltar / /
zlum po khong stong nang du zhugs pa ni / /
pad dkar 'dab brgyad ze'u 'bru dmar ser can / /
lte bar hrIMH yig 'dab mar dbyangs bcu drug /
shel ltar dwangs shing mar me lta bur gsal / /
'od stong zer gyis srid zhi'i bkrag mdangs dang / /
khyad par sras bcas rgyal ba'i mkhyen rab dang / /
lnga rig bden gnyis rnam 'byed shes rab sogs / /
spyan drangs shes rab 'khor lor thim pa las / /
bdud rtsi'i rgyun babs shes rab snang ba thob / /
snying ga'i hrIMH yig mar me mched pa bzhin / /
zhal nas thon te sprul pa'i 'khor lor zhugs / /
hrIMH yig la thim dbugs kyi rgyu ba bzhin / /
mgal me'i 'khor lo ji bzhin 'khor ba yi / /
'od brgyas gti mug mun pa sel bsams la /
dbyangs yig brgya phrag sngon btang hrIMH yig gi /
dman 'bring mchog gi bsnyen pa ci rigs pa / /
bsgrubs pas shes rab yar ngo'i zla ltar 'phel / /
a A /
i I /
u U /
r-i r-I /
l-i l-I /
e ai /
o au /
aM aH hrIMH hrIMH hrIMH ces sems ma yengs par bsnyen pa ci 'grub bya'o / /
gal te ma grub spog chog hrIMH gi mgo /
thur bstan lte ba nas thon zhal du zhugs / /
rgyun mi 'chad du 'khor dang dbyangs yig rnams / /
'khrab par dmigs pas myur du 'grub par 'gyur / /
mjug tu gshin rje'i gshed sogs khro bo yi / /
rnam par bsgoms nas bsngo ba smon lam bya / /
skabs su bar chod bzlog phyir ci rigs pa'i / /
khro bo'i bsnyen pa gnas skabs dbul sel ba'i / /
nor lha ji ltar rung ba'ang bsgrub par bya / /
thun mtshams dkar gtor chab kyis bran byas la / /
oM AH hUM gis bdud rtsir byin gyis brlabs / /
rang gi thugs ka'i 'od kyis rgyal ba'i yum / /
dbyangs @# / /
can lha mo 'khor bcas spyan drangs te / /
mdun du bzhugs pa'i ljags kyi 'od zer gyis / /
gtor ma'i bcud rnams drangs te gsol bar gyur / /
oM swA ra swasti sa pa ri wa ra ba liM pra tI ts+tsha swAhA /
gsum mam bdun gyis phul /
ar+g+haM sogs kyis mchod /
'jig rten dbang po'i zhal gyi chu skyes las / /
legs 'ong ngang pa'i bu mo ut+pal mig /
dran pa tsam gyis shes rab mchog stsol ba /
yid 'phrog dbyangs can lha mo'i zhabs la 'dud / /
zla ltar bsil yang bdud sde'i bud shing bsreg /
nyon mongs spangs kyang chags pa'i nyams dang ldan / /
spros dang bral yang rin chen rgyan mang gis / /
mngon par mdzes pa'i lha mo khyod la bstod / /
ma phyis bzhin du khyod sku dri mas dben / /
tshon ma bskus par dbu skra mthon mthing gnag /
ma bsgos bzhin du ga bur dri ldang ba'i / /
yid 'ong mdzes sdug lha mo'i zhabs la 'dud / /
'di ltar bstod pa'i dge bas 'gro ba kun / /
rgyal yum lha mos 'bral med rjes bzung nas / /
rig gnas kun shes 'chad rtsod rtsom pa dang / /
thos bsam bsgom pa'i shes rab mthar phyin shog /
ces bstod cing 'dod don la gsol ba gdab /
bzod pa gsol te gshegs su gsol /
bsngo ba smon lam shis pas brgyan par bya'o / /
smras pa /
gang la brten na rnam dpyod kyi / /
chu gter srid rtse'i bar 'phyur ba'i / /
thabs mkhas zla dang bral ba 'di / /
chos kyi rgyal mtshan zhes byas bsdebs / /
dge bas 'gro ba ma lus pa / /
'phags mas 'bral med rjes bzung ste / /
rmongs pa'i rgya las rnam grol nas / /
kun mkhyen ye shes thob par shog /
ces pa 'di ni thon mi sam+b+ho Ta'i gdung rigs dri ma med pa mi'i dbang po mgon po bkra shis kyis nan tan du bskul ba'i byed pos /
bla ma gong ma rnams kyi gdams ngag gi zhal shes dang bcas pa 'jug pa bde bar /
dge slong blo bzang chos kyi rgyal mtshan gyis thon gzhis kar sug bris su bgyis pa'o / / / /
@# / /
swasti /
bka' drin mnyam med rtsa ba'i bla ma dang / /
dbyer med so sor 'brang ma'i zhabs btud nas / /
de nyid bsgrub thabs mdor bsdus ut+pal 'phreng / /
spel legs skal bzang mgul ba'i rgyan du dgod / /
'dir so sor 'brang ma bsgrub par 'dod pas /
skyabs 'gro sems bskyed sngon du btang /
swa b+hA was stong par sbyangs /
stong pa'i ngang las paM las padma dang /
a las zla ba'i dkyil 'khor gyi steng du rang gi sems nyid praM las 'khor lo praM gyis mtshan pa yongs su gyur pa las /
rang nyid so sor 'brang mtshan mo sku mdog dkar mo zhal bzhi phyag brgyad ma /
rtsa zhal dkar po /
g.yas sngo /
rgyab ser /
g.yon dmar ba /
zhal re re'ang spyan gsum gsum pa /
phyag g.yas pa @# / /
rnams kyis 'khor lo rdo rje mda' dang ral gri /
g.yon pa rnams kyis sdigs mdzub zhags pa rtse gsum gzhu dang dgra sta bsnams pa /
mtshan dang dpe byad kyis spras shing /
rin po che'i rgyan sna tshogs kyis brgyan pa /
dar bzang po'i na bzas mdzes par bklubs shing /
'od kyi dkyil 'khor 'bar ba'i dbus na zhabs rdo rje'i skyil krung gis byang chub kyi shing la brten pa'i tshul gyis bzhugs pa /
de'i spyi bor oM /
mgrin par AH thugs kar hUM /
thugs ka'i hUM gi 'od zer gyis /
bsgoms pa dang 'dra ba'i ye shes pa dbang lha dang bcas pa spyan drangs /
dzaH hUM baM hoH gnyis su med par gyur /
dbang gi lhas dbang bskur /
rnam par snang mdzad kyis dbu brgyan par gyur /
mchod pa rnams phul du byung ba'i lha rdzas su gyur /
oM AH hUM lan gsum gyis byin gyis brlabs /
oM sarba ta thA ga ta ar+g+haM nas shap+ta'i bar gyis mchod /
dus gsum rgyal ba kun gyi thugs rje ni / /
yid 'phrog lha mo'i gzugs su shar ba gang / /
dran pa tsam gyis dngos grub mchog stsol ba / /
rje btsun so sor 'brang ma'i zhabs la 'dud /
ces pas bstod /
rang gi thugs kar zla gdan la praM yig hUM gis mtshan pa la sngags 'phreng gis bskor ba la dmigs nas /
oM ma Ni d+ha ri badzri Ni mahA pra ti sa re hUM hUM phaT phaT swAhA /
zhes ci mang bzla'o / /
mjug tu /
dge ba 'di yis myur du bdag /
so sor 'brang ma 'grub gyur nas /
ces sogs bsngo ba dang smon lam bya'o / /
gang gi rnam dpyod 'o ma'i chu gter las / /
sgrub thabs man+da ra yi phreng mdzes pa| |rnam dpyod lag pa'i sor mos legs spel te / /
blo ldan mgrin pa mdzes pa'i rgyan du bkod / /
de las 'ongs pa'i dge ba'i tshogs / /
lha lam 'gengs par byed pa des / /
mtha' dag 'gro ba ma lus pa / /
bdud bzhi'i g.yul las rgyal gyur cig / / /
@# / /
swasti /
bla ma mchog dang sman gyi bla / /
dbyer med zhabs pad gus mchod de / /
g.yu thog snying thig rigs bsdus kyi / /
sgrub thabs bdud rtsi'i snying po bri /
'dir g.yu thog snying thig phyi nang gsang ba rigs bsdus kyi snying po nyams su len par 'dod pas /
skyabs 'gro sems bskyed tshad med bzhi bsgom pa sngon du btang /
swa b+hA was stong par sbyangs /
stong pa'i ngang las sna tshogs padma 'dab ma bzhi ba'i dbus su zla ba'i dkyil 'khor gyi steng du hUM las byung ba'i sman pa'i rgyal po gu Na nA tha sku mdog dkar la dmar ba'i mdangs chags pa /
zhal gcig phyag gnyis pa /
dgyes pa'i 'dzum zhal can /
phyag g.yas skyabs sbyin dang bcas pas a ru ra'i sdong po dkur brten nas 'dzin cing / /
g.yon mnyam gzhag gi steng na gur gum gyi kha rgyan dang @# / /
bcas pa'i bdud rtsi'i bum bzang bsnams pa /
dbu skra lcang lo 'khyil bas mdzes shing lha rdzas kyi na bzas klubs pa /
sems dpa'i skyil krung gis bzhugs pa /
shar gyi pad 'dab la lha mo dkar mo pi wang 'dzin pa /
lho'i pad 'dab la lha mo ser mo bya rgod kyi gling bu 'dzin pa /
nub kyi pad 'dab la lha mo dmar mo mi rkang gi gling bu 'dzin pa /
byang gi pad 'dab la lha mo ljang gu me long ston pa| phyi bsgrub bo / /
gtso bo'i thugs kar padma 'dab ma bzhi ba'i lte bar sman bla rigs bsdus rdo rje sems dpa' sku mdog sngon po /
'dab ma bzhi la rnam snang sogs rigs bzhi'i ngo bo rig pa'i ye shes dkar /
ser| dmar /
ljang| zhal gcig phyag gnyis pa /
g.yas pa rnams kyis /
rdo rje| 'khor lo /
rin po che /
padma| sna tshogs rdo rje 'am /
yang na thams cad a ru ra dang /
g.yon pa rnams mnyam gzhag gi steng na bdud rtsis gang ba'i lhung bzed bsnams pa /
zla gdan la sems pa'i skyil krung gis bzhugs pa /
nang bsgrub bo / /
gtso bo'i thugs kar pad zla'i gdan la rta phag yab yum zhal gcig phyag gnyis gri gug dang thod khrag 'dzin pas phan tshun du 'khyud pa khro bo'i rgyan can bsgom pa gsang bsgrub bo / /
so sor byed tshe phral nas bsgrub /
de nas sgo gsum byin gyis brlabs /
ye shes pa dgug gzhug /
dbang bskur phyi nang gsang ba'i mchod bstod rnams byas la /
bzlas pa'i sngags ni phyi bsgrub la /
oM AH badzra gu ru gu Na sid+d+hi hUM /
nang bsgrub la /
oM AH badzra satwa gu Na sid+d+hi hUM /
oM AH bud+d+ha gu Na sid+d+hi hUM /
de bzhin du /
rat+na| padma| karma rnams la thog mtha' sbyar ba'o / /
gsang bsgrub la /
de ba DA ki nI hA ri ni sa tsit+ta hrIM hrIM sarba sid+d+hi dzaH hUM baM hoH zhes pa dang /
oM AH hUM swAhA /
a mr-i ta dzI wan+tI b+hai Sha dzye b+hai Sha dzye sarba sid+d+hi hUM hoH zhes pa sman gyi dngos grub bsdu ba'i sngags ces zer ro / /
phyi bsgrub la /
au r+yan rin po che'i badzra gu ru dang bstun 'dug pas /
oM AH hUM gu ru gu Na sid+d+hi hUM /
zhes pa dang /
nang bsgrub sman pa'i rgyal por 'dug pas de'i gzungs dang /
gsang bsgrub rta mgrin yab yum du 'dug pas de'i snying po bzlas na legs par sems so / /
mjug tu bsngo ba smon lam shis pas brgyan par bya'o / /
rgyal sras nor bu padma yi / /
bka' stsal bsod nams bzhin bzung ste / /
g.yu yi bla gab snying gi thig /
mchog dman blo yi byed po yis / /
sa le sbram dang gling bzhi po'i / /
mu khyud brdar ba'i phye bsres pa / /
chos kyi rgyal mtshan rnam dpyod kyi / /
skud 'dren len pos legs par phye / /
de las 'ongs pa'i rnam dkar ni / /
'o ma'i rgya mtsho 'phyur 'dra de / /
go 'byed mnyam pa'i ma rgan rnams / /
dug gsum nad las rgyal phyir bsngo / / / /
@# / /
na @# / /
mo badzra pA Ni ye /
dus gsum rgyal ba'i mthu stobs gcig bsdus pa / /
rdo rje mkha' lding dbang po la btud nas / /
de nyid bsgrub pa'i thabs kyi rim pa mchog /
dam pa'i man ngag ji bzhin legs par bshad / /
'dir khyung nag me'i spu gri'i gdams pa nyams su len par 'dod pas /
skyabs 'gro sems bskyed sngon du btang /
swa b+hA was stong par sbyangs /
stong pa'i ngang las dug gi rgya mtsho chen po'i dbus su /
mthong dug reg dug tshor dug sogs /
dug rigs thams cad 'dus pa'i bdag nyid dug gi ri rab gru bzhi pa'i steng du /
pad nyi gdon gsum khrir brtsegs pa'i gdan la /
rang nyid rdo rje mkha' lding nag po gnam lcags kyi mchu sder can /
rtsa ba rdo rje rtse gsum pa rtse mo rdo rje rtse gcig pa'i rang bzhin gyi 'bar ba'i r+wa gnyis kyi dbus su nor bus mtshan pa /
gser mig 'khyil ba nyi ltar 'bar ba /
zhal dung so ngar mas gang zhing /
gshog pa rdo rje'i ri mo can las me'i tsha tsha 'bum phrag 'phro ba /
mgrin pa nas /
pus mo'i bar mi'i rnam pa la /
rkang pa bya'i sder mo can /
sku las me mdag 'phro ba'i gnam lcags dang /
khyung nag du ma phyogs bcur 'phro bas /
sa bdag klu gnyan thams cad brgyal zhing dngangs par byed pa'i spyi bor oM dkar po /
mgrin par AH dmar po /
thugs kar hUM sngon po /
ye shes pa dgug gzhug /
ar+g+haM sogs kyis mchod /
stong gsum g.yo ba'i gshog sgro yis / /
gar mdzad 'bar ba'i mchu sder can / /
dran pa tsam gyis gdon gsum kun / /
tshar gcod mkha' lding dbang por bstod / /
de nas snying ga'i sngags phreng las bskal pa'i me dpung lta bu 'bar bas brtan g.yo thams cad me 'bar ba'i rang bzhin du gyur /
steng 'og bar gsum gyi bgegs thams cad bsregs shing sbyangs par bsams la /
oM ma Ni khyung khyung /
thuM thuM rbad rbad swAhA /
zhes pa zhi ba'i sngags cung zad bzlas nas /
nag po kA la rak+Sha rbad rbad sod sod /
phyung phyung /
spu gri zang zang /
lcags kyi sder mos snying phyungs /
gnod byed gdug pa'i sha la zo /
oM lhang lhang /
tser tser /
'ub 'ub sod /
zhes gang mang bzla zhing /
mjug tu dge ba bsngo'o / /
nad pa bsrung na /
rang khyung du gsal zhing sngags mang du bzlas nas nad pa'i gnas gsum du btab pas phan no / /
'dzag pa bsrung na /
gu gul gyis sngags dbu can du bris /
rang sngags kyis rab gnas byas /
thums nag pos bril nas btags /
sngags bzlas pa'i mchil mas /
dpral mgrin snying ga lte gsang rnams su byugs pas phan nges so / /
yang| 'dre gnon dang 'dre gdon gyi gnod pa bsung na /
sbrung skud nag po la mdud pa bdun gdab /
mdud pa re re'i nang du khyung re bzhugs par bsams /
rang khyung du gsal bas 'dogs /
shin tu zab bo / /
yang ser ba @# / /
bsrung na bdag bskyed gsal bas sngags bzlas phus btab pas /
nam mkha' khyung gis gang zhing /
khyung rnams las me 'bar bas ser ba chur zhu /
yang khyung rnams bsgrigs nas ser ba phyogs gzhan du bskrad par bsam mo / /
'di'i phan yon ni /
gag lhog gzer gsum /
'brum pa /
mdze phol mig sogs 'og gdon sa bdag klu'i gnod pa dang /
steng gdon gza'i gnod pa sogs mi 'dod pa thams cad 'joms par 'gyur ro / /
khyung nag spu gri 'bar ba'i gdams pa 'di / /
dam pas bskul phyir dge slong rgyal khams pa / /
blo bzang chos kyi rgyal mtshan zhes bya bas / /
legs sbyar dge bas 'gro kun rgyal gyur cig / / /
@# / /
swasti /
tshogs bcad dmar po la gtor ma 'bul ba'i tshul ni /
gtor ma sha khrag gis brgyan pa chang chu nang mchod kyis bran /
bla med spyi ltar byin gyis brlabs nas /
dpal ldan tshogs bdag padma rA ga'i mdog /
phyag g.yas dgra sta mda' chen lcags kyu dang / /
rdo rje ral gri 'phang mdung 'dzin mdzad cing / /
g.yon pa gtun shing gzhu dang kha twAM ga /
khrag dang sha yis gang ba'i thod pa dang / /
ba dan gsum pas brgyan pa'i phub 'dzin cing / /
byi ba gnas glang po'i gdong pa can / /
rang gzhin gnas nas 'dir spyon mchod gtor bzhes /
ka ma la ye stwaM /
ljags hUM las skyes pa'i rdo rje rtsi gcig pa 'od kyi sbu gu can du gyur /
oM ga Na pa ti sa pa ri wA ra i daM ba liM ta kha kha /
khA hi khA hi zhes pa bdun nam gsum gyis gtor ma phul /
ar+g+haM sogs kyis mchod /
oM AH hUM btags la nang mchod phul /
lha chen drag po byu ru'i lhun po bzhin / /
rab mdzes rten 'brel dag pa'i phyag mnga' ba / /
dran pa tsam gyis nor gyi char 'bebs pa'i / /
dpal ldan tshogs kyi bdag po khyod la bstod / /
gnod byed dgra bgegs ma lus tshar bcad nas / /
bdag gi 'gal rkyen bar gcod kun zhi zhing / /
tshe dang dpal 'byor mnga' thang longs spyod rgyas / /
khams gsum dbang du bsdu ba'i 'phrin las mdzod /
bzlas pa byed par 'dod na /
rang yi dam du gsal ba'i thugs ka'i sa bon las 'od 'phros /
tshogs bdag gi thugs kar nyi ma'i dkyil 'khor gyi steng du g+haM yig dmar po'i mthar oM g+haM hUM phaT /
oM g+haM ga Na sid+d+hi sa d+ha me pra yats+tsha hUM swAhA /
zhes pas bskor ba la phog pas thugs rgyud rang dbang med par bskul /
rang gis bcol ba'i las thams cad bsgrub par bsam zhing sngags bzla'o / /
zhes pa 'di yang btsun pa blo bzang chos kyi rgyal mtshan gyis sbyar ba'o / / / /
@# / /
na mo gu ru many+dzu g+ho ShA ya /
'dir yi dam sangs rgyas byang sems mang po la sbyar chog pa'i rjes gnang ji ltar @# / /
bya ba'i tshul ni /
gtor ma'am /
maN+Dal tshom bu /
mchod gtor nams bkod pas thon pa /
khrus bum sogs sta gon byas la /
slob dpon rang nyid kyis lha de dang de'i bdag bskyed bzlas pa dang bcas pa sngon du btang /
gtor ma'am maN+Dal bsangs sbyangs /
lha gang dang gang bya ba de'i mdun bskyed mchod bstod bzlas pa gtor 'bul rnams byas te /
rgyas par na rang nyid kyis rjes gnang len cing snang ba nod do / /
de nas slob ma rnams la bsgrubs pa'i khrus chus khrus byas /
maN+Dal 'bul du gzhug /
rjes thogs su /
'o lags so /
skyes rabs las /
rab tu dma' ba'i stan la 'dug /
dul ba'i dpal ni rnam par bskyed / /
dga' dang ldan pa'i mig gis blta / /
tshig gi bdud rtsi 'thung ba bzhin / /
gus pa bskyed de rtse gcig btud / /
rab tu dang la dri med yid / /
nad pas sman pa'i tshig mnyan bzhin / /
rim gro bskyed de chos nyon cig /
ces gsungs pas /
tshul bzhin gsan par mdzod /
gsan par bya ba'i chos ni /
lha 'di dang 'di'i rjes gnang yin zhes rgyas par na de dang de'i bsngags pa brjod /
de nas de'i rjes gnang zhu ba la /
mdun du dul bas 'dug pa dang / /
gos sogs tshul ni bsdams pa dang / /
pus btsugs thal mo sbyar ba yis / /
nyan sogs 'dod pas gsol gsum gdab /
ces gsungs pa ltar gsol ba 'debs pa 'di'i rjes zlos mdzod /
kun mkhyen ye shes phung po can /
zhes sogs skabs sbyar lan gsum bya /
de nas /
khyed rang rnams bsam pa 'di ltar mdzod /
rang cag rnams kyis rnyed par dka' ba'i dal 'byor gyi mi lus thob /
mjal dka' ba'i sangs rgyas kyi bstan pa rin po che dang mjal skabs 'dir /
tshe 'di'i bde ba la ma chags par /
tshe phyi ma phan chad kyi don rnam par dag pa bsgrub dgos te /
de ltar ma yin par /
tshe 'di don med du btang na rang gis rang bslus pa dang /
rmongs tshabs de las che ba med de /
mgon po klu sgrub kyis /
gang zhig gser snod rin chen spras pa yis / /
ngan skyugs 'phyag par byed pa de bas ni / /
gang zhig mi ru skyes nas sdig pa dag /
bgyid pa de ni ches rab blun pa lags /
ces gsungs pa'i phyir /
skye ba gtan gyi 'dun ma bsgrub dgos shing /
de yang da lta nyid nas ma bsgrubs par /
ding bya sang bya'i ngang du lus pa na /
bshes phrin las /
tshe 'di gnod mang rlung gis btab pa yi / /
chu yi chu sbur bas kyang mi rtag na / /
dbugs rngub dbugs 'byung gnyid kyis log pa las / /
sang khom gang lags de ni ngo mtshar che /
zhes gsungs pa ltar nges par 'chi /
nam 'chi la nges pa med /
shi nas kyang gang du skye'i nges pa med cing /
ngan song du skyes na tsha grang /
bkres @# / /
skom /
bkol spyad /
gcig la gcig za'i sdug bsngal bzod par dka' ba yod /
gal te bde 'gror skyes kyang /
bzhi brgya pa las /
mkhas pa rnams la mtho ris kyang / /
dmyal ba dang mtshungs 'jigs bskyed 'gyur /
zhes gsungs pa ltar /
bde ba'i skabs med /
mdor na bshes phrin las /
'khor ba de 'dra lags pas lha mi dang / /
dmyal ba dud 'gro yi dwags rnam dag tu / /
skye ba bzang po ma lags skye ba ni / /
gnod pa du ma'i snod gyur lags mkhyen mdzod /
ces sogs gsungs pa ltar /
'khor ba mtha' dag sdug bsngal gyi rang bzhin can /
rang nyid sdug bsngal gyis ji ltar gdungs pa bzhin /
'khor ba'i sems can thams cad kyang sdug bsngal gyis gdungs la /
sems can de thams cad ni skye shi 'phos pas ngo ma shes pa tsam ma gtogs /
thog med nas yang yang drin gyis bskyangs pa'i drin can gyi ma sha stag yin /
des na mar gyur sems can thams cad kyi don du myur ba myur bar rdzogs pa'i sangs rgyas kyi go 'phang thob par bya snyam pa'i bsam pa dung dung ba bskyed par mdzod /
de'i ngang nas gnas 'di nyid kyang dag pa'i zhing dngos yin snyam pa dang /
gtor ma'am tshom bu 'di nyid lha 'di dang 'di zhes rjes gnang ci byed pa'i lha de dang de'i mngon rtogs rgyas bsdus ci rigs pa bskyed nas lha ngo bstan /
de dag gi steng du rtsa brgyud kyi bla ma yi dam dkon mchog gsum gyi lha tshogs bzhugs pa'i mos pa mdzod /
dkon mchog gsum la bdag skyabs mchi /
zhes sogs lan gsum gyis byang sdom phog /
dngos gzhi la slob ma rnams kyi bgegs bsangs /
swa b+hA was sbyangs /
stong pa'i ngang las /
lha zhi ba yin na pad zla /
drag po yin na pad nyi'i gdan la /
cho ga gsum bskyed kyis lha de dang der legs par bskyed de /
sku'i rjes gnang zhu ba'i phyir gsol ba 'debs pa 'di'i rjes zlos mdzod /
slob dpon chen po dgongs su gsol / /
sangs rgyas kun gyi sku yi dngos / /
bcom ldan 'das sam rje btsun ni / /
lha mchog 'di zhes bgyi ba yi / /
sku yi rjes gnang stsal du gsol /
lan gsum bya /
de nas /
bla ma'i thugs ka'i hUM gi 'od zer gyis mdun bskyed kyi lha'i thugs rgyud bskul /
de'i thugs ka'i 'od zer lcags kyu lta bus rang bzhin gyi gnas nas lha de dang de'i sku'i byin rlabs thams cad lha de dang de'i sku'i rnam par spyan drangs /
khyed rang rnams kyi lus la char chen po babs pa ltar thim pas /
lus kyi sdig sgrib thams cad dag /
lus lha de dang de'i sku dang dbyer med du byin gyis brlabs pa'i mos pa gyis /
ces brda' sprad /
bla mas DA dril dang bcas /
ma lus sems can kun gyi mgon gyur cing /
zhes @# / /
sogs sh+lo ka gcig gi mjug tu /
e h+ye hi /
badzra sa ma ya dzaH dzaH dzaH hUM baM hoH zhes bstim /
sku'i rjes su gnang ba'o / /
de nas gsung gi rjes gnang zhu ba'i don du /
sku'i gsol 'debs gsung du 'don pa bsgyur /
lha de dang de'i thugs kar /
la zhi ba la zla ba /
drag po la nyi ma'i dbus su rang rang gi sa bon gyi mthar bkod pa'i sngags phreng las sngags phreng gnyis pa byung /
zhal nas thon /
khyed rang rnams lhar gsal ba'i zhal du zhugs snying gar 'khod pa'i 'od zer gyis ngag gi sgo nas bsags pa'i sdig sgrib sbyangs /
gsung gi byin rlabs ngag la zhugs /
ngag nus pa dang ldan par byin gyis brlabs pa'i mos pa mdzod la /
'di'i rjes zlos gyis ces so so'i snying po dang nye snying ci rigs lan gsum brjod /
me tog spyi bor bzhag /
bcom ldan 'di la stsal lags kyi /
zhes sogs brjod /
gsung gi rjes su gnang ba'o / /
de nas thugs kyi rjes gnang zhu ba'i don du /
gsung gi gsol 'debs thugs su 'don pa bsgyur la gsol ba gdab /
de nas /
bla ma'i thugs ka'i hUM gi 'od zer dang /
mdun bskyed kyi lha de dang de'i thugs ka'i hUM gi 'od zer gyis phyogs bcu'i sangs rgyas byang sems thams cad dang /
khyad par lha de dang de'i thugs kyi byin rlabs thams cad phyag mtshan dang sa bon gyi rnam par spyan drangs /
khyed rang rnams kyi lus dang nye ba'i char bdud rtsi sna lnga'i rnam par zhu ba lus la sib sib thim pas yid kyi sdig sgrib dang /
nad gdon bar du gcod pa thams cad sbyangs /
thugs kyi byin rlabs thob pa'i mos pa mdzod /
ces brda' sprad nas /
lha de dang de'i snying po nye snying rtsa sngags ci rigs brjod /
DA dril sogs rol mo'i sgra bya'o / /
thugs kyi rjes su gnang ba'o / /
lha bstim pa'i rjes gnang ni /
bla ma'i thugs ka'i hUM gi 'od zer gyis mdun gyi lha gang yin de spyan drangs /
khyed rang rnams kyi spyi bor bzhugs pa'i mos pa mdzod /
de nyid la ngas gsol ba btab cing thugs rje bskul bas sku'i cha las 'od zer 'phros /
khyed rang rnams kyi sdig sgrib nad gdon bar gcod thams cad sbyangs /
tshe dang bsod nams la sogs pa'i yon tan thams cad 'phel zhing rgyas par mdzad /
mthar rtsa brgyud kyi bla ma dang sangs rgyas byang sems thams cad kyang spyi bo'i lhag pa'i lha la thim /
de nyid kyang khyed rang rnams kyi lus la thim pas /
khyed rang rnams kyi sgo gsum lhag pa'i lha'i sku gsung thugs rdo rje gsum gyi ngo bor gyur pa'i mos pa mdzod /
ces brda' sprad nas gtor ma slob ma'i spyi bor bzhag la /
rje btsun rtsa ba dang brgyud par bcas pa'i dpal ldan bla ma dam pa rnams kyis byin gyis rlobs shig /
sangs rgyas dang byang chub sems dpa' rnams kyis /
yi dam dkyil 'khor gyi lha @# / /
tshogs rnams kyis /
dpa' bo dang rnal 'byor ma'i tshogs rnams kyis /
chos skyong ba'i bsrung ma rnams kyis /
khyad par lha de dang de'i mtshan nas smos te /
khyed rnams la mkhyen pa'i ye shes /
brtse ba'i thugs rje /
skyob pa'i nus pa bsam gyis mi khyab pa mnga' bas /
skal ldan rigs kyi bu 'di rnams kyi lus kyi na tsha /
sems kyi sdug bsngal sogs 'gal rkyen phyi nang gi bar gcod thams cad zhi ba dang mthun rkyen tshe dang bsod nams dpal dang 'byor pa phun sum tshogs pa 'phel zhing rgyas pa dang /
mchog dang thun mong gi dngos grub thams cad myur du 'grub par byin gyis brlab tu gsol /
zhes gsol ba btab pas lha de dang lha de nyid dgyes bzhin du slob ma'i lus la thim pas byin gyis brlabs par bsams /
dzaH hUM baM hoH zhes bka' bsgo rgyas bsdus ci rigs bya /
lhag pa'i lha zhu bar mos pa'i gtor zan nam /
nang mchod byin la /
dam rdzas 'chi med bdud rtsi'i zas / /
zo zhig bu khyod rigs su skye / /
nga yis bsgo ba'i ngag ma bcag /
bsgrub la nan tan gces su gyis /
ces brjod /
shis pa brjod cing slob dpon gyis lha de dang de la gtang rag gi mchod pa byas la bzod par gsol /
ye shes pa gshegs su gsol ba sogs mjug chog rgyas bsdus skabs dang sbyar bar bya'o / /
yi dam sangs rgyas byang sems mang po la / /
so sor sbyar chog rjes gnang bya ba'i tshul / /
lha dbang phyogs las rnam rgyal sprul sku yi / /
bka' bzhin chos kyi rgyal mtshan zhes byas bkod / /
'di ltar bskrun pa'i rnam dkar dge ba'i mthus / /
'di bzhin rjes gnang bstsal ba'i 'gro kun gyis / /
sku gsum bde ba chen po thob pa dang / /
thub bstan dar zhing yun ring gnas gyur cig /
ces btsun pa blo bzang chos kyi rgyal mtshan gyis chos grwa chen po bkra shis lhun po'i gzims khang rgyal mtshan mthon po'i gzims chung yid dga' chos 'dzin du bris pa dge bar gyur cig / / /
@# / /
na mo gu ru many+dzu g+ho ShA ya /
gshin rje chos kyi rgyal po'i btsun mo dus mtshan 'od chen 'bar ma'i rjes gnang bya bar 'dod pas /
sngon du yi dam gang yang rung ba dang /
khyad par lha mo 'di'i bsnyen bsgrub sngon du song bas /
yid dang mthun pa'i gnas su dmar gtor gru gsum /
mdun du 'bul gtor mchod pa'i rim pa dang bcas pa bshams /
bdag nyid 'jigs byed la sogs pa'i yi dam gang yang rung ba'i nga rgyal la gnas pas /
mdun gyi gtor ma bsangs /
sbyangs /
dus mtshan 'od chen 'bar mar bskyed /
ye shes pa bstim /
dbang bskur /
rgyas btab /
mchod bstod /
bzlas pa /
mchod gtor 'bul ba'i rim pa rnams sgrub thabs bzhin sngon du btang /
de nas slob ma rnams khrus byas /
dngos sam /
yid kyis @# / /
sprul pa'i ral gri bzang po'i 'bul ba dang bcas maN+Dal sngon du btang ba la /
bla mas /
lha mo 'di nyid rgyal ba thams cad kyi mkhyen pa'i mnga' bdag rje btsun 'jam pa'i dbyangs kyi bka' sdod /
gshin rje chos kyi rgyal po'i yum /
mthu stobs dang nus pa bsam gyis mi khyab pas rgyal ba'i bstan pa bsrung zhing bstan 'dzin bu ltar skyong ba la 'gran zla med pa'i bstan bsrung yin /
de lta bu'i lha mo'i rjes gnang gi rim pa 'di yang /
mkhas grub dam pa rnams kyi srol las legs par brgyud pa yin /
des na de lta bu'i rjes gnang zhu ba la yang /
lnga bcu par /
mdun du dul bas 'dug pa dang /
gos sogs tshul ni bsdams pa dang / /
pus btsugs thal mo sbyar ba yis / /
nyan sogs 'dod pas gsol gsum gdab /
ces gsol ba lan gsum 'debs dgos par gsungs pas /
'di'i rjes zlos mdzod /
kun mkhyen ye shes phung po can / /
srid pa'i 'khor lo rnam sbyong ba / /
de ring bshad pa'i rin chen gyi / /
gtso bo bdag la bka' drin stsol /
zhes pa lan gsum gyis gsol ba gdab /
dal 'byor rnyed dka' /
'chi ba mi rtag pa /
las rgyu 'bras /
'khor ba'i sdug bsngal la sogs pa'i tshul bshad de /
bsam pa byang chub kyi mchog tu sems bskyed du bcug la /
dkon mchog gsum la bdag skyabs mchi| |sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis bzung /
zhes lan gsum gyis byang sdom 'dzin du bcug /
de nas gang du bzhugs pa'i gnas 'di yang tha mal gyi snang zhen can ma yin par /
ngo bo ye shes la /
rnam pa 'od chen 'bar ma'i bzhugs gnas dur khrod chen po'i dkyil 'khor dngos yin snyam pa dang /
bla ma yang rdo rje 'dzin pa dngos yin snyam pa mdzod la| 'di'i rjes zlos gyis /
dpa' bo chen po dgongs su gsol / /
rgyal ba'i bstan pa bsrung ba dang / /
bdag gi byang chub bsgrub pa'i gegs / /
'joms phyir 'od chen 'bar ma yi / /
dam tshig mchog de bdag la stsol| zhes lan gsum gyis gsol ba gdab /
gtor ma gru gsum de nyid 'od chen 'bar ma 'khor dang bcas par bsgrubs yod par sgrub thabs ltar slob ma rnams la lha ngo bstan /
de'i rjes su /
slob ma rnams kyang bsangs /
sbyangs /
stong pa'i ngang las dus mtshan ma 'khor bcas sam gtso rkyang gang rung du bskyed /
gnas gsum du yi ge gsum bkod /
sku'i rjes gnang gi don du /
dus gsum sangs rgyas thams cad kyi| |sku yi rdo rje slob dpon gyis / /
bdag la 'od chen 'bar ma yi / /
sku yi rjes gnang stsal du gsol /
zhes lan gsum gsol ba btab pas /
mdun bskyed kyi lha dang /
rang gi thugs ka'i hUM las 'od zer @# / /
'phros pas /
bcom ldan 'das ma 'od chen 'bar ma'i lha tshogs nam mkha'i khams gang ba spyan drangs /
slob ma 'od chen 'bar mar gsal ba la char chen po babs pa bzhin thim pas| thog ma med pa nas lus kyi sgo nas bsags pa'i sdig sgrib nad gdon dang bcas pa dud khu dang sol khu /
sdig pa dang sdom la sogs pa'i rnam par phyir phud /
lus dwangs gsal 'od kyi rang bzhin can du gyur /
tshe dang bsod nams la sogs pa'i yon tan thams cad 'phel zhing rgyas /
'od chen 'bar ma'i sku'i byin rlabs thob pa'i mos pa mdzod /
oM k+ShiM ya ma daN+Di sa pa ri wA ra e hye hi badzra sa ma ya dzaH dzaH hUM baM hoH zhes brjod cing rol mo'i sgra bya /
de nas gsung dang thugs kyi rjes gnang la yang /
sku'i gnas su gsung dang /
thugs su 'don pa bsgyur nas gsol ba btab pas /
mdun bskyed kyi gtor ma lha mor gsal ba'i mgrin pa'i AH dang thugs ka'i hUM las rim pa bzhin 'od zer dmar po dang sngon po'i tshogs byung /
slob ma'i mgrin pa dang /
snying gar thim pas /
thog med nas bsags pa'i sdig sgrib nad gdon dang bcas pa thams cad dud khu dang sol khu /
sdig pa dang sdom la sogs pa'i rnam par phyir phud /
lus dwangs gsal 'od kyi rang bzhin can du gyur /
tshe dang bsod nams la sogs pa'i yon tan thams cad 'phel zhing rgyas /
'od chen 'bar ma'i gsung dang /
thugs kyi byin rlabs thob pa'i mos pa mdzod /
rtsa sngags drag tu brjod cing rol mo'i sgra bya'o / /
de nas bzlas lung gi don du /
bcom ldan bdag gis bzung lags kyi / /
bcom ldan 'das la nye bar mdzod /
ces lan gsum gsol ba btab pas /
'od chen 'bar ma'i thugs kar nyi ma'i gdan la gnas pa'i sngags phreng las sngags phreng gnyis pa byung /
slob ma lhar gsal ba'i zhal du zhugs /
snying gar 'khor ba'i sngags kyi 'od zer me 'od lta bus /
sdig sgrib nad gdon dgra bgegs thams cad gzhob thul thul bsregs par bsams la /
sngags kyi rjes zlos lan gsum byed du bzhug /
spyi bor me tog bzhag la /
bcom ldan 'di la stsal lags kyi / /
'di la nye bar mdzad du gsol /
zhes brjod la brtan par bya'o / /
de nas bsgrubs pa'i gtor ma slob ma'i mgo thog tu bzhag ste /
dpal ldan lha mo dus mtshan ma 'khor dang bcas pa khyed rnams kyis rdo rje slob ma 'di rnams kyi lus dang grib ma bzhin du 'grogs te /
nyin gsum gyi bya ra /
mtshan gsum gyi mel tshe'i sgo nas lus kyi na tsha /
sems kyi sdug bsngal /
chags sgo nyam nga /
bar gcod thams cad zhi ba dang /
tshe dang bsod nams /
lung rtogs kyi yon tan thams cad rgyas pa dang /
khams gsum gyi @# / /
mi nor zas gsum /
snang srid thams cad dbang du 'du ba dang /
gnod byed dgra bgegs thams cad thal ba'i rdul phran bzhin du brlag pa'i 'phrin las mdzod cig /
ces bka' bsgo zhing rol mo'i sgra bya'o / /
mjug tu mchod bstod bzod gsol byas nas ye shes pa gshegs su gsol /
dam tshig pa zhu ba las byung ba'i bdud rtsir bsams la /
dam rdzas 'chi med bdud rtsi'i zas / /
zo zhig bu khyod rigs su skye / /
nga yis bsgo ba'i ngag ma bcag /
bsgrub la nan tan gces su gyis /
ces brjod la gtor zan byin /
mjug tu maN+Dal dang /
bsngo ba smon lam /
shis brjod ji ltar 'tsham pa bya'o| |'di'i brgyud pa ni /
man lung rin po che nas /
grub chen kun blo /
'brong rtse rje /
bla ma ngo mtshar rgya mtsho /
sngags ram pa kun dga' dpal /
rin po che sangs rgyas rgya mtsho /
de'i drung du kho bos thob pa lags /
ces pa 'di yang gser khang 'og gi slob dpon bzang mchog pas bskul ba la brten nas /
dge slong blo bzang chos kyi rgyal mtshan gyis bkod pa'o / / / /
@# / /
na mo gu ru a mi tA b+hA ya /
mtshan tsam thos pas 'tsho ba'i dgra'i / /
mche ba ri mo'i gnas 'god pa / /
bde ba can gyi ston pa la / /
btud nas tshe dbang mdor bsdus bri / /
tshe bum tshe ril tshe chang rnams phyag len ltar bshams /
bdag bskyed tshe bum mdun bskyed rnams tshe dpag med du bskyed /
ye shes pa gzhug /
rgyas gdab /
mchod bstod bzlas pa gtor ma phul /
tshe ril nad bzhi brgya rtsa bzhi'i gnyen por gyur pa'i sman sna bzhi brgya rtsa bzhi 'dus pa'i bdag nyid bskyed rim la brten nas tshe spel ba'i dam rdzas dang /
tshe chang sha lnga bdud rtsi lnga sbyangs rtogs sbar gsum byas pa'i bdud rtsi dang /
phyogs bcu'i sangs rgyas thams cad kyi thugs ka nas ye shes kyi bdud rtsi bkug pa dang lhan cig pa 'chi ba med pa'i byang chub kyi sems kyi bdud rtsi rdzogs rim la brten nas tshe spel ba'i dam rdzas mchog tu bsams te /
gzungs ring thung ci rigs brgya rtsa bzlas nas bsgrub /
slob ma khrus byas /
mdun du 'dug /
maN+Dal phul la /
chos 'di'i che ba dang brgyud pa'i lo rgyus rgyas bsdus ci rigs brjod /
kun mkhyen ye shes phung po can /
zhes sogs kyis gsol ba lan gsum gdab /
dal 'byor don che rnyed dka' 'chi ba mi rtag pa /
ngan song gsum gyi sdug bsngal /
las rgyu 'bras /
'khor ba spyi'i sdug bsngal /
byams snying rje byang chub kyi sems bsgom tshul sogs rgyas bsdus ci rigs pa brjod /
don snying por dril na /
sems can thams cad kyi don du myur ba myur bar yang dag par rdzogs pa'i sangs rgyas kyi go 'phang thob par bya /
de'i phyir du tshe dbang zhu snyam pa'i 'dun pa dang /
de'i ngang nas @# / /
'dug gnas 'di nyid kyang tha mal pa'i rnam pa can ma yin pa bde ba can lta bu'i rin po che sna tshogs las grub pa'i rang bzhin can gyi dbus su tshe bum 'di nyid kyang phyi bum pa la nang gzhal yas khang gru bzhi sgo bzhi pa /
phyi bltas nang gsal ba /
nang bltas phyi gsal ba /
rdo rje'i ra ba me ri dang bcas pa'i dbus su rma byas bteg pa'i khri'i steng du /
padma dang zla ba'i gdan la bcom ldan 'das tshe dpag med sku mdog dmar po dgyes pa'i 'dzum dang ldan pa /
zhal gcig phyag gnyis ting nge 'dzin gyi phyag rgya'i steng na tshe'i bdud rtsis gang ba'i bum pa bsnams pa /
dbu skra ral pa'i thor tsugs can /
dbu rgyan la sogs pa'i rin po che'i rgyan brgyad kyis brgyan pa /
dar la'i stod g.yogs dang smad g.yogs gsol ba /
mtshan bzang po sum cu rtsa gnyis dang /
dpe byad bzang po brgyad cus brgyan pa /
longs spyod rdzogs pa'i sku can /
'od kyi dkyil 'khor rab tu 'bar ba'i dbus na bzhugs pa /
de'i steng gi nam mkha'i mthongs su chos sku snang ba mtha' yas nas rtsa ba'i bla ma'i bar gyi tshe dbang brgyud pa'i bla ma rnams mtho brtsegs su bzhugs par gsal thob la /
de rnams kyi mdun du dkon mchog gsum la skyabs su song nas sdig pa bshags shing /
dge ba la yi rang ba'i sgo nas sems can thams cad kyi don du sangs rgyas kyi go 'phang thob par bya /
de'i phyir du byang chub sems dpa'i sdom pa bzung la sangs rgyas ma thob kyi bar du bsrung snyam pa'i sgo nas 'di'i rjes zlos mdzod /
dkon mchog gsum la bdag skyabs mchi /
zhes sogs lan gsum brjod /
de nas badzra a mr-i tas slob ma'i bgegs bsangs /
swa b+hA was sbyangs /
stong pa'i ngang las slob ma cho ga gsum gyis tshe dpag med du bskyed /
sgo gsum byin gyis brlabs /
mdun bskyed kyi tshe dpag med kyi phyag gi bum pa las 'od zer dmar po rtse mo lcags kyu lta bu khams gsum khyab par 'phros pas /
khyed rang rnams la gnod cing 'tshe bar byed pa'i 'chi bdag sogs gnod byed gdon bgegs 'byung po rnams la phog pas /
de dag gi lag nas slob ma rnams kyi tshe dang bsod nams dbang thang la sogs pa brkus phrogs khyer nas yod pa thams cad bkug ste tshe dpag med kyi sku'i cha dang phyag gi bum par thim /
thim pa las kyang 'chi med tshe'i bdud rtsi'i rgyun babs /
khyed rang rnams kyi spyi bo tshangs pa'i bu ga nas zhugs /
lus kyi nang thams cad khrig mer gyis gang bas /
tshe yar ba nyams pa grum pa 'thor ba rnams sor chud /
'chi ba med pa tshe'i dngos grub thob /
'chi ba med pa tshe'i rig 'dzin thob snyam pa'i mos pa mdzod /
ces brda sprad cing /
slob dpon gyis kyang de ltar@# / /
bsgoms nas a ma ra Ni brjod cing dril bu gsil /
spro na skal ldan rigs kyi bu 'di rnams kyi tshe mi gzhig pa'i rdo rjer gyur cig /
mi nub pa'i rgyal mtshan du gyur cig /
mi 'gyur ba'i g.yung drung du gyur cig /
ces shis pa ci rigs brjod cing me tog gtor /
'di ni tshe dang bsod nams yar ba 'gugs pa zhes bya'o / /
slar yang tshe dpag med kyi phyag gi bum pa las 'od zer lcags kyu lta bu 'phros pas| 'byung ba nam mkha' dang /
rlung dang /
me dang /
chu dang /
sa ste 'byung ba lha'i rigs dang rigs can thams cad kyi bcud dang bkrag mdangs rnams dang /
khams gsum gyi sems can gyi mdog dang stobs dang tshe dang bsod nams thams cad dang /
dus dang dus ma yin pa'i 'chi bdag 'joms par byed pa'i sngags dang ting nge 'dzin dang /
sman la sogs pa dang /
'chi med rig 'dzin brnyes pa rnams kyi 'chi med tshe'i ye shes dang /
grub pa thob pa rnams kyi nyams rtogs dang /
paN+Di ta la sogs pa rnams kyi shes rab dang /
bkra shis kyi rtags brgyad dang /
rgyal srid rin po che sna bdun dang /
nyi ma dang zla ba dang gza' dang rgyu skar la sogs pa'i gzi brjid dang /
sman dang 'bras bu dang rtsi bcud dang lo tog la sogs pa'i nus pa dang ro bcud yon tan thams cad 'chi med tshe'i bdud rtsi sku lnga pa'i snam par bkug /
mdun bskyed kyi X /
'di ni tshe dang stobs dang bsod nams nyams pa gso ba yin la /
rgyas par byed na 'byung ba bzhi re re nas bral te bya'o / /
slar yang bcom ldan 'das kyi phyag gi bum pa las 'od zer dmar po lcags kyu lta bu 'phros pas /
bde ba can nas mgon po tshe dpag med tshe dbang brgyud pa'i bla ma dang bcas pa dang /
sangs rgyas byang sems thams cad kyi sku gsung thugs kyi byin rlabs rnams /
'chi med tshe'i bdud rtsi dkar dmar mthing gsum gyi rnam par spyan drangs /
mdun bskyed kyi tshe dpag med kyi spyi bo mgrin pa thugs ka gsum du thim /
thim pa las kyang 'chi med tshe'i bdud rtsi dkar dmar mthing gsum gyi rgyun babs /
slob ma rnams kyi spyi bo mgrin pa snying ga gsum du thim /
lus kyi nang thams cad khrig mer gyis gang /
tshe thog ma med pa nas gzhan gyi srog bcad pa sogs sgo gsum gyi sdig sgrib nyams chags thams cad sbyangs /
sgo gsum rdo rje gsum gyi bdag nyid du gyur pa'i sgo nas 'chi ba med pa tshe'i dngos grub X /
'chi ba med pa tshe'i rig 'dzin X /
'di ni dam tshig dang sdom pa nyams pa gso ba dang /
sku gsung thugs kyi rjes gnang gi sgo nas tshe bsring bar byed pa'o / /
de nas tshe bstim pa la /
brgya rtsa sogs byed dgos byung tshe /
mdun bskyed las mar me gcig las gnyis chad kyi tshul du tshe dbang re re'i mjug tu bstim pa yin cing /
lan re @# / /
tsam la bla ma'i thugs ka'i hUM gi 'od zer gyis mdun bskyed kyi tshe dpag med slob ma'i spyi bor spyan drangs /
de la tshe khrid brgyud pa'i gsol 'debs sam byin gyis rlobs shig ces bka' bsgo byas pas /
tshe dbang brgyud pa'i bla ma rnams tshe dpag med la thim /
de nyid kyi sku'i cha dang tshe'i bum pa las tshe'i bdud rtsi'i rgyun babs /
slob ma rnams kyi spyi bo tshangs pa'i bu ga nas zhugs /
lus kyi nang thams cad mer gyis gang bas /
tshe thung 'gyur gyi sdig sgrib thams cad dud khu dang sol khu'i rnam pas dbang po'i sgo thams cad nas nag ldur gyis song /
lus shel gong g.ya' dag pa ltar gyur /
mthar spyi bo'i tshe dpag med de nyid tshe'i bdud rtsi'i rnam par zhu ste spyi bo nas thim pas lus kyi zungs dang sems kyi rten du gyur /
khyed rang rnams kyi lus ngag yid gsum dang /
mgon po tshe dpag med kyi sku gsung thugs dbyer mi phyed par gyur te /
'chi med tshe'i rig pa 'dzin pa'i dngos grub thob pa'i mos pa mdzod /
ces brda' sprad la tshe bum mgo thog tu bzhag /
grub rgyal lugs kyi brgyud pa rgyas pa'am /
nye brgyud byed na thun mong ma yin pa'i tshe khrid brgyud pa ltar /
chos sku snang ba mtha' yas /
rje btsun 'jam pa'i dbyangs /
chos kyi rgyal po tsong kha pa /
rtogs ldan 'jam dpal rgya mtsho /
paN chen chos kyi rgyal mtshan /
rje btsun chos kyi rdo rje /
rgyal ba blo bzang don grub /
rtsa ba'i bla ma mkhas grub sangs rgyas ye shes kyi bar gyi mtshan nas smos pa'i bka' bsgo byas te /
oM su pra tiShTHas brtan par bya /
tshe ril dang /
tshe chang sbyin /
slar yang tshe spel ba'i phyir shis pa brjod /
me tog gi char dbab par bya'o / /
smras pa /
lus can rnams la rang srog las / /
gces pa'i dngos po gzhan yod min / /
de phyir de nyid dkar phyogs kyi / /
zla ltar sgrub byed 'di na ko /
de las 'ongs pa'i rnam dkar ni / /
bsil 'od kyis bye ku mu da / /
'bar ba'i mdangs 'dras yid can kun / /
'chi bdag g.yul las rgyal gyur cig /
ces pa 'di ni gzhan don la mngon par gzhol ba'i dam pa'i gdung rigs dang sku'i skye ba nye bar bzung ba gzhon nur gyur pa rnams dang /
dge ba'i bshes gnyen gsar bu ba 'ga' zhig la yang phan par bsams te /
dge slong rgyal khams pa blo bzang chos kyi rgyal mtshan gyis myang stod rig pa'i 'byung gnas kyi sa'i char bkod pa'i yi ge pa ni dge tshul blo bzang phun tshogs so / / / /
@# / /
oM swa sti /
bla ma mchog dang tshe dpag med / /
dbyer med zhabs la gus btud nas / /
tshe dbang bskur tshul mdor bsdus pa / /
'chi bdag 'joms pa'i dpa' bo bri / /
'dir tshe dbang mdor bsdus byed par 'dod pas /
tshe bum /
tshe chang /
tshe ril /
mchod gtor rnams lag len bzhin bshams /
bdag mdun @# / /
tshe chang tshe ril rnams legs par bsgrubs /
slob ma khrus byas /
maN+Dal phul /
gsol ba btab /
byang sdom bzung /
slob ma bsangs sbyangs /
tshe dpag med du bskyed /
de nas dngos gzhi ni /
rang tshe dpag med du gsal ba'i thugs ka las 'od zer 'phros /
tshe bum tshe dpag med du gsal ba'i thugs kar phog pas /
bcom ldan 'das kyi phyag gi tshe'i bum pa las /
'od zer dmar po lcags kyu lta bu 'phros /
rang dang gzhan la gnod cing 'tshe bar byed pa'i gdon bgegs 'byung po 'chi bdag gshin rje sogs la phog pas /
de dag gi lag nas rang gzhan gyi tshe dang bsod nams /
dbang thang sogs brkus pa /
phrogs pa /
khyer ba thams cad 'chi med tshe'i bdud rtsi dmar po'i rnam par bkug ste /
mdun bskyed kyi tshe dpag med kyi sku'i cha dang /
phyag gi bum par thim /
thim pa las kyang bdud rtsi'i rgyun babs /
slob ma rnams kyi spyi bo nas zhugs /
lus kyi nang thams cad mer gyis gang bas /
tshe yar ba /
nyams pa /
'thor ba rnams sor chud /
'chi ba med pa tshe'i dngos grub thob par gyur /
de ltar thob snyam pa'i mos pa mdzod /
ces a ma ma Ni brjod /
dril bu gsil /
de ni tshe yar ba 'gugs pa'o / /
de nas tshe dang bsod nams stobs nyams pa gso ba ni /
slar yang mgon po tshe dpag med kyi sku'i cha dang /
phyag gi bum pa las 'od zer dmar po 'phros /
nam mkha' /
rlung| me| chu| sa ste 'byung ba lnga dang /
de'i rigs can rnams kyi nus pa dang /
yon tan rnams dang /
rigs drug sems can thams cad kyi tshe dang bsod nams thams cad dang /
'chi bdag 'joms pa'i gsang sngags rig sngags /
gzungs sngags /
phyag rgya /
ting nge 'dzin la sogs pa'i nus pa dang /
sman dang /
rtsi bcud 'bras bu la sogs pa'i yon tan dang| nus pa thams cad tshe'i bdud rtsi'i rnam par spyan drangs /
bcom ldan 'das kyi phyag gi bum par thim /
zhes pa nas /
gang bas tshe dang bsod nams /
stobs nyams pa rnams gsos /
'chi ba med pa tshe'i dngos grub thob par gyur sogs gong bzhin /
de nas /
dam tshig dang sdom pa nyams pa gsos nas /
tshe spel ba ni /
slar yang /
'phros /
sangs rgyas byang sems dpa' bo mkha' 'gro nyan rang /
chos bsrung thams cad dang /
khyad par tshe dpag med /
tshe dbang /
tshe khrid brgyud pa'i bla ma dang bcas pa thams cad kyi sku gsung thugs kyi byin rlabs thams cad /
'chi med tshe'i bdud rtsi'i rnam par spyan drangs /
ces pa nas /
gang bas lus ngag yid gsum la brten pa'i tshe thung 'gyur gyi sdig sgrib dam tshig nyams chags thams cad dag /
'chi ba med pa tshe'i dngos grub thob par gyur sogs gong bzhin /
de nas /
tshe bstim pa ni /
mdun bskyed kyi tshe dpag med @# / /
khyed rang rnams kyi spyi bor byon pa la /
ngas gsol ba btab pas /
'chi med tshe'i dngos grub stsal /
mthar tshe dpag med de khyed rang rnams kyi spyi bo nas thim pas /
'chi med tshe'i dngos grub thob pa'i mos pa mdzod /
ces brda' sprad /
tshe bum mgo bor bzhag la /
bka' bsgo byas bstim /
tshe chang tshe ril sbyin pa dang /
shis brjod bya'o / /
smras pa /
tshig bsdus don tshang tshe yi dbang / /
'chi bdag 'joms pa'i dpa' bo 'di / /
chos mthun rnam par g.yeng ba yi / /
go sa yangs por bsgrub pa'i phyir / /
blo bzang mkhas btsun zhes bya ba'i / /
dam pas nan gyis bskul ba'i ngor / /
phyogs bral myul ba'i bya bral ba / /
blo bzang chos kyi rgyal mtshan gyis / /
mchong rgyas ri bo sde chen gyi / /
chos grwa chen por bkod pa'o / / / /
@# / /
na mo gu ru b+h+yaH 'dir lo ma gyon ma'i rjes gnang byed par 'dod pas phyag len bzhin mchod gtor bdag mdun dang bcas pa sngon du btang /
slob ma khrus byas /
kun mkhyen ye shes phung po can /
zhes sogs kyis gsol ba gdab /
spyi dang bye brag gi chos bshad pa /
dkon mchog gsum la bdag skyabs mchi /
zhes sogs kyis sdom pa bzung /
bgegs bsangs /
stong pa'i ngang las paM las padma dang /
a las zla ba'i steng du /
slob ma rnams paM las rje btsun ri khrod ma sku mdog ljang ser /
ljang ser dkar dang dmar ba'i zhal gsum phyag drug ma /
phyag g.yas kyi dang po na rdo rje /
gnyis pa na dgra sta /
gsum pa na mda' /
g.yon dang pos sdigs mdzub dang bcas pa'i zhags pa /
gnyis pa na shing lo /
gsum pa na gzhu /
shing lo'i stod g.yogs dang /
stag sham can /
zhi ma khro /
zhabs g.yas pa'i pus mo dang /
g.yon pa'i mthil gyis zla gdan la bzhugs par bskyed /
de nas gtor ma rje btsun mar gsal ba'i sku las rang 'dra dpag med spros /
slob ma'i lus la thim pas sku'i rjes gnang thob par dpon slob gnyis kas bsams /
sngags brjod rol mo'i sgra bya /
rje btsun ma'i gsung gi byin rlabs thams cad lha mo'i gzungs kyi rnam par slob ma'i mgrin par thim par bsams /
rjes zlos lan gsum bya /
yang rje btsun ma'i thugs kyi byin rlabs phyag mtshan gyi rnam par spyan drangs /
slob ma la thim /
thugs kyi byin rlabs thob /
nad rims sogs las rnam par rgyal ba'i dngos grub thob par bsams la gzungs brjod rol mo bya /
mthar gtor ma lha mor gsal ba slob ma'i spyi bor bzhag /
bka' bsgo bya /
mjug chog spyi 'gro ltar bya /
smras pa /
gangs ri'i mgon po spyan ras gzigs / /
ngur smrig gar gyis rnam rol mdzad / /
dpal ldan gnas rnying mkhan chen gyis / /
bskul 'phral chos kyi rgyal mtshan gyis / /
skad cig tsam la bris nas phul / /
@# / /
sman bla dril bsgrub rigs bsdus dbang kun 'dus pa'i sgron me bskur bar 'dod pas /
phyi nang gsang ba'i mchod rdzas bshams /
sku rten dgram /
'bru sna /
spos sna /
dkar gsum /
mngar gsum /
sman sna tshogs las byas pa'i gtor ma rin po che 'bar ba'i gzugs kyi thur me ris spras pa'i sku logs la a ru ra gser mdog gi gzugs dang /
'khor gyi padma 'dab bzhi tshe ril dang bcas pas bskor /
de la sha mar gyi rgyan bkod phun sum tshogs pas spras /
sku rten tsa ka li btsugs /
dar sna'i gur phug dkyil 'khor gyi dbus su bzhag /
drang srong dang sman gyi lha mo'i dkar gtor sman snas bran pa zhig dang /
bka' bsrung gi gtor ma dmar gtor sha khrag gis brgyan pa zhig bshams /
de nas slob dpon gyis las gzhung bsrangs /
bzlas pa bya /
bdag 'jug blangs /
slob ma rnams khrus byas| me tog dang bcas pa'i maN+Dal phul /
gsol ba gdab pa lan gsum bya /
slob dpon gyis rgyun bshags bya ru gzhug /
skyabs 'gro sems bskyed sdom pa 'bog /
ye shes dbab /
de nas dbang bskur dngos gzhi ni slob dpon gyis dmigs pa gsal btab ste /
gtor ma phyi gtor ma la nang gzhal yas khang du bla ma rigs bsdus sman rgyal rdo rje 'chang yab yum 'od zer gyi phung po rab tu 'bar ba'i gtso 'khor snang la rang bzhin gyis ma grub par bzhugs par bskyed la /
de rnams kyi spyi bo nas oM dkar po 'od dang bcas pa byung /
slob ma'i spyi bor thim /
lus kyi sgrib pa dag /
sku'i byin rlabs zhugs /
bum pa'i dbang thob /
snod bcud gzhal yas khang dang lhar ngo sprad /
sku bskyed rim bsgom pa la dbang /
sprul pa'i sku mngon du byas so / /
mgrin pa nas A| dmar po 'od dang bcas pa byung /
slob ma'i mgrin par thim /
ngag gi sgrib pa dag /
gsung gi byin rlabs zhugs /
gsang dbang thob /
sgra grag tshad yi dam lha'i gsung du ngo sprad /
ngag bzlas pa byed pa la dbang /
longs spyod rdzogs pa'i sku mngon du byas so / /
thugs ka nas hUM mthing ga 'od dang bcas pa byung /
slob ma'i snying gar thim /
yid kyi sgrib pa dag /
thugs kyi byin rlabs zhugs /
shes rab ye shes kyi dbang thob /
dran rtog thams cad ye shes kyi rol par ngo sprad /
lam pho nyas bgrod pa la dbang /
chos kyi sku mngon du byas so / /
gtso 'khor gyi sku gsung thugs las hrIH yig dang 'od dkar dmar mthing gsum 'phros /
slob ma'i lus ngag yid gsum la dus gcig tu thim /
lus ngag yid gsum gyi sgrib pa dag /
sku gsung thugs yon tan 'phrin las kyi byin rlabs zhugs /
tshig dbang rin po che thob /
snang srid bde ba chen po chos skur ngo sprad /
lam phyag rgya chen po bsgom pa la dbang bar byas /
ngo bo nyid kyi sku mngon du byas par bsams @# / /
la| slob ma'i gnas gsum du gtor ma reg cing /
rol mo dang bcas pas bskur tshig ni /
hUM| gnyis med chos dbyings dag pa'i klong yangs nas / /
rigs bsdus rgyal ba'i dkyil 'khor ma lus kun / /
sngon gyi dam bcas thugs dam bdag bskul na / /
mkhyen brtse nus pas bdag la byin gyis rlobs / /
phyi ni dam rdzas gtor ma rgyan dang ldan / /
ro bcud phun tshogs sha lnga bdud rtsi lnga / /
nang ni ye shes lha yi gzhal yas khang / /
bla ma yi dam mkha' 'gro sprin ltar gtibs / /
skal ldan bu la dbang mchog bskur du gsol / /
lus ngag yid kyi sgrib pa ma lus dag /
sku gsung thugs kyi byin rlabs zhugs nas kyang / /
ye shes lnga yi dbang mchog thob par shog /
oM AH hUM gu ru de wa DA ki nI /
kA ya a b+hi Shiny+tsa oM /
wA ka a b+hi Shiny+tsa AH tsit+ta a b+hi Shiny+tsa hUM /
sarba a b+hi Shany+tsi hrIH zhes brjod /
de nas drang srong gi gtor ma byin gyis brlabs /
drang srong rnams la bsngo zhing dngos grub blang /
slob ma'i spyi bor bzhag la /
phyogs bcu'i lha dang drang srong mngon shes dang ldan pa rnams dang /
sman gyi lha mo thams cad char babs pa bzhin thim par bsams la /
bskur tshig ni /
hUM| rgyal ba kun 'dus sman rgyal bka' yi 'khor / /
lha dang drang srong phyi nang sde bzhi po / /
sngon gyi zhal bzhes thugs dam dran mdzod la / /
skal ldan bu la dbang bskur byin gyis rlobs / /
cer mthong mngon shes nad ngos zin pa dang / /
snang srid sman gyi rol par 'char 'gyur zhing / /
mthong thos dran reg nad pa'i tshogs rnams kun / /
ma lus bde la 'god pa'i dbang thob shog /
sarba a mr-i ta a b+hi Shiny+tsa oM AH hUM /
zhes brjod /
de nas bka' bsrung gi gtor ma rnams dgra bgegs kyi sha khrag ngo bo ye shes kyi bdud rtsir byin gyis brlabs la /
rang rang la bsngo zhing /
chos skyong gi bstod pa gang 'os byas la /
slob ma mthu stobs bdag por bsams pa'i bran du sprad par bsams la gtor ma mgo 'am lag tu bzhag /
chos skyong gi srog rtsa thams cad la dbang bskur bar bsgom du bcug la bskur tshig ni /
hUM rgyal ba kun 'dus bla ma'i bka' bsrung zhing / /
dam las mi 'da' sman gyi bstan pa skyong / /
gnod sbyin chen po rdo rje bdud 'dul sogs / /
dregs pa pho mo ming sring 'khor dang bcas / /
'dir gshegs rang rang mthun pa'i dam rdzas bzhes / /
khyed rnams rgyal sras 'di yi bran nyid du / /
de ring rdo rje 'dzin pa bdag gis gzung / /
lus dang grib ma bzhin 'grogs 'phrin las sgrubs / /
mahA kA la sarba tsit+ta sa ma ya a b+hi Shiny+tsa hUM /
gtor ma chos skyong la bsngo zhing lha tshogs thams cad la mchod bstod 'dod gsol bya /
dkyil 'khor bsdu /
dge ba bsngo /
rjes mi mngon par bya'o / /
dril sgrub zab mo gud @# / /
du sbas pa /
zin bris byas pa'o / / / /
@# / /
swa sti /
zhi gnas bsgom tshul ni /
rang gi spyi bor seng ge chen po brgyad kyis bteg pa'i rin po che'i khri mtho zhing yangs pa'i steng gar /
sna tshogs pad zla nyi ma'i dkyil 'khor gyi gdan la /
ngo bo rang gi drin can rtsa ba'i bla ma yin pa la /
rnam pa rgyal ba shAkya thub pa sku gser btso ma lta bu /
dbu gtsug tor dang ldan pa /
zhal gcig phyag gnyis kyi g.yas sa gnon dang /
g.yon mnyam gzhag gi steng na bdud rtsis gang ba'i lhung bzed bsnams pa /
chos gos ngur smrig gi mdog can gsum sku la mdzes par gsol ba /
mtshan dang dpe byad kyis spras pa /
dwangs gsal 'od kyi rang bzhin can /
sku las skyes pa'i 'od kyi phung po'i dbus na zhabs gnyis rdo rje skyil krung gis bzhugs par bsam /
sngon 'gro'i rim pa ni skyes bu chung 'bring gi bsam pa sbyong ba dang /
sa bzang zhing grogs bzang ba'i yid mthun gyi dben pa'i gnas su /
tshul khrims rnam par dag pa la gnas nas /
skye bo mang po dang 'grogs 'dris ha cang che ba dang /
'dod pa la 'dun pa'i rnam rtog rags pa rnams spangs te /
'dod chung chog shes la gnas nas /
stan bde ba la 'dug ste lus drang por bsrangs /
rkang pa rdo rje'i skyil krung dang /
lag pa gnyis mnyam gzhag gi phyag rgya bcas /
klung cham la 'bebs pa sogs zhi gnas bsgrub pa'i rgyu tshogs bstan pa sngon bu btang nas /
dngos gzhi la /
zhi gnas bsgrub pa'i dmigs rten du ma zhig gsungs kyang /
gtso bor sangs rgyas rjes su dran pa'i mchog tu 'gyur ba dang /
sngags kyi lha'i rnal 'byor bsgom pa'i snod rung du 'gyur ba sogs dgos pa du ma yod pas /
lha'i sku la dmigs pa legs la /
de'i tshul ni /
spyi bo'i bla ma lha'i thugs ka nas 'od zer sdom gyi ba thag lta bu nar gyis byung ba'i sne mor sna tshogs padma dang zla ba'i gdan la /
rgyal ba shAkya thub pa sku gser btso ma lta bu /
zhes pa nas /
rdo rje skyil krung gis bzhugs pa rgya sran gyi 'bru tshad tsam zhig spros nas| rang gi lte ba'i thad kyi mdun gyi nam mkhar bzhugs pa la sems rtse gcig tu dmigs nas bsgom pa'am /
yang na spyi bo'i bla ma lha las bla ma lha gnyis pa zhig mar me gcig las gnyis chad kyi tshul du byung nas rang la thim pas /
seng ge chen po brgyad kyis bteg pa'i rin po che'i khri mtho zhing yangs pa'i steng gar /
sna tshogs pad zla nyi ma'i dkyil 'khor gyi gdan la /
rang nyid rgyal ba shAkya thub pa zhes pa nas /
rdo rje'i skyil krung gis bzhugs pa nam mkha'i 'ja' tshon lta bu /
snang la rang bzhin med pa la sems rtse gcig tu dmigs nas bsgom par bya'o / /
de'i tshe ser po bsgom 'dod pa la dmar po sogs 'char ba dang /
bzhugs pa'i @# / /
rnam par bsgom 'dod pa la bzhengs pa'i rnam par 'char ba dang /
gcig bsgom 'dod pa la du ma 'char ba byung na /
de dag gi rjes su mi 'brang bar rtsa ba'i dmigs rten la sems rtse gcig tu dmigs nas bsgom /
dang po nas dwangs gsal 'od kyi rang bzhin can gyi gsal po rang ma byung yang /
sku'i don spyi cha phyed tsam gsal ba la sems rtse gcig tu dmigs nas bsgom par bya'o / /
de yang thun 'di tsam gyi bar du bying rgod gtan nas ma byung ba zhig byed /
gal te byung na de ma thag tu shes par byas te spong snyam pa'i 'dun pa drag po btang nas /
sems dmigs rten la rtse gcig tu gtad pa de nyid blo'i yul du ma brjed par dran tsam dran tsam byas nas /
blo de'i rgyun skyong ba na las dang po bas sems gnas bsgrub pa'i thabs dam pa'o / /
mdor na ting nge 'dzin rnam par dag pa zhig bsgom na /
nyes pa lnga spong 'du byed brgyad / /
bsten pa'i rgyu las byung ba'o / /
zhes gsungs pa ltar /
nyes pa lnga spong ba'i gnyen po 'du byed brgyad bsten pa'i sgo nas bsgrub dgos te /
de yang ting nge 'dzin la sbyor ba'i tshe le lo nyes pa yin pas /
de'i gnyen po bzhi ste /
ting nge 'dzin gyi yon tan mthong ba'i dad pa dang /
ting nge 'dzin la don gnyer gyi 'dun pa dang /
ting nge 'dzin la rtsol ba'i brtson 'grus dang /
rtsol ba'i 'bras bu shin sbyangs so / /
ting nge 'dzin la brtson pa'i tshe gdams ngag brjed pa nyes pa yin pas /
de'i gnyen po dran pa ste /
dran pa yang dmigs rten ma brjed pa gcig pus mi chog gi /
sems dmigs rten la rtse gcig tu dmigs nas /
rig pa ngar ldan du byas pa'i nges shes dam spring nge ba dang ldan pa'o / /
ting nge 'dzin la mnyam par bzhag pa'i tshe /
bying rgod gnyis nyes pa yin pas de'i gnyen po shes bzhin te /
de yang shes bzhin gyis bying rgod 'byung mi 'byung legs par brtags pas /
blo rab kyis bying rgod 'byung ba'i mgo rtsom pa na /
de shes nas spong la /
'bring gis byung ma thag dang /
tha mas kyang bying rgod byung nas ring po ma lon par /
de shes nas spong dgos so / /
'o na| rmugs pa dang bying rgod gnyis kyi khyad par ji lta bu zhe na /
dmigs rten mi gsal bar lus sems lci ba'i rnam pa can ni rmugs pa yin la /
sems la mun pa bab pa lta bu dang /
sems dmigs rten las gzhan du mi 'phro yang /
dwangs cha dang gsal cha med par /
dran pa'i shugs zhan du song ba ni bying ba rags pa dang /
dwangs cha dang gsal cha yod kyang /
dmigs rten nges pa'i nges shes dam spring nge ba las cung zad zhan du song ba ni /
bying ba phra mo yin la /
de dag gi gnyen por dkon mchog gsum gyi yon tan sems pa dang /
snang ba'i mtshan ma yid la byed pa dang /
rlung sems nam mkha' dang bsre ba'i gdams @# / /
ngag rnams bya'o / /
sems dmigs rten la g.yo med du mi gnas par cung zad 'phro ba ni rgod pa phra mo yin la /
de'i gnyen por dran shes bsten nas bsgom par bya'o / /
dran shes bsten kyang mi gnas par chags yul rnams la 'phro ba ni /
rgod pa rags pa yin la /
de'i gnyen por mi rtag pa dang /
ngan song gsum dang 'khor ba spyi'i sdug bsngal bsgom pa /
rgod pa btsan thabs su gcod pa'i gdams ngag rnams bya'o / /
bying rgod gnyis byung ba'i tshe /
'du mi byed pa nyes pa yin pas /
de'i gnyen por bying rgod byung ma thag tu rig par byas nas spong ba'i 'du byed bsten par bya'o / /
de yang sems dmigs rten la ches cher bsgrims pa'i rig pa ngar ldan du byas nas /
gsal cha yong yang /
rgod shas che bas gnas cha rnyed dka' la /
cher ma bsgrims bar glod na gnas cha yong yang bying shas che zhing /
gsal cha rnyed dka' bas /
des na /
rang nyams la dpags te rig pa 'phangs 'di tsam zhig bstod na rgod pa skye bar 'dug snyam pa las cung zad glod /
'di tsam du bzhag na bying ba skye bar 'dug snyam pa las cung zad 'phangs bstod na ran par 'gyur bas /
de gnyis kyi mtshams su 'phro rgod las sems blan te gnas cha 'tshol /
gnas cha nam byung res kyis bying zon byas nas rig pa ngar ldan du byas pa'i gsal cha 'don /
de gnyis re mos su byas nas bskyangs pas /
ting nge 'dzin skyon med 'grub kyi /
nges shes kyi 'dzin stangs ngar ldan du byas pa'i gsal cha med pa'i dwangs ba tsam la yid brtan mi bya'o / /
de ltar bying rgod phra mo yang tshed nas sems ting nge 'dzin la rgyun chags su 'jug pa'i tshe /
'du byed pa nyes pa yin pas /
de'i gnyen por bying rgod kyi gnyen po 'du mi byed par /
nges shes kyi 'dzin stangs dam spring nge ba'i ngang du btang snyoms su glod nas 'jog pa'o / /
de lta bu'i tshul gyis legs par bskyangs pas sems gnas pa dgu rim gyis thob nas /
lus sems shin sbyangs dang bcas pa'i zhi gnas 'grub par 'gyur ro / /
zhes pa 'di yang btsun pa blo bzang chos kyi rgyal mtshan gyis sbyar ba'o / / / /
@# / /
bla ma dang yi dam 'jam pa'i dbyangs dbyer ma mchis pa la phyag 'tshal lo / /
rje btsun 'jam pa'i dbyangs kyis chos kyi rgyal po tsong kha pa chen po la dngos su stsal ba'i zab mo dbu ma'i lta ba nyams su len pa'i tshul la gnyis /
sngon 'gro dang /
dngos gzhi'o / /
dang po skyabs 'gro sems bskyed tshad med bzhi bsgom pa sngon du btang /
rang nyid rje btsun 'jam pa'i dbyangs su gsal ba'i spyi gtsug tu byin rlabs nye brgyud kyi bla ma rnams mtho brtsegs su bsgoms pa la ye shes pa bcug /
bsag sbyang gi gnad bsdus pa'i @# / /
yan lag bdun pa phul /
byin rlabs nye brgyud nas 'byung ba bzhin gsol ba 'debs pa gdung shugs drag pos rgyud dang 'dres nges pa bya'o / /
gnyis pa ni /
gsung rab tshad ldan rnams su bshad pa'i rim pa'i dbang du byas na /
thog mar chos kyi bdag med gtan la phab /
de rjes gang zag gi bdag med gtan la phab kyang /
bsgom pa'i tshe /
dang por gang zag gi bdag med bsgom /
de rjes chos kyi bdag med bsgom dgos te /
ting nge 'dzin gyi rgyal por /
ji ltar khyod kyis bdag gi 'du shes ni / /
shes pa de bzhin kun la blos sbyar bya /
zhes gsungs pa'i phyir /
des na de la gnyis /
gang zag gi bdag med bsgom tshul dang /
chos kyi bdag med bsgom tshul lo / /
dang po ni /
rgyal ba'i gsung rab rnams su rigs pa'i rnam grangs mtha' yas pa'i sgo nas bdag med gnyis bsgom tshul gsungs kyang /
rje bla mas lam rim che chung du /
gcig du bral gyi sgo nas gtan la 'bebs par gsungs pa yin te /
de ltar gtan la phab pas las dang po ba rnams kyi blo yl du 'char sla ba yin pa'i phyir /
de la gnad bzhi ste /
dgag bya'i snang tshul nges pa'i gnad /
khyab pa nges pa'i gnad /
bden pa'i gcig bral nges pa'i gnad /
bden pa'i du bral nges pa'i gnad do / /
dang po ni /
dgag bya'i snang tshul nges dgos te /
chos gang dang gang yin pa de bden par grub pa'i don spyi blo yul du ma shar na /
chos de dang de bden par grub pas stongs pa'i don spyi blo yul du mi 'char ba'i phyir te /
spyod 'jug las /
btags pa'i dngos la ma reg par / /
de yi dngos med 'dzin ma yin /
zhes gsungs pa'i phyir /
des na thog mar nga'o snyam du 'dzin pa'i blo la gsum yod de /
ming tsam brda' tsam rtog pas btags tsam gyis khyad par du byas pa'i nga'o snyam du 'dzin pa'i blo zhig dang /
rang bzhin gyis grub pas khyad par du byas pa'i nga'o snyam du 'dzin pa'i blo zhig dang /
de gnyis gang gis kyang khyad par du ma byas pa'i nga'o snyam du 'dzin pa'i blo zhig dang gsum yod /
dang po ni /
dbu ma'i lta ba rnyed pa'i gang zag ma gtogs /
gzhan gyi rgyud la mi 'byung /
gnyis pa ni ngar 'dzin lhan skyes nga'i 'dzin tshul yin zhing /
gsum pa ni so so skye bo tha mal pa'i rgyud kyi nga 'jog byed kyi tha snyad pa'i tshad ma zhig la byed /
de'i nang nas ngar 'dzin lhan skyes kyis nga'i 'dzin tshul gsal bar bshad na /
rang cag rnams gnyid mthug po log bzhin pa'i gnas skabs tshun chad na /
nga nga snyam du snying gi dkyil na lhang lhang 'char ba yod cing /
khyad par du rang gis nyes pa ma byas pa la /
gzhan gyis khyod kyis nyes pa 'di dang 'di lta bu zhig byas so zhes bsnyon btsugs pa na /
ngas nyes pa de lta bu ma byas pa la /
'dis nga la bsnyon 'di lta bu 'dzugs pa /
nga nga snyam du 'dzin @# / /
pa snying gi dkyil na lhang lhang 'char ba yod pas /
de lta bu'i tshe /
ngar 'dzin lhan skyes kyis nga'i 'dzin tshul gsal bar yod pas /
blo ma mo ngar 'dzin lhan skyes kyi steng du rgyun chags su bzhag /
blo'i cha shas phra mo zhig gis ngar 'dzin lhan skyes kyis nga gang du bzung /
tshul ji ltar bzung snyam du brtag par bya'o / /
de'i tshe ngar 'dzin lhan skyes kyis nga gang du bzung na /
rang gi lus sems gnyis sam /
phung po lnga las don gzhan du gyur par min la /
lus sems gnyis re re ba dang /
gzugs kyi phung po la sogs pa'i phung po lnga re re ba'i steng du min kyang /
lus sems gnyis tshogs tsam pa'am phung po lnga tshogs tsam pa'i spam me ba de'i steng du rtog pas btags tsam min par /
dang po nyid nas grub grub par bzung ba de /
ngar 'dzin lhan skyes kyis nga'i 'dzin tshul yin pas /
tshul 'di nyid gzhan gyis bshad pa'i tshig spyi tsam min par /
rang rgyud la bkar te rjen cer gyis nges par byed pa ni /
gnad dang po dgag bya'i snang tshul nges pa'i gnad do / /
gnyis pa khyab pa nges pa'i gnad ni tshig gsal las /
bdag tu bzung ba'i yul de yang phung po'i rang bzhin can nam /
phung po las don gzhan du gyur grang /
zhes khyab pa nges pa'i gnad gsungs pa 'di nyid rang rgyud la bkar nas nges par byed pa ste /
nga yang nga'o snyam du snying gi dkyil nas 'char ba'i blos bzung ba ltar gyi nga de /
phung po lnga'i steng du grub na /
phung po lnga'i steng du de dang gcig tu grub bam /
de'i steng du de dang tha dad du grub /
grub tshul de las gzhan pa'i phung po lnga'i steng du grub tshul phung gsum pa gtan nas mi srid par thag chod par nges pa ni /
khyab pa nges pa'i gnad do / /
gsum pa ni /
ngar 'dzin lhan skyes kyis bzung ba ltar gyi nga de phung po lnga'i steng du phung po lnga dang gcig tu grub bo snyam na /
de ltar ma grub ste /
de lta grub na bdag khas len pa don med du thal ba dang /
bdag du mar thal ba dang /
bdag skye 'jig byed par thal ba'i nyes pa rnams su 'gyur ba'i phyir /
dang po ma grub na /
ngar 'dzin lhan skyes kyis bzung ba ltar gyi nga de phung po lnga'i steng du phung po lnga dang gcig tu grub na bdag khas blangs pa don med du thal ba'i skyon yod de /
spyir na nga'am bdag de phung po lnga'i nye bar len pa po dang /
phung po lnga po de bdag gi nye bar blang bya yin la /
ngar 'dzin lhan skyes kyis bzung ba ltar gyi nga de phung po lnga'i steng du phung po lnga dang gcig tu grub na /
de rang bzhin gyis grub pa'i gcig tu 'gyur /
de ltar na de cha med kyi gcig tu 'gyur pas /
des na cha med la nye ba len pa po dang /
nye bar blang bya'i rnam gzhag mi 'thad pa'i phyir /
de'i phyir na de ltar bzung ba ltar gyi nga de phung po lnga'i steng du gcig tu ma grub snyam du bsam mo / /
rtags gnyis pa ma grub na /
ngar 'dzin lhan skyes @# / /
kyis bzung ba ltar gyi nga de phung po lnga'i steng du phung po lnga dang gcig tu grub na /
bdag du mar thal ba'i skyon yod de /
gang zag gcig la phung po rigs mi 'dra ba lnga yod pa ltar du /
nga yang rgyud tha dad pa lngar thal ba dang /
yang na gang zag gcig gi rgyud kyis bsdus pa'i nga gcig yin pa bzhin du phung po lnga yang gcig tu thal bar 'gyur ba'i phyir /
des na /
de ltar bzung ba ltar gyi nga de phung po lnga'i steng du phung po lnga dang gcig tu ma grub snyam du bsam mo / /
rtags gsum pa ma grub na /
ngar 'dzin lhan skyes kyis bzung ba ltar gyi nga de skye 'jig byed par thal /
de phung po lnga dang gcig gang zhig /
phung po lnga po de skye 'jig byed pa'i phyir /
'dod na nga tsam skye 'jig byed pa la nyes pa med kyang /
ngar 'dzin lhan skyes kyis bzung ba ltar gyi nga de skye 'jig byed na /
de rang bzhin gyis grub pa'i skye 'jig byed par song bas /
des na de ltar bzung ba ltar gyi nga de skye 'jig byed pa'i /
skad cig snga phyi'i cha so so ba de rnams gcig yin nam tha dad yin /
dang po ltar na tshe snga phyi'i nga dang tshe 'di'i nga gsum po cha med gcig yin par thal /
de gsum rang bzhin gyis grub pa'i gcig yin pa'i phyir /
gnyis pa ltar na /
spyir tha dad tsam la 'brel med tha dad kyis ma khyab kyang /
de ltar bzung ba ltar gyi nga de skye 'jig byed pa'i skad cig snga phyi'i cha so so ba de rnams tha dad yin na /
'brel med tha dad du song bas /
nga de'i tshe de'i dus na rgyal po nga las nu zhes bya bar gyur to / /
zhes skye ba dran pa'i rnam gzhag gsungs pa mi 'thad par thal /
tshe snga phyi'i nga dang tshe 'di'i nga gsum 'brel med tha dad yin pa'i phyir /
dper na lhas byin gyi rgyud la nga de'i tshe de'i dus na mchod sbyin du gyur to /
zhes skye ba dran pa mi 'byung ba bzhin no / /
gzhan yang /
de ltar bzung ba ltar gyi nga de skye 'jig byed pa'i skad cig snga phyi'i cha so so ba de rnams tha dad yin na /
rang bzhin gyis grub pa'i tha dad du 'gyur bas /
de ltar na 'brel med tha dad du 'gyur /
de ltar na las ma byas pa dang phrad pa dang /
byas pa chud zos pa'i nyes pa rnams su 'gyur ba'i phyir /
des na de ltar bzung ba ltar gyi nga de phung po lnga'i steng du phung po lnga dang gcig tu ma grub snyam du bsam mo / /
bzhi pa ni /
ngar 'dzin lhan skyes kyis bzun ba ltar gyi nga de phung po lnga'i steng du phung po lnga dang gcig tu ma grub kyang /
de'i steng du de dang tha dad du grub bo snyam na /
de ltar bzung ba ltar gyi nga de phung po lnga dang 'brel med don gzhan yin par thal /
de phung po lnga'i steng du phung po lnga dang rang bzhin gyis grub pa'i tha dad yin pa'i phyir /
'dod mi nus te /
gzugs kyi phung po la sogs pa'i phung po lnga re re nas bsal ba'i 'og tu de 'dra'i nga de bstan du yod dgos pa las de ltar @# / /
du med pa'i phyir /
gzhan yang /
nga tsam phung po lnga 'dus byas su mtshon pa'i mtshan nyid ma yin par thal /
nga phung gnyis 'brel med tha dad yin pa'i phyir /
'dod na /
de 'dus byas ma yin par thal /
'dod pa'i phyir /
'dod mi nus te /
nga tsam zhig /
skye ba thams cad du 'jug par gsungs pa'i phyir /
gzhan yang phung po lnga tshogs tsam pa la brten nas nga'o snyam pa'i blo skye ba mi 'thad par thal /
nga phung gnyis 'brel med tha dad yin pa'i phyir /
des na /
de ltar bzung ba ltar gyi nga phung po lnga'i steng du phung po lnga dang tha dad du ma grub snyam du bsam mo /
de ltar gnad bzhis dpyad pa byas pa la brten nas /
de ltar bzung ba ltar gyi nga de rdul tsam yang med par nges pa na /
dbu ma'i lta ba dang por rnyed pa dang /
rig shes rjes dpag gis stong nyid rtogs pa zhes bya zhing /
de yang tshe rabs snga ma rnams su stong nyid bsgom pa'i dge rtsa sman pa zhig yin na /
de lta bu'i stong nyid rtogs pa na dbul pos gter rnyed lta bu'i dga' spro dpag tu med pa skye bar 'gyur te /
'jug pa las /
so so'i skye bo'i dus na'ang stong pa nyid thos nas / /
nang du rab tu dga' ba yang dang yang du 'byung /
zhes gsungs pa'i phyir /
tshe rabs snga ma nas stong nyid bsgom pa la ma 'dris pa zhig yin na /
skrag pa skye bar 'gyur te /
tshe rabs dpag tu med pa nas ngar 'dzin lhan skyes kyis bzung ba ltar gyi nga de phung po lnga'i steng du dang po nas grub grub par bzung ba de bkag pa na skrag pa chen po skye ba yin pa'i phyir /
de ltar gnad bzhi'i dpyad pa byas pa la brten nas /
ngar 'dzin lhan skyes kyis bzung ba ltar gyi nga bkag tsam gyi med dgag de nyid nges pa'i nges shes rgyun skyong ba ni /
mnyam gzhag nam mkha' lta bu'i lta ba skyong tshul dang /
mnyam gzhag de las langs nas bltas pa na /
ming tsam brda' tsam gyis khyad par du byas pa'i phung po lnga'i steng du nga bsnyon med du 'char zhing /
des mtshon nas 'khor 'das kyis bsdus pa'i chos thams cad sgyu ma lta bu'i rnam rol tu blta ba ni /
rjes thob sgyu ma lta bu'i rnal 'byor yin no / /
gnyis pa ni /
shing rta'i yan lag tshogs tsam gyi steng du rtog pas btags tsam ma yin par /
shing rta 'dzin pa'i rtog pa la /
gang la yang bltos med kyi shing rta zhig yod par snang zhing 'dzin pa de /
shing rta rang bzhin gyis grub pa'i snang tshul dang 'dzin tshul yin la /
des na de 'dra'i blos bzung ba ltar gyi shing rta de chos can /
shing rta'i yan lag tshogs tsam gyi steng du ma grub par thal /
de'i steng du gcig tu yang ma grub /
de'i steng du du mar yang ma grub pa'i phyir /
khyab ste /
grub na gcig dang du ma gang rung du grub dgos pa'i phyir snyam du bden med la nges shes 'dren cing /
des mtshon nas 'dus byas dang 'dus ma byas kyi chos @# / /
thams cad dang /
gzugs nas rnam mkhyen gyi bar gyi chos thams cad gcig du bral gyi sgo nas bden med du nges par bya zhing /
de ltar nges par byas pa la brten nas /
rang bzhin gyis grub pa bkag tsam gyi med dgag de nyid la mnyam par bzhag pa'i mnyam gzhag nam mkha' lta bu'i rnal 'byor dang /
de las langs pa'i rjes thob tu 'dus byas 'dus ma byas la sogs pa 'khor 'das kyi chos rnams ming rkyang btags yod brdzun pa bden stong sgyu ma lta bu'i rnam rol du blta ba'i rjes thob sgyu ma'i rnal 'byor gnyis /
res 'jog tu nyams su blangs pa la brten nas thar pa'i sa bon brtan par byed cing /
de nyid thabs byang chub kyi sems kyis zin par byas nas zung 'brel du bsgoms pas /
myur du rdzogs pa'i sangs rgyas kyi go 'phang dam pa thob par 'gyur ro / /
zhes pa sde snod 'dzin pa 'ga' la zin thun du bshad pa /
slar rang gi mig sngar phab ste dag par bgyis pa 'di yang chos smra ba'i dge slong blo bzang chos kyi rgyal mtshan gyis sbyar ba'o / / / /
@# / /
na mo gu ru many+dzu g+ho ShA ya /
zab lam dbu ma'i lta ba bsgom par 'dod pas /
skyabs 'gro sems bskyed tshad med bzhi bsgom pa sngon du btang /
bla ma dang 'jam dbyangs dbyer med du byas te /
yan lag bdun pa phul /
srid pa'i rtsa ba gcod par nus pa bdag med rtogs pa'i shes rab myur du rgyud la skye ba'i gsol ba shugs drag la rgyun ring ba btab /
mthar bla ma dgyes bzhin du rang la thim pas /
rang nyid rje btsun 'jam pa'i dbyangs snang la rang bzhin med pa /
nam mkha'i 'ja' tshon lta bur gsal ba la rtse gcig tu mnyam par 'jog go /
de nas rang cag so skye rnams kyi tshogs drug gi yul du nga sogs 'khor 'das kyi snang ba ci shar yang /
gang la yang bltos med du yul kho rang gi ngos nas grub pa ltar snang zhing /
snang ba ltar yod par 'dzin pa ni /
dgag bya'i snang tshul dang /
'dzin tshul yin pas /
de nyid nges par byas nas /
gang shar spyi dang /
khyad par yid kyi yul du gang snang thams cad cha shas tshogs pa'i rten cing 'brel par 'byung ba yin pa'i rgyu mtshan bsams pas /
snang zhen de dag bden med du nges tsam de ga'i rgyun dran shes dang ldan pas skyong bar byed pa gdams pa'i snying po yin /
de las langs tshe sgyu ma smig rgyu dang / /
mig 'phrul chu nang zla ba'i gzugs brnyan bzhin / /
snang yang bden par med pa'i tshul rtogs nas / /
sgyu ma lta bu'i rnal 'byor rdzogs par bya / /
bzang ngan snang ba gang dang gang shar yang / /
de dang de yi rjes su mi 'brang bar / /
snang yang ngo bos rdul tsam ma grub pa'i / /
zab mo'i dbyings su rtse gcig mnyam par zhog /
ces pa 'di yang chos rje blo bzang chos 'phel bas /
lta @# / /
khrid snying por dril bzhag nyams len du cis kyang dgos ces nan gyis gsol ba btab pa'i ngor /
dbu ma pa blo bzang chos kyi rgyal mtshan gyis bkod pa'o / / / /
@# / /
bla ma dam pa rnams la phyag 'tshal lo / /
rje blo gros sbas pa'i gsung gi bdud rtsi dran pa bzhi ldan gyi snying po nyams su len pa'i tshul ni /
dang por sems ma yengs par dkon mchog gsum la skyabs 'gro rtse gcig tu byas pa'i rjes su 'di ltar bsam par bya ste /
de yang /
yang dag par rdzogs pa'i sangs rgyas shAkya thub pa la sogs pa'i sangs rgyas thams cad kyis mgrin gcig tu /
sems can thams cad kyis bdag gi ma byas par gsungs pa de ni mi 'khrul ba'i gsung tshad ma yin la /
des na sems can thams cad kyis ma nam byas res kyis /
tshe 'di'i ma bzhin du drin gyis bskyangs pa'i drin can sha stag yin pas /
de'i drin lan du ma nam mkha'i mtha' dang mnyam pa'i sems can thams cad nye ring chags sdang dang bral ba'i btang snyoms chen po la gnas par gyur cig /
sdug bsngal dang sdug bsngal gyi rgyu dang bral bar gyur cig /
bde ba dang bde ba'i rgyu thams cad dang phrad par gyur cig /
sdug bsngal med pa'i bde ba chen po la dus rtag tu gnas par gyur cig /
de lta bu'i bde ba la gnas par bya ba'i phyir du bdag gis sems can thams cad kyi don du rdzogs pa'i sangs rgyas myur du thob par bya'o / /
de lta bu'i sans rgyas myur du thob pa'i phyir du lam zab mo'i rim pa nyams su len pa la 'jug par bya'o snyam du bsam mo / /
'di ni sems can thams cad mar dran tshul lo /
! /
de nas rang tha mal du gnas pa'i spyi bor sna tshogs padma dang zla ba'i steng du /
drin can rtsa ba'i bla ma de nyid sku mdog dmar ser zhal gcig phyag gnyis kyis ral gri dang glegs bam 'dzin pa /
rje btsun 'jam pa'i dbyangs kyi rnam pa can du bsgom /
de'i spyi bor pad zla'i steng du paN chen ye shes rtse mo rje btsun 'jam dbyangs kyi rnam pa can /
de'i spyi bor pad zla'i steng du 'dul 'dzin blo gros sbas pa rje btsun 'jam dbyangs kyi rnam pa can /
de'i spyi bor pad zla'i steng du rje btsun shes rab seng ge 'jam pa'i dbyangs kyi rnam pa can /
de'i spyi bor pad zla'i gdan la /
rje btsun blo bzang grags pa 'jam pa'i dbyangs kyi rnam pa can /
de'i spyi bor pad zla'i gdan la rje btsun 'jam pa'i dbyangs nyid sku mdog dmar ser zhal gcig phyag gnyis pa /
g.yas ral gri 'phyar zhing /
g.yon glegs bam thugs kar 'dzin pa /
dbu skra ral pa'i thor tshugs can /
dar gyi na bza' gsol ba /
rin po che'i rgyan gyis brgyan pa /
zhabs gnyis rdo rje'i skyil krung gis bzhugs pa /
de'i spyi bor pad zla'i gdan la rgyal ba rdo rje 'chang sku mdog sngon po zhal gcig phyag gnyis kyis rdo rje dang dril bu thug @# / /
kar 'dzin pa /
dbu skra ral pa'i thor tshugs can /
dar gyi na bza' gsol ba /
rin po che sna tshogs pas brgyan cing /
rdo rje'i skyil mo krung gis bzhugs pa'i bla ma sangs rgyas de rnams kyi mtha' skor la /
rtsa brgyud kyi bla ma rnams dang /
de'i mtha' skor la phyogs bcu'i sangs rgyas rnams dang /
de'i mtha' skor la byang chub sems dpa' rnams dang /
de'i mtha' skor la nyan rang dgra bcom pa rnams dang /
de'i mtha' skor la bstan bsrung ye shes pa'i tshogs dang bcas pa thams cad bzhugs par bsam mo / /
rgyal ba rdo rje 'chang gi spyi bor oM dkar po /
mgrin par AH dmar po /
thugs kar hUM sngon po /
thugs ka'i hUM dang /
de thams cad kyi sku las 'od zer 'phros pas /
rtsa brgyud kyi bla ma sangs rgyas byang sems la sogs pa thams cad spyan drangs nas spyi bo na bzhugs pa'i rtsa brgyud kyi bla ma sogs thams cad la thim pas /
gnyis su med par gyur par bsam /
de nas /
sangs rgyas thams cad 'dus pa'i sku /
zhes sogs dang /
ston pa bla med sangs rgyas rin po che /
zhes sogs dang bcas phyag bya /
de nas /
maN+Dal rgyas bsdus gang rigs 'bul /
de nas /
dngos bshams yid sprul mchod pa ma lus 'bul /
zhes sogs yan lag bdun pa bya'o / /
de nas rang gi spyi bo na bzhugs pa de rnams la lus ngag yid gsum gus 'dud dang bcas pas /
mkhyen pas srid pa'i 'ching ba mthar mdzad cing /
zhes pa nas /
rgyal ba rdo rje 'chang la gsol ba 'debs /
ces pa'i bar brjod /
dmigs pa ni /
rang gi spyi bor mtho brtsegs su bzhugs pa'i rtsa brgyud kyi bla ma sangs rgyas byang sems sogs dang /
khyad par /
rgyal ba rdo rje 'chang gi sku'i cha las bdud rtsi 'od zer dang bcas pa byung ba rang gi spyi bo la sogs pa'i lus kyi cha la thim pas /
sdig sgrib dang nang gi don thams cad sbyangs /
lus bdud rtsis gang /
sangs rgyas byang sems sogs dang /
khyad par rgyal ba rdo rje 'chang gi byin rlabs zhugs pas /
tshe dang bsod nams dang lung rtogs kyi yon tan thams cad 'phel zhing rgyas par bsam mo / /
de nas /
rab 'byams zhing gi zhes pa nas /
mgon po 'jam pa'i dbyangs la gsol ba 'debs /
ces pa'i bar dang /
de nas /
rje btsun tsong kha pa'i gsol 'debs /
rje shes rab seng ge'i gsol 'debs /
rje blo gros sbas pa'i gsol 'debs /
paN chen ye shes rtse mo'i gsol 'debs /
rang gi rtsa ba'i bla ma'i gsol 'debs rnams bya'o / /
de yang gsol ba 'debs ces pa'i skabs su dmigs pa gzhan rnams sngar bzhin dang /
khyad par /
bla ma gang dang gang yin pa de'i byin rlabs zhugs par bsam mo / /
de nas mtha' nas rim pa bzhin du /
chos skyong nyan rang rnams byang sems dang /
byang sems rnams sangs rgyas dang /
sangs rgyas rnams rtsa @# / /
brgyud kyi bla ma dang /
rtsa brgyud kyi bla ma rnams rdo rje 'chang la thim par bsam mo / /
de nas /
'jig rten 'jig rten 'das pa'i dge legs kyi /
zhes pa nas /
'phags mchog klu sgrub yab sras dgongs pa dag /
ji bzhin khong du chud par byin gyis rlobs /
ces pa'i bar brjod nas de dang de'i rtogs pa rang rgyud la skyes bar bsam mo / /
de nas rdo rje 'chang 'jam dbyangs la thim /
de nas rim bzhin du gcig la gcig thim /
de rnams rtsa ba'i bla ma la thim pas /
rtsa ba'i bla ma de nyid skyabs gsum kun 'dus kyi ngo bor gyur par bsam /
de nas /
dge 'dis mtshon nas dus gsum dang 'brel ba'i /
zhes sogs smon lam yang gdab bo / /
'di ni bla ma sangs rgyas su dran tshul lo /
! /
de nas bla ma rang la thim pas /
rang gi lus ngag yid gsum dang /
bla ma'i sku gsung thugs dbyer med du gyur pas /
rang nyid padma dang zla ba'i gdan la rje btsun 'jam pa'i dbyangs sku mdog dmar ser 'od kyi rang bzhin can /
ral gri dang glegs bam 'dzin pa /
rdo rje'i skyil krung gis bzhugs par bsam mo / /
'di ni rang lus lha skur dran tshul lo / /
! gang snang rang bzhin gyis med par dran pa bsgom pa'i tshul la /
gang zag gi bdag med bsgom tshul dang /
chos kyi bdag med bsgom tshul lo / /
dang po la /
zhi gnas bsgom tshul dang /
lhag mthong bsgom tshul lo / /
de yang stong nyid la dmigs pa'i zhi gnas bsgom pa'i sngon du rigs pa'i dpyad pa byed kyang /
dngos gzhi bsgom pa'i gnas skabs su dpyad sgom mi byed par 'jog sgom kho na bya'o / /
rigs pas dpyad sgom byed tshul ni /
dper na /
mtho yor bden grub tu 'dzin pa'i shes pa la /
mtho yor bden par grub par snang yang /
mtho yor kho rang gi ngos nas bden par grub pa cung zad kyang med pas /
mtho yor bden par grub pa cung zad kyang med de /
skyes bu'i rtsol bas rdo dang so phag sogs du ma brtsigs pa'i rkyen tshogs pa la brten nas /
mtho yor zhes byung ba yin no / /
de yang yin te /
rkyen ma tshogs gong du mtho yor du grub pa med la /
de nyid so sor bshig pa'i rjes su yang mtho yor du grub pa med /
da lta rkyen tshogs pa'i tshe yang /
rdo dang so phag sogs rig nas mtho yor yin min dpyad pa'i tshe na /
mtho yor yin pa cung zad kyang med pas na /
mtho yor kho rang gi ngos nas mtho yor du grub pa cung zad tsam yang med pa yin no / /
dpe de bzhin du /
ngar 'dzin lhan skyes la nga kho rang gi ngos nas bden grub tu snang yang /
nga zhes pa zhig kho rang gi ngos nas bden par grub pa cung zad tsam yang med pas /
nga bden par grub pa cung zad kyang med de /
nga de rgyu rkyen tshogs pa la brten nas byung ba yin pas so / /
rgyu rkyen tshogs pa la brten nas ji ltar 'byung snyam na /
rang gi phung po 'di la brten nas nga'o snyam pa 'byung /
phung po 'di la ma brten pa'i nga cung zad @# / /
tsam yang med pas so / /
phung po 'di yang rgyu rkyen tshogs pa la brten nas blo bur du byung ba yin te /
dang por rgyu rkyen ma tshogs gong du phung po zhes pa mi 'byung /
mthar phung po zhig pa'i tshe na yang /
phung po zhes pa mi 'byung /
da ltar ba'i phung po 'di re re nas dpyad de /
phung po yin min brtags pa na /
phung por grub pa cung zad tsam yang med pas na /
nga gang las byung ba'i gzhi phung por grub pa cung zad tsam yang med pas /
nga zhes pa 'di kho rang gi nges nas bden par grub pa cung zad tsam zhig med par thag chod pa'i nges shes skyes pa na /
de'i steng du rtse gcig tu bzhag par bya'o / /
de yang /
nga zhes pa 'di ming rkyang tsam du snang tshul ltar byung yang /
nga zhes pa de yod med don la dpyad pa na /
snang tshul ltar med snyam du bsgom /
de'i tshe dpyad sgom sogs mi byed par 'jog sgom kho na bya'o / /
de yang stong nyid nges pa'i dmigs rten shin tu gsal ba'i gsal cha'i ngar dam spring nge ba dang /
stong nyid la dmigs rten ma gtogs /
khyad chos gnyis dang ldan pas bskyang bar bya'o / /
de yang /
khyad chos dang pos bying ba sel /
khyad chos gnyis pas rgod pa sel lo / /
'o na /
bying rgod gang zhe na /
dmigs pa la bzhag pa'i tshe /
dmigs pa la dmigs pa'i 'dzin stangs mi gsal ba ni bying ba yin /
rgod pa gang zhe na /
sems dmigs pa la mi gnas par dmigs pa las sems 'phro ba ni /
rgod pa yin no / /
de gnyis gang gis sel zhe na /
dmigs pa la dmigs pa'i 'dzin stangs grims par byas te bsgoms pas bying rgod gnyis ka sel lo / /
'on kyang bying ba yang yang 'ong ba la ni /
de'i gnyen por dkon mchog gi yon tan sems pa dang /
nyi zla sogs kyi snang ba yid la byas te bsgom /
rgod pa yang yang 'ong ba la ni /
de'i gnyen por /
'chi ba mi rtag pa /
'khor ba'i nyes dmigs sogs bsgoms nas bying rgod sangs ba dang /
slar yang dmigs pa la rtse gcig tu bzhag nas bsgom par bya'o / /
des na dmigs rten ma brjed pa'i dran 'dun du re ba yod na bying rgod gnyis ka sel bas /
dmigs rten ma brjed par dran du re ba'i skyong tshul gal che'o / /
de ltar stong nyid la dmigs pa'i zhi gnas bsgoms pas /
zhi gnas rjes mthun pa dang /
zhi gnas mtshan nyid pa rgyud la skye bar 'gyur ro / /
gnyis pa lhag mthong bsgom tshul la nga bden med du bsgom tshul /
nga yi ba bden med du bsgom tshul lo / /
dang po ni /
lhag mthong bsgom pa'i sngon du yang rigs pa'i dpyad pa bya la /
dngos gzhi bsgom pa'i skabs su yang rigs pa'i dpyad pa bya'o / /
dang po bsgom pa'i sngon du rigs pa'i dpyad pa byed pa'i tshul ni /
dper na mtho yor bden 'dzin gyi shes pa la /
mtho yor bden grub tu snang yang /
zhes pa nas /
nga snang tshul ltar cung zad kyang grub pa med /
@# / /
ces pa'i bar rnams sngar bshad pa ltar 'dir yang bsgom par bya'o / /
de yang /
nga zhes bya ba de kho rang gi ngos nas yul steng nas grub tshul cung zad tsam yang mi 'dug snyam pa'i nges shes de la gnas bzhin pa'i ngang nas shes pa'i cha shas phra mo zhig gis /
slar yang rang bzhin med pa'i tshul gyis dpyad sgom phra mo yang yang bya'o / /
de lta bu'i mnyam gzhag las langs pa'i rjes thob tu kun rdzob snang ba'i cha ci shar yang /
mnyam gzhag tu bden med de /
des rtsis zin pa'i ngang nas /
'di rnams med bzhin du snang ba'i snang ba sgyu ma lta bu yin snyam du bsam par bya'o / /
gnyis pa ni /
nga kho rang gi ngos nas yul steng nas grub pa cung zad tsam yang med pas /
phung po mig rna sogs nga yi ba rnams kyang yul steng nas grub pa med pa'i tshul rnams bsgom par bya'o / /
gnyis pa chos kyi bdag med bsgom tshul ni /
bsgom pa'i sngon du yang rigs pa'i dpyad pa bya /
dngos gzhi bsgom pa'i skabs su yang rigs pa'i dpyad pa bya /
bsgom pa'i sngon du rigs pas dpyad pa byed tshul ni /
mtho yor bden grub bam /
bden 'dzin gyi shes pa la mtho yor bden grub tu snang yang zhes sogs sngar ltar dpyad pa'i mthar /
dpe de bzhin du rang gi phung po bden grub tu snang ba'i shes pa la /
phung po bden med du mi snang bar /
phung po bden grub tu snang yang /
phung po bden grub tu med de /
phung po rgyu dang rkyen la bltos nas skyes pa'i phyir /
phung po rgyu dang rkyen la brten nas skyes pas /
phung po rgyu dang rkyen la bltos par grub /
phung po rgyu rkyen la bltos pas /
phung po rang tshugs ma thub /
phung po rang tshugs ma thub pas /
phung po yul kho rang gi ngos nas yul steng nas grub pa cung zad tsam yang med par nges pa thag chod pa'i nges shes nam mkha' lta bu'i stong nyid kyi ngang du sngar ltar bzhag par bya'o / /
de lta bu'i mnyam gzhag la gnas bzhin pa'i ngang nas slar yang shes pa'i cha shas phra mo zhig gis phung sogs yul steng nas ma grub pa'i tshul yang yang bsgom par bya'o / /
de lta bu'i mnyam gzhag las langs pa'i rjes thob sgyu ma lta bu'i rnal 'byor yang bsgom par bya'o / /
gzhan yang /
nga dang nga yir 'dzin pa la sogs pa'i chos thams cad bden par yod med kyi rigs pas dpyad pa'i rjes su /
de rnams thams cad bden par med pa'i mnyam gzhag nam mkha' lta bu'i stong nyid dang /
de las langs pa na /
rjes thob sgyu ma lta bu'i rnal 'byor yang yang bsgom par bya'o / /
'di ni rje 'dul ba 'dzin pa blo gros sbas pas gsungs pa'i dran pa bzhi ldan gyi snying po tsam zhig brjod pa'o / /
zhes pa 'di yang dka' bcu pa dpal 'byor rab rgyas kyis gsol ba btab pa la brten nas /
chos @# / /
smra ba'i btsun pa blo bzang chos kyi rgyal mtshan gyis smras pa'o / / / /
@# / /
swasti /
rgyal ba kun gyi bdag po rdo rje 'chang / /
ngur smrig 'dzin pa'i gar gyis rnam rol te / /
rgyal ba'i mdzad pa mtha' dag bsgrub mdzad pa'i / /
bka' drin mnyam med de la phyag 'tshal te / /
bla med byang chub bsgrub par ma zad kyi / /
'khor ba'i sdug bsngal tsam las thar 'dod kyang / /
med du mi rung zhi ba'i sgo gcig pu / /
zab mo'i lta ba mdor bsdus bshad par bya / /
'dir zab mo dbu ma'i lta ba nyams su len par 'dod pas /
stan bde ba la 'dug ste /
mdun gyi nam mkhar /
rje btsun 'jam dbyangs dang /
rje bla ma ngo bo dbyer med par gsal ba la /
lta khrid brgyud pa'i bla ma dang /
sangs rgyas byang sems thams cad bstim /
yan lag bdun pa'i sgo nas tshogs bsag /
dbu ma'i lta ba rnam par dag pa rgyud la skye ba'i gsol ba shugs drag tu 'debs /
dal 'byor don che zhing rnyed dka' ba'i tshul bsams te /
dal 'byor la snying po len 'dod bskyed /
de yang rang don tsam bsgrub pa ni dud 'gro la yang yod pas /
mar gyur sems can thams cad kyi don bsgrub /
de rnams kyi don yang nyi tshe ba tsam ma yin par /
bla na med pa'i byang chub kyi go 'phang la dgod /
de la thog mar rang nyid kyis sangs rgyas kyi go 'phang ma thob na /
sems can gcig gi don yang rnam dag cig mi nus pas /
sangs rgyas thob par bya /
de'i phyir du zab mo dbu ma'i lta ba nyams su blang bar bya'o snyam du bsam /
des na 'di la gsum /
dgag bya ngos bzung /
de rigs pas 'gog tshul /
bkag pa'i don bsgom tshul lo / /
dang po ni /
dper na /
rmi lam du rta dang glang po don la ma grub bzhin du blo'i snang ba tsam yin pa'i snang ba mi 'char bar /
rta dang glang po dang po nas go sa mnan nas yod yod pa zhig rang gi blo la tshur snang byung ba'i nyams snang 'char ba bzhin du /
sad dus su yang chos ci 'dra zhig blo la 'char yang /
tha mal pa'i gnyid kyis ma bslad cing /
gnyid sang ba'i skabs yin yang /
thog ma med pa nas rjes su zhugs pa'i ma rig pa'i gnyid log bzhin pa'i skabs yin pas /
blo'i snang ba tsam yin pa'i snang ba mi 'char bar /
dang po nas don gyi steng na yod yod pa 'dra ba zhig blo la 'char ba ni /
dgag bya'i 'char tshul yin zhing /
blo'i ngor snang tsam ma yin par don gyi steng nas grub pa zhig byung na de dgag bya'i tshad kyang yin no / /
'o na dbu ma rang rgyud pa rnams kyis kyang /
blo'i dbang gis bzhag pa ma yin pa'i yod pa la dgag bya'i tshad du byed pas /
dgag bya la phra rags med par 'gyur ro zhe na /
mi 'gyur te /
kho bo cag ni /
yid kyi rnam par shes pa la bdag gi sgra dngos su 'dogs te /
rnam par shes @# / /
pa ni yang srid pa len pa'i phyir bdag yin no / /
zhes spyir gang zag la gdags gzhi phung po lnga yod kyang /
bdag khas blangs pa'i dgos pa skye ba snga ma nas 'dir 'ong ba dang 'di nas phyi mar 'gro ba sogs yid kyi rnam par shes pas byed pas yid kyi rnam shes bdag gi mtshan gzhi yin ces gdags gzhi'i ngos nas 'jog /
de bzhin du bum pa la gdags gzhi rdul rdzas brgyad yod kyang /
lto ldir zhabs zhum chu skyor gyi don byed nus pa'i khyad chos de bum pa'i gzugs la tshang bas /
bum pa'i gzugs la bum pa zhes gdags gzhi'i gseb nas bum par 'jog /
dbu ma thal 'gyur ba gdags gzhi'i gseb nas ya gyal dang /
tshogs pa gang yang bum par 'jog rgyu med cing /
rmi lam na rta glang blo la snang tsam ma gtogs yul steng nas med par ma zad /
rta glang gi gdags gzhi yan lag lnga la sogs pa'ang blo la snang ba kho na yin gyi /
yul gyi steng nas med pa bzhin du /
sad dus kyi gang zag dang /
bum pa sogs kyang blo la snang tsam rkyang pa ma gtogs yul gyi steng nas med pa ltar /
de rnams kyi gdags gzhi yan lag lnga dang /
rdul rdzas brgyad la sogs pa'ang /
blo la snang tsam kho na ma gtogs yul gyi steng nas grub pa cung zad kyang med par bzhed pa'i phyir /
kho na re /
khyod kyis rmi lam dang /
sad dus gnyis rnam pa thams cad du mtshungs par bshad pa mi 'thad de /
rmi lam gyi rta glang sogs kyis rta glang gi go mi chod /
sang dus kyi rta glang gis de'i go chod pa'i phyir /
zhe na skyon med de /
de ltar 'byung ba ni /
de gnyis la yul steng nas rta glang yod med kyi khyad yod pa'i dbang gis ma yin gyi /
gang phyir thub dbang de ni 'jig rten lhan cig rtsod mi mdzad phyir ro / /
zhes dbu ma thal 'gyur ba'i tha snyad kyi 'jog lugs /
'jig rten gyi tha snyad la rmi lam gyi rta glang la rta glang du ma grags /
sad dus kyi rta glang la rta glang du grags pa'i dbang gis yin pa'i phyir /
gnyis pa dgag bya de rigs pas 'gog tshul la /
gcig du bral la brten nas 'gog tshul dang /
rten 'brel gyi rigs pa la brten nas 'gog tshul gnyis brjod par bya ste /
dbu ma 'jug par chos kyi bdag med bsgrub pa la /
mtha' bzhi skye 'gog gi rigs pa dang /
gang zag gi bdag med bsgrub pa la rnam bdun gyi rigs pa gtso bor gsungs shing /
de gnyis ka'i rtsa ba gcig du bral gyi rigs pa la thug pa dang /
de yang rten 'brel gyi rigs pa la thug par gsungs pa'i phyir /
de'i dang po la /
spyir bum pa lta bu blo yul du 'char ba na /
gcig dang du ma gang rung du 'char ba'i nges pa med kyang /
bum pa lta bu blo yul du shar ba'i rjes su /
zla bo yod @# / /
dam med snyam du dpyad pa'i tshe /
zla bcas blo ngor grub na bla med blo dor khegs dgos par ma zad /
de gnyis po gcig blo ngor khegs na /
cig shos blo ngor grub dgos pas /
don dang blo ngo gang la bltos kyang yod na gcig dang du ma gang rung yin pas khyab la /
de khyab na /
bden par grub na bden grub kyi gcig dang du ma gang rung yin pas khyab dgos pas /
nga'am gang zag lta bu gdags gzhi phung po lnga'am /
khams drug lta bu'i steng du bden par grub na /
gdags gzhi tshan pa gnyis po de dang /
yang na bden grub kyi gcig /
yang na bden grub kyi tha dad gang rung las mi 'da' la /
tshan pa gnyis po de dang bden grub kyi gcig yin na /
phung po lnga dang /
khams drug nga 'am bdag yin dgos /
de yin na /
phung po lnga yod pa bzhin du bdag lnga dang /
khams drug yod pa bzhin du bdag kyang drug yod par 'gyur ba sogs dang /
bden grub kyi tha dad yin na /
dper na /
byams pa dang nyer sbas ngo bo tha dad yin pas byams pa las logs su nyer sbas blos bzung du yod pa bzhin du /
phung po lnga dang /
khams drug so sor bsal ba'i rjes su yang /
nga'am gang zag blos bzung du yod par 'gyur dgos pa las /
de ltar blos bzung du mi 'dug pas /
nga 'am bdag ces pa gdags gzhi phung po lnga dang /
khams drug sogs kyi steng du /
rtog pa'am blos btags pa kho na yin gyi /
yul gyi steng nas grub pa cung zad kyang med do snyam du bsam mo / /
kho na re /
de ltar gdags gzhi phung po dang khams kyi steng du nga 'am bdag rang bzhin gyis grub pa bkag mod /
da dung gdags gzhi phung po dang khams rnams rang bzhin gyis grub pa blo ngo na ma yal bar 'dug pas /
khyod kyi lta ba de blos byas kyi dgag bya bkag pa tsam du song gi /
lhan skyes kyi 'dzin tshul la cung zad kyang mi gnod do / /
zhe na skyon med de /
gang zag phung po dang khams tshogs tsam la btags pa bzhin du /
phung po dang khams de rnams kyang rang rang gi cha shas tshogs tsam la btags /
cha shas de rnams kyang rang rang gi cha shas tshogs tsam la btags pa yin pas /
rang rang gi cha shas de rnams kyi steng du bden par grub na /
de rnams kyang bden grub kyi gcig dang tha dad gang rung las ma 'da' /
de gnyis gang yin yang sngar bshad pa ltar gyi skyon du 'gyur ba'i rigs pas khegs pa'i phyir te /
rin chen phreng ba las /
skyes bu sa min chu ma yin / /
me min rlung min nam mkha' min / /
rnam shes ma yin kun min na / /
de las gzhan na skyes bu gang /
zhes pas gang zag rang bzhin gyis grub pa 'gog tshul dang /
skyes bu khams drug 'dus pa'i phyir / /
yang dag ma yin ji lta bar / /
de bzhin khams @# / /
ni re re yang / /
'dus phyir yang dag nyid du min /
zhes pas /
sngar gyi rigs pa gdags gzhi phung khams kyi steng du kha spo tshul bstan pa ltar bsam par bya ba yin pa'i phyir /
'dir yang /
rmi lam na gdags gzhi btags chos snang ba'i tshe /
btags chos yul gyi steng nas ma grub pa bzhin du /
gdags gzhi yang yul steng nas ma grub pa dper blangs te /
dpe'i steng nas bsgom pa nyid las dang po pa la gnad che'o / /
gnyis pa rten 'brel gyi rigs pa la brten nas 'gog pa la /
dogs pa cung zad bcad pa dang /
'gog tshul dngos gnyis kyi dang po ni /
mkhas grub nor bzang rgya mtsho gzhi grub na 'dus byas yin pas khyab par bzhed la /
de la da lta'i mtshan nyid pa rgan gzhon thams cad kyis dgag bzhag byed mod /
khong gi bzhed pa ni /
gzhi grub na 'dus byas yin pas khyab par thal /
gzhi grub na rten 'brel yin pas khyab /
rten 'brel yin na 'dus byas yin pas khyab pa'i phyir /
rtags dang po grub ste /
rtsa she las /
gang phyir rten 'byung ma yin pa'i / /
chos 'ga' yod pa ma yin pa /
zhes sogs gsungs pa'i phyir /
rtags gnyis pa grub ste /
mdo las /
mkhas pas rten 'byung chos rnams yongs shes nas / /
mthar lta ba la brten par yang mi byed / /
rgyu dang bcas shing rkyen bcas chos shes kyi / /
rgyu med rkyen med chos ni yod ma yin /
zhes pa'i rkang pa phyi ma gnyis kyi don grub pa'i phyir /
'o na chos thams cad rgyu rkyen la brten nas 'byung ba'i don /
myu gu de sa bon dang chu lud sogs las 'byung ba lta bu la byed dam zhe na /
de yang /
grub mtha' smra ba thams cad kyi thun mong ba'i rten 'brel gyi don yin mod kyi /
thal 'gyur ba'i thun mong ma yin pa'i don ni /
rang 'dogs byed kyi rtog pa lta bu'i blo la brten nas 'byung ba yin te /
mdo las /
sna tshogs yid dga' me tog kha bye zhing / /
gser gyi khang mchog 'bar ba yid 'ong ba / /
'di na de la'ang byed po 'ga' med de / /
de dag rtog pa'i dbang gis bzhag pa yin /
zhes chos thams cad rtog pas bzhag pa'am /
rtog pas bskyed pa yin gyi /
rtog pa las gzhan pa'i byed po'am /
rgyu gzhan med par gsungs pa'i phyir dang /
bzhi brgya pa'i 'grel pa las kyang /
rtog pa yod pa kho nas yod pa nyid dang /
rtog pa med par yod pa nyid med pa de dag ni /
zhes chos thams cad rtog pas mtshon pa'i rang 'dogs byed kyi blo yod na yod la /
med na med pa'i rjes su 'gro ldog byed par gsungs pa'i phyir /
rtags phyi ma de la brten pa'i thal 'gyur la khyab pa yod par thal /
rnam 'grel las /
gang yod nyid na gang skye ba'am / /
gang 'gyur na yang rnam 'gyur ba / /
de ni de rgyur rab tu brjod /
@# / /
ces gsungs pa'i phyir /
de la kho na re /
'di na de la'ang byed po 'ga' med de /
zhes rtog pa las gzhan pa'i rgyu med par bshad pa mi 'thad par thal /
sa bon dang chu lud sogs myu gu'i rgyu yin pa'i phyir zhe na /
skyon med de /
de ni sa bon dang chu lud 'dzin pa'i rtog pa las /
myu gu 'dzin pa'i rtog pa skye ba'i sgo nas sa bon dang chu lud 'dzin pa'i rtog pa de /
sa bon dang chu lud dngos su sprul byed dang /
myu gu rgyud nas sprul byed du song ba tsam la 'jog pa'i phyir te /
dper na /
tshad ma'i gzhung las /
de la'ang du bar snang ba'i blos / /
bag chags gsal bar sad pa can / /
mar me snang ba'i blo nyid ni / /
rtogs kyi me nyid ma yin no / /
zhes sems tsam pa'i lugs la / /
du ba'i rtags kyis du ldan gyi la la me yod par rtogs pa ni /
dur snang gi blos bag chags sad byed kyi rkyen byas pa la brten nas /
mer snang gi blo skyes pa tsam la byed pa yin gyi /
phyi rol don du gyur pa'i du ba'i rtags las /
phyi rol don du gyur pa'i me rtogs pa ma yin par bzhed pa dang don 'dra zhing /
rtsa she las /
dper na sprul pas sprul gzhan zhig /
sprul par mdzad pa de bzhin no / /
zhes pa'i don yin par bzhed pas /
phyogs snga ma'i 'bem ma mthong bar /
dgag bzhag gi mda' ma 'phen cig /
gnyis pa 'gog tshul dngos ni /
da lta 'jig rten na rta glang gi bu ni dang po nas rta glang du grub kyi /
phyis rgyu rkyen gzhan la brten nas rta glang du snang ba min pas /
de'i steng du rta glang ngo bo nyid kyis grub /
sgyu ma'i rta glang sogs ni sngags dang rdzas la sogs pa'i rkyen gzhan la brten nas snang ba tsam yin pas /
sgyu ma'i rta glang ngo bo nyid kyis ma grub ces 'dod pa'i gzhan grags kyi dpe la brten nas ngo bo nyid kyis grub na /
rgyu rkyen gzhan la bltos pa mi 'thad ces /
khyab pa nges par byas te /
phyogs chos phyi nang gi dngos po rnams rgyu rkyen gzhan la brten nas skyes pa lta bur yod pa dran par byas te /
tshul gsum cig car du dran pa'i nus pa la brten nas /
phyi nang gi dngos po rnams ni /
rmi lam gyi yul ltar blo la snang tsam kho na yin gyi /
yul steng nas grub pa cung zad kyang med snyam du dran par bya'o / /
'o na rgyu rkyen la bltos pa'i rtags las /
dngos po bden med du bsgrub pa'i tshe /
rgyu rkyen la bltos tshul thun mong ba de rtags su 'god pa yin nam /
thal 'gyur ba'i thun mong ma yin pa'i bltos tshul de rtags su 'god pa yin zhe na /
'di la skabs gnyis yod de /
dngos smra ba'i grub mtha' las ma log cing /
grub mtha' de bden zhen gyis khas len pa'i tshe /
thun mong ba'i rten 'brel rtags su 'god /
dngos smra ba'i grub mtha' dor te /
phyi rgol yang dag tu gyur pa'i skabs su thun mong ma yin pa'i rten 'brel te /
rtags su 'god pa'i @# / /
phyir /
'o na de 'dra ba'i phyi rgol yang dag des /
thun mong ma yin pa'i rten 'brel gyi don blos btags tsam dang /
blos bskyed tsam zhes pa'i tsam sgra'i don go zin pas /
yul gyi steng nas med pa'ang go zin pa de la /
rtags 'god mi dgos par 'gyur ro / /
zhe na skyon med de /
don grub zin yang /
tha snyad bsgrub dgos pa'i phyir te /
dper na gcig du bral gyi rtags la brten nas /
myu gu bden med du bsgrub pa de /
tha snyad 'ba' zhig bsgrub pa yin par dbu ma rgyan gyi rang 'grel las bshad pa yin pa'i phyir /
gsum pa bkag pa'i don bsgom pa'i tshul ni /
de ltar thos bsam gyis legs par gtan la phebs zin pa'i rjes su /
dngos gzhi las kyang sngon 'gro zab pas /
sngon 'gro'i chos skor rnams bshar bsgom gyi tshul du sngon du btang /
khyad par rtsa ba'i bla ma ngo bo rje btsun 'jam pa'i dbyangs /
de'i rigs bdag gi tshul du rgyal ba rdo rje 'chang /
'jam dbyangs kyi thugs kar rje bla ma ye shes sems dpa'i tshul du gsal btab /
de skyabs gsum kun 'dus su bsgoms nas gsol ba 'debs pa sogs bya /
de'i rjes su dgag bya'i tshad gsal gdab /
yod na gcig dang du ma gang rung yin dgos pa'i spyi khyab la brten nas bden par grub na'ang /
bden grub kyi gcig dang /
du ma gang rung yin dgos tshul nges par byas nas /
bdag rang bzhin gyis grub na /
rang gi gdags gzhi phung po dang /
bden grub kyi gcig dang tha dad gang rung yin dgos /
bden grub kyi gcig yin na /
phung po lnga yod pa bzhin du bdag kyang mang por 'gyur /
bden grub kyi tha dad yin na /
'brel med don gzhan gyi tha dad du 'gyur bas /
phung po re re nas gsal ba'i 'og tu yang /
gang zag dmigs dgos par 'gyur la /
de gnyis ka'ang mi rigs pa'i phyir na /
bdag yul gyi steng nas grub pa med ces dang /
phung po rnams kyang bden par grub na /
rang rang gi cha shas rnams dang /
bden grub kyi gcig dang tha dad gang rung las mi 'da' ba'i snga ma'i rigs 'gros kyi skyon yod pas de rnams kyang rmi lam gyi skabs kyi gdags gzhi'i chos rnams dang 'dra bar yul gyi steng nas grub pa med ces /
gsal btab nas /
da ni 'di las ma yengs par bya'o snyam du 'phen pa shugs can zhig btang ste /
bar skabs su rigs pas dpyad pa mi byed par de nyid la rtse gcig tu 'jog pa ni /
stong nyid la dmigs pa'i zhi gnas bsgom tshul dang /
gnas cha cung zad rnyed pa'i mtshams nas sems byings gnas cha las ma g.yos bzhin pa'i ngang nas /
blo'i zur zhig gis bar skabs bar skabs su cung zad dpyod pa spel gyin bsgom pa lhag mthong bsgom tshul yin la /
de yang snga ma la rtse @# / /
gcig tu gnas stobs kyis shin sbyangs drangs pa na /
zhi gnas mtshan nyid pa dang /
phyi ma la dpyad stobs kyis shin sbyangs drangs pa na /
lhag mthong dang zung 'brel sogs su 'gyur zhing /
shin sbyangs ma thob gong du ni /
snga ma zhi gnas rjes mthun pa dang /
phyi ma lhag mthong rjes mthun pa'i skyong tshul tsam du 'gyur ro / /
sgom ci 'dra zhig la yang dmigs pa de dam sbring gis 'dzin pa'i dran pa dang /
blo'i zur zhig gis dmigs pa de blo'i yul nas shor ma shor sogs blta ba'i shes bzhin skyong tshul gal che zhing /
da lta gang dag bying ba phra mo bsags pa la'ang /
sgom rnam dag tu 'khrul zhing /
lhag par nga lta bu de dbu ma'i lta ba mthar thug tu 'dod pa dang /
sngags bla med kyi rdzogs rim gyi bde stong du 'dod pa sogs sgom la 'khrul gzhi shin tu che bas /
de dag gi gegs sel tshul sogs zhib par ni byang chub lam gyi rim pa las shes par bya'o / /
de ltar 'bad las byung ba'i dge ba des / /
kun gyis zab mo'i don 'di rtogs gyur te / /
'khor ba'i rgya mtsho che las myur thar nas / /
bla med byang chub go 'phang thob par shog /
ces pa 'di ni rang gi slob ma sde snod 'dzin pa mang po zhig gis /
'phral mar bshar bsgom du bskyangs chog pa'i lta ba'i 'khrid yig nyung du zhig dgos ces bskul ba'i don du /
snyoms las pa shAkya'i btsun pa sde snod 'dzin pa blo bzang chos kyi rgyal mtshan gyis rje bla ma'i dgongs pa bzhin 'jug pa bde bar bkod pa'o / / / /
@# / /
na mo gu ru many+dzu g+ho ShA ya /
'dren mchog shAkya'i rgyal po dang / /
mar me mdzad dpal thams cad mkhyen / /
blo bzang rgyal ba gnyis pa sogs / /
rtsa brgyud bla ma la btud nas / /
thub pa'i gsung rab kun gyi phul / /
klu sgrub thogs med bzhed pa'i sral / /
byang chub lam gyi rim pa yi / /
snying po'i yang snying bshad par bya / /
dam chos thos pa'i phan yon rnams / /
bsams te snod kyi skyon gsum spang / /
rnam dag 'du shes drug ldan pas / /
gzhung bzhin 'chad nyan sngon du btang / /
mtshan nyid ldan pa'i dge ba'i bshes / /
sangs rgyas blta ba'i dad pa dang / /
bka' drin dran pa'i gus pa yis / /
sbyor ba sgo gsum gus pas bsten / /
dal brgyad 'byor bcu'i rten bzang 'di / /
don che gegs mang rgyu 'bras dang / /
dpe sogs sgo nas rnyed dka' ba / /
bsams te snying po len 'dod bskyed / /
don chen rnyed dka'i rten 'di yang / /
rtsa ba gsum dang rgyu mtshan dgu / /
thag bcad gsum gyis myur 'chi bar / /
yang yang bsams nas 'chi grabs bya / /
shi nas gar skye'i gdeng med cing / /
dmyal ba yi dwags dud 'gro ni / /
gang du skyes kyang tsha grang dang / /
bkres skom bkol spyad sdug bsngal @# / /
tshogs / /
bzod par dka' ba'i tshul bsams te / /
bslu med dkon mchog gsum po yi / /
skyon bral yon tan tshogs shes pas / /
snying nas skyabs 'gro yang yang bya / /
dkar gnag las dang 'bras bu'i tshul / /
so sor nges shing ma byas dang / /
mi phrad chud mi za 'phel che'i / /
don bsams blang dor tshul la 'bad / /
skyes bu chung ngu'i skabs so /
! /
sdig spangs dge ba bcu bsgrubs pas / /
bde 'gro'i rten bzang 'thob mod kyang / /
slar yang mnar med me nang du / /
bsreg phyir yid brtan cung zad med / /
gting dang mtha' med srid pa'i mtsho / /
skye rga na 'chi'i sdug bsngal gyi / /
mi bzad rba klong rab tu 'khrug /
nyon mongs chu srin mang pos gtses / /
de'i phyir ngan song gsum dang ni / /
lha dang mi yi sdug bsngal dang / /
sdug bsngal brgyad drug gsum sogs kyi / /
ngang tshul dran pas thar 'dod bskyed / /
'khor ba'i mtsho las sgrol ba'i thabs / /
tshul khrims ting 'dzin shes rab kyi / /
rnam dag gru gzings legs bcas te / /
thar pa'i gling du bgrod par bya / /
skyes bu 'bring gi skabs so /
! /
rang nyid 'khor ba'i sdug bsngal gyis / /
mnar ba ci 'drar 'gro rnams kyang / /
sdug bsngal gsum gyis gdungs bsams nas / /
rgyu 'bras man ngag bdun dag dang / /
bdag gzhan mnyam brje'i sgo nas ni / /
'khor 'das kun gyi phan bde'i gzhi / /
rin chen byang chub sems mchog bskyed / /
de nas 'di phyir sems de nyid / /
mi nyams 'phel ba'i bslab bya dang / /
'jug pa'i sdom pa legs bzung nas / /
sdom pa'i mi mthun phyogs kun spang / /
dus gsum rgyal ba sras bcas kyi / /
bgrod pa'i lam bzang mthar thug pa / /
rang gzhan smin byed phyin drug dang / /
bsdu bzhi'i lam du brtson pa bsten / /
khyad par zhi gnas lhag mthong gnyis / /
zung du 'brel ba'i rnal 'byor gyis / /
mnyam gzhag nam mkha' lta bu dang / /
sgyu ma lta bu'i ting 'dzin bsgom / /
thun mong lam gyis rgyud sbyangs nas / /
brtan zhing dul ba la sogs pa'i / /
mtshan ldan rdo rje slob dpon las / /
sku bzhi'i sa bon thebs nges pa'i / /
dbang bzhi blangs la dam tshig bsrung / /
thun bzhi'i rim pas tha mal gyi / /
skye shi bar do sbyong byed cing / /
lam dang 'bras bu'i sku gsum gyi / /
smin byed bskyed pa'i rim pa bsgom / /
thal mal snang zhen zil gnon pa'i / /
zab gsal rnal 'byor la gnas pas / /
bsnyen sogs dag pas rgyud sbyangs te / /
phra rags rnal 'byor mthar phyin bya / /
rdo rje'i lus la gnad bsnun pas / /
dpe don 'od gsal sgyu ma'i sku / /
rnam gnyis rim bzhin bskyed byas te / /
zung 'jug go 'phang bsgrub par bya / /
skyes bu chen po'i skabs so /
! /
de ltar gdul bya rin chen lta bu ni / /
snyigs dus tshe thung gcig @# / /
la sangs rgyas kyi / /
go 'phang sgrub byed tshang la ma nor ba'i / /
lam bzang 'di 'dra sangs rgyas las kyang dkon / /
de las 'ongs pa'i rnam dkar dge ba'i tshogs / /
ji snyed bsags pa de yang phan bde'i gzhi / /
bstan pa rin chen phyogs bcur rgyas pa dang / /
'gro rnams sku gsum go 'phang thob phyir bsngo / /
de skad smra ba mang thos spong ba pa / /
blo bzang chos kyi rgyal mtshan zhes bya la / /
dge ba'i bshes mnyen gsang sngags rab 'byams pas / /
bskul tshe thogs med ri bo dge ldan dang / /
'dab chags dge mtshan bcu ldan skyid shod mthil / /
bkra shis ljongs su sbyar ba'i yi ge pa / /
dge slong blo bzang phun tshogs ces bya yin / / / /
@# / /
bla ma lhag pa'i lha la phyag 'tshal lo / /
gzhi lam 'bras gsum phyag chen ni / /
ngo bo ngos 'dzin 'di ltar ro / /
khams gsum sems can thams cad dang / /
khyad par rang gi sems nyid ni / /
thog med gtan med dus rang nas / /
ma rig sems ni nam grub dus / /
sems kyi gnas lugs lhan cig gnas / /
de ni gzhi yi phyag chen yin / /
ma rtogs pa rnams bden par 'dzin / /
de yis da bar 'khor bar 'khyams / /
de yi dngos gnyen bdag med de / /
dngos su rtogs pa'i shes rab yin / /
de las gzhan du gnyen po med / /
sa bcu nas bzung grog sbur bar / /
'chi ba'i dus su 'od gsal ma / /
de yang gzhi yi phyag chen yin / /
bsgoms pa'i 'od gsal de bsres nas / /
mnyam gzhag ngang du nam 'jog pa / /
de ni lam gyi phyag chen dang / /
gzhan yang mnyam gzhag la gnas nas / /
spros med shes rab bsgom pa ni / /
lam gyi phyag chen lta ba zer / /
de nyid 'khrul med mngon gyur na / /
'bras bu'i phyag chen mthong lam zer / /
de nyid brtan zhing spel sgom lam / /
bsgom pa'i lam dang slob lam zer / /
shes sgrib dag par gyur pa na / /
ma slob 'bras bu mngon du gyur / /
sangs rgyas yon tan yongs rdzogs shing / /
mdzad pa sna tshogs ston pa dang / /
chos kun lag mthil skyu ru bzhin / /
mngon sum gzigs kyang chos nyid las / /
mi g.yo bde stong zung 'jug sku / /
mi 'gyur chos nyid gnas pa la / /
chos sku zhes kyang btags pa yin / /
thugs rje yi ni smon lam dang / /
gdul bya mos pa'i rgyu tshogs kyis / /
chos sku longs sku sprul sku dang / /
sa lam yon tan 'phrin las sogs / /
snang tsam du ni ma gtogs pa / /
don la yod par ma mthong ngo / /
des na don la bdag grub pa / /
'khrul ba las kyang ches 'khrul bas / /
da nas bzung ste dus kun tu / /
bdag 'dzin 'khrul ba khyod spong bas / /
khyod rang mi dga' ma byed par / /
gar 'gro'i gnas su khyod rgyug cig /
bdag tu 'dzin pas lan smras pa / /
sems ni gang du grub tsam nas / /
sems dang dus mnyam 'ongs nas ni / /
kha 'dzin gshags 'debs nges byas shing / /
pha mas bu la brtse ba bzhin / /
brtse bas bskyangs shing lto gos byin / /
@# / /
'dod pa la sogs dug gsum gyi / /
chos sgor btsud cing dge tshogs kyi / /
dgra 'dul ngas ni ma byas na / /
dgra de su yis thul bar 'gyur / /
shes rab kyis ni lan smras pa / /
sems ni thog mar grub tsam nas / /
ye nas yod ni ma myong na / /
khyod ni su dang lhan cig gnas / /
yang dag par ni khyod rang yang / /
gtan nas med na khyod kyis ni / /
kha 'dzin gshags 'debs gsos bskyangs sogs / /
su yis su la byed par 'gyur / /
gar 'gror rgyug la log ma 'ong / /
bdag tu 'dzin pas lan smras pa / /
yang dag don du nga bas ni / /
khyod rang yang ni gtan med na / /
khyod kyis su yi phyogs 'dzin byed / /
yod chos rdul tsam ma grub na / /
'ong dang mi 'ong khyod 'dod dam / /
ngas ni tha snyad tsam du ni / /
sems dang dus mnyam 'ongs pa yin / /
don la khyod pas nga mi 'dod / /
tha snyad yod la skur 'debs na / /
chad pa'i mthar ni mi lhung ngam / /
rgyu 'bras rten 'brel bya byed rnams / /
yongs la nga yis khyab pa yin / /
de bas khyod rang gar 'gror song / /
nged rnams tha snyad bya byed la / /
khyod ni 'dir sdod rigs ma yin / /
don dam bden med khyod rang gyis / /
nged dang 'gal bas phar rgyug cig /
shes rab kyis ni lan smras pa / /
don dam khyod med a cang che / /
tha snyad du yang khyod med pas / /
rten 'brel bya byed rgyu 'bras rnams / /
khyod la dbang byar gtan med do / /
de yi rgyu mtshan ci ste na / /
khyod kyi lugs la 'dus byas rnams / /
bltos med ngo bos grub pa dang / /
gzhan la rag ni ma las pa / /
rang bzhin gzhan du mi 'gyur dang / /
bden par grub dang yang dag grub / /
don dam grub dang rang bzhin grub / /
rtag pa brtan pa ther zug cing / /
rang bzhin mi 'jig 'gyur med gnas / /
de yi dkyil na khyod bsdad pas / /
glo bur rgyu rkyen la bltos pa'i / /
rten 'brel bya byed khyod la med / /
bltos dang mi bltos dngos 'gal dang / /
khyod kyi blo dang nga yi blo / /
'dzin stangs dngos 'gal zhugs pa yin / /
tsha grang lta bur 'gal ba yin / /
'di la dgongs nas rnam 'grel las / /
bdag med mthong bas 'gal ba yin / /
'di yul sun dbyung med par ni / /
de spong bar ni nus ma yin / /
zhi ba lha yi spyod 'jug las / /
btags pa'i dngos la ma reg par / /
de yi dngos med 'dzin ma yin / /
bzhi brgya pa yi 'grel pa las / /
gang zhig dngos po rnams ni gzhan la rag ma las pa'i ngo bo rang bzhin te /
de med pa ni bdag med pa'o / /
zhes gsungs /
rgyu mtshan des na khyod dang ni / /
nga ni lhan cig mi gnas pas / /
rtsa ba nas ni ma sdod par / /
gar 'gro'i gnas su khyod rgyu gcig /
bdag tu 'dzin pas lan smras pa / /
sems dang 'grogs yun ring bas na / /
bye bral bdag gis mi phod cing / /
bdag la gar 'gro'i gtol yang med / /
brtse bas snying gi dkyil du sdod / /
sems la nga ni med pa na / /
sems la 'dod pa med par 'gyur / /
kho bo'i lto gos rnyed pa med / /
@# / /
sems kyis nga 'dor mi phod dam / /
gal te phod par gyur na ni / /
kho la sngar grogs med pas na / /
phyis grogs btsal bas mi rnyed cing / /
kho la khrel gzhung med pa yis / /
nga yi la yogs sems la 'ong / /
shes rab kho la gsar 'grogs byas / /
nga ni bskyur bar 'dod pa 'khrul / /
bskyur bskyur zer mi mang lags kyang / /
bskyur mi su yang ma byung zhing / /
nga yis byin rlabs byas yod pas / /
da dung sus kyang bskyur mi thub / /
de yi rgyu mtshan ci ste na / /
snying stobs can gyi 'phags pa yang / /
nga yi byin rlabs brtan pas na / /
sa bdun par du nga dang 'grogs / /
nga yis bsgos pa'i dri ma de / /
sa bcu bar du 'grogs pas na / /
tha mal mi la smos ci dgos / /
shes rab zer kyang res 'ga' tsam / /
nga ni rgyun du 'grogs pa la / /
shes rab kyis ni lang mi 'gyur / /
kho bo'i 'khor du gtogs pa yi / /
dus gsum la sogs gtso byas pa'i / /
phrag dog ser sna g.yo sgyu rgyags / /
lta ngan drug cu rtsa gnyis dang / /
nga rgyal le lo bag med sogs / /
'dod chen rgyun du kho bos gtong / /
'bral ba las ni gnon pa'ang dka' / /
nga ni rgyun pa'i snying mi yin / /
khyod ni glo bur shes rab ste / /
'gro na khyod rang 'gro ba'i rigs / /
rtsod pas sgyed bu 'bud pa dang / /
phyis skyes r+wa yi gtam 'di mtshar / /
nga ni sems dang lhan cig tu / /
las las grub ste skyes pas na / /
dus gsum sangs rgyas thams cad kyi / /
mthu nus rdzu 'phrul kun gyis kyang / /
kho bo 'bud par ga la nus / /
nus na thugs la de las med / /
shes rab kyis ni lan smras pa / /
bong bu zhon nas bong bu 'tshol / /
khyod ni skyes pa kho nas ni / /
'di ru sdod pa 'dzin stangs 'gal / /
sems can rnams kyi gnas lugs ni / /
sems dang dus mnyam gnas dus nas / /
ye sangs rgyas cig yin pa la / /
'on kyang glo bur dri mas bsgribs / /
rtsod pas sgyed bu khyod kyis phung / /
phyis skyes r+wa co khyod kyis byas / /
nga ni 'di na 'dug bzhin du / /
khyod ni sdod pa'i gnas dang ni / /
rten sa rten phur gang du byed / /
cis kyang khyod ni sdod zer na / /
bdag gis 'di ltar dpyod pas na / /
khyod kyis rang mtshang ma rlugs cig /
spyi bo nas ni rkang pa'i bar / /
phung po'i tshogs rgyun khyod min zhing / /
tshogs pa min zhing re re'ang min / /
de dag kun kyang khyod min no / /
rten 'brel rtags kyi dpyad pa'ang byed / /
rgyas par zung du bsgrubs yod ang / /
cha shas tshogs pa'ang khyod min zhing / /
re re'ang khyod min khyod kyang min / /
sems kyi skad cig snga phyi ni / /
khyod min khyod kyang de dag min / /
da ltar skad cig snga phyi dang / /
de yi skad cig snga phyi dang / /
tha mar dus mtha'i skad cig ma'i / /
skad cig snga phyi thams cad kyang / /
khyod min khyod kyang de dag min / /
de yang skra rtse 'bum gshags tshe / /
sems kyi ngo bo gang du yang / /
rang bzhin gyis ni ma grub na / /
khyod kyi phung mtshang rdol ba yin / /
'khrul ba'i rang ngo zhig pa yin / /
@# / /
sems kyi rtsa ba chod pa yin / /
dug gi sdong po 'gyel ba yin / /
nyon mongs kun gyi dpon po de / /
shi sa dur du chud pa yin / /
nyon mongs kun gyi rtsa ba chad / /
nyon mongs la sogs chos kun ni / /
gtan nas skye ba med pa yin / /
gnas lugs don zhig mthong ba yin / /
ye nas yod ma myong ba yin / /
gshis su grub pa med pa yin / /
rang bzhin gdod nas ma grub pa / /
sems kyi rang ngo mthong ba yin / /
gnas lugs zangs thal chen po yin / /
lta rgyu med pa'i lta ba yin / /
mthong rgyu med pa'i mthong ba yin / /
sgom rgyu med pa'i bsgom pa yin / /
brjod du med pa'i don zhig yin / /
smra bsam yul las 'das pa yin / /
mkhan po nyid kyang smra bsam 'das / /
gnyen po nyid kyang rang sar grol / /
kun rtog yid kyi dmigs gtad zhi / /
de rnams ming gi rnam grangs yin / /
dril bas mnyam nyid chen po yin / /
du ma ro gcig bya ba yin / /
'khor 'das dbyer med bya ba yin / /
de rnams don la mnyam par bzhag /
mnyam par bzhag pa'i bzhag ngo na / /
bden 'dzin khyod pas sangs rgyas med / /
chos dang dge 'dun sa lam med / /
'bras bu mngon du gyur pa med / /
bden pa med cing brdzun pa med / /
chos kyi sku yang mi gda' na / /
bden 'dzin khyod ni ga na mchis / /
kun rdzob chos rnams lta ci smos / /
ting 'dzin de las langs pa'i rjes / /
sems nyid stong pa'i me long la / /
kun rdzob snang ba'i gzugs brnyan shar / /
snang tsam ma gtogs gtan med pas / /
bden 'dzin sdod pa'i yul med do / /
sems nyid stong pa'i me long dang / /
kun rdzob snang ba'i rten 'brel gyi / /
rgyu rkyen tshogs pa'i snang ba tsam / /
ma dpyad na yin dpyad na med / /
snang ba glo bur ming btags can / /
dpyad med tsam la rgyu 'bras 'jog /
de yis tshim par ma gyur na / /
btsal ba'i tshe na 'jog rgyu med / /
bya byed rkyen la bltos bzhin du / /
bden par snang ba ya re mtshan / /
bden par zhen pa de bas mtshar / /
mtshar yang zhen pas a thang chad / /
byis pa rgas pa'i rgan po de / /
skyes tsam nyid nas rgan po rang / /
grub grub 'dra ba'i snang ba dang / /
de la zhen pa nyid dang mtshungs / /
sems nyid stong pa'i nam mkha' la / /
sgyu ma lus kyi sprin tshogs 'khrigs / /
sna tshogs rtog pas kun bslangs nas / /
bya byed yongs kyi char babs pa / /
sems dang snang ba'i rgyu rkyen las / /
byung bar su yis ma mthong ba / /
dpyad na char sprin sems nyid gsum / /
byung yang nam mkha' rang las byung / /
thim yang nam mkha' rang la thim / /
sems nyid stong pa'i me long la / /
rmi lam lus kyi gzugs brnyan shar / /
rgyu rkyen rten 'brel gnyid dang ni / /
sngon chad goms pa'i bag chags kyis / /
rgyu 'bras yongs kyi bya las mkhas / /
snang tsam du ni kun gyis mthong / /
dpyad dang sad pa'i dus na ni / /
don la yod pa ngas ma mthong / /
byung yang sems nyid rang las byung / /
thim yang sems nyid rang la thim / /
snang ba tsam la las 'bras 'jog /
sems nyid stong pa'i chu nang du / /
shes rab zla ba'i gzugs brnyan @# / /
shar / /
lta ngan mun pa sel ba de / /
sems nyid stong pa'i chu dang ni / /
shes rab zla ba'i rten 'brel gyis / /
gnas lugs rtogs pa kun gyis mthong / /
snang ba tsam du tha snyad 'jog /
dpyad don grub pa ngas ma mthong / /
de rnams byung yang sems las byung / /
thim yang sems stong rang la thim / /
sems 'di stong pa'i brag ri la / /
chos sgra mthon pa'i sgra zhig shar / /
gnas lugs sgro 'dogs chos pa'i sgra / /
brag ca'i skad du sgrog pa 'di / /
stong pa'i tshig gi sgra chen dang / /
sems stong brag chen tshogs pa yi / /
rgyu rkyen las skyes stong sgra sgrog /
ma rig mun sel sgron me yin / /
snang ba tsam du thos bsam mdzod / /
dpyad na yod par ngas ma mthong / /
byung yang sems nyid rang las byung / /
thim yang sems stong rang la thim / /
des na khyod dang nga gnyis ni / /
'dzin stangs dngos 'gal zhugs pa 'dis / /
lhan cig sdod pa'i gnas ma mchis / /
khyod rang 'gro ba'i gnas la rgyug /
bden par 'dzin pas lan smras pa / /
khyod kyis stong skad ci smras kyang / /
nga yis chos brgyad btang na mngon / /
nga dang khyod gnyis 'dzin stangs ni / /
dngos 'gal zhugs pa nga yang 'dod / /
lhan cig 'grogs pa'i gnas min na / /
khyod rang gzhan du 'gro ba'i rigs / /
nga ni nang gi snying mi yin / /
khyod ni glo bur yud tsam yin / /
nga dang sems nyid 'grogs pa 'di / /
ri yi rgyal po ri rab 'dra / /
g.yo 'gul med par sdod pa yin / /
khyod ni skad cig glog dang 'dra / /
nga ni rgya mtsho chen po 'dra / /
skye bri med par sdod pa yin / /
khyod ni rmi lam yud tsam yin / /
nga ni rgya mtsho'i rgyun dang 'dra / /
khyod ni mig 'dzum gcig gi yun / /
nga ni ma bur brtse ba 'dra / /
khyod ni snying ring mgron po yin / /
nga ni 'bud par byed do zer / /
khyod ni bsgom par byed pa yi / /
sgom chen rnams ni 'di lta ste / /
sems nyid bsgom par byed do zer / /
skad cig snga ma'i rjes mi gcod / /
skad cig phyi ma'i sdun mi bsu / /
da ltar shes pa so ma la / /
bcos slad med par bsgom pa 'di / /
sems rang bsgom las ma 'das mod / /
de ni nga rang bsgom pa yin / /
nga dang 'dzin stangs mi 'gal bas / /
khyod nyid bsgom par mi 'gyur zhing / /
nga la gnod par ga la 'gyur / /
der yang khyod kyis ma sleb bo / /
la la yid byed bkag pa yi / /
yid la byar med bsgom pa yod / /
de dang nga gnyis 'dzin stangs ni / /
'gal ba med pas ngar mi gnod / /
khyod nyid bsgom par ga la 'gyur / /
der yang khyod kyis ma sleb bo / /
la las sems ni gzugs can du / /
btsal bas ma rnyed de bsgom pa / /
de ni nga yi phyogs na'ang med / /
'dzin stangs 'gal ba lta ci smos / /
khyod kyi phyogs na'ang mi 'dug pas / /
nga la ci'i phyir gnod pa byed / /
la la sems ni ma bcos pa / /
lhug pa rjen par bsgom pa yod / /
de ga sems rang bsgom pa yin / /
nga nyid bsgom las ma 'das mod / /
nga nyid bsgom pa nga yi grogs / /
@# / /
khyod nyid bsgom par ga la 'gyur / /
khyod kyis ma sleb ngar mi gnod / /
la la rig pa zang thal zer / /
snang ba yid la mi byed cing / /
bsgom pa yid la mi byed bsgom / /
des kyang nga la gtan mi gnod / /
nga dang 'dzin stangs 'gal ba yi / /
gnyen po phyogs na'ang mi gda' na / /
khyod nyid bsgom par ga la 'gyur / /
der yang khyod kyis sleb pa med / /
thos med bsgom pa phal cher ni / /
ngo sprod 'grig 'grig yod kha mo / /
tshig ni zab zab rbad kham can / /
bsgom ga rang du yod lags kyang / /
mnyam par bzhag nas bsgom tsa na / /
phal cher nga nyid bsgom pa mang / /
nga dang yod la khyad ma phyed / /
la la nga med bsgom zer kyang / /
nga med pa dang med pa gnyis / /
dbye ba gcig kyang ma phyed par / /
med pa kho na bsgom pa mang / /
de rnams nga yi phrin las yin / /
khyod ni phyogs na'ang mi gda' na / /
de dus khyod kyis gang du phyin / /
yud tsam zhig kyang ma sleb par / /
nga ni 'bud pa gad mo'i gnas / /
thos pa can gyis khyod bsgom zer / /
ya mtha' ma mtha' bsgrub bsgrub dang / /
dpyad pa mang po byed byed nas / /
sgom la skyon ni 'tshol 'tshol zad / /
'jog pa'i don la skyon 'tshol dang / /
bsgom pa la yang dpyod dpyod pa / /
dpyod pa po yang dpyod par byed / /
de yi dpyod pa po yang dpyod / /
dpyod pa'i gnyen po mi zad pas / /
thug med bar du dpyod pa na / /
ngal ba'i rnam rtog chen po yi / /
dra bar tshud nas bsgom rgyu med / /
dpyod pa'i dus su yong yong 'dra / /
'jog kar ci bsgom 'di bsgom med / /
res 'ga' nga ni sgom par byed / /
res 'ga' med pa kho na bsgom / /
res 'ga' yid la mi byed bsgom / /
yang dag don la 'jog tsa na / /
nga dang 'dzin stangs 'gal ba yi / /
gnas lugs bsgom pa nyin skar tsam / /
'di 'dra'i tshul las ma 'das na / /
nga ni 'bud do ma zer cig /
khyod ni u dumwa ra tsam / /
stabs ka legs na lan cig yin / /
de la'ang bskal pa dpag med nas / /
tshogs chen bla med bsags pa dgos / /
de yang bla ma mnyes las 'byung / /
nga la de 'dra mi dgos shing / /
nga ni gtan gyi bdag po yin / /
nga nyid 'bud par byed pa la / /
nga dang 'dzin stangs 'gal gyur pa / /
gnyen po'i shes rab 'khrul med cig /
nges par yod na ma gtogs pa / /
gnyen po gzhan dag yod gyur kyang / /
kun gyis yid ches mi byed pas / /
kho bo'i grogs su gyur pa yin / /
grogs su gyur la thar pa med / /
nga la tho reg ma btang bar / /
'di yin 'di min med pa yi / /
rtog med shes pa bsgom pa la / /
gnas lugs bsgom par 'dod pa 'dug /
nga ni snying nas gad mo shor / /
la la snang ba sems su byas / /
sems ni stong par thag gcod cing / /
stong pa sgyu mar byas nas su / /
sgyu ma rang bzhin med par bsgom / /
de ni gnas lugs bsgom par 'dod / /
de ni kun rdzob kho na yin / /
legs na sgyu mar bsgom pa tsam / /
nga med @# / /
bsgom na nga la gnod / /
nga dang nga med dngos 'gal te / /
nga med bsgom pa ma byung phyin / /
nga dang 'dzin stangs mi 'gal bas / /
nga la gnod par ga la 'gyur / /
la las nam mkha' stong pa la / /
mtha' dbus med par bsams nas ni / /
de dang sems nyid bsres nas bsgom / /
nam mkha' lta bu'i lta ba dang / /
mnyam gzhag nam mkha' lta bur 'dod / /
nam mkha' mtha' dbus med pa der / /
'dzin pa nga dang ci phyir 'gal / /
sems la mtha' dbus med pa de / /
gzugs su med pas mtha' ma mthong / /
nga ni sems kyi steng du 'gying / /
nga la reg par ma gyur na / /
nga yi gnyen por 'gyur ba 'khrul / /
la la rnam rtog skyes pa'i dus / /
dran pas sleb par byas nas su / /
de yi ngo la cer bltas te / /
de nyid rang yal la song ba / /
de nyid chos skur ngo sprad nas / /
rnam rtog mang ba tsam gyis ni / /
chos sku mang ba yin pas na / /
rnam rtog dgag pa mi dgos shing / /
de nyid chos skur 'khyer ro zer / /
gnas lugs bsgom par 'dod pa yod / /
rnam rtog gzugs su ma mthong dang / /
sems ni gzugs su ma mthong ba / /
nga dang 'dzin stangs mi 'gal bas / /
gnas lugs bsgom par mi 'gyur na / /
chos sku mthong ba smos ci dgos / /
nga nyid 'bud pa gad mo'i gnas / /
la las gcig dang du bral gyi / /
dpyad pa dag par byas pa yis / /
btsal bas ma rnyed pa de bsgom / /
de yang phyogs chos bsgoms pas na / /
bsgrub bya nga med bsgom pa min / /
nga dang 'dzin stangs 'gal mi 'gyur / /
de yang nga med bsgom pa min / /
la las gcig dang du bral gyis / /
dpyad pas ma rnyed pa yi dus / /
ming btags tsam la rtog pa yis / /
nga ni mi 'dug snyam bsams nas / /
bsgom pa de yang ma yin dgag /
bsgom kyi med dgag ma yin cing / /
nga dang 'dzin stangs dngos mi 'gal / /
'dzin stangs dngos 'gal ma zhugs na / /
nga ni 'bud par ga la nus / /
nga la gnod par ma gyur na / /
shes rab bsgom par ga la 'gyur / /
la la gcig dang du bral gyis / /
dpyad nas ma rnyed pa yi tshe / /
nga ni stong pa nyid bsgom zhes / /
de la zhugs pa bzhin du bsgom / /
de ni stong nyid rgyang chad tshul / /
kho rang rang bzhin stong par ni / /
song ba'i don du ma go bar / /
mdun nas stong pa nyid zhugs kyang / /
stong par song tshul ma go bas / /
nga yi gnyen po shes rab de / /
de ga rang du gar song med / /
gnyen po med na ci phyir gnod / /
nga ni sdod pa las 'os ci / /
la la gcig dang du bral gyi / /
dpyad pas shin tu dag pa'i tshe / /
dpyad pa sngon du song bas zer / /
sgom gar dmigs gtad med do zer / /
yid la ci yang mi bsam par / /
mnyam par bzhag pa'i gnas su 'dod / /
yid la byed rgyu med pa de / /
nga dang 'dzin stangs 'gal ba mtshar / /
nga med bsgom par ma grang na / /
zab don ming ni cir btags kyang / /
nga la gnod pa'i phyogs na'ang med / /
shes @# / /
rab bsgom pa gad mo'i gnas / /
la la gcig dang du bral gyi / /
dpyad pas ma rnyed de yi phyir / /
nga ni bden par med pa yi / /
rigs shes rjes dpag de yi ni / /
rgyun la ci thub mnyam par 'jog /
de la gnas lugs bsgom pa zer / /
shes pa kun rdzob yin par grags / /
kun rdzob bsgom la gnas lugs 'dod / /
ha ha shes rab ya mtshan la / /
nga nyid bsgom pa nga yi grogs / /
la las gcig dang du bral gyis / /
dpyad pa'i rtags las nga nyid ni / /
bden par med par nges pa yi / /
nges shes de yi rgyun la ni / /
mnyam par bzhag pa'i gnas lugs 'dod / /
de yang gong dang khyad med cing / /
'dzin stangs 'gal ba a cang che / /
nga rang bsgom las ma 'das mod / /
shes rab bsgom par ga la 'gyur / /
la las gcig dang du bral gyis / /
dpyad pa'i rtags las nga nyid ni / /
bden par med par nges pa'i tshe / /
kho rang med par dag pa de / /
ma shes bsgom rgyu'i stong nyid de / /
zur du btsal nas sgom par byed / /
gcig tu stong nyid rgyang chad yin / /
stong pa bden 'dzin blo yod pas / /
nga rang bsgom par gyur pa dang / /
nga dang 'dzin stangs 'gal ba yi / /
gnyen po yod med khyod rang soms / /
de yi rgyu mtshan ci ste na / /
khyod rang med pa ma go bar / /
stong nyid zur du btsal bas so / /
kha po su ni che yang rung / /
don la nga med bsgom pa nyung / /
la las gcig dang du bral gyis / /
dpyad pa'i rtags las nga nyid ni / /
bden bar med par nges pa yi / /
nges shes de yi 'dzin stangs kyi / /
rgyun la ci thub mnyam par 'jog /
de la gnas lugs bsgom par 'dod / /
gzhan de dag las cung legs shing / /
nga la'ang cung zad gnod mod kyang / /
rdzogs par gnod par ga la 'gyur / /
de yi rgyu mtshan ci ste na / /
phung po tshogs tsam la brten nas / /
nga'o snyam pa'i blo skye zhing / /
nga'o snyam pa'i blo des ni / /
dmigs pa nga la dmigs nas ni / /
rnam pa bden par grub par 'dzin / /
de ltar bden pa bden 'dzin yin / /
de ltar zhen pa bden zhen yin / /
de ltar snang ba bden snang yin / /
phyi ma sa bcu bar du 'brang / /
shes sgrib zer ba'i ming yang btags / /
'phags pa slob pa'i rjes thob tu / /
bden snang yod de bden zhen med / /
mnyam gzhag ngo na gnyis ka med / /
sangs rgyas sa na mnyam rje med / /
so skye rnams la gnyis ka yod / /
phung po tshogs tsam la brten nas / /
nga'o snyam pa'i blo la ni / /
nga ni bden par snang ba na / /
de nyid bden pa'i gcig dang ni / /
bden pa'i du mar ma grub par / /
nges pa'i rtags las nga nyid ni / /
bden par med par nges pa yi / /
nges shes de yi 'dzin stangs de'i / /
rgyun ni skyong ba yin zhes kyang / /
nga la gnod pa chung bar nges / /
de yi rgyu mtshan ci ste na / /
nga ni phung po'i steng du ni / /
bden par khegs pa dgos pa la / /
phung po la ni dmigs pa yi / /
phung po'i steng gi nga nyid ni / /
bden par grub pa ma khegs pas / /
nga nyid phung po'i steng du 'gying / /
nga dang phung @# / /
po kha phral nas / /
bden med ci tsam bsgoms kyang ni / /
'dzin stangs dngos su mi 'gal zhing / /
nga ni phung po la dmigs nas / /
bden par grub par snang ba yi / /
snang ba de ltar ma grub par / /
tshang mas nges shes 'drongs na ni / /
gnod kyi gzhan du ma yin no / /
phung po la dmigs nga'o zhes / /
de yi bden grub bkag tsam gyi / /
med dgag 'dzin stangs yul byas nas / /
shugs ma nyams shing gsal ngar ldan / /
bying rgod bral zhing mtshan 'dzin zhig /
phung po la ni dmigs nas ni / /
nga med yul du shar ba yi / /
'dzin stangs skyong la mkhas na ni / /
nga dang 'dzin stangs 'gal ba ste / /
nga ni 'bud par nus mod kyang / /
de 'dra nyin mo'i skar ma tsam / /
rgyun du nga yi gzhal byar nges / /
nga ni mig gis ma mthong bar / /
nga ni 'bud zer mi rnams kyis / /
'dre ni shar sgor gnas pa la / /
glud ni nub sgor skyel dang mtshungs / /
rkun ma ngos ni ma zin par / /
rkun ma'i ngos ni 'dzin pa 'dra / /
'bem ni mig gis ma mthong bar / /
'bem la brdeg pa'i mda' brgyag 'dra / /
nor bu ngo ni ma shes par / /
nor bu btsal nas re skong 'dra / /
shes rab khyod ni mthong yul min / /
nga ni kun gyi bdag po'o / /
nga ni blo bde bsam grub yin / /
la la nga ni 'bud do zer / /
rnam bdun rigs pas dpyad rtags kyis / /
phung po la dmigs nga nyid ni / /
bden par med par nges pa yi / /
nges shes 'dzin stangs rgyun skyong zer / /
'dzin stangs de ni ji lta bu / /
shes pa'i rgyun la zer na ni / /
de ni nga nyid bsgom pas na / /
nga la gnod par mi 'gyur zhing / /
blo ni kun rdzob yin par mthun / /
rang bzhin med pa yin zhe na / /
de yis rdzogs par gnod mi 'gyur / /
des na nga la gnod pa chung / /
'dzin stangs med dgag yin zer na / /
med dgag ci 'dra zhig la zer / /
nam mkha' mtha' dbus med la ni / /
mtha' dbus med pa'i don de ni / /
gzugs ma grub dang don 'dra bas / /
nga la dmigs par mi 'gyur na / /
'dzin stangs 'gal bar ga la 'gyur / /
nga la gnod pa'i phyogs na med / /
sngon por mthong la zer ce na / /
sngon po ri rab mdangs yin cing / /
nam mkha'i don la'ang mi reg na / /
'dzin stangs 'gal ba lta ci smos / /
gnod par 'gyur ba gad mo'i gnas / /
thogs bcas rags pa bkag tsam la / /
byed do zer na yin mod kyi / /
rgyun ni gang la byed par 'gyur / /
nges shes de la byed zer na / /
de ni nges shes rgyun yin pas / /
nga nyid bsgom pa kho nar gnas / /
'dzin stangs 'gal ba a cang che / /
rang bzhin med la zer ce na / /
yin mod med dgag rgyun ni gang / /
gcig gam mi gcig ji ltar byed / /
mi gcig na ni ngos 'dzin dgos / /
thogs bcas rags pa bkag tsam la / /
nam mkha'i med dgag tsam btags bzhin / /
bden par grub pa bcad tsam gyi / /
med dgag de yi rgyun de la / /
gong gi nges shes de yi ni / /
yul lam 'dzin stangs med dgag gi /
ming 'dogs byed na yin mod kyi / /
@# / /
de nyid dpyod la rdugs pa dang / /
mnyam par 'jog pa'i tshe na ni / /
bying dang rmugs dang mi gsal dang / /
ngar med pa dang shugs mi ldan / /
nyog dang had por las pa dang / /
rgod 'phro g.yeng ba rnams la sogs / /
dgos dus nga yis btang bas na / /
khyod ni ci bya gtol med do / /
gsob dang gsog dang snying po med / /
ban bun la sogs nga yis gtong / /
khyod ni 'khrul bas de la zhen / /
nga yis byin rlabs byas 'og nyal / /
des na nga la gnod mi 'gyur / /
dpyod dus ma zad mnyam gzhag tu'ang / /
phung po la dmigs nga de ni / /
bden par grub pa'i dgag bya de / /
dmigs yul nar mar ma brjed par / /
bcug nas bkag pa'i med dgag gi /
rgyun la shugs dang gsal ngar ni / /
yengs med ma nyams ldan par ni / /
mnyam gzhag bsgom na mkhas pa yin / /
de 'dra srid mtha' tsam yin pas / /
nga ni skyid nyal ring mo byed / /
shes rab khyod ni tsab tsub mang / /
mang ba tsam du zad lags kyi / /
nga dang sgom chen kun mthun pas / /
khyod rang yi thang ma chad par / /
gnas lugs ngang du nyal na lags / /
nga ni 'bud zer mang lags kyang / /
nga la gnod par mi 'gyur ba'i / /
rgyu mtshan 'di ltar yod pas na / /
shes rab rna ba gzhungs la nyon / /
spyir du sems can thams cad ni / /
nga yi mnga' zhabs 'bangs su mchi / /
'on kyang thar pa 'dod rnams la / /
nga yi mda' lnga 'phangs pa'i tshe / /
thar la 'phags par ga la nus / /
grub mthar zhugs dang ma zhugs gnyis / /
zhugs pa u dum wa ra tsam / /
de la'ang phyi nang gnyis yod pa'i / /
phyi pa ches ni mang bar yod / /
phyi la'ang grub mtha' mang mod kyang / /
bsdu na rtag chad gnyis su 'dus / /
de yang 'jig rten rgyang 'phen pa / /
'di ga gcig pu ma gtogs pa'i / /
skye ba snga phyi khas mi len / /
thar dang dkon mchog gsum sogs med / /
spyod pa pa yis phyi ma yi / /
bdag yod tsam zhig khas len kyang / /
thar dang thams cad mkhyen pa med / /
grangs can la sogs gzhan rnams kyis / /
thar pa 'dod kyang rnam mkhyen med / /
rtag pas 'bras bu skye bar 'dod / /
mu stegs rnams kyi bsam gtan ni / /
bzhi thob mngon shes rdzu 'phrul sogs / /
nus pa thob cing lta ba de / /
goms pas bzod pa mi 'thob cing / /
drod rtse tsam du'ang bgrod nus med / /
shes rab bsgom par mi 'dug pas / /
nga la ci yi phyir na gnod / /
tshor 'du sems pa sogs bkag pa'i / /
yid la byed pa'ang bkag nas ni / /
byar med mnyam gzhag bskal par bsgom / /
des kyang nga la gnod mi 'gyur / /
ci yang med pa'i lta ba yin / /
gang du yod sogs dpyod pa yi / /
'du shes bkag pa'i lta ba de / /
gnyen po shes rab med pas na / /
bskal par bsgom ste ngar mi gnod / /
'du shes med pa'i lta ba yin / /
de ltar bsgoms pas 'du shes de'ang / /
yod pa min cing med pa min / /
yod med gang du'ang mi rtog par / /
bskal par @# / /
bsgom ste ngar mi gnod / /
nga la gnod pa'i gnyen po med / /
yod min med min lta ba'o / /
de ltar bsgoms pas gzugs sogs kyi / /
mtshan ma ci yang ma mthong zhing / /
ci yang yid la mi byed pa'i / /
yid rtog 'ba' zhig gsal rig tsam / /
de la mnyam gzhag bskal med bsgom / /
de lta bu yi shes pa la / /
khyab pa 'du byed sdug bsngal ni / /
ma gtogs sdug bsngal gzhan med mod / /
rkyen dang ma 'phrad yin par zad / /
nga ni de gar sdod pa la / /
gnyen po'i gnod pa phyogs na'ang med / /
shes rab bsgom pa lta ci smos / /
gzugs med khams pa'i lta ba yin / /
da lta'i bsgom pa phal mo che / /
sgom gyi ming 'dogs bzang bzang dang / /
snyan snyan ji tsam btags lags kyang / /
bsgom pa'i gnas skabs rang la yang / /
'di rnams bsgom las mi 'da' bar / /
nga med su yis rtogs pa med / /
nga dang shes rab gnyis kyi ni / /
'dzin stangs dngos 'gal yin pas na / /
'dzin stangs dngos 'gal ma zhugs pa'i / /
bsgom gyis nga la gnod pa med / /
mun pa'i gnyen por snang ba bzhin / /
dgos kyi gzhan gyis ma yin no / /
phung po zhig tshe phung 'dzin blo / /
mi skye ba la lta bar 'dod / /
gsal rig tsam ni mi 'dor bas / /
shes pa bsgom las mi 'da' zhing / /
de 'dra bye brag smra ba 'dod / /
nga la gnod pa'i phyogs na'ang med / /
rdul phran phyogs kyi cha med ni / /
ma reg ma 'byar reg la khad / /
sil bur gnas la rtse gcig tu / /
mnyam par bzhag pa'i mthu las ni / /
snang ba thams cad ban bun dang / /
gsob dang gsog dang snying po med / /
rag ma lus par mthong ba na / /
ri dang ra ba khang khyim dang / /
rtsig pa la ni thal byung dang / /
thogs thug med par 'gro ba dang / /
rdo la rkang lag rjes 'jog sogs / /
yon tan dpag med mnga' mod kyang / /
nga dang 'dzin stangs dngos 'gal gyi / /
gnyen po med pas ngar mi gnod / /
da lta'i sgom chen phal cher ni / /
de dag byung tshe mchog 'dzin pas / /
shes rab bsgom pa lta ci smos / /
nga yi bsam pa rdzogs pa yin / /
ci phyir nga yi gnyen po med / /
'on kyang de dag skyes pa na / /
stong pa nyid la mos pa yi / /
rgyu tsam byed pas bsgoms shig go /
'on kyang nga yi bden grub de / /
de dag rnams kyis 'dor mi nus / /
bden grub dor bas dngos rnams kyi / /
rgyu 'bras bya byed 'jog mi nus / /
nga dang grub mtha' gcig pas na / /
nga la gnod pa'i re thag chad / /
nyan thos mdo sde pa rnams so / /
de yi mnyam gzhag ci bsgoms kyang / /
drod rtse tsam du bgrod nus med / /
bzod pa skye bar ga la nus / /
sems tsam rang rgyud pa rnams kyis / /
chos rnams ngo bo nyid kyis grub / /
rang gi mtshan nyid kyis grub dang / /
rang bzhin gyis ni grub pa dang / /
rdzas su grub pa'i rnam gzhag rnams / /
tshad grub tu ni mdzad par snang / /
khyad par sems tsam dngos smra bas / /
dngos po bden grub khas len cing / /
lta @# / /
ba'ang de mthun bsgoms pas na / /
nga la ma gnod ma zad par / /
nga nyid bsgom par gyur pa yin / /
nga rang bsgom pa nga yi grogs / /
thams cad mkhyen pa lta zhog cig /
thar pa tsam yang thob par dka' / /
rang bzhin grub pa med pa la / /
rgyu 'bras 'jog pa mi shes pas / /
bden pa gnyis dang thar pa med / /
mgon po klu sgrub kyi gsung las / /
phyi rol gyur la zhi ba'i thabs med de / /
de dag kun rdzob de nyid bden las nyams / /
bden gnyis nyams la thar pa 'grub yod min / /
zhes sogs nga yi gzhung du gsungs / /
dbu ma rang rgyud pa dag kyang / /
bden par grub pa mi bzhed kyang / /
rang gi mtshan nyid kyis grub pa / /
tha snyad du ni med pa na / /
bya byed rgyu 'bras 'jog mi shes / /
de 'dra'i lta ba ma bor phyin / /
theg pa gsum po gang gi yang / /
'phags lam rgyud la skye ba dka' / /
skyes chen dam pa de tshos kyang / /
de tsam las ni ma sgrod na / /
ci yang mi shes ma bslabs pa'i / /
sgom sgrub byed pa phal cher ni / /
ma rig mun pa'i blo de ni / /
de las nag pa'i rtsig khug gi /
nag pa zhig la rten bcas nas / /
nga dang 'dzin stangs mi 'gal ba'i / /
yid la byar med bsam rgyu med / /
sgom med blta rgyu med do zer / /
gsal rig sems kyi mtshan nyid ni / /
yin pa rgyus ni med pas na / /
gsal rig tsam la ma yengs par / /
'jog pa sgom gyi yang rtser 'dod / /
thar pa tsam yang mi 'thob na / /
thams cad mkhyen ba gad mo'i gnas / /
gang yang yid la mi byed par / /
gsal rig tsam zhig bsgom pa ni / /
sems rang bsgom pa yin pas na / /
nga dang sems gnyis 'bral med gnas / /
de ni nga nyid bsgom pa yin / /
nga nyid bsgoms pa'i 'bras bu la / /
thar ba thob pa med kyi khar / /
nga nyid rgyas su 'gro ba las / /
'os med gzhan du ma yin no / /
dbu mar grags pa rnams la yang / /
thal 'gyur ba las lhag pa med / /
de yi lta ba'ang 'phags pa yi / /
rjes thob tsam gyi lta ba yin / /
sangs rgyas sa ru de yang 'dor / /
de yi rgyu mtshan ci phyir na / /
tha snyad btags yod ming rkyang tsam / /
thal 'gyur bas ni 'dod pa yin / /
sangs rgyas sa na ming don gyi / /
mtshan ma gang yang ma mchis so / /
mnyam gzhag rjes thob yod par ni / /
rgyud bla sogs nas gsungs pa yin / / / /
shes rab kyis ni lan smras pa / /
nga la dad pa tsam gyis kyang / /
sdig pa mtha' dag zhi bar byed / /
nga la the tshom zos pas kyang / /
srid pa hrul por byed 'gyur na / /
bsgoms na khyod 'bud the tshom med / /
nga nyid bsgoms pas thar pa thob / /
khyod nyid 'khor bar ltung ba'i dgra / /
khyod ni rtsad nas ma bton na / /
'khor bar skyar la mtha' mi 'dug / / /
bden 'dzin gyis ni lan smras pa / /
nga nyid 'bud par byed pa la / /
gnyen po sgom par mi byed par / /
rgyug cig byas pas 'gro ba dka' / /
gnyen po'i 'dzin stangs ma 'gal na / /
dkon mchog gsum gyis gtso mdzad @# / /
pa'i / /
sems can thams cad dgrar langs nas / /
go gon mtshon cha sna tshogs thogs / /
rgyob dang gsod kyi dgra 'byin cing / /
mthu dang rdzu 'phrul nus pa rnams / /
ji tsam mang ba tsam gyis kyang / /
nga yi phyogs nyid rgyas pas na / /
shes rab khyod kyis gang du phyin / /
nga yi phyogs la'ang ma 'khor na / /
'bud do zhes pa smre sngags yin / /
nga yi 'og tu tshud pa yi / /
sems can rnams la smos ci dgos / /
khyod kyi phyogs su bslan pa yi / /
thar pa thob par byed do lo / /
mtshan nyid sngags pa sgom chen pa / /
phal cher kha la tshe 'di ni / /
blos btang yin zer zhe la ni / /
nga yi nyan thos kho na dang / /
bya btang bya byed gzhan las mang / /
khyad par mkhas btsun bzang gsum yang / /
phal cher nga dang shes rab gnyis / /
'dam du bcug na nga nyid 'dam / /
ci yi phyir na khyod nyid ni / /
za rgyu min cing gon rgyu min / /
mthong ba'i yul na khyod med cing / /
phyi ma gar song cha med yin / /
nga ni 'phral la nyer mkho yin / /
ja chang za ma bzang ngan dang / /
bkur sti zhabs tog che chung dang / /
'bul ba bzang ngan legs nyes sogs / /
nga yis 'phral du rtogs nas ni / /
gdab lan bzang ngan nga yis byed / /
dga' mgu thams cad nga yis byed / /
chos brgyad sgrog tu ngas btsud na / /
khyod kyis de dus gang du phyin / /
mtho dman 'bring gsum thams cad la / /
nga ni 'phral mar bcar mar dgos / /
khyod ni 'gyang ba'i gtam yin no / /
shes rab khyod ni 'di nyon cig /
khyod la the tshom za ba de / /
srid pa hrul bor e byed kyang / /
khyod la yid mi ches pa'i rtags / /
rgyu mtshan lto phyir chos ni 'tshong / /
chos ra bor nas grong yul 'grim / /
sdom pa bor nas bag ma len / /
tshul khrims bor nas 'dod pa sgrub / /
ri khrod bor nas khyi dkrog byed / /
'dod pa ma spangs ngo tsha spangs / /
'khor ba ma spangs thar pa spangs / /
chos brgyad ma spangs bsam gtan spangs / /
nga nyid ma spangs stong nyid spangs / /
ras kha gang la dbang bskur 'tshong / /
sgog chog gcig la rjes gnang 'tshong / /
gshin chog 'di phyi gnyis ka 'tshong / /
de sogs rnam grangs ches mang mod / /
thams cad nga yi 'phrin las na / /
khyod kyis de dus gang du phyin / /
'bud pa'i smre sngags ma 'don cig /
gzhan yang shes rab 'di nyon cig /
'chi ba snying nas ma dran na / /
chos pa'i ming ni ci btags kyang / /
tshe 'di las ni 'os ci yod / /
'khor ba spyi dang bye brag gi /
nyes dmigs bsams pas snying nas ni / /
thar 'dod blo ni ma skyes na / /
nyan thos thar pa'ang ga la 'thob / /
sems can kun la bu gcig ltar / /
brtse blo snying nas ma skyes shing / /
lhag bsam khur du ma khur na / /
theg chen gral du ga la tshud / /
zhi gnas mthu la brten nas ni / /
nga dang 'dzin stangs 'gal ba yi / /
shes rab khyod ni bsgom pa la / /
dpyad pas gnas pa lhag par ni / /
'dren pa'i shin sbyangs ma thob na / /
lhag mthong bsgom par ga la 'gyur / /
de bas nga 'bud ma zer @# / /
cig /
'bud 'bud zer ba mang lags kyang / /
sngar yang sems dang 'grogs 'grogs pa / /
da dung sems dang 'grogs 'grogs pa / /
sngon chad khyod kyis gang du bsdad / /
nga yi sar ni khyod ma byung / /
da dung khyod ni byed lor zad / /
sngon chad 'phags pa thob pa rnams / /
u dum wa ra'i me tog bzhin / /
stabs kha legs pa re re tsam / /
de yi ming la ma rig zer / /
ma rig sangs la sangs rgyas zer / /
de bas khyod dang nga gnyis ni / /
sems dang 'grogs pa nga snga mod / /
nga yi 'khor gyi nyon mongs ni / /
brgyad khri bzhi stong yod pa la / /
gnyen po brgyad khri bzhi stong gsungs / /
zer ba kun gyis gleng na yang / /
grangs dang ngo ni shes pa med / /
gnyen po ngo sprod lta ci smos / /
gnyen po thams cad dril lags kyang / /
nga yi 'dod pa'i nyon mongs ni / /
gcig pu thub par mi 'gyur bas / /
gzhan rnams gad mo'i gnas su 'gyur / / / /
shes rab kyis ni lan smras pa / /
khyod rang gtam labs bzang po 'dug /
zer rgyu pha bsad bu la'ang yod / /
lce yod g.yer mas smra bar byed / /
khyod kyis labs tshad brdzun pa yin / /
yang dag mthong la kun rdzob yin / /
gti mug can gyis labs mangs kyang / /
'gal ba'i rnam grangs mang bar zad / /
lam dang 'phong ra nyag nyog rnams / /
long gtam cal col dal med labs / /
don yod labs ni gcig kyang med / /
de bzhin khyod la'ang don med mod / /
'on kyang khyod kyi labs rnams ni / /
phal cher spang byar go bas na / /
rigs pa khas len zer na ni / /
khyod la 'gal 'du 'di ltar yod / /
nyon mongs rnam rtog chos mang mod / /
yang dag don la rnam rtog med / /
chu phran thams cad ca co che / /
rgya mtsho ca co ga la sgrog /
sangs rgyas bden pa gsung ba yin / /
brdzun pa gsung ba ga la srid / /
brdzun pa'i rnam grangs ci mang yang / /
bden pa'i don du med pa yin / /
bden pa'i don du bden pa'ang med / /
khyod ni thog ma med pa nas / /
sems dang lhan cig gnas zer na / /
sems ni rtag gam mi rtag smros / /
rtag go zhe na skye ba 'gal / /
mi skye zer na mngon sum bsnyon / /
mi rtag zer na sems kyi ni / /
skad cig snga phyi yod dam med / /
skad cig snga ma yod zer na / /
sems kyi skad cig snga ma de'i / /
bden par snang ba'i snang tshul de / /
sems dang lhan cig 'gyur med cing / /
rang bzhin gzhan du mi 'gyur dang / /
rtag brtan ther zug gyur pas na / /
ma rig pa dang khas blangs 'gal / /
skad cig phyi mar 'gyur ba med / /
da ltar ba yang med pas 'gal / /
bden par grub la 'gyur ba med / /
'gyur ba yod na bden grub 'gal / /
skad cig phyi ma khas len na / /
phyi ma ma 'ongs 'byung 'gyur yin / /
'byung 'gyur skye ba'i don yin zhing / /
phyi ma zhes pa dang po la / /
ltos nas phyi mar btags pa yin / /
ltos dang skye ba 'phral bzhag la / /
bden par grub pa'i ltos med dang / /
'gyur med skye ba med pa dang / /
gzhan @# / /
la rag ni ma las pa'i / /
rtag brtan ther zug khas len pa / /
dngos 'gal yin pa ma rig gam / /
da ltar ba dang lhan cig na / /
de la'ang skad cig snga phyi yod / /
snga phyi gong gi rigs pas mtshungs / /
de yi da ltar lhan cig na / /
de la'ang snga phyi gong dang mtshungs / /
de bzhin dus mtha'i skad cig dang / /
da ltar ma zad bar du dpyad / /
da ltar zad pa'i dus byung phyin / /
lhan cig gnas pa'i gnas med cing / /
yod pa'i chos cig ma dmigs na / /
khyod ni su dang lhan cig gnas / /
rang bzhin gzhan du mi 'gyur ba'i / /
bden par grub pas gang du phyin / /
dngos su 'gal ba ma mthong ngam / /
khyod kyis bskyed pa'i dug gsum de'i / /
dang po zhe sdang skyes pa'i tshe / /
zhe sdang bden par grub pa yi / /
snang tshul snang ba ltar grub na / /
rang bzhin gzhan du mi 'gyur bas / /
zhe sdang rang du 'dod rigs mod / /
'dod chags sogs su skye ba 'gal / /
'dod chags sogs su skyes pa'i tshe / /
bden pa'i rang bzhin 'gyur med dang / /
rtag brtan ther zug gnas pas na / /
'gyur med rtag par 'dod chags su / /
rigs kyi gzhan du 'gyur ba 'gal / /
gti mug la sogs ga na mchis / /
gti mug dang ni lhan cig tu / /
gnas so zhe na snga ma yi / /
skyon ni 'dir yang so na gnas / /
sems ni gcig pu kho na dang / /
lhan cig tu ni gnas zhe na / /
sems ni bden par grub pa yi / /
snang tshul gzhan du mi 'gyur dang / /
gzhan la rag ni ma las pa / /
ltos med rtag brtan ther zug pas / /
sems kyi 'khor du byung ba yi / /
sems byung lnga bcu rtsa gcig ni / /
gzhi ma grub pa'i skyon du dang / /
sems kyi 'khor du byung ba 'gal / /
nyon mongs brgyad khri bzhi stong yang / /
rtsa ba sems las byung ba 'gal / /
dge dang mi dge lung ma bstan / /
med pa'am sems las byung ba 'gal / /
sems ni rang bzhin grub pa na / /
dge sdig la sogs las 'bras rnams / /
gsar sog med cing myong ba med / /
'khor ba med cing myang 'das med / /
chos phung brgyad khri bzhi stong med / /
skyabs gnas dkon mchog gsum yang med / /
dug gsum med cing des bskyed pa'i / /
nyon mongs brgyad khri bzhi stong med / /
mdor na thams cad med pas na / /
'gal 'du'i phung po chen por 'gyur / /
gong du khyod kyis khas blangs pa'i / /
nga yi 'khor du gtogs pa yi / /
nyon mongs brgyad khri khas len dang / /
kun la nga yi byin rlabs kyis / /
khas len thams cad 'gal 'dur ni / /
song bar ma mthong ce re long / /
yang na bsnyon nam smyo 'am ci / /
bden par grub la chos kun med / /
chos kun yod na bden grub 'gal / /
'khor ba thog ma med pas na / /
sems ni lha ru skyes pa'i tshe / /
de yang gzugs med khams skyes tshe / /
sems ni gcig pu la dmigs nas / /
bden par grub par bzung bas na / /
de 'dzin gzhan du mi 'gyur bas / /
spyir du gzhan du skye ba 'gal / /
gal te 'og mar skyes pa'i tshe / /
@# / /
de yi phung po la dmigs nas / /
de la bden 'dzin skye ba 'gal / /
gal te bden 'dzin skyes pa na / /
rang bzhin gzhan du mi 'gyur 'gal / /
lha yi tshe dang dpal 'byor sogs / /
'dod yon bden par grub snang ba / /
de ni thog ma med pa nas / /
kho rang ltos med grub grub pa / /
'gyur med rtag par sdod pas na / /
'chi dang tshe 'pho ga la srid / /
'chi dang tshe 'pho srid zer na / /
rang tshugs thub par ma gyur pas / /
'gyur ba med pa'i bden grub 'gal / /
lha lus bden par grub pa na / /
'gro ba gzhan du skye ba'ang med / /
'dod pa'i yon tan lnga po yang / /
lha mo'i gzugs la chags pa yi / /
chags pa bden par snang ba yi / /
snang ba gzhan du mi 'gyur bas / /
sgra sogs 'dod yon bzhi po la / /
chags pa ci yi phyir na skye / /
skye na gzugs la bden grub 'gal / /
lha yi bu mo la dmigs nas / /
yid du 'ong ba'i byams pa de / /
ltos med bden par grub par snang / /
snang ba gzhan 'gyur mi srid na / /
lha ma yin dang 'thab pa'i tshe / /
zhe sdang skye ba dngos su 'gal / /
gal te zhe sdang skyes pa na / /
yid 'ong byams pa'i bden grub de / /
ltos med 'gyur ba med pa 'gal / /
lha ma yin la dmigs pa yi / /
zhe sdang drag po skyes pa'i tshe / /
zhe sdang bden par snang bas na / /
'thab mo grol nas rang yul du / /
lha mo la ni brtse ba'i tshe / /
yid 'ong rnam pa skye ba med / /
skye na zhe sdang bden grub 'gal / /
yid 'ong de yang gsar skye bas / /
yid 'ong bden par grub pa 'gal / /
bden par grub pa'i lag stabs 'dis / /
chos rnams thams cad med pa 'dra / /
blo gcig bden par grub pa'i ngor / /
chos kun skye 'gag 'gro 'ong med / /
tha snyad las 'bras thams cad med / /
mdor na chos kun med par go /
de yi rgyu mtshan ci ste na / /
bden par 'dod rnams chos kun ni / /
ltos med gzhan la rag ma las / /
kho rang ngo bos grub par snang / /
'jig rten tha snyad la bstun pa'i / /
chos rnams thams cad rgyu rkyen dang / /
phan tshun ltos bzhag blo bur du / /
rtog pa'am ming gis btags tsam la / /
gzhi gcig steng du gnyis ka ni / /
'du ba'i skabs cig ma byung bas / /
bden par grub pa'i phyogs ltar na / /
rkyen la ltos pa'i chos kun med / /
des na chos kun med pa yin / /
nga yi phyogs la chos kun ni / /
rgyu rkyen rten 'brel tshogs las skye / /
des na chos kun yod pa yin / /
las dang 'bras bu myong ba yod / /
sa dang lam dang dkon mchog gsum / /
tha snyad thams cad bdag la yod / /
de yang tha snyad tsam du yin / /
bden pa'i don du khyod dang 'dra / /
chos kun gtan nas med par 'dod / /
khyod ni gti mug ma rig pas / /
chos kun bden par khas blangs pas / /
tha snyad du yang chos kun ni / /
med par song ba ma rig pa / /
ma rig las ni ma rig pa / /
ma rig dkyil 'khor chen po'o / /
kha la kun rdzob khas blangs kyang / /
kun rdzob rgyu rkyen ltos grub yin / /
khyod ni ltos med grub par 'dod / /
des na kun rdzob khyod la med / /
spyir du @# / /
khyod la 'chi ba med / /
khyad par khyod la skye ba med / /
gal te lha las tshe 'phos nas / /
lha ma yin du skyes pa'i tshe / /
lha yi phung po la dmigs nas / /
nga'o snyam du 'dzin pa yi / /
bden 'dzin de ni mi 'gyur bas / /
lha ma yin gyi lus de la / /
dmigs nas nga'o snyam pa yi / /
blo de gnyis po gzhi gcig tu / /
'du ba med kyang 'du ba ni / /
bden par grub pa'i skyon yin mod / /
'du lugs ci 'dra ba cig smros / /
lha ma yin gyi blo de ni / /
lha yi dpal 'byor 'dod yon la / /
phrag dog 'gran sems skyes pa'i tshe / /
khyod rang lha ru skyes pa na / /
dpal 'byor bden grub mi 'gyur bas / /
khyod dang lhan cig gnas par nges / /
des na khyod kyis khyod rang la / /
phrag dog 'gran sems byed dam ci / /
lha yi bden 'dzin 'gyur med dang / /
lha min bden 'dzin 'gyur med na / /
khyod ni lha'am lha min yin / /
gzhi mthun shes bya la mi srid / /
lha yi bden grub zhig pa'i rjes / /
lha min bden grub ces zer na / /
skye 'jig bden grub yod min pas / /
bden grub gzhan du 'gyur bas na / /
khyod kyi 'gyur med don de 'gal / /
khyod kyi bden grub de ltar na / /
'chi 'pho skye ba mi srid kyang / /
yi dwags gnas su skyes pa'i tshe / /
yi dwags bkres skom gyis mnar bas / /
khyod kyi lha yi dpal 'byor de / /
rtag brtan ther zug 'gyur med na / /
za rgyu med tshe za bar rigs / /
lha zas zos pas 'grangs pa de / /
'grangs pa gzhan du mi 'gyur na / /
da ni ci yi phyir na ltogs / /
yi dwags lus kyi bkres skom de / /
bden par grub pa'i 'gyur med na / /
skye nas skye ba thams cad du / /
bkres skom nyid kyi rang bzhin las / /
gzhan du 'gyur ba mi srid pas / /
'o ni rgyun par brgyal lo ang / /
khyod ni dmyal bar skyes pa'i tshe / /
skyes pa nyid kyis bden grub 'gal / /
dmyal ba tsha grang sdug bsngal de / /
gsar du myong bas skye med 'gal / /
tsha ba'i sdug bsngal myong ba'i tshe / /
lha yi bde skyid gang du thal / /
lha yi skabs kyi bde ba de / /
ltos med 'gyur med rag ma las / /
gzhan du 'gyur ba mi srid na / /
tsha ba'i sdug bsngal ci ste myong / /
bde sdug gnyis po dngos 'gal na / /
gzhi gcig steng du ci ste 'du / /
khyod ni lha las 'phos ma thag /
lha yi bde ba gzhan mi 'gyur / /
lha yi bde ba'i rang bzhin las / /
'gyur ba med cing tsha ba yi / /
sdug bsngal rang bzhin 'gyur med pa / /
phyogs gcig 'du ba mi srid kyang / /
bden grub khyod la 'du ba ni / /
snying tshim snying tshim de re khyer / /
bden par grub pa'i skyon 'di la / /
yon tan du bzung snying re tshim / /
grang ba'i sdug bsngal myong ba de / /
tsha ba'i sdug bsngal rang bzhin de / /
gzhan du 'gyur ba'i skabs med pas / /
de dang lhan cig 'grogs bzhin du / /
grang ba'i sdug bsngal rang bzhin de / /
rtag par sdod pa'i ther zug pas / /
sdug bsngal gcig thog gcig brtsegs pa / /
tsha grang gnyis po dngos 'gal dang / /
rang bzhin gnyis po dngos 'gal na / /
nyams su ji ltar myong bar @# / /
'gyur / /
gzhi gcig steng du ji ltar 'du / /
'gal khyab thams cad khas len pa'i / /
bden grub khyod la snying re tshim / /
bden par grub pa'i nyes pa'o / /
skye med khyod ni gal te na / /
mi lus cig ni thob gyur tshe / /
mi lus gsar du thob pa dang / /
skye ba dngos su mthong bzhin du / /
skye ba med pa'i khas len mtshar / /
ma rig pa yi don gcig tshang / /
'khor ba 'di la mtha' med pas / /
'gro ba lnga por skyes pa'i tshe / /
re re ltar gyi phung po la / /
dmigs nas bden par grub pa yi / /
'dzin stangs so sor skyes pa dang / /
de yang ltos med 'gyur med dang / /
rag ma las par khyod zhen pa'i / /
zhen pa gzhan du mi 'gyur bzhin / /
'dir yang phung po tshogs tsam la / /
brten nas nga'o snyam pa yi / /
blo yi 'dzin stangs bden grub tu / /
snang ba ltar du khyod 'dod pas / /
'gro ba drug po re re ltar / /
lus kyi 'dzin stangs gzhi gcig tu / /
'du lugs ji ltar byed na ang / /
phal cher dngos 'gal zhugs pa mang / /
rnam pa'ang phal cher ga la mthun / /
'gro ba drug po thams cad kyi / /
sdug bsngal tsha grang ltar 'gal ba'i / /
bzod par dka' ba'i sdug bsngal rnams / /
bden par grub pa'i ltos med dang / /
gzhan la rag ni ma las dang / /
'gyur med rtag brtan theg zug 'di / /
khyod kyi mi lus 'di thog tu / /
dus gcig la ni ji ltar myong / /
khyod kyi lus la myong na ni / /
bden grub 'gyur ba med pa 'gal / /
dngos 'gal thams cad gzhi mthun du / /
gcig gi thog tu 'du ba 'gal / /
phung po tshogs tsam la brten nas / /
nga'o snyam pa'i blo de ni / /
dmigs pa nga la dmigs nas ni / /
rnam pa bden par grub par 'dzin / /
de ni gang zag bdag 'dzin yin / /
der zhen gang zag bdag zhen yin / /
de ltar grub na bden grub yin / /
de 'dra'i blo ni lhan skyes la / /
phung po la dmigs nga de ni / /
bden par grub par snang ba de / /
snang ba ltar du grub 'dug na / /
rtag pa mtha' bzung tshul gyis su / /
dgag bya'i tshad kyi dgag rgyu de / /
'khrul med ngos ni zin pa na / /
de ni dgag rgyu'i gtso bo yin / /
dgra yi gtso bo'ang de yin no / /
da dung khyod la 'gal 'du yi / /
phung po chen po 'di ltar ro / /
de ltar gyur pa'i nga de ni / /
phung po dang ni rang ngos nas / /
grub pa'i gcig tu grub pa'am / /
grub pa'i tha dad gang du grub / /
gcig tu grub po zer na ni / /
tha dad gtan med gcig grub dang / /
rang bzhin gzhan du mi 'gyur dang / /
gzhan la rag ni ma las dang / /
ltos med 'gyur med ther zug pas / /
shi nas phung po mer bsregs shing / /
thal ba chu klung bskur ba'i tshe / /
phung po gtan med gyur pas na / /
nga yang gtan med gyur tam ci / /
phung po dang ni rang ngos nas / /
grub pa'i 'gyur ba gang du song / /
'gyur ba 'gyur ba'i 'gyur med mtshar / /
phung po 'di dang lhan cig tu / /
'gyur med rtag par bden grub na / /
shi ba'i tha snyad ga la byed / /
'chi ba med na skye ba med / /
rga dang na sogs @# / /
ga na mchis / /
yang gcig chos kun med pa khyod / /
skye 'chi yod na bden grub med / /
khyod kyi lugs la chos kun ni / /
stos med 'gyur ba med par grub / /
phan tshun ltos grub chos med pas / /
des na khyod la chos kun med / /
gzhan du 'gyur la mi 'gyur zer / /
khyod ni ma rig rang du 'dug /
de yi nang nas rang ma rig /
khyod ni 'gro ba gzhan skyes tshe / /
de yi phung dang nga gnyis ni / /
bden pa'i gcig tu grub dgos pas / /
phung po 'di la dmigs nas ni / /
'gro ba gzhan gyi phung po la'ang / /
nga'o snyam pa'i blo skye dgos / /
des na 'gro gzhan phung po de / /
phung po 'di thog yod dgos pas / /
med kyang lhan cig tshogs pa 'di / /
dngos 'gal byung yang ma rig pa / /
khyod dang lhan cig rtsod pa 'di / /
smyon pa ngag dang rtsod pa 'dra / /
labs pa la ni khyad med pas / /
yang na rdo dang rtsod pa 'dra / /
khyod ni rdo las ches lod pa / /
rdo la bzo bcos ci byas nyan / /
ci mi nyan pa'i ma rig pa| |shi ba khyod la yod ma yin / /
gal te shi nas gzhan skyes tshe / /
gal te skyes tshe khyod phung dang / /
'bral med bden par gnas dgos dang / /
spyir du 'chib ga la byed / /
sgos su phung po 'di khyer nas / /
gzhan gyi ma yi mngal du ni / /
bden par skye lugs ji ltar byed / /
phung po 'di bcas zhugs sam ci / /
de bzhin zhugs par gyur zer kyang / /
zhugs pa'i 'gyur ba kho nas ni / /
bden grub 'gyur ba med pa 'gal / /
phung po bzhag nas skye na ni / /
skye ba kho nas bden grub 'gal / /
nga phung bden pa'i gcig grub na / /
nga yi ba la dmigs pa yi / /
nga yir 'dzin pa khyod la med / /
gal te nga yir 'dzin zhe na / /
bden grub gzhan du 'gyur bas na / /
'gyur ba med pa'i bden grub 'gal / /
nga yi lag pa la dmigs pa'i / /
nga yi ba yi bden grub de / /
'gyur ba med pa'i rtag par dang / /
ltos med gzhan la rag ma las / /
ngo bos grub pa'i 'gyur med dang / /
nga yi rkang sogs la dmigs pa'i / /
nga yir 'dzin pa skye ba 'gal / /
gal te blo ni skyes pa na / /
bden pa gzhan du 'gyur ba dang / /
skye ba kho nas 'gyur med 'gal / /
bden pas tshugs ni ma thub po / /
de bzhin chags pa'i bden grub de / /
gzhan du mi 'gyur ther zug pas / /
'di min kun la 'gros 'di khyer / /
bud med lta bu la dmigs nas / /
mig gis gzugs la chags pa yi / /
yid 'ong dngos po gzhan dag la / /
bden pa'i chags pa skye ba 'gal / /
gal te skye na 'gyur med 'gal / /
skye ba kho nas bden grub 'gal / /
de bzhin dbang po gzhan dag la'ang / /
so sor chags yul la dmigs pa'i / /
bden pa'i chags pa skye ba 'gal / /
gal te skye na skye med 'gal / /
bden grub gzhan du 'gyur ba'ang 'gal / /
dang po thog ma med dus nas / /
mig gi dbang po'i yul dag la / /
bden pa'i chags pa ltos med du / /
grub grub par ni yod zer na / /
'o na phung po 'di yang ni / /
dang po thog ma med dus nas / /
ltos @# / /
med grub par yod dam ci / /
yod na 'gro ba gzhan lnga ru / /
skye ba med pas khyod la 'gal / /
mi lus tshe 'dir 'phral blangs bzhin / /
thog med grub pa'i khas len 'gal / /
bu chung nas ni rim par ni| |rgan po'i lus su gyur bzhin du / /
thog med dus nas rgan po'i lus / /
'di ga bcos min ltos med du / /
grub pa'i khas len 'di 'dra ang / /
ma rig yin kyang gad mo 'chor / /
a mar skyes pa yin bzhin du / /
'gyur med rgan po'i rang bzhin du / /
grub grub 'dra ba 'di gar na / /
rgan por a ma'i lus su ni / /
zhugs pa'i tshul 'di khyod kyis smros / /
nga phung bden pa'i gcig grub na / /
phung po la chags bden 'dzin de / /
'gyur ba med pas sems la ni / /
bden 'dzin ci yi phyir na skye / /
skye na gzhan 'gyur med pa 'gal / /
skye ba med pa'i don dang 'gal / /
kun la 'di yi rigs bsgres na / /
'di 'dra'i rigs la zad mtha' med / /
nga dang phung po bden pa yi / /
tha dad du ni grub pa na / /
'brel med don gzhan yin dgos pas / /
lag pa na yang nga na zhes / /
bdag gir byed pa 'brel med yin / /
nga yi mgo dang nga yi kha / /
nga yi sna rtse mig dbang sogs / /
nga yi lus dang nga yi grod / /
nga yi rked tshigs pus mo dang / /
nga yi lto skom gos la sogs / /
nga yi zhing khang nga yi g.yog /
nga yi chung ma bu sogs dang / /
nga yi dngos po thams cad la / /
dmigs nas nga yir 'dzin pa yi / /
blo ni skye ba 'brel med yin / /
bden pa'i 'brel med don gzhan la / /
'brel ba gtan med a thang chad / /
bden 'dzin dang ni shes rab bzhin / /
lhan cig gnas pa'i skabs med pas / /
nga yi ba la dmigs pa yi / /
nga yir 'dzin pa'i don med pas / /
nga yi ba la bdag gir ni / /
byed pa ma rig khyod la 'gal / /
'gal yang byed na rgyu mtshan med / /
de bas kha rog 'dug na dga' / /
nga phung bden pa'i du mar ni / /
grub na nga phung bden pa yi / /
gcig tu grub par 'gyur ba yin / /
rgyu mtshan rin chen phreng ba las / /
gcig med phyir na du ma dang / /
zhes dang gzhan yang du ma ni / /
yod na gcig kyang yod dgos so / /
nga dang phung po gcig par thal / /
nga phung bden pa'i gcig yin phyir / /
'dod na dbu ma 'jug par bkag /
nga phung bden pa'i gcig grub na / /
phung po'i cha shas kun dang ni / /
bden pa'i gcig tu grub dgos pas / /
shar nub lho byang dbus dbye ba'i / /
phyogs ni gang du gcig par 'gyur / /
dbus char mtshon nas gcig na ni / /
de la'ang shar nub dbus dbye'o / /
de bzhin tha mar rdul phran ni / /
lcags rdul tsam du gsil ba'i tshe / /
rdul med ma gyur bar du ni / /
gsil ba'i tshe na bden 'dzin khyod / /
bden pa'i gcig tu su dang 'grogs / /
nga phung bden pa'i rang bzhin du / /
'gyur ba med pa gang du song / /
'gyur gyin 'gyur gyin mi 'gyur zer / /
'di 'dra'i bden grub ya mtshan can / / / /
bden 'dzin gyis @# / /
ni lan smras pa / /
khyod kyis kha stobs ci labs kyang / /
'gro ba yongs la g.yo 'gul med / /
des na nga yang g.yo 'gul med / /
rdo la chos bshad byas pa bzhin / /
khyod rang kha ni na bar zad / /
yang na nyi ma phyid la re / /
de yi rgyu mtshan ci ste na / /
lha ni bag med pa yis g.yengs / /
lha min phrag dog gis ni g.yengs / /
dud 'gro gcig la gcig zas g.yengs / /
yi dwags bkren zhing phongs pas g.yengs / /
dmyal ba tsha grang sdug bsngal g.yengs / /
mi rnams la la yod pas g.yengs / /
la la med pa kho nas g.yengs / /
la la gsod pa kho nas g.yengs / /
la la rku 'phrog kho nas g.yengs / /
la la phra ma kho nas g.yengs / /
la la chos brdzu kho nas g.yengs / /
la la bsgom brdzu kho nas g.yengs / /
la la zog chos kho nas g.yengs / /
la la g.yo rgyu kho nas g.yengs / /
la la so nam tshong gis g.yengs / /
la la bud med kho nas g.yengs / /
la la chang 'thung kho nas g.yengs / /
la la gnyid dang le los g.yengs / /
la la long gtam kho nas g.yengs / /
la la bzo dang rtsed mos g.yengs / /
la la ci yang mi bsams pa'i / /
thom yur lus pa kho nas g.yengs / /
la la mtshams med las kyis g.yengs / /
phal cher mi dge bcu yis g.yengs / /
de rnams la ni khyod kyi de / /
dgos pa med cing go rgyu med / /
thos med bsgom chen phal cher gyis / /
khyod kyi de ni go ba med / /
thos ldan mkhas pa rnams kyis ni / /
yid kyang mi ches nyams len med / /
skyon ni ci 'dug blta blta nas / /
bsgom pa'i long yang med pa yin / /
gal te long yod gyur na ni / /
thos pa'i dus de bsgom tshe med / /
nam gzhug ci yang mi shes pa'i / /
bsgom chen gcig la blo gtad 'cha' / /
nges na nga ni gad mo 'chor / /
khyod rang yid thang chad pa de / /
chod pa rang du bas bar gda' / /
khyod kyi phyag rgya chen po de / /
bsgom pa dka' la skye ba nyung / /
nga yi phyag rgya chen po de| |bsgom pa sla la skye ba mang / /
de yi rgyu mtshan ci ste na / /
skyes pa bud med gang yang rung / /
sdom pa gsum po gang yang rung / /
len yang mi dgos bsrung mi dgos / /
dbang bskur rnam dag mi dgos shing / /
dam tshig bsrung yang mi dgos la / /
dge bcu sgrub kyang mi dgos shing / /
dor ma rked par bcad pas chog /
ma bcad kyang ni rung ba yin / /
dba' lo med mi rung du dgos / /
do lo'i g.yu tshar sog rna dgos / /
dung skor lcags khra rus rgyan sogs / /
kha TwAM ga dang za ma mtshon / /
gyad thur stag shi sgul thog sogs / /
ka li rkang thung tshogs pa na / /
ci yang med pa'i ngo sprod byed / /
yid la ci yang mi bsam par / /
bsgoms pas ting 'dzin 'phral mang skye / /
'di ni nga yi bsgom sgrub mkhan / /
'di phyi gnyis ka med pa yi / /
bsgom gyis 'bras bu sangs rgyas 'thob / /
zhag gsum phog nas zla gcig bsgoms / /
de yis thams cad grol bar 'gyur / /
nga yi 'phrin las 'di 'dra na / /
khyod @# / /
kyi 'phrin las gtan med pas / /
khyod rang yi mug skyes zhan 'dra / /
khyod ni lan gcig yod pa la / /
bsod nams dpag med sog dgos na / /
nga ni bcar mar sdod pa la / /
phrag dog khyod kyis byas zhan 'dra / /
yid thang chad pas mi 'ong ngo / / / /
shes rab kyis ni lan smras pa / /
bden pa zer ba'i nga rgyal can / /
rang la yon tan gcig med kyang / /
khyod kyis kun la mkhas par rlom / /
yon tan lta zhog grogs med po / /
ltos med tshig tshugs thub pa can / /
'gyur med rtag brtan ther zug can / /
khyod la chos kun med pas na / /
grogs gcig yong ba'i don ma mchis / /
nga la chos kun yod pas na / /
chos rnams thams cad nga yi grogs / /
nga yang chos rnams kun gyi grogs / /
de yi rgyu mtshan ci ste na / /
chos rnams phan tshun ltos bzhag yin / /
de yang nga yi grogs su 'gyur / /
chos rnams thams cad btags pa tsam / /
de yang nga yi grogs su 'gyur / /
'dus byas rgyu rkyen las byung ba / /
de yang nga yi grogs su 'gyur / /
nyi zla shar nub byung ba dang / /
nyin mtshan dbye ba yod pa dang / /
dbyar dgun ston dpyid yod pa dang / /
char chu 'bab cing 'bras bu smin / /
so nam dus bzhi yod pa dang / /
sems can skye 'chi yod pa dang / /
na dang sdug bsngal myong ba dang / /
tsha grang bkres skom la sogs pa / /
'phral du rkyen las 'byung ba dang / /
za nyal 'gro 'dug la sogs pa / /
lus kyi sgul skyod brkyangs bskums dang / /
ngag gi smra brjod nyan len dang / /
mig gis lta dang rgod la sogs / /
'dod chags zhe sdang gti mug dang / /
phrag dog ser sna g.yo sgyu dang / /
nyon mongs brgyad khri bzhi stong sogs / /
'phral du rkyen la ltos nas ni / /
dngos su skye 'gag yod pa dang / /
skad cig snga phyi yod pa dang / /
re re ltar du rang rang gi /
ming gis btags pa yod pa rnams / /
gzhan la rag ni las pa dang / /
rgyu dang rkyen las skyes pa dang / /
phan tshun rten 'brel ltos grub pas / /
de rnams nga yi grogs yin mod / /
nga yang de rnams kun gyi grogs / /
de rnams med na nga yang med / /
nga med de rnams kyang ni med / /
nged rnams gcig grogs gcig gis byed / /
gcig gcig yod na gnyis ka yod / /
gcig gcig med na gnyis ka med / /
gshog pa gcig gis 'phur mi thub / /
rkang pa gcig gis 'gro mi thub / /
des na gcig drin gcig la che / /
khyod ni gcig pu ma gtogs pa / /
khyod la de rnams med pa yin / /
bden par 'dzin pa'i nyes pas lan / /
snang ba brten nas skyes pa 'dis / /
snang ba bden grub mtha' nge dang / /
snang ba gtan med mtha' gnyis sel / /
snang ba bden par med pa 'dis / /
snang ba bden grub mtha' de dang / /
snang ba gtan med mtha' gnyis sel / /
gtan med mtha' de sel nus te / /
snang ba bden par med pa yi / /
stong gzhi chos can snang ba de / /
yod pa'i phyir na @# / /
med mtha' sel / /
rgyu mtshan 'di dag phyir na ni / /
snang las stong pa skyes pa 'dra / /
stong las snang ba skyes pa 'dra / /
grogs su gyur pa a cang che / /
snang dang stong pa'i drin gnyis po / /
gcig la gcig drin che ba 'di / /
drin du bsams na che chung med / /
srang la bcal na yang lci med / /
snying rje chen po zer ba gcig /
thog mar gang la skyes tsam nas / /
dus mnyam snying rje stong pa de / /
phan tshun 'gran nas skyes pa 'dra / /
snying rje stong par rtogs tsam las / /
de las snying rje chen po de / /
phan tshun 'gran nas skyes pa 'dra / /
snying rje stong dang snying rje gnyis / /
rgyu 'bras rta shig 'phrug pa 'dra / /
rgyu 'bras go rims yod mchis mod / /
su ni rgyu dang su ni 'bras / /
go rims brjod par dka' ba'i gnas / /
chos rnams kun la 'dis rigs 'gre / /
bden 'dzin khyod la 'di 'dra yi / /
rnam gzhag gtan nas med pas na / /
khyod la chos kun med pa yin / /
khyod ni gcig pu pho reng po / /
gcig pur sdod pa'i tshugs thub can / /
rang rkya thub pa'i ther zug po / /
rag ma las pa'i ltos med po / /
'gyur med rtag par sdod pa khyod / /
rmongs pa'i nang nas rmongs chen po / /
rmongs pa bla med gong na med / /
khyod las rmongs pa srid gsum na / /
yod par rgyal bas gsungs pa med / /
khyod ni mig can ce re long / /
de yi rgyu mtshan 'di lta ste / /
skye bzhin du yang skye ba med / /
rga bzhin du yang rga ba med / /
na bzhin du yang na ba med / /
'chi bzhin du yang 'chi ba med / /
'gag bzhin du yang 'gag pa med / /
lus kyi sgul skyod 'phral mar ni / /
byed bzhin du ni sgul skyod med /
skang lag la sogs brkyang bskum ni / /
byed bzhin du ni brkyang bskum med / /
'gro bzhin du ni 'gro ba med / /
sdod bzhin du ni sdod pa med / /
nyal bzhin du ni nyal ba med / /
gnyid ni log bzhin log pa med / /
sad bzhin du ni sad pa med| |za yin za yin za ba med / /
'thung gin 'thung gin 'thung ba med / /
gon gyin gon pa med do zer / /
lta dang nyan dang nom pa dang / /
myang dang reg bya'i bya ba la / /
'jug bzhin de dag med do zer / /
'di rigs brjod la zad mtha' med / /
mdor na chos rnams rgyu rkyen la / /
skye dang ltos pa brten 'brel rnams / /
'phral du bya byed 'gyur bar ni / /
mthong bzhin mi 'gyur zer ba de / /
'khrul pa las kyang ches 'khrul pa / /
smyo ba las kyang ches smyo ba / /
'di dang lhan cig rtsod pa 'di / /
de las kyang ni smyo ba 'dra / /
'dra yang dgra thag nye bas na / /
rgyun par mi rtsod kha med 'dug /
dgra la 'di las rod lji ba / /
'di 'dra'i dgra ya byed pa 'di / /
shes rab nga ni yi thang chad / /
mi dang dud 'gro la sogs pa'i / /
'gro ba drug po thams cad dang / /
rdo gong dang ni bden 'dzin rnams / /
a na tshugs ni ma gtogs pa / /
lab pa la ni go rgyu med / /
nga nyid sgom la shes rab dang / /
brtson 'grus @# / /
la sogs med pas na / /
labs pa tsam du zad pas na / /
kha rog 'dug pa'i dus la bab / /
kye ma sems can las la dbang / /
pha ri la ni ltos nas ni / /
tshu ri'i blo ni skye ba ltar / /
pha rir phyin pa'i tshe na yang / /
sngan ma'i pha ri yin kyang ni / /
rang nyid bsdad la ltos nas ni / /
sngan ma bsdad pa'i tshu ri la / /
pha ri'i blo ni skye ba yin / /
de bzhin snang ba stong phyogs bltas / /
snang ba bden par med pa de / /
snang ba las ni skyes pa 'dra| |snang ba'i phyogs nas bltas na ni / /
snang ba skye 'gag byed pa de / /
snang ba rang bzhin med pa las / /
snang bar skyes pa kho na 'dra / /
kun rdzob bden pa thabs su gyur pa dang / /
don dam bden pa thabs byung gyur pa ste / /
tha snyad la ni ma brten par / /
dam pa'i don ni rtogs mi nus / /
snang ba'i nang nas stong pa rnyed / /
ces sogs 'di la bsams na ni / /
stong pa snang ba las skyes 'dra / /
chos rnams rang rang ngo bos ni / /
stong par nyams 'og chud pa na / /
stong gzhi chos rnams ming rkyang tsam / /
btags tsam brda tsam tha snyad tsam / /
de la dpyad pa ma byas par / /
ming btags tsam gyi dngos kun gyi / /
rgyu 'bras bya byed skye 'gag sogs / /
'khrul med bslu ba med par ni / /
rgyu 'bras bya byed bskyed tshul la / /
nges pa bcos min 'drongs pa na / /
stong pas med mtha' sel ba 'byung / /
ming rkyang btags yod rgyu 'bras la / /
nges pa gting nas skye bar nges / /
stong pa nyid kyi lta ba ni / /
mtshan mar 'dzin pa'i dmigs gtad ni / /
thams cad ma lus 'jig pa dags / /
yod dang med pa'i mtha' spongs la / /
las 'bras la ni nges pa bskyed / /
rgyu 'bras bslu ba med par soms / /
dmigs gtad mtshan 'dzin kun bshig pas / /
rgyal ba kun la mchod do gyis / /
snang ba rten 'brel bslu med pas / /
snang ba stong par go bar gyis / /
nges shes gting nas skyes byung na / /
bla ma rnams la mchod do gyis / /
rten 'brel rgyu 'bras bslu med des / /
rang bzhin grub pa'i nges shes kyi / /
'dzin stangs ma lus kun 'jig par / /
mthong ba'i nges pa brten rnyed tshe / /
yi dam rnams la mchod do gyis / /
snang stong gnyis po phan tshun du / /
rgyu 'bras lta bur shar ba'i tshe / /
mkha' 'gro rnams la mchod do gyis / /
rang gi rgyu las rang 'bras ni / /
mi bslur mthong ba nyid kyis ni / /
blo gzhan la ni ltos med du / /
dmigs gtad zhig pa'i stong par ni / /
mthong tshe chos skyong mchod do gyis / /
rgyu 'bras mi bslu'i gtan tshigs kyis / /
rtags gzhan la ni ltos med du / /
yod mtha' bral ba'i stong par ni / /
'grub pa'i tshul las rang rgyu las / /
rang 'bras 'byung ba bslu med la / /
gting nas nges shes 'drongs pa'i tshe / /
zhal bzhi pa la mchod do gyis / /
nges shes yul gyi 'dzin stangs kun 'jig ni / /
rang bzhin grub pa'i 'dzin stangs yin par go /
nges shes yul gyi 'dzin stangs kyi / /
rgyun @# / /
ni skyong rgyu'i 'dzin stangs ni / /
rang bzhin grub pa bkag tsam gyi / /
med dgag de yi rgyun la go /
de yis rdo rje spun tshogs mchod / /
stong nyid la dmigs zhi gnas sgrubs / /
lhag mthong bsgom pa'i man ngag ni / /
stong pa nyid la mnyam par zhog /
'jog par ma bde mnyam gzhag dus / /
rnam bdun rigs pas ma dpyad na / /
lhag mthong 'grub par ga la 'gyur / /
dpyad pas gnas cha 'dren thub na / /
sbyin bdag rnams la mchod do gyis / /
sangs chung mnyam por rgya bar shog / / /
bden 'dzin gyis ni lan smras pa / /
khyod kyis nga la 'gal 'du ni / /
'grig 'grig mang po labs pa rnams / /
khyod rang la yang mtshungs pas na / /
'gal 'du 'di ltar yod pas nyon / /
ltos grub khyod kyis khas len na / /
nga bden par 'dzin la ltos nas ni / /
khyod gnyen po shes rab zhes bzhag na / /
nga bden pa med pa khyod la 'gal / /
ri bong r+wa yi skas legs la / /
yod chos ltos bzhag su yis byed / /
rus sbal spu yi gos 'jam la / /
legs nyes ltos bzhag su yis byed / /
bcom ldan 'das kyis chos phung ni / /
brgyad khri bzhi stong gsungs pa rnams / /
nga yis gtso byas dug gsum dang / /
nyon mongs brgyad khri bzhi stong la / /
ltos nas gnyen po zhes bzhag na / /
nged rnams med na khyod la ni / /
'gal bas 'khor gsum khas blangs so / /
'jig rten tha snyad la ltos kyang / /
nyon mongs kun gyi gtso bo ni / /
nga nyid med par gyur na ni / /
de bas khyod la chos kun med / /
'gal bas 'khor gsum khas blangs so / /
rgyu mtshan ci yi phyir zhe na / /
'gro ba drug po thams cad kyi / /
rgyud la gtso bor nga yod pas / /
dug gsum dbang du gyur nas ni / /
mi dge bcu la nyams len byed / /
mtshams med lnga la gtso bor 'don / /
skye rga na 'chi'i 'khor lo bskor / /
de ni 'jig rten so nam yin / /
nyams len de ltar yod pa ni / /
nga nyid yod las byung ba yin / /
yod la med pa sgro 'dogs pa / /
chad pa'i mthar lhung khyod la 'gal / /
'jig rten grags pas khyod la gnod / /
yod bzhin med par 'dod pa ni / /
ce re long ba'i smyon par ni / /
khyod rang gyur pas 'khor gsum mo / /
'gro ba drug po kun la ni / /
shes rab med bzhin yod par bsgom / /
med bzhin yod par lta ba de / /
rtag mtha'i mthar lhung khyod la 'gal / /
nga nyid gtan yod bsgom mi dgos / /
shugs 'byung gang dgos thog tu sleb / /
khyod ni med pa bcos nas bsgom / /
bcos ma'i bsgom gyis ci la phan / /
bcos nas bsgoms pa'i gnas lugs dang| |bcos min gnas lugs dngos 'gal du / /
khyod rang khas blangs 'khor gsum mo / /
rgyu mtshan bden grub bden med ni / /
dngos 'gal yin cing ltos grub dang / /
ltos med grub pa dngos 'gal dang / /
bcos @# / /
dang bcos min dngos 'gal du / /
khyod rang khas blangs 'khor gsum mo / /
pha ri'i blo na skye ba de / /
tshu ri la ni ltos grub na / /
gnyen po shes rab skye ba de / /
bden par grub pa la ltos nas / /
bkag pa'i shes rab skye'o zhes / /
kun gyis gleng bas khyod la 'gal / /
dgra ni thal mo ya med la / /
su yis su la 'dzing bar byed / /
de bzhin nga nyid yod pa la / /
khyod ni nga nyid 'gog go zhes / /
g.yas chung don du 'gyur ba yi| |bsgom pa khang btang byed pa ni / /
nga nyid yod pas byed min nam / /
byed na nga med 'gal bas na / /
nga med khyod la dngos 'gal lo / /
nga yi nyon mongs chung rim la / /
khyod kyi gnyen po che rim gyis / /
rim bzhin spangs pa'i lam de la / /
sa lam zhes ni ma bzhag gam / /
bzhag na nga nyid spong ba de / /
yod pas spong ba ma yin nam / /
med na ci zhig spong bar byed / /
shes bya phyed bgos byas pa'i tshe / /
phyed la nga yis khyab pa yin| |de yang nga nyid mang ba tsam / /
de ltar yod kyang khyod nyid ni / /
nga nyid med do zer ba 'di / /
smyo ba'am yang na bog gam ci / /
yang na shes pa med pa yin / /
nga nyid 'bem la dmigs nas ni / /
gnyen po'i mda' de 'phen nam ci / /
'phen na nga nyid yod par gsal / /
nga yang khyod la 'gal ba yin / /
mi 'phen mda' de gang la rgyag /
long ba mda' 'phen byas pa des / /
shes rab bsgom par ga la 'gyur / /
shes rab bsgom la 'dzin stangs ni / /
dngos 'gal zhugs pa dgos pa yin / /
gal te bden grub 'pho ba na / /
'gyur ba med pa'i bden grub 'gal / /
zhes sogs skyon gyis ngar mi gnod / /
rgyu mtshan 'di ltar yin pas nyon / /
nyon mongs la sogs chos kun ni / /
grub tsam nyid nas rang rang thog /
bden grub re re so sor ni / /
dus mnyam ltos med rang grub yin / /
gcig nas gcig tu 'pho ba min / /
nyon mongs skye bzhin pa la yang / /
bden grub kyis kyang dus mnyam sleb / /
'pho ba'i tshul ni ma yin cing / /
nyon mongs skad cig snga ma ni / /
'gag bzhin pa la'ang nga yod mod / /
skad cig gnyis par skye bzhin la'ang / /
grub tsam ltos med nga yod pas / /
chos rnams kun la de bzhin 'gre / /
snang bas dag pa'i sa phyogs su / /
mun nag chen po gcig pu de / /
yod pa'i chos rnams thams cad la / /
khyab par kun la yod mod kyi / /
chos rnams kun la re re nas / /
mun pa 'pho ni ga la dgos / /
skye 'gag kun la rim bzhin du / /
mun pa de yis khyab pa ltar / /
de bzhin nga la'ang mtshungs pa yin / /
nga ni bden par grub pa ni / /
khas ni mi len kha med dang / /
mi byed ka med 'gro drug go /
sems can rnams kyis bcos pa yin / /
gdags gzhi chos kun la dmigs nas / /
rtog pas phar la btags nas ni / /
bden par grub pa 'dug go zhes / /
kho rang tsho yis bcos pa yin / /
thag khra la ni sbrul 'dzin dang / /
@# / /
mtho yor la ni mir 'dzin dang / /
smig rgyu la ni chur 'dzin bzhin / /
kho rang tsho yi mngon sum ltar / /
nga yis byas pa ma gtogs pa / /
byed snying 'dod po nga rang med / /
bcol ba'i ngo la byas pa tsam| |a cang ci zer bltas pa yin / /
bden par grub pa'i nges shes kyi / /
nges ngo snang ngo gnyis ka la / /
shes rab khyod ni mi snang mod / /
med par snang ba ga na yin / /
med par snang na gtan med yin / /
spyir du shes rab los yod mod / /
de bzhin bden med gnas lugs la / /
mnyam par bzhag pa'i nges ngo der / /
nga ni mi snang ba yin la / /
med par snang ba ga na yin / /
med par snang na gtan med yin / /
gtan med min pa'i rgyu mtshan ni / /
mnyam gzhag de las langs pa yi / /
rjes thob chos rnams snang ba ni / /
bden par snang las 'os ci yod / /
de tsam ma zad sa bcu yi / /
rgyun mtha' tshun du bden snang yod / /
shes sgrib zer ba'i ming du btags / /
nga nyid yod pa de yis shes / /
khyod la 'gal 'dur gyur ro ang / /
phung po bden med bsgom pa yi / /
nges ngor phung po mi snang mod / /
phung po med pa ga na yin / /
de bzhin nga la'ang mtshungs pa yin / /
bskyed rim bsgom pa mthar phyin pa'i / /
gang shar lha ru snang ba yi / /
nges ngor phung po rdos bcas 'di / /
mi snang bas na med pa min / /
de bzhin nga la'ang mtshungs pa yin / /
mtshungs par gyur na khyod la 'gal / /
gzhan yang mkhas nas byis pa'i bar / /
rtsom pa po mi la brtags nas / /
brtsams pa'i brjod bya mi rtog cing / /
rtsom pa po la rtog par byed / /
rtsom pa po ni dngos ngan na / /
brtsams don brjod bya ci zab kyang / /
dngos ngan khyi phag bzhin por ltar / /
de mthun brjod bya zab kyang 'bor / /
la la rtsom mi che che mo / /
mkhas mkhas cig gi brtsams chos de / /
brjod bya zab par ma gyur kyang / /
de la yid ches tshad mar byed / /
des ni don du 'gyur ba dka' / /
dka' yang de la nyams len byed / /
des kyang nga yi 'phrin las rgyas / /
khyod la 'phrin las ga na yod / /
mkhas pa tshig rtsod lhur len pa / /
brjod bya mi lta rtsom mi lta / /
mang po shes kyang gcig la brdugs / /
brdugs kyang gzhan gyis shes mi 'dod / /
nga rgyal gtso bor 'don pa yod / /
des kyang nga yi 'phrin las rgyas / /
mkhas la de las med na ni / /
blun po rnams la ci char yod / /
khyod kyi 'phrin las gang du song / /
nga ni rtag tu rgyas pa yin / /
gzhan yang mkhas pa la la ni / /
brtsams pa'i brjod bya zab lags kyang / /
gsung rab rnams na med pa yi / /
brjod bya'i don gcig 'dir yod min / /
rtsom mi'i bzo lta kha stabs la / /
gting ni zhe sdang gis bskyed nas / /
kha la snying re rje'o zer / /
nga rgyal dbang gis zab don 'bor / /
de yi rgyud la nga yod pas / /
zab don 'bor ba ma yin nam / /
des kyang nga yi 'phrin las rgyas / /
khyod la 'gal 'dur gyur pa yin / /
gzhan @# / /
yang mkhas pa la la ni / /
bla ma gong ma'i grub mtha' ni / /
bzang por rlom pas blo bsgyur nas / /
zab don zab kyang rang gi ni / /
grub pa'i mtha' dang ma mthun na / /
'bor bar ma zad kha gtong ba / /
de la'ang nga nyid yod pas lan / /
yod par gyur na khyod la 'gal / /
nga nyid rgyas las 'os ci yod / /
shes rab med pa'i mkhas pa 'ga' / /
bla mas shar la nub yin zer / /
de 'dra'i zab don phog pa na / /
de ga bden par bzung nas ni / /
yin na ma yin ma gtogs pa / /
gzhan gyi zab don ci bzang yang / /
bsgom pa lta zhog klog mi byed / /
de yi rgyud la'ang nga yod pas / /
khyod la 'gal 'dur byung na yang / /
nga yi 'phrin las rgyas pa yin / /
mkhas nas gnag rdzi mo bar gyi / /
skya ser phal cher bla ma la / /
'bul ba zhabs tog byas nas su / /
don du gnyer bya zab don zhus / /
zhus kyang gdab lan ma byung na / /
bzang por ma mthong dad log bsgom / /
kha la chos zhus ltar byas kyang / /
don du sems la nor 'dod zhugs / /
de yang nga yis byas pa yin / /
des kyang khyod la 'gal 'dur byung / /
ci phyir nga med zer ba 'gal / /
la la bla mar gus gus byed| |'dod chos zab dgu byung lags kyang / /
ja bzhur sun gcig ma byung na / /
lteb ste log nas log lta bsgom / /
de don 'bras bu dmyal bar 'phen / /
de yang nga yis byas pas na / /
khyod kyis nga med zer ba 'gal / /
chos par rlom pa la las ni / /
chos ni gzhan las gal che skad / /
rang gis cung zad nyams len tshe / /
rtags mtshan spu tsam byung ba la'ang / /
rang nyid bzang por rlom pa dang / /
gzhan dag rnams la thos sgrog byed / /
bstod ra cung zad byung ba la / /
nga rgyal khams gsum gang bar bsgom / /
de yang nga yis byas pa yin / /
nga med zer ba khyod la 'gal / /
nga yi 'phrin las 'di 'dra na / /
khyod kyis mun khung gang du bsdad / /
mkhas dang bsgom chen phal cher gyis / /
cung zad sgom par byed na yang / /
rang nyid 'di 'dra cig bsdad nas / /
sgom chos phar ngos yod pa la / /
ltad mo blta ba'i tshul du bsgom / /
'di 'dra mthong na khrol bgad 'chor / /
nga yi 'phrin las 'di 'dra na / /
khyod ni yi mug bsgoms zhan 'dra / /
de las drag rlom kha cig gis / /
mnyam gzhag don la 'jog ka mar / /
rang ni yod yod 'dra lags kyang / /
bzhag pa'i tshe na sems dang ni / /
gzhag rgyu kha khar sgom par byed / /
la la bden med lugs byas nas / /
med pa kho na sgom par byed / /
phal cher shes pa kho na bsgom / /
la las gsal tsam sgom par byed / /
de ni nga nyid bsgom pa yin / /
yid byed bkag pa'i sgom la ni / /
kha ni gtong zhing don la ni / /
yid ngor snang med sgom par byed / /
de ni yid byed bkag pa'i sgom / /
'dzin stangs 'gal ba ga la yod / /
'jog don 'di la mkhas kyang ni / /
dbye ba phyed pa @# / /
shin tu dka' / /
mgo bo 'khor ba'i sa mtshams 'dir / /
ngal ba don med byed pa yod / /
nga yi cho 'phrul che thabs 'dis / /
thar pa thob pa nyams re dga' / /
'khor ba spong ba rgod re bro / /
gzhan yang mkhas pa la la ni / /
gcig dang du bral gtan tshigs kyis / /
dpyad pa byed byed 'jog khar ni / /
sems ni ngal nas gnyen po yi / /
'dzin stangs shugs dang gsal ngar shor / /
shor ba ma rig yod pa'i lugs / /
byas nas mnyam par 'jog pa'i tshe / /
'di yin 'di min med pa yi / /
hang po'i ngang la mnyam par 'jog /
la lar bying rgod blo gzhan zhugs / /
zhugs pa phra mo ma rig par / /
de ga yun du skyong bar byed / /
bsgom pa skyon can yin bsam med / /
bying rgod blo gzhan cher byung na / /
mgo nas skyar sgom mi byed par / /
mnyam gzhag dang du bzo bcos byed / /
bcos bcos mang ba tsam gyis ni / /
gnyen po'i 'dzin stangs shor ba yi / /
gsal rig tsam de sgom par byed / /
de ni shes pa yin pas na / /
de nyid sgom par byed pa yin / /
nga nyid bsgom bzhin med zer ba / /
khyod la 'gal 'du zhugs pa yin / /
me dang shing ni ma thug na / /
shing ni 'tshig par ga la 'gyur / /
de bzhin nga dang gnyen po ni / /
'dzin stangs thug pa mang na ni / /
gnod pa lta zhog nga nyid rgyas / /
khyod rang 'o brgyal ma byed cig /
mnyam gzhag 'di yi thad du ni / /
mkhas pa rnams kyi rdugs sa yin / /
blun po mgo bo 'khor sa yin / /
nga yi 'phrin las rgyas pa yin / /
shes rab rkub tu chud pa yin / /
mnyam gzhag 'di yi nges ngo na / /
snang tshul ci 'dra byung yang ni / /
bden par snang ba kho na yin / /
stong pa chos nyid bden med sogs / /
snang yang bden par snang bas na / /
gsor mi rung gi lta ba yin / /
stong pa chos nyid bden med sogs / /
nges ngor snang ba skyon yin na / /
nges ngor snang ba yod dam med / /
med na mnyam gzhag gang la byed / /
bden pa bkag pa'i stong nyid la / /
'jog par byed pa yin zer na / /
de dag nges ngo de la ni / /
snang nas 'jog gam mi snang 'jog /
snang na skyon ni snga mar gnas / /
snang ba med par 'jog zer na / /
snang ba bsdus dang yid byed bkag /
yid la byar med bsgom pa dang / /
ci yang med pa'i sgom rnams ni / /
nga yi phyogs nas bltas tsa na / /
khyad par dbye ba med par go /
khyod rang dbye ba ci yis 'byed / /
nga ni bden par med pa yi / /
nges shes yod pa'i khyad des na / /
spyir du nges shes yod mi phan / /
mnyam gzhag ngo na dris pa yin / /
nges ngor nges shes yod zer na / /
de ni nga nyid yod pa yin / /
ci yang med do zer na ni / /
ci yang med pa'i sgom rang yin / /
'dzin stangs 'gal ba'i gnyen po med / /
nga la ci yi phyir na gnod / /
nga ni bden med nges pa yi / /
nges shes de yi 'dzin stangs kyi / /
rgyun ni skyong ngo zer na ni / /
skyong mkhan su 'dra cig gis @# / /
byed / /
blo cig las ni 'os med mod / /
de 'dra sam tshams gang na yod / /
mnyam gzhag ngo na yod na ni / /
de ni nga nyid yod pa yin / /
nga med bsgom pa ga la yin / /
mnyam gzhag sngon du yod zer na / /
mnyam gzhag skyong la des ci phan / /
mnyam gzhag rjes su yod zer na / /
mnyam gzhag rdzogs nas ci zhig skyong / /
mnyam gzhag dus su yod zer na / /
yod du chug mod sa mtshams dang| |sdod pa'i gnas rten gang du 'cha' / /
mnyam gzhag rang la 'cha' zer na / /
mnyam gzhag stong pa nyid yin pas / /
de la rten bcas sdod pa ni / /
blo rang stong par ma song bar / /
blo dang stong pa mnyam gnas na / /
legs na sgyu ma lta bu tsam / /
de min mnyam gzhag blor 'dug pas / /
nga la mnyam gzhag byas bsgom yin / /
gtso bo sems rang stong par ni / /
song ba'i mnyam gzhag la gnas nas / /
sems las gzhan pa'i sems byung blo / /
de yis mnyam gzhag skyed zhe na / /
de yi sdod sa gang na yod / /
mnyam gzhag dus su yod zer na / /
snga ma'i skyon rnams so na gnas / /
mi mngon tshul du yod zer na / /
spyi ni gtso bo'i khas len ltar / /
grangs can la ni 'gran nam ci / /
sa bon gyis kyang myu gu ni / /
mi gsal ba yi tshul bskyed ltar / /
bdag skye khas len grangs can ni / /
phrag dog skye bar mi 'gyur ram / /
la la 'di 'dra'i snang tshul la / /
mgo bskor mang du bzed nas ni / /
ci yang yid la mi byed pa'i / /
sgom gyis mi tshe hril por bsgril / /
de 'bras ci yang med pa 'byung / /
'di dag nga yis byas pa yin / /
des na nga nyid yod pa yin / /
nga med zer ba khyod la 'gal / /
dpyad mtshams 'jig mtshams ma shes na / /
'di yang mgo bo 'khor ba'i rgyu / /
ha cang dpyad pa dag drags na / /
de yang skyon du 'gyur ba yin / /
dpyad pa med na de bas skyon / /
dpyad mtshams 'jog la mkhas na ni / /
mkhas pa'i mchog gyur cig tu 'dug /
khyod la chod chod mang yod pas / /
bsam blo thong la lan cig thog /
swa b+hA wa yi sngags don ni / /
chos rnams kun gyi rang bzhin ni / /
rnam par dag pa'i bdag nyid de / /
nga'o zhes pa'i nga rgyal ni / /
bsgom pa kun gyis 'jog byed na / /
nga rgyal 'jog mtshams gang du byed / /
chos rnams rang bzhin rnam dag la / /
mnyam par bzhag pa'i bzhag ngo der / /
nga rgyal yod med ji ltar byed / /
yod na de ni kun rdzob yin / /
de ni nga yi nga rgyal yin / /
rang bzhin dag la dgos pa ci / /
med na nga rgyal gang du 'jog /
mnyam gzhag dus su 'jog zer na / /
rang bzhin rnam dag cha de ni / /
stong pa nyid la zer ba yin / /
nga rgyal kun rdzob cha yin pas / /
mnyam du sdod lugs ji ltar byed / /
nga rgyal stong par song zer na / /
nga rgyal su yis 'dzin par byed / /
stong pa nga rgyal du song na / /
yang na stong pa med pa yin / /
yang na nga rgyal med pa yin / /
stong pa med par gyur na ni / /
stong @# / /
pa'i mnyam gzhag gang du bsgom / /
nga rgyal med par gyur na ni / /
stong la nga rgyal su yis 'dzin / /
gnyis ka yod pas 'dres zer na / /
sgyu ma lta bu'i don yin gyi / /
stong pa'i mnyam gzhag ga la yin / /
mnyam gzhag ngo na nga rgyal ni / /
snang bar gyur na nga snang mod / /
nga ni rgyun du 'grogs pa la / /
snang bar bsgom pa ga la dgos / /
chos rnams thams cad dkyil du ni / /
nga rgyal de ni the 'am ci / /
the 'o zhe na nga rgyal ni / /
rang bzhin rnam par dag char song / /
nga rgyal su yis 'dzin par byed / /
nga rgyal de rgyun yod zer na / /
rgyun yang thams cad la the na / /
mi the thams cad smos pa ci / /
nga rgyal stong nyid ma zhugs par / /
de la nga rgyal 'dzin zhe na / /
de ni stong pa nyid la ni / /
ltad mo blta ba'i tshul 'dra bas / /
nga med bsgom pa ma yin pas / /
'dzin stangs 'gal ba'i don med do / /
shes rab kha la smra bcad byin / /
'o brgyal byas pa'i kha na med / /
shU n+ya tA yi sngags don yang / /
yul ni stong dang yul can ni / /
rang bzhin dbyer ni mi phyed pa'i / /
bdag nyid nga'o zhes bsgom na / /
yul can su yis byas nas ni / /
nga rgyal ci 'dra zhig gis bsgom / /
yul can sems la byed pa dang / /
nga rgyal nga tsam des byed na / /
de 'dra'i stong nyid de la ni / /
mnyam par bzhag pa'i bzhag ngo der / /
nga rgyal de ni yod dam med / /
yod na nga nyid yod pa yin / /
med na nga rgyal su yis 'dzin / /
stong pa nyid dang dbyer med par / /
zhugs pa'i nga rgyal 'dzin zhe na / /
stong nyid rang dus de ru ni / /
nga rgyal kun rdzob yod dam ci / /
yod na nga yis 'ongs pa yin / /
stong pa nyid dang 'dres nas ni / /
dbye ba yod pa ma yin na / /
nga rgyal stong par song bas na / /
stong pas nga rgyal 'dzin nam ci / /
mnyam gzhag dus su yod zer na / /
mnyam gzhag rang dus stong nyid yin / /
stong nyid rang gi dus su ni / /
nga rgyal yod na snga ma yi / /
skyon ni so na gnas pa yin / /
nga rgyal stong pa gnyis po ni / /
gnyis ka med pa ma yin pa'i / /
snang stong tshogs par gnas zhe na / /
de ni rjes thob skyong lugs yin / /
stong pa'i mnyam gzhag ga la yin / /
mgo bo 'khor ba'i sa mtshams 'dis / /
nga yi 'phrin las rgyas rgyas 'dra / /
shes rab phrag dog byed byed 'dra / /
'di yi skabs su la la ni / /
rang la blo gtad ma byung bas / /
sngags kyi skabs ni yin zhes smra / /
sngags la gtad so med pa ni / /
de bas kyang ni ngo mtshar che / /
nA da 'od gsal bsdus pa yi / /
stong sang de la mnyam 'jog na / /
de 'dra'i stong sang ci 'dra zhig /
rten dang brten pa rim gyis ni / /
nA da'i bar du bsdus nas ni / /
nA da yid ngor bsdus pa yi / /
stong sang de dang ril 'dzin dang / /
rjes gzhig sdud rim byas pa yi / /
stong sang de dang yid byed ni / /
bkag pa'i stong pa de dang ni / /
ci yang yid la mi byed pa'i / /
stong pa'i rnam pa de rnams kyi / /
khyad par spu ris gang gis 'byed / /
yid @# / /
la snang ba bsdus mnyam dang / /
bsdus pa'i stong sang 'dra mnyam dang / /
nga med bsgom pa'i gnyen po ni / /
'dzin stangs 'gal ba med mnyam na / /
khyad par yod ces tsam gyis ni / /
mi tshad dbye ba phye zhig go | snang la rang bzhin med pa yi / /
dkyil 'khor bsgom pa sngon song nas / /
de nyid nyer bsdus bsdus pa yi / /
stong sang de la sngar gyi ni / /
rang bzhin med pa'i 'dzin stangs de / /
yod pas gnyen po 'gal zhe na / /
cang med bsgom pa'i gang zag de / /
skye ba thog ma med pas na / /
rang bzhin med pa'i tshig tsam cig /
sngon chad theng gcig bsgom myong nas / /
rang bzhin med pa'i 'dzin stangs te / /
yod pas gnyen po 'gal bar mtshungs / /
mnyam gzhag skyong ba'i dus su ni / /
'dzin stangs 'gal ba'i sgom med na / /
sngon chad yod do zer ba dang / /
phyin chad bsgom mo zer bas ni / /
mnyam gzhag skyong dus gang la phan / /
ltogs dus za rgyu'i spag med na / /
nang na rtsam pa yod zhan 'dra / /
la las sems dang nA da ni / /
kha khar byas nas nA da ni / /
sdud rim de la sems kyis ni / /
blta ba'i tshul du byas nas su / /
sems ni de khar bsdad nas ni / /
nA da bsdus pa'i stong sang la / /
sems kyis blta ba'i tshul du byed / /
de 'dra sgom gyi gang la the / /
la las sems dang nA da gnyis / /
dbyer med byas nas nA da ni / /
bsdus pa'i stong sang de la ni / /
de gar bsdad pa'i sems kyis blta / /
rgyu mtshan ci yi phyir na ni / /
nA da'i snang ba bsdus pa tsam / /
sems ni de gar lus pa yin / /
sems kyang mnyam du dag ce na / /
mi ni gson por mer bsregs tshe / /
phung po tshig tshe sems tshig gam / /
phung po gtan med gyur pa na / /
sems kyang gtan med gyur tam ci / /
nA da'i snang ba zhig pa na / /
der 'dzin blo ni mi skye ba / /
bye brag smra ba'i lta ba 'dra / /
de 'dra 'di ni mi 'dod dam / /
nA da'i snang ba yal ba la / /
bden par med pa'i don 'jog na / /
nam mkhar sprin phung yal ba de / /
sprin gyi gnas lugs yin lags sam / /
sems ni rang gi ngos nas ni / /
rang bzhin med pa'i don cig la / /
sems kyi gnas lugs ma byas na / /
nga yi 'phrin las rgyas su 'gro / /
de bzhin chos rnams kun la mtshungs / /
stong pa nyid kyi go ba ni / /
rnam par dag pa ma chags shing / /
bla ma'i man ngag med pa dang / /
rang dgar lam 'di la 'jug pa'i / /
so skye rnams la mgo bo ni / /
'di yi thang du 'khor sa 'dug /
des na bla ma mkhas pa bsten / /
bsten pa tsam gyis mi chog pas / /
sgro 'dogs legs par zhib par ni / /
bcad nas nges shes snying nas ni / /
'drongs kyang tshim par ma mdzad par / /
ngoms pa med par chad cig ang / /
dal 'byor don yod mdzod cig ang / /
bden 'dzin nga yis drang gtam yin / /
shes rab kha po che yang ni / /
shes rab yud tsam cig la ni / /
kha po khams gsum gang @# / /
bar 'don / /
khams gsum 'khor ba'i sems can tsho / /
khyed rang tsho yi ngos nas ni / /
nga ni bden par ma bzung na / /
nga yi ngos nas khyed tsho la / /
bden pa'i cha ni rdul tsam med / /
bden grub rdul tsam med pa la / /
yod pa ltar du ma 'dzin cig / / /
shes rab kyis ni lan smras pa / /
chos skur nga rgyal 'jog pa la / /
labs labs ji ltar mang lags kyang / /
rol brgya shal ba gcig gis chod / /
legs par nyon la lan thob cig /
snga sor dpe la lan thebs na / /
don la lan ni thebs par 'gyur / /
chu phor phyed phyed pa gnyis ni / /
gcig tu dril ba'i tshe na ni / /
de gnyis dbye ba yod dam med / /
yod na chu gnyis khyod kyis phye / /
med na snga ma'i chu de ni / /
rting ma'i chu ru song ngam ci / /
song na snga chu phyi chu gang / /
ming gi khyad par yod dam med / /
yod na snga ma'i chu de gang / /
med na snga ma'i chu de ni / /
rting mar blug pa ma yin nam / /
blug na ming gi khyad byung bas / /
de yang khyod la 'gal ba yin / /
'dres nas 'byed rgyu med zer na / /
'dres dus rang du snga chu de / /
yod dam med pa khyod kyis smros / /
med na blug bzhin gang du song / /
phor pa gang ba'i rgyu mtshan ci / /
yod kyang 'dres nas dbye ba ni / /
'byed mi thub kyang yod ce na / /
mi gsal ba yi tshul yod de / /
khyed rang steng du 'khor gsum mo / /
de bzhin chos sku'i nga rgyal la'ang / /
mtshungs par gyur pa 'di lta ste / /
yul can bde ba chen po dang / /
yul ni stong pa nyid gnyis ni / /
dbyer mi phyed pa'i bdag nyid de / /
nga'o zhes pa'i nga rgyal la / /
bzhag par gyur pa tsam gyis ni / /
de ni stong pa ngang der zhugs / /
chu la chu bzhag ji bzhin no / /
stong nyid du zhugs nga rgyal ni / /
mnyam gzhag ngo na med mod kyang / /
mnyam gzhag dus der yod kyang ni / /
dbye ba 'byed par ga la nus / /
chos can bde ba chen po la'ang / /
de bzhin dpe ni mtshungs pa yin / /
'o na nga rgyal gang du 'dzin / /
nga rgyal mnyam gzhag dus su 'dzin / /
'dzin tshul rang gi dngos gzhi ni / /
yul can bde ba chen po dang / /
yul ni stong pa nyid gnyis ni / /
dbyer med ro gcig gyur pa yi / /
bdag nyid de ni nga'o zhes / /
nga rgyal de yi 'dzin stangs ni / /
med dgag tsam gyi gsal ngar dang / /
shugs ldan drag la grims pa yi / /
rgyun la mnyam par bzhag nas ni / /
byings rgod med par skyongs shig go /
'di dang skabs ni 'ga' zhig tu / /
gzhon nus bde ba myong ba bzhin / /
brjod du med pa'i nyams cig yod / /
lkugs pas rmi lam rmis pa bzhin / /
smra ru med pa'i nyams cig yod / /
'di dag khyod kyis go ba med / /
go yang khyod ni ma rig pas / /
yid ches byed par ga la 'gyur / /
khyod kyi thad du gsang sgrog go /
nA da ril 'dzin rjes gzhig sogs / /
'od gsal sdud don 'di lta ste / /
nyi ma'i 'od kyis mun bsal bas / /
chos kun gsal bar snang ba ltar / /
de bzhin shes rab @# / /
'od kyis ni / /
bden 'dzin mun pa bsal ba yi / /
'dzin stangs med dgag tsam zhig la / /
gsal bar shugs ldan drag grims pa'i / /
rgyun gyi mnyam gzhag skyongs shig go /
'od gsal zhes su btags pa yin / /
sems dang nA da dbyer med de / /
de 'dra'i 'od gsal du zhugs pas / /
de ni stong par zhugs pa yin / /
shes rab 'od kyis sems kyi ni / /
bden 'dzin mun pa bsal ba de / /
sems kyi gnas lugs yin lags na / /
bden 'dzin kha la smra bcad byin / /
gnas lugs 'di la rmongs pas na / /
khyod la ma rig ming byung mod / /
nga ni mkha' la nyi zla 'dra / /
shar ba tsam gyis mun pa sel / /
khyod ni gti mug rang bzhin las| |lug ltar lus pa ma yin nam / /
nA da la ni smos ci dgos / /
rten dang brten pa'i dkyil 'khor ni / /
bsgom pa la yang khyod kyi ni / /
'dzin stangs 'gal ba'i gnyen po yod / /
de yi rgyu mtshan ci phyir na / /
lus sems bden par med par ni / /
nges pa'i nges shes de nyid kyi / /
'dzin stangs stong pa nyid zhugs pa'i / /
gzung rnam rten dang brten pa yi / /
dkyil 'khor du ni shar bas na / /
tha mal lus kyi bden snang de / /
snang la rang bzhin med pa yi / /
lha skur bsgoms pas bkag pas na / /
nges ngor lha sku ma gtogs pa / /
tha mal lus kyi bden snang med / /
nges ngor mi snang ba yin gyi / /
med par snang ba ma yin no / /
med par snang na gtan med yin / /
snang ngo'i bden snang ma zhi yang / /
nges ngor lha sku bsgom pa de / /
ja cher 'phel zhing rgyas pa yi / /
dbyer med brtan pa thob gyur na / /
snang ngo'i bden snang gtan log pas / /
de gnyis srang mda' mtho dman bzhin / /
zhen pa'ang de bzhin mtshungs pa yin / /
stong pa nyid la gnyis snang ni / /
nub pa zhes bya de nas 'byung / /
khyod dang 'dzin stangs 'gal ba yi / /
gnyen po yod pa ma go ba'i / /
yus chen nga la btsongs zhen 'dra / /
sems dang nA da dbyer med de / /
snang la rang bzhin med yin pa / /
de ni 'od gsal du zhugs pas / /
khyod dang 'dzin stangs 'gal ba yi / /
gnyen po yod bzhin de nyid ni / /
'od gsal stong pa nyid zhugs pas / /
me ni 'bar ba nyid kyi khar / /
shing ni bsnan pa nyid dang mtshungs / /
'di 'dra'i tshul ni gcig shes na / /
de bzhin kun la bsgres mdzod ang / / / /
bden 'dzin gyis ni lan smras pa / /
khyod dang tshig phreng mkhas pa 'gal / /
tha snyad labs tshe 'grig 'grig 'dra / /
mnyam gzhag don la 'jog kha rang / /
tshig skyon tshun chad spang kha mo / /
mnyam par bzhag pa'i ngo der ni / /
khyod dang mkhas pa bsgom chen 'ga' / /
ci sgom 'di sgom med pa dang / /
ci zer 'di zer med pa dang / /
gar 'gro 'di'i 'gro'i gtol med cing / /
bden par med dang gtan med gnyis / /
ngo der dbye ba 'byed mi thub / /
de 'byed thub par ma gyur na / /
yod dang bden par @# / /
yod pa gnyis / /
ngo der dbye ba mi phyed pas / /
mtha' gnyis la ni gnas pa yin / /
de yang nga yi shes 'dod do / /
ngo der dbye ba ma phyed na / /
tha snyad la phye phan pa med / /
ngo der dbye ba ma phyed pas / /
mgo bo 'khor tshad de ru 'khor / /
ngo der dbye ba 'byed zer na / /
'di dag la ni lan thob cig /
nga ni bden par med pa la / /
mnyam par bzhag pa'i bzhag ngo der / /
nga ni bden par med lags kyang / /
stong gzhi chos can nga de ni / /
bzhag ngo de ni yod dam med / /
yod na nga nyid yod pas na / /
rtag pa'i mthar ni ma lhung ngam / /
nga med bsgom pa'i don ci yod / /
mnyam gzhag ngo na med mod kyang / /
mnyam gzhag dus su yod zer na / /
yod pa der ni da yod pas / /
de ni nga yi mnyam gzhag yin / /
nga med bsgom par ga la 'gyur / /
mnyam gzhag dus der med zer na / /
chad pa'i mthar ni ma lhung ngam / /
su zhig bden par med par bsgom / /
stong gzhi med pa'i stong pa de / /
ci 'dra ba cig khyod kyis smros / /
nga ni stong par dag zin nas / /
yod kyang dbye ba mi thub na / /
dbye ba med kyang nga de ni / /
yod pa gang 'drar yod kyang ni / /
de yod sa ru nga yod pas / /
nga med bsgom par ga la 'gyur / /
de ga nga yi mnyam gzhag ni / /
yin pa khyod kyis ma shes par / /
bsgom pas chos sku thob la re / /
de 'dra'i rgyu 'bras ya mtshan can / /
khyod kyis shes na nga las ni / /
khyod rang rang ma rig tu 'dug /
de lta yin na rnam rtog ni / /
chos sku yin pa cis mi 'thad / /
sems can thams cad thog med nas / /
'bad med ci phyir grol mi 'gyur / /
de 'dra de yang nga yi grogs / /
da lta'i bsgom pa phal mo che / /
sgom lugs de ltar byed pa ni / /
shing gi dkyil gyi srin bu yis / /
dkyil du zhugs nas shing za ltar / /
kha la nga med bsgom mo zer / /
bsgom bya'i dkyil du nga bcug nas / /
bsgoms pas nga nyid 'phel ba yin / /
'di tshul ma things bsgom pa ngal / /
shes rab kyis ni lan smras pa / /
bud med khram mo'i kha thag bzhin / /
cal col mang yang don go chung / /
rmongs chen khyod ni nga rgyal gyi / /
rtsom mi'i bzo ta blta blta dang / /
tshig skyon ci 'dug blta ba dang / /
sdeb sbyor legs nyes blta blta bas / /
zab don legs par smras lags kyang / /
khyod la don du 'gyur ba dka' / /
khyod la dka' yang rang nyid ni / /
dogs pa gcod pa'i gzhi tsam yin / /
gzhan du'ang mngon thogs yod bsam med / /
khyod rang lan cig 'debs snyam na / /
gzhan skyon rtog pa'i blo spangs nas / /
legs par nyon la bsam blo thong / /
bud shing la ni me 'bar tshe / /
'bar gyin rang gis mnyam gzhag ngor / /
shing de snang bar ma gyur mod / /
'bar ba'i mnyam gzhag rang dus su / /
shing de yod pas me 'bar mod / /
med na me ni gang la 'bar / /
'bar zhing ches cher 'bar ba de / /
goms shing brtan par gyur ba'i mthar / /
shing de tshig nas brlag @# / /
pa ltar / /
de bzhin bden 'dzin bud shing la / /
shes rab 'od kyi me 'bar ba'i / /
'bar zhing rang gi mnyam gzhag ngor / /
bden 'dzin bud shing mi snang ba / /
med par snang ba ga la yin / /
mnyam gzhag ngo na med pa de / /
bden par med pa'i don yin gyi / /
chad mthar lhung ba ga la zer / /
tha snyad du yang med pa ni / /
chad pa'i mthar lhung zhes bya'o / /
mnyam gzhag do na mi snang yang / /
mnyam gzhag dus su yod pa la / /
shes rab 'od kyi me de ni / /
'bar gyi de las gzhan du na / /
ji tsam 'bar yang 'di dus kyi / /
bden 'dzin bud shing ga la 'tshig /
khong rang tshig sar kho rang las / /
'bar gyi gzhan du ma yin no / /
gal te tshig go zhe na ni / /
'dre ni shar dang ya stags nub / /
rkun ma spang la rjes gcod nags / /
de 'dra'i rgyu 'bras ya mtshan can / /
dpe don gnyis kyis go nus kyang / /
gal po che yi yang skyor na / /
nga ni bden par med pa la / /
mnyam par bzhag pa'i bzhag ngo dar / /
nga ni mi snang ba yin kyang / /
rtag mthar lhung bar mi 'gyur zhing / /
'di yis med mtha' sel ba yin / /
ci phyir stong gzhi chos can gyi / /
nga ni yod pas nga med kyi / /
mtha' ni e sel khyod rang ltos / /
bzhag dus nga ni yod pas na / /
yod bzhin de ga bden med du / /
bsgom gyi gzhan du ma yin no / /
de yis rtag mthar lhung ba sel / /
de ga bden med bsgom pa la / /
shing srin dpe yi mtshungs pa 'khrul / /
de ga bden med mi bsgom par / /
'jog na shing srin mtshungs pa yin / /
mnyam gzhag dus su nga med na / /
su zhig bden par med par bsgom / /
stong gzhi med pa'i stong pa de / /
ci 'dra ba cig khyod kyis smros / /
'khor gsum byung la ngo tsha med / /
gong 'og 'gal la khrel gzhung mang / /
gti mug rang ma rig gi ni / /
sgra bshad don du tshang ngo ang / /
kho bo bden pa'i tshig smra yi / /
khong gyi brdzun tshig slu chos 'di / /
rang gzhan mgo bo 'khor ba'i rgyu / /
brdzun pa spongs la bden pa smros / /
yangs pa'i rgyal khams nyi shar 'dra / /
sbal chung lha rdor ji bzhin du / /
kun dga' blo gros 'phel phyir yin / /
mkhas pas khrel bar dgongs na'ang / /
bzod pa gnas lugs dang du bzhes / /
bdag la sdig med mdzad du gsol /
ces pa 'di yang btsun pa blo bzang chos kyi rgyal mtshan gyis smras pa dge legs su gyur cig / / /
mi bzad snyigs mas sbags pa'i dus mtha' 'dir / /
rgyal bas bsngags pa dben pa'i ri khrod du / /
tshul khrims dag pa'i gzhi la gnas bcas te / /
sgo gsum dge la brtson rnams skal ba bzang / /
@# / /
na mo gu ru many+dzu g+ho ShA ya /
grangs med dka' bas go 'phang mchog brnyes nas / /
nyid kyis gzigs gang 'gro la gsal mdzad pa / /
bslu med bden pa gsung ba sras bcas la / /
snying nas 'dud po @# / /
thugs rje'i spyan gyis gzigs / /
zla med bla ma mchog gi legs bshad la / /
brten nas rgyal ba'i gsung la yid ches kyi / /
rnam dag dad pa cung zad rnyed pa bdag /
rang sems chos dang zhus thig byas pa na / /
bcas dang rang bzhin kha na ma tho bas / /
rab bsgos mi sdug gzugs can gsal bar mthong / /
de'i tshe yid ni mya ngan gdung bas nyen / /
mig nas mchi ma'i char rgyun 'bab bzhin du / /
ngag nas smre sngags cho nge 'di ltar shor / /
bdag ni bag med nyon mongs dbang gyur pas / /
sdom gsum blangs kyang nyes ltung dri mas gos / /
phan par mdzad pa'i brtse ba'i bka' khrims la / /
khrel med g.yog gis rgyal ngan khrims la bzhin / /
gus pas ma nod ngo lkog byas pas 'gyod / /
'jig rten lugs kyi khrims las 'das gyur kyang / /
mi bzad chad pa drag pos gcod byed na / /
kye ma bdag gi 'gro ba ji ltar 'gyur / /
'di ni ston dang bstan pa gnyis ka zhes / /
rgyal bas gsung dbyangs mthon pos bsgrags pa la / /
yid ches dad dang nges 'byung sems med par / /
rnyed dang bkur sti grags 'dod kyis gdungs pa'i / /
zhi dul tshul 'chos kha gsag brgya smras kyang / /
ri dwags rnga ma bstan nas bong bu'i sha / /
'tshong phyir tshong dus dbus su 'grim pa bzhin / /
khams gsum mgon po de yis dge slong la / /
brtse bas bcas pa'i khrims gzhan smos ci dgos / /
rang bzhin kha na ma tho ches che ba / /
phra ma tshig rtsub ngag bkyal brnab sems dang / /
gnod sems sna tshogs goms pa gting nas 'gyod / /
thub pas nga la ston par 'dzin pa yis / /
srog gi dbang po 'gag par thug na yang| |rtsa rtses myugs pa'i chang yang mi btung zhing / /
sbang ma tshigs ma tsam yang mi za zhes / /
legs par bkag kyang sred pa'i dbang gyur pas / /
chang ma'i go sar bag med khyim pa bzhin / /
bsings por skad pa'i myos 'gyur 'thungs pas 'gyod / /
de bzhin dmar po'i sha dang sgog btsong sogs / /
ji tsam zos pa'i grangs dang mnyam pa yi / /
nyes pa skyed byed dam pas smad pa'i zas / /
bag med bzhin du ci dgar spyad pas 'gyod / /
mdor na 'khri med byang chub sems mchog dang / /
nges 'byung thabs shes rnam dag nyams len gyis / /
ma zin phra mo'i bslab bya ji snyed las / /
'das pa'i nyes ltung stong gi zhags pa yis / /
ngan song gnas su 'dren la khad pas 'gyod / /
sngon chad bcas rkyang phra mo du ma la / /
'di tsam 'das kyang nyes pa chung snyam du / /
bsam zhing de dang 'gal ba du ma byas / /
legs par brtags na de ltar sems pa de / /
bde 'gro'i srog rtsa gcod pa'i gshed mar 'dug /
tshul khrims dag kyang le lo can rnams la / /
dad pas byin pa bu lon dag tu 'gyur / /
tshul 'chal bslab pa lhod pa gnyis ka yis / /
dge 'dun rdzas la spyad pa'i kham @# / /
grangs dang / /
mnyam pa'i lcags gong 'bar ba za bar gsungs / /
des na khrel med khyod kyi spyod tshul ni / /
da lta ro zhim ston mo la 'dun pas / /
phyi ma'i dus su sdug bsngal 'byung du dogs / /
ches cher brtse ba'i ma yis bu la bzhin / /
bslu med kun gyi ma 'dris mdza' bshes des / /
phan par gzigs nas brtse bas 'doms pa'i don / /
bka' bzhin mi sgrub la yogs mi 'ong ngam / /
so sor thar pa'i bslab pa lhod pa yang / /
sdom pa gong ma gnyis kyi gdeng yin na / /
rgyal ba'i gsung dang mthun par brtags dpyad nas / /
mdzub mo nang du khug la soms par gyis / /
zab rgyas sems dpa'i spyod tshul lta ci smos| |dang po'i las can rgyal ba'i sras rnams kyis / /
thugs dam mthil du bzung ba'i byang chub sems / /
smon pa tsam la'ang myong ba ma thon kyang / /
byang chub sems dpa' yin zhes khas blangs nas / /
bstan pa'i rtsa ba'i gnad rnams 'chos pa yis / /
bzang por brdzus nas chos min spyad pas 'gyod / /
gang yang rung ba'i sems can gcig tsam la'ang / /
khros pas rtag tu 'dor ba'i sems byung na / /
skad cig de la smon pa'i sems kyang gtong / /
de bzhin khros pas gzhan la 'tshog pa dang / /
gshe ba 'jug pa'i gtong rgyur gsungs lags kyang / /
bzod dang gnyen po'i lus stobs zungs ngan pas / /
mi bzad khro ba'i sems kyis kun bslangs nas / /
lus ngag spyod ngan du ma goms pas 'gyod / /
bsnyen bkur dbang gis bdag bstod gzhan smod pa / /
gang rung kun dkris tshang bar spyad pas 'jigs / /
ser sna'i kun 'dzin dam po ma bcad na / /
rgyal sras sdom pa brtan pa rab tu dka' / /
des na phyi nang dngos po mtha' dag la / /
bdag bzung shi spar 'thams pa 'dis 'ong ngam / /
'dod pa'i yon tan rtog pa shar ba'i tshe / /
rgyal ba'i gsung bzhin gnyen po ma sten par / /
byung rgyal yan par btang ba gting nas 'gyod / /
mdor na 'dir mang smos pa ci zhig dgos / /
sngon chad rgyal sras sdom pa bzung lags kyang / /
'gyod med srog bsngos byed pa ma byung bas / /
srid lam 'khyams pa'i mar gyur 'gro ba rnams / /
mgron du bos nas bslus par nga gzod go /
da ni bdag gi mgo bo ar+dz+r+dza ka'i / /
dog pa lta bur rnam par bkas kyang rung / /
nyen re bzhin yang byang chub sems mchog la / /
dus gsum dag tu ci nus bslab par bgyi / /
theg pa bla na med pa'i dkyil 'khor du / /
zhugs par rlom mod de yang rtsad bcad na / /
phal cher mnar med me lce'i bud shing gi /
chad du byas pa lta bur song bas 'gyod / /
zab mo rdo rje'i theg pa la brten pa'i / /
tshigs bcad gcig tsam nyan pa'i bla ma la'ang / /
sangs rgyas dngos dang 'dra bar blta dgos na / /
brnyas smod rdzun gyis dbu bskor la sogs pa / /
mnar med rgyu tshogs du ma bsgrubs pas 'gyod / /
@# / /
kun la bu ltar brtse ba bsgrub dgos ces / /
rdo rje 'dzin pas yang yang bka' stsal kyang / /
rang dang cung zad ma mthun 'gro ba la / /
zhe sdang bsam ngan bsgom pa 'dis 'ong ngam / /
'jig rten lugs kyi spun yang ma mthun tshe / /
kun gyis ma rabs smad pa'i 'os byed na / /
chags sdang dbang gis rdo rje'i spun nang du / /
'dzem med dgra ltar bltas pa gting nas 'gyod / /
rigs lnga spyi dang so so'i dam tshig rnams / /
nyin bzhin dus drug rtag tu ma bskyangs na / /
so thar pham pa las kyang lci bar gsungs / /
'on kyang khyod ni sdig lta'i dbang gyur pas / /
sngon chad dam tshig sdom pa rtswa ltar dor / /
dam tshig tshul bzhin bsrungs na mchog nyid dang / /
ma srungs mi bzad sdug bsngal drag po'i rgyur / /
shes kyang ji snyam med par 'da' byed pa / /
kye ma khyod snying lcags las byas sam ci / /
sangs rgyas las kyang dkon pa'i gdams pa la / /
thos bsam bsgom pas 'jug tu yod bzhin du / /
dor nas 'di nang 'dun ma'i dbang gtong ba / /
rin chen dor nas 'ching bu blangs pas 'gyod / /
mdor na khams gsum kun gyi 'dren pa de / /
thugs rje kho na'i gzhan dbang gyur pa yis / /
rjes su bstan pa mthun par mi 'dzin na / /
ston pa dngos su byon kyang ci zhig mdzad / /
sngon chad rang gi sgo gsum bya ba la / /
mdo rgyud dpang du bzhag ste dpyad pa na / /
yi mug mya ngan drag pos snying la zin / /
spyang po glen par song ba nga gzod go /
nga ni khyod la rang las sha tsha ba / /
'ga' yang 'jig rten 'di na med pas na / /
ji skad smras pa'i nyes pa'i tshogs rnams kyis / /
brdzi bar mi nus dran shes go cha gyon / /
sngon chad bag med spyad pa'i 'gyod tshabs la / /
slan chad 'jug par bgyid na smyon pa yin / /
de'i phyir srog la bab kyang brjod pa'i don / /
tshul bzhin sgrub par byed pa dam bca'i don / /
gal te nyon mongs mang dang sdig grogs kyi / /
dbang las cung zad tsam zhig 'das gyur na / /
ngur smrig gzugs kyis mi dge'i las byed pa / /
gson yang ci rung skad cig de ma thag /
mthu ldan rnams kyis bdag gi snying phyungs la / /
rnam shes dga' ldan mkha' spyod gnas su drongs / /
tshul 'di gzhan gyis dbang med bskul ba dang / /
bsnyen bkur 'dod dang grags pa'i phyir min te / /
sngon chad goms pa'i rang gi bya ba yi / /
rjes su bskyangs na tshe 'di stong log tu / /
'gro bar shes pas ma bzod rang rgyud la / /
rab tu brtags nas sdom gsum blangs phyin chad / /
mi sgrub thabs med bsgrubs na 'grub pa dang / /
grub na dgos pa chen po mthong nas yin / /
de'i phyir srog gi 'tsho ba dor kyang bla'i / /
dam bca'i brtan pa 'dor ba de lta min / /
des na sras bcas rgyal ba thams cad la / /
mkhyen par gsol lo brtse bas legs dgongs nas / /
yid la brnags pa'i don 'di 'grub par @# / /
mdzod / /
'di ltar bgyis pa'i rnam dkar phung po'i mthus / /
skyon bral sgom pa gsum gyis rgyud sbyangs shing / /
rim gnyis lam gyi gnad kun mthar son nas / /
'gro kun bdag nyid gcig pus sgrol bar shog /
ces sngon chad kyi skyon mtshang 'byin par byed cing /
phyin chad gnyen po'i lus zungs bskyed pa'i bdud rtsi zhes bya ba 'di yang spong ba pa blo bzang chos kyi rgyal mtshan gyis dben sa chos kyi pho brang gi gtsug lag khang du sbyar ba'o / / / /
@# / /
mai tri na ma /
gang la brten na srid pa'i 'jigs pa kun / /
'dab brgya'i gnyen gyis reg pa'i ba mo bzhin / /
ma lus drungs nas 'byin pa skyabs kyi phul / /
rgyal tshab dam pa brtse ba'i spyan gyis gzigs / /
thog med dus nas 'khor ba'i gnas 'di ru / /
skye 'chi'i 'khor lo rgyun mi 'chad du bskor / /
nyon mongs sdug bsngal brgya phrag zhags pas bcings / /
kye ma kyi hud 'di 'dra'i gnas skabs gyur / /
da res sdug bsngal ngal 'tsho'i rten thob kyang / /
las kyi dbang gis snyigs ma'i dus 'dir skyes / /
nag phyogs spyod pa'i phyogs ni stobs ldan zhing / /
dam pa'i rjes 'gro nyin mo'i skar ma 'dra / /
dam pa rnams kyis dka' bas bsgrubs pa yi / /
legs bshad bdud rtsi'i mgron du gnyer na yang / /
'jig rten rjes mthun blun po'i tshogs rnams kyis / /
kha zas tsam gyi ched du spong ba mthong / /
zhi bar gdams na ji snyam med par gnas / /
bsdigs shing smras na zhe sdang khong khro ldang / /
kha rog 'dug na yal bar 'dor zhes smra / /
kye ma nga ni bdag gis ci zhig bya / /
dam chos ma bshad dpe mkhyud skyon can zer / /
legs par bshad na de don nyams mi len / /
'chad nyan gzugs brnyan tsam gyis ci zhig bya / /
de'i phyir bdag rgyud mya ngan gdung ba 'phel / /
'di nang 'khri ba chod pa'i brtson 'grus kyis / /
chos bzhin bsgrubs na skye bo kun dang 'gal / /
rnyed bkur don gnyer tshogs dang lhan cig tu / /
mthun par spyad na gtan gyi 'dun ma 'jig /
ji ltar byas kyang chos dang chos min dag /
'gal ba med par bsgrub pa ma shes pas / /
kye ma bdag snying mya ngan gzer bus thebs / /
bstan pa'i gzugs brnyan tsam la skyabs bcas nas / /
brgya phrag dbang bskur 'bul ba'i brje tshong sogs / /
ji tsam byas kyang ngan 'gro'i sgrub thabs su / /
legs par gsungs bzhin go bas gting nas skyo / /
'dod chags rgya mtsho'i rlabs bzhin kun tu 'khrug /
zhe sdang bskal pa'i me bzhin rab tu 'bar / /
mi shes rmongs pa'i gti mug mun ltar 'thibs / /
phrag dog rlung dmar 'tshubs pas phyogs kun khyab / /
nga rgyal brnyas pa'i sems kyis shes rgyud rengs / /
sngon du ngo bstod gcam bu kha gsag can / /
lkog tu mi snyan nyes pa du ma gleng / /
rdzun dang g.yo sgyu'i spyod tshul lhur len pa'i / /
snyigs dus skye bo'i nang du skyes @# / /
pas 'gyod / /
'gyod kyang sngon gyi las ngan 'bras bur zad / /
de'i phyir rang gi sngon byas las rnams la / /
yid chad mya ngan drag pos snying la zin / /
gang gi sgra yang skal par rnyed dka' ba'i / /
chos mthun gtam gyis snyan par smras na yang / /
tshe 'di don gnyer skye bo'i tshogs rnams ni / /
'di yis gtam gzhan gleng ba'i skabs phrogs ces / /
bzhin bsdus ci yang mi smra'i brtul zhugs 'dzin / /
rang dang rjes mthun blun po'i tshogs nang du / /
bag med ci dgar spyod la bag phebs shing / /
dug gsum gtam gyi sbyor ba mang po la / /
blun po lce bde log pa'i shes rab rgyas / /
dge ba'i bshes dang dam pa'i grogs rnams la / /
ngo tshas 'byol zhing dug bzhin 'gal bar 'dzin / /
mi dge'i lam bkag yang dag lam bzang la / /
blo ldan 'god pa dge ba'i grogs po nyid / /
de'i phyir brtse bas yang yang ma gdams na / /
phyin ci log gi spyod tshul 'gog pa dka' / /
'on kyang ding sang phal cher skye bo 'di / /
yang yang smras na gting nas yid sun te / /
tha mar mi bzad dgra bo bzhin du blta / /
lag len mi byed mkhas pa'i go rgya yang / /
chus khyer 'ga' zhig skom nas shi ba bzhin / /
chos rgyus mkhan yang ngan 'gror skyes nyen gda'o / /
tshul 'di blo bzang chos kyi rgyal mtshan gyis / /
bdag dang gzhan gyi spyod pa ngan pa'i gzugs / /
chos kyi me long nang du shar ba na / /
yid la gdung ba skyes te tshig 'di smras / /
rang bzhin snang tshul ston pa'i glu chung 'di / /
rang gi sems la phog na e ma ho / /
gzhan gyi thugs la phog na bzod par gsol / /
dge bas thogs med dga' ldan 'jug gyur cig /
ces pa 'di yang chos smra ba'i btsun pa blo bzang chos kyi rgyal mtshan gyis smras pa skye bo mtha' dag la phan pa rgya chen por gyur cig / / /
@# / /
bcom ldan 'das ngag gi dbang phyug la phyag 'tshal lo / /
grub pas bstan pa'i ri bo'i ngos dag tu / /
rmad byung drang srong chen po'i spyod tshul gyis / /
rnam dag rgyal bas bsngags pa'i lam bzang mchog /
g.yel med rtag tu bsgrub la brtson rnams rgyal / /
ka la ping+ka la sogs 'dab bzang tshogs / /
kha dog ma rgad khu ba 'khyil 'dra ba'i / /
ga bur dri bzang 'phro ba'i ljon pa'i rtser / /
nga rgyal spangs te mdzes pa'i gar bsgyur zhing / /
ca co bung ba'i glu dbyangs 'bum phrag gis / /
cha shas rna ba'i bcud len rgyas par byed / /
ja bzang lo ma ltar ljang ne'u gsing / /
nya gang zla ba lta bur kun nas mdzes / /
ta la'i ljon pa la sogs nags tshal rnams / /
tha mal chos brgyad 'du 'dzi'i rnam rtog kun / /
da lta bsgrib la 'ongs 'dra'i bsti gnas der / /
na rga 'chi med go 'phang bsgrubs na legs / /
pA ra mi ta'i chos tshul la gnas nas / /
pha rol 'khor bar 'khyams pa'i 'gro kun la / /
ba mo lta bur @# / /
dkar ba'i sems bskyed nas / /
ma lus rgyal sras spyod pa bsgrubs na legs / /
tsA ri la sogs dben pa'i gnas bsten cing / /
tsha grang sdug bsngal ma lus khyad bsad nas / /
dza ldang ? can gyi rnam rtog rgyang bsrings te / /
wa ler dkyil 'khor 'khor lo bsgoms na legs / /
zhwa ltar bskyed pa'i rim pa brtan byas te / /
za byed lte ba'i sprin sgra la dmigs nas / /
'a 'ur spangs pa'i rdor bzlas rnal 'byor gyis / /
ya mtshan can gyi e waM drangs na legs / /
ra gan gser du bsgyur ba'i thabs mkhas ltar / /
la 'ur 'du byed sdug bsngal phung po 'di / /
sha rus bral ba dag pa'i sgyu ma'i skur / /
sa ra ha bzhin tshe 'dir bsgyur nas kyang / /
ha ha'i gang rgyangs bde chen bzhad pa'i sgras / /
a don skye med 'gro la bstan na legs / /
de ltar skye bo blo yi nor can dag /
rab dga' rgyas byed dben par dga' ba'i gtam / /
chos kyi rgyal mtshan zhes bya'i rigs smra des / /
sbyar byas de las 'ongs pa'i rnam dkar gyis / /
dam chos re ba yid bzhin 'grub par shog /
ces pa 'di yang shAkya'i btsun pa blo bzang chos kyi rgyal mtshan gyis sbyar ba'o / / / /
@# / /
na mo gu ru many+dzu g+ho ShA ya /
sangs rgyas kun gyi ye shes kyi / /
bdag nyid drin can bla ma dang / /
dbyer med shAkya'i gtso bo yi / /
zhabs kyi padmor phyag byas te / /
blo gsal mdongs ldan tshogs rnams kun / /
mngon mtho nges legs 'jo sgeg gi /
zlos gar sna tshogs bsgyur ba'i thabs / /
legs bshad gsar pa'i dbyar rnga brdung / /
grogs dag 'jig rten 'di nang gi /
bya ba ji ltar byas kyang sla / /
shi nas bla na med pa yi / /
byang chub dam pa btsal bar dka' / /
dal 'byor phun sum tshogs pa dang / /
bshes gnyen dam pas rjes bzung zhing / /
sangs rgyas bstan pa rin chen dang / /
mjal ba shin tu rnyed dka' bas / /
deng 'dir don chen ma sgrubs na / /
'jigs rung ngan 'gro'i g.yang sa cher / /
lhung nas gzhan dbang gyur pa'i tshe / /
bskal pa bye ba brgya phrag tu / /
bde 'gro'i gtam yang thos mi 'gyur / /
des nas rang dbang bsgyur ba'i dus / /
rang gis rang la gces bzung nas / /
rtag tu bag yod bsten par rigs / /
thog med dus nas ngan goms pa'i / /
nyon mongs dug gsum dgra bo yis / /
sgo gsum dge ba'i nor 'phrog pas / /
'bral med gnyen pa'i mdung thung zungs / /
'dod yon ro la mngon zhen cing / /
sdug bsngal bde bar 'dzin pa yi / /
log shes zhags pas 'ching 'gyur bas / /
shes rab ral gris dum bur chod / /
don med bya ba mang po dang / /
le lo gnyid dang snyoms las dang / /
sdig grogs 'du 'dzi'i gtam la sogs / /
gdug pa'i sbrul bzhin ring du dor / /
g.yo khram lce gnyis byed pa dang / /
ma 'brel brlang por smra ba dang / /
rang 'dod mngon @# / /
zhen che ba sogs / /
dam pas smad pa'i las rnams spongs / /
grags ngan nyes pa kun gyi gzhi / /
chang sogs myos par 'gyur ba dang / /
mtshan sogs rigs mi mthun pa dag /
bsten cing 'dris par mi bya'o / /
tshe 'di'i snang ba 'brid mkhas pas / /
deng bya sang bya'i ngang nyid las / /
de ring 'chi 'am mi shes kyi / /
dam pa'i chos la bsnur te bya / /
drang zhing dul la gya gyu med / /
tshig btsun ngan zhing bden par smra / /
byas shes drin gzo ldan pa yi / /
mi la dpal mgon gnas par gsungs / /
mang po'i nang du 'dug pa'i tshe / /
gyong po shing lag can min zhing / /
klad med ca co smra ba'ang min / /
'dzum ldan dus dang mthun par smra / /
mngon par shes pa ma thob par / /
mchog dman chos dang gang zag la / /
brnyas shing smad par mi bya ste / /
thal bas g.yogs pa'i me dong bzhin / /
rang cag mgon med 'khor ba pas / /
gang la brten na mchog stsol ba / /
bslu med dkon mchog gsum po la / /
dus rnams kun tu skyabs su songs / /
deng nas bzung ste bla med kyi / /
byang chub ma thob bar gyi don / /
chos dang bla mar rag las phyir / /
dbul po'i kha zas ji bzhin du / /
gang phrad de las mi len par / /
legs par brtags pa'i don po dag /
rtag tu bshum pa'i rnam thar bzhin / /
lus srog las kyang gces par sten / /
'khor ba'i mya ngam thang chen du / /
grogs med gcig pur rgyu ba'i tshe / /
sbyin las lhag pa'i gnyen med pas / /
phyi ma'i brgyags phye yang dag sgrubs / /
khrims kyi nor bu'i them skas la / /
brten nas mtho ris byang grol gyi / /
pho brang bde blag 'jug 'gyur bas / /
ma 'dres ma sbags legs spyad sten / /
bzod mtshungs dka' thub ma mchis pas / /
khon 'dzin yid mi bde ba dang / /
zhe sdang khro ba'i sems spangs te / /
des bas bde bar gnyid kyis log /
sgyid lug le lo'i me char gyis / /
'jig rten 'jig rten las 'das pa'i / /
phun tshogs 'bras bu'i lo tog 'joms / /
de'i phyir brtson pa'i go cha bgos / /
sems ni rnam par g.yeng ba dag /
nyon mongs mche ba'i phrag gnas gsungs / /
des na dge ba'i dmigs pa la / /
rtse gcig mnyam par 'jog pa gces / /
mthong dang ma mthong yon tan ni / /
kun gyi rtsa ba shes rab tu / /
gsungs phyir thos bsam bsgom pa yis / /
shes rab gong nas gong du spel / /
gang zhig bsten na srid zhi yi / /
phun tshogs 'dod dgu'i mchog ster zhing / /
rtag tu mi 'bral 'grogs pa'i dpal / /
'phags nor bdun gyi bang mdzod zungs / /
mngon mtho'i rtsa ba tshul khrims dang / /
thar pa'i srog shing shes rab dang / /
kun mkhyen sa bon byang chub sems / /
'bral med rgyun du bsten par mdzod / /
spyod lam kun tu dge ba'i sems / /
bzang po yang yang dran par bya / /
gser 'gyur rtsi bzhin bya ba kun / /
sangs rgyas lam du @# / /
bsgyur ba'i thabs / /
de bzhin gang shar dngos po rnams / /
sgyu ma smig sgyu chu zla ltar / /
snang yang bden med tshul bsam pa / /
thar pa'i sa bon bla na med / /
mdor na mang du smos ci dgos / /
dran shes bag yod dang ldan pas / /
rang gi sgo gsum bya ba rnams / /
dam pa'i lam du bkri bar gyis / /
de bzhin chos kyi rtsa ba mchog /
sems 'di 'dod chags zhe sdang sogs / /
nyon mongs dbang du ma gtong bar / /
rtag tu zhi zhing dul bar bya / /
sdom pa gsum gyi gzings bcas nas / /
thos bsam rgya mtsho'i 'jing zhugs te / /
sku gsum bsam 'phel dbang gi rgyal / /
blangs nas 'gro la mchog stsol zhig /
phan par smra ba ches dkon zhing / /
de bas de la nyan pa dkon / /
de lta mod kyi blo ldan gyis / /
bskul phyir nor bu'i mgul rgyan spel / /
'dis mtshon rnam dkar dge ba'i tshogs / /
sdug bsngal gsum gyis mnar ba yi / /
mar gyur 'gro ba thams cad kyis / /
sangs rgyas thob pa'i rgyu ru bsngo /
zhes bslab bya nor bu'i mgul rgyan zhes bya ba 'di yang /
rab 'byams smra ba'i dge ba'i bshes gnyen blo bzang bstan pa dar rgyas dang /
gsol dpon blo bzang dar rgyas gnyis kyis yang yang bskul ba la brten nas /
mdo rgyud man ngag 'dzin pa'i spong ba pa blo bzang chos kyi rgyal mtshan gyis chos grwa chen po dpal ldan 'bras spungs kyi gzims chung nyi 'od 'khyil bar sbyar ba'i yi ge pa yang bskul ba po nyid do / / / /
@# / /
na mo rat+na tra yA ya /
lha bcas ston pa bu ram shing pa dang / /
dbyer med rje btsun bla ma'i zhabs btud nas / /
dad ldan yid kyi gdung ba bsal ba'i phyir / /
mdor bsdus 'phags pa dgyes pa'i snying gtam smra / /
deng nas yul dus bya ba ci byed kyang / /
long med 'chi ba dran pas rgyud bskul te / /
'khor ba'i ngang tshul me 'obs ltar gzigs nas / /
rnam dag tshul gnas bla ma dran pa'i mchog /
de bzhin khams gsum sems can ma lus la / /
byams dang snying rje byang chub sems bskyed de / /
rtag chad mtha' bral zab mo'i don sems na / /
bla ma dran pa'i mchog yin 'bral ba med / /
bslu med dkon mchog gsum la skyabs 'gro dang / /
mchog gsum yan lag bdun pas gus mchod cing / /
bskyed rdzogs bzlas brjod dge ba ci byed kyang / /
bla ma lhag pa'i lha dang 'bral ba med / /
de yi mthu las tshe rabs thams cad du / /
bshes gnyen dam pas 'bral med rjes 'dzin cing / /
sa lam nor bu'i them skas rim 'dzegs te / /
sku gsum gzhal med khang du myur 'jug 'gyur /
zhes pa 'di yang co ne chos rje blo bzang rgyal mtshan rgyang ring 'byon khar dge slong blo bzang chos kyi rgyal mtshan gyis gdams pa'o / / / /
@# / /
na mo gu ru many+dzu g+ho ShA ya /
bslu med bla ma yi dam zhabs btud nas / /
blo ldan rnams la zab mo'i gtam @# / /
'di gleng / /
grogs dag tshe 'di'i bya ba ci byas bde / /
'jig rten pha rol bshul ring lam 'phrang dog /
mi lus thob dang sangs rgyas 'byung ba dang / /
bstan dang mjal ba shin tu rnyed dka' bas / /
don chung tshe 'di'i bde la ma zhen par / /
rtse gcig rnam dkar dge ba'i las la 'bungs / /
tshe 'di mi rtag chu bur glog dang 'dra / /
srid pa'i phun tshogs dug sbrul kyis 'khril ba'i / /
padmo'i tshal ltar mthong nas nyin mtshan du / /
thar pa dam pa'i lam la 'bad par 'tshal / /
thog med dus nas yang yang drin bskyangs pa'i / /
ma rnams don du byang chub sems bskyed nas / /
dus gsum rgyal sras kun gyi bgrod gcig lam / /
rnam dag thabs shes spyod pa'i lam bzang sten / /
mdor na chags sdang ngan pa'i mun bsal te / /
sdig spong dge ba mtha' dag bsgrub pa dang / /
rang gi sems ni zhi zhing dul bar gyis / /
chos rnams kun gyi snying po bsdus pa yin /
zhes pa 'di yang tsha ba 'od zer bla ma'i sprul sku dkon mchog rgyal mtshan la phyogs med kyi btsun pa blo bzang chos kyi rgyal mtshan gyis bkra shis lhun por smras pa'o / / / /
@# / /
na mo gu ru bud+d+ha dz+nyA nA ya /
blo bzang mkhyen brtse'i me tog phreng mdzes ni / /
grags pa'i dri bsung phyogs bcur 'phro ba can / /
snyigs dus rgyal ba gnyis pa blo bzang grags / /
yab rje dam pa'i zhabs la phyag bgyid do / /
mi bzad snyigs ma bdo ba'i dus 'di 'drar / /
bdag ltas gzhan la gros 'debs dka' mod kyang / /
blo dang ldan pas yang yang bskul ba'i ngor / /
rnam dpyod mgrin pa gzengs te 'di skad smra / /
sngon bsags rnam dkar steng gis 'phangs pa yi / /
shin tu rnyed dka' nor bu rin chen ltar / /
dal ba'i rten bzang 'di 'dra rnyed pa'i dus / /
yang dag snying po len par ma byas na / /
rin chen gling du song ba'i ded dpon dag /
sgren mo lag pa stong par rang khyim du / /
'jug par byed pa'ang rmongs par 'dzin byed na / /
'di bas rmongs par gyur pa gzhan na gang / /
lam gyi rten du bsngags pa'i rten thob nas / /
brgya phrag dka' bas go 'phang mchog brnyes pa'i / /
dam pa'i rnam thar rjes su ma sgrub par / /
tshe 'di'i rnyed bkur 'dod pa'i dbang song ba / /
de dag mi yi sha tshugs dud 'gro'i phul / /
'di na blun por blta ba'i skye bo 'ga' / /
rang nyid bde ba'i thabs la cher brtson na / /
blo ldan rnams kyis gtan gyi bde ba la / /
'dod dgur spyod phyir mi brtson smyon pa rang / /
phan bde'i 'byung gnas rgyal ba'i bstan pa la / /
zhugs par rlom nas ngur smrig gos gyon yang / /
chags sdang ngan pa'i zhags pas yid bcings pas / /
gser gyi dong tser gnas pa'i sbur ma bzhin / /
rab rno spu gri'i sor chags sbrang rtsi la / /
byis pa ro 'dzin myul bar byed pa bzhin / /
mnog chung nyes pa kun gyi gzhir gyur pa / /
'dod pa'i bde la chags pa ring du dor / /
snyigs dus 'gro ba'i tshe la @# / /
long med pas / /
mgo la me shor gzhil 'dra'i brtson 'grus kyis / /
rnam dag lam bzang bsgrub par ma byas na / /
nges par 'ong nges ? 'chi ba'i dgra bo yin / /
skye dgu'i srog ni ri gzar 'bab chu ltar / /
skad cig tsam yang mi sdod myur du 'gro / /
lang tsho'i dpal yang nam mkha'i 'ja' lta bur / /
mtshar yang yud tsam zhig gis yal nas 'gro / /
dge legs yon tan snang ba bskyed pa'i sgo / /
rgyal ba'i bstan pa nam mkha'i nor bu yang / /
nag po'i chu 'dzin 'thug pos thub nye bas / /
chu dang dral ba'i pad mo bzhin du gyur / /
da ni nges par ring yang lo brgya'i mthar / /
bshul ring bar do'i 'phrang der bgrod pa la / /
'jigs bral gdeng dang ldan par ma byas na / /
kye ma de'i tshe khyod kyis ji ltar bya / /
grogs dang mdza' bshes la sogs du ma zhig /
'chi bdag mche ba'i phrag tu son mthong yang / /
'chi snyam med par tshe 'di'i 'dun gros mkhan / /
gzhan dag dud 'gro'i rnam thar rang la sdig /
dge la bkol du yod pa'i dus 'di ru / /
don med 'jig rten bya bas g.yeng byed na / /
nam zhig 'chi ba'i mtshan ma mthong ba'i tshe / /
'gyod kyang 'phyis nas thal lo ngang ring po / /
cung zad tsam yang 'bral bar mi phod pa / /
shin tu brtse ba'i gnyen bshes tshogs rnams kyang / /
dor nas rang nyid gcig pur 'gro dgos na / /
zang zing nor rdzas tshogs lta smos ci dgos / /
'jigs rung dpa' ba'i gshin rjes mdun nas bsus / /
nyon mongs las rlung drag pos rgyab nas ded / /
grogs med 'jig rten pha rol 'gro ba'i tshe / /
phyi bzhin 'brang ba dkar gnag las su nges / /
'di na zhag 'ga' tsam yang tsha grang gi /
sdug bsngal shin tu chung ba'ang mi bzod na / /
dpag med kal par sdig pa'i 'bras bu dag /
myong na bzod glags med par shes bzhin du / /
bag med le lo snyoms las gnyid la sogs / /
ngan song bsgrub pa'i thabs kyis 'da' ba 'di / /
gang dag yun ring 'tsho ba'i thabs kyi phyir / /
btsan dug rnon po'i kha zas bsten pa bzhin / /
'di 'dra'i ngang tshul legs par rtogs gyur nas / /
blang dor tshul bzhin sgrub par mi byed par / /
ne tso'i kha ton bzhin du spyod byed na / /
rang gis rang nyid bslus par gdon mi za / /
phyin chad bdag la phan par dgongs lags na / /
shAkya'i rgyal po'i mdo dang rgyud kun tu / /
mngon mtho nges legs yon tan kun gyi gzhi / /
mtshan nyid ldan pa'i dge ba'i bshes gnyen du / /
legs par gsungs pas tshul bzhin bsten pa gces / /
de yi mthu las rgyal ba gnyis pa mchog /
'jam dpal snying po'i thugs kyi bcud phyung ba / /
grub pa'i dbang po rnams las legs brgyud cing / /
sngon med rgyal ba dgyes pa'i gdams pa'i ster / /
byang chub lam gyi rim pa'i gnad rnams la / /
tshig tsam skyabs su gyur pa ma yin par / /
snying po'i gdams @# / /
pas legs par brgyan byas te / /
nyin mtshan kun tu rtse gcig nyams su long / /
de ltar thun mong lam gyis rgyud sbyangs pas / /
myong ba phul du byung ba skyes pa na / /
sangs rgyas las kyang dkon pa'i gdams pa mchog /
gsang sngags spyod pa'i tshul la gzhol bar bya / /
de ltar 'khrid pa'i dam pa'i bshes gnyen de / /
khyab bdag rdo rje 'chang du shes byas te / /
bsam sbyor bla na med pas legs bsten nas / /
yon tan kun gyi rtsa ba brtan par mdzod / /
gang gi drin gyis bcu drug skye ba la / /
rdo rje 'dzin pa'i go 'phang stsol byed pa / /
rnam dag sku bzhi'i sa bon 'jog byed pa'i / /
dri med dbang bzhi'i bka' drin legs par nod / /
tshul bzhin bsrungs na rdo rje 'chang gi rgyu / /
ma srungs rdo rje'i dmyal bar 'gro ba'i lam / /
dam tshig sdom pa ma lus srog las kyang / /
ches cher gces pa nyid du bsten par 'tshal / /
rgyud sde'i rgya mtsho bsrubs pa las thon pa / /
rim gnyis zab mo'i lam gyi dga' ston de / /
g.yel med rtse gcig nyams su blang byas te / /
chos kyi rgyal po'i go 'phang brnyes par mdzod / /
de ltar smras pa'i rmad byung lam gyi tshogs / /
tshul bzhin bsgrub la bar gcod mi 'byung zhing / /
mthun pa'i rkyen rnams mtha' dag tshogs gyur nas / /
lung rtogs yon tan ma lus rgyas par shog /
ces pa 'di ni dka' bcu 'dzin pa dge ba'i bshes gnyen blo gros rin chen zhes bya bas bskul ba la brten nas /
shAkya'i btsun pa blo bzang chos kyi rgyal mtshan gyis bkra shis lhun po dpal gyi sde chen phyogs thams cad las rnam par rgyal ba'i gling du tshig gi sbyor ba spangs te smras pa'o / / / /
@# / /
na mo gu ru many+dzu g+ho ShA ya /
dregs ldan kun gyi nga rgyal dpyis 'byin cing / /
nyam thag dman pa rnams la ches brtse ba / /
bslu med bden pa gsung ba nyi ma'i gnyen / /
thams cad mkhyen pa'i zhabs la snying nas 'dud / /
las nyon chu srin mang pos yongs gang zhing / /
mi bzad sdug bsngal mang po'i rba klong can / /
gting dang mtha' med srid pa'i rgya mtsho che / /
mkhas pa su zhig 'di la yid mi 'byung / /
'dod pa'i rgyu yis sngon chad yang dang yang / /
bcings shing brdegs dang gshags shing gtubs pa dang / /
bsad cing mnar med 'bar ba'i mes bsregs pa'i / /
ngang tshul soms la dgra yi gtso bor ltos / /
tshangs dbang 'khor los bsgyur ba'i dpal 'byor la / /
lan brgyar spyad kyang ngoms pa'i mtha' med cing / /
yang srid mi bzad sdug bsngal kun 'dren na / /
mkhas pa su zhig 'dod pa don du gnyer / /
'dod pas bsgribs pas ngo tsha khrel bor te / /
rje dpon snying grogs pha bu'ang rtsod byed cing / /
mtha' med sdug bsngal rgya mtshor 'jug pa'i sgo / /
mi dge bcu dang mtshams med lnga yang spyod / /
yul la mngon par chags pa'i skye bo la / /
thar pa dam pa'i go 'phang smos ci @# / /
dgos / /
mngon mtho'i bde ba tsam yang rnyed dka' zhes / /
bu ram shing pas gsung dbyangs mthon pos bsgrags / /
snying nas dam chos tshul bzhin bsgrub pa la / /
tshe 'di'i bde ba don gnyer las lhag pa'i / /
bar gcod bdud kyi gnod pa gzhan med pas / /
skyid 'dod 'byung po'i mgo bo rdog pas rdzis / /
bde skyid lha dang bla ma'i drin shes shing / /
sdug bsngal gyur tshe sngon gyi las bsams nas / /
gang byung tsam gyi 'tsho bas chog pa yi / /
drang srong chen po'i rnam thar rjes su skyongs / /
mdor na tshe 'di blo yis ma thongs na / /
chos brgyad 'ching las grol bar mi 'gyur zhing / /
chos brgyad 'dres pa'i dge ba ci byas kyang / /
rnon po'i dug ldan ro brgya'i kha zas bzhin / /
skyid kyang mi mtshengs sdug kyang mi phung ba'i / /
tshe thung 'di ni ci ltar byas kyang bla / /
shi nas byang chub dam pa rnyed dka' bas / /
rtag tu sgo gsum bag yod legs par bsten /
zhes ri khrod 'dzin pa'i dge slong dka' bcu rab 'byams gnyis kyis bskul ba'i ngor /
spong ba pa shAkya'i btsun pa blo bzang chos kyi rgyal mtshan gyis sbyar ba'o / / / /
@# / /
na mo gu ru many+dzu g+ho ShA ya /
gang la brten na bslu ba med pa'i skyabs / /
mchog gsum ngo bo rje btsun bla ma'i zhabs / /
gus pas bsten nas dad ldan slob ma la / /
brtse ba'i sems kyis snying gtam 'di skad smra / /
rnyed dka' dal 'byor mi lus thob dus 'dir / /
gtan gyi 'dun ma byang chub ma bsgrubs na / /
bde 'gror skyes kyang dud 'gro mngon sum nyid / /
rang gis rang nyid bslus par gdon mi za / /
rgan gzhon bar ma'i nges pa ma mchis par / /
yang yang glo bur 'chi ba mthong na yang / /
rtag 'dzin rnam g.yeng le los dus 'da' ba / /
don snying nang nas rul bar the tshom med / /
tsher ma'i sdug bsngal tsam yang mi bzod kyang / /
bslab khrims tshul bzhin mi srung g.yo sgyu can / /
ngan song sdug bsngal 'bar ba'i mes bsregs tshe / /
'gyod kyang bya thabs med do grogs po dag /
srid pa'i phun tshogs ji ltar thob gyur kyang / /
mnog chung nyes mang brgya phrag 'byung ba'i gnas / /
dug dang 'dres pa'i kha zas bzang po la / /
shes dang ldan pa su zhig dga' bar sems / /
skye rga na 'chi sdug bsngal rba glong can / /
gting zab 'jigs rung 'khor ba'i rgya mtsho che / /
sgrol ba'i gru rdzings bslab gsum rin chen las / /
lhag pa gzhan med tshul bzhin nyams len 'tshal / /
thog med dus kyi drin can pha ma la / /
byams dang snying rjes drangs pa'i sems bskyed nas / /
dus gsum rgyal sras spyod pa'i rjes zhugs na / /
dal 'byor mi lus thob pa'i dgos pa yin / /
mos gus 'bral med bla ma'i rnal 'byor dang / /
ci snang sgyu ma lha sku'i nyams len dang / /
stong nyid snying rje'i snying po'i rnal 'byor la / /
nyin mtshan kun tu g.yel ba med pa gces / /
bdag tu 'dzin @# / /
pa'i dug chus yid myos pas / /
ming rkyang chos kun bden par snang zhing zhen / /
snang zhen de ltar grub pa lha lam gyi / /
padmo lta bur rnam dpyod mig gis ltos / /
tshogs drug yul du snang ba ci shar yang| |dgag sgrub mi bya snang ba'i tshul la blta / /
snang tshul brtags pas gnas tshul rjen par 'char / /
shar ba'i ngang du rtse gcig mnyam par zhog /
dben par 'dug kyang bag yangs spyod pa dang / /
lung ma bstan gyi bya bas 'da' byed na / /
mi med dgon pa'i ri dwags rnam thar bzhin / /
des na g.yeng med bag yod legs par bsten / /
blo dang ldan la mang du smos ci dgos / /
phan pa'i gdams ngag bsdus pa 'di yin te / /
rang gi sgo gsum bya ba ci byed kyang / /
rtag tu thub pa'i gsung dang mthun par gyis / /
chos rnams bden med rkyen gyis bsgyur ba'i phyir / /
rang gzhan dus gsum dge tshogs ma lus pa / /
'khor gsum yongs su dag pa'i rgyas btab ste / /
ma rnams don du byang chub chen por sngos / /
tshul 'di ri khrod 'dzin pa'i ston sgom gyis / /
bskul bar gyur tshe mang thos spong ba pa / /
blo bzang chos kyi rgyal mtshan zhes bya bas / /
shAkya'i rgyal po'i mdun sar dge bar smras / / / /
@# / /
swasti /
bla ma'i rnal 'byor nges 'byung byang chub sems / /
shugs drag rgyun ring legs par bsgoms pa'i mthar / /
rang sems ma bcos rig cing gsal ba de| |phyi nang gang du'ang bden pas stongs pa yi / /
gnas tshul nges pa ma brjed dran pas bskyangs / /
dran pa ma nyams shes bzhin lcags kyus 'debs / /
khong grims sbyor ba lhod chags rnal 'byor gyis / /
rnam dag ting 'dzin myur du 'grub par 'gyur /
zhes so / /
bya btang thar pa bsgrub pa'i rnal 'byor pa / /
dur khrod bas mtha' dben par rgyu ba'i tshe / /
bzang ngan 'khrul pa'i snang ba ci yang 'char / /
dgag sgrub spang blang ma byed dbyings su skyur| |'di gnyis ni ri khrod pa 'ga' la zhal gdams su gnang ba'o / / / /
@# / /
na mo gu ru many+dzu g+ho ShA ya /
skyon bral legs byas rin chen kun gyi gter / /
mchog gsum ngo bo drin can bla ma yi / /
zhabs pad gus mchod dad ldan slob ma dag /
mngon mtho nges legs phun tshogs sgrub pa'i thabs / /
mdo rgyud man ngag snying por dril te bshad / /
tshe 'di long med rtswa rtse'i zil pa dang / /
srid 'byor rmi lam dga' ston ltar mthong nas / /
rang gzhan gtan gyi phan bde bsgrub 'dod pa'i / /
blo ldan de yis 'di ltar nyams su blang / /
grogs med gcig pur 'khor ba'i nags tshal du / /
mi bzad sdug bsngal bye bas mnar ba la / /
dkon mchog gsum las lhag pa'i grogs med pas / /
nyin mtshan kun tu skyabs 'gro tshul bzhin bsten / /
thog med dus nas bskyangs pa'i pha ma rnams / /
nyam thag sdug bsngal gsum gyis gtses pa la / /
bcos min @# / /
byams dang snying rje'i rtsa ba can / /
byang chub sems gnyis yang yang bskyed par bya / /
rang gzhan 'khor 'das chos rnams ma lus pa / /
sems kyis btags pa tsam zhig ma gtogs pa / /
don la grub pa rdul tsam ma mchis pa'i / /
rang bzhin stong pa'i ngang du mnyam par zhog /
tshe gcig sangs rgyas bsgrub pa'i nye lam mchog /
sbyang gzhi sbyong byed gnad rnams tshang ba yi / /
'jam dpal dpa' bo'i rim pa dang po'i lam| |zab gsal gnyis med rnal 'byor la gnas nas / /
gsang sngags zab mo'i bzlas brjod rgyun du bya / /
rang lhar gsal ba'i rtsa gsum 'khor lo bzhi'i / /
chos 'khor dbus su ting 'dzin sems dpa' la| |rtse gcig dmigs nas bsgoms pas sgyu ma dang / /
'od gsal zung 'jug go 'phang mngon du 'gyur / /
spyod lam kun tu snang stong sgyu ma dang / /
zab gsal gnyis med rnal 'byor la gnas nas / /
bzlas brjod mchod gtor bsngo ba smon lam sogs / /
bsten pas dal 'byor don dang ldan par 'gyur /
zhes pa 'di yang brag ti chos rje'i thugs dam spel phyir /
dge slong blo bzang chos kyi rgyal mtshan gyis bkod pa dge legs 'phel / / / /
@# / /
swasti| rnyed dka' dal 'byor mi lus thob dus 'dir / /
don med tshe 'di'i bya bas mi g.yeng bar / /
rang gzhan don du sgo gsum dge ba'i las / /
nyin mtshan kun tu g.yel ba med par sten / /
lcags khang me lce 'bar bar chud 'dra ba'i / /
sdug bsngal bya bas mnar ba'i 'gro ba rnams / /
sgrol phyir byams dang snying rje byang chub sems / /
phyin drug spyod pa'i lam la tshul bzhin slobs / /
rang rang gdags gzhir btags pa tsam zhig las / /
gzhan du rdul phran tsam du'ang ma grub pa'i / /
don dam chos dbyings nam mkha'i mnyam gzhag dang / /
rjes thob sgyu ma'i rnal 'byor spel mar skyongs /
ces pa sgrub chen dpal 'byor nyi ma la gdams pa'o / / / /
@# / /
swasti /
dal 'byor rten 'di yid bzhin nor bu ltar / /
don chen shin tu rnyed dka'i tshul bsams nas / /
'bras med tshe 'di'i bya bas mi g.yeng bar / /
nyin mtshan kun tu snying po blangs na legs / /
tshe 'di mi rtag rtswa rtse'i zil pa ltar / /
nam 'chi nges med 'chi ba'i dus kyi tshe / /
chos las gzhan gyis phan pa cang med pas / /
tshe 'di'i bya bas 'da' ba smyon pa dngos / /
'jigs rung skye rga na 'chi'i sdug bsngal gyi / /
me dpung 'bar ba'i btson khang ra ba las / /
'bros pa'i them skas byang chub sems mchog dang / /
'brel ba'i 'phags pa'i nor bdun bsten pa gces /
ces pa 'di yang /
dge slong dpon chen gyi 'dod pa ltar /
rje drung rnam gnyis kyis yang yang nan gyis bskul ba la brten nas /
bya bral ba blo bzang chos kyi rgyal mtshan gyis smras pa'o / / / /
@# / /
swasti /
'di phyi'i 'gal rkyen @# / /
bar gcod kun sel zhing / /
chos ldan legs tshogs ma lus 'grub pa'i sgo / /
'jam dpal dpa' bo'i bzlas brjod rim gnyis kyi / /
rnal 'byor zab mo rgyun tu nyams len dang / /
nges 'byung byang chub sems dang yang dag lta / /
'khrul med dam pa'i lam la rab goms pas / /
rang gzhan don gnyis lhun gyis grub 'gyur bas / /
nyin mtshan kun tu g.yel med sten par 'tshal / /
zhes pa byang rtse rab 'byams pa chos rin chen la gnang ba'o / / / /
@# / /
oM bde legs su gyur cig /
bslu med skyabs kyi dam pa bla ma rje / /
rgyal ba gnyis pa'i zhabs la gus btud de / /
klu yi rgyal mtshan zhes bya'i gus ldan la / /
brtse ba'i sems kyis phan pa'i gdams pa bri / /
dal 'byor rten thob rgyal ba'i bstan dang mjal / /
dam pa'i mgon gyis zin pa rnyed dka' bas / /
rtag tu rang gzhan phan bde bsgrub pa'i phyir / /
sgo gsum dge ba'i las la brtson par mdzod / /
tshe 'di mi rtag nam mkha'i glog 'dra zhing / /
srid pa'i phun tshogs mnog chung nyes mang bas / /
tshe 'di'i bde la nam yang ma zhen par / /
bslab gsum thar pa'i lam la brten par mdzod / /
theg mchog lam gyi sgo dang gzhung shing ni / /
byang chub sems las gzhan pa cang med pas / /
ma rnams don du byang chub sems skyed la / /
rgyal sras spyod pa rlabs chen goms par mdzod / /
skal bzang 'jug ngogs rdo rje'i theg pa'i lam / /
gsang bde 'jigs gsum rta mchog rol pa yi / /
bskyed rdzogs bzlas brjod nyams len brtson par mdzod / /
rgyal ba gnyis pa'i bstan pa spel ba la / /
sna tshogs thabs la mkhas pas 'bad pa dang / /
gzhan phan chos kyi rtsa bar gsungs pa'i phyir / /
gdul bya gang phan chos kyis skyong bar mdzod / /
tshul 'di pad ma'i gnyen dang pad ma ltar / /
gnas kyis bskal yang mdza' ba'i slob ma la| |bkra shis lhun po'i ngos nas legs par gdams / /
dge bas ma rnams kun mkhyen gnas thob shog /
ces kyang btsun pa blo bzang chos kyi rgyal mtshan gyis gdams pa'o / / / /
@# / /
na mo gu ru many+dzu g+ho ShA ya /
slob ma la gdams pa lha'i rnga bo che'i sgra dbyangs ces bya ba /
bla ma dang lhag pa'i lha la phyag 'tshal lo / /
dus gsum bde gshegs thams cad dang / /
dbyer med rtsa ba'i bla ma yi / /
zhabs sen rin chen 'od chags pa / /
snying ga'i padmo'i rgyan du bzhugs / /
lha bcas 'dren pa shAkya'i tog /
rgyal tshab mi pham 'jam pa'i dbyangs / /
'phags mchog klu sgrub thogs med zhabs / /
'bral med spyi bo'i gtsug tu bsten / /
smra ba'i zla ba phul byung zhabs / /
blo bzang rgyal ba gnyis pa'i rje / /
de sras nas bzung rtsa brgyud kyi / /
bla ma rnams la gus btud nas / /
dam pa rnams kyi bzhed pa yi / /
legs bshad lha yi rnga bo che'i / /
sgra brgya dal gyis @# / /
rgod pa yis / /
mtha' dag bag yod gnas su bkri /
dal dang 'byor pas mdzes pa yi / /
rten 'di shin tu rnyed dka' bas / /
lan cig tsam zhig thob dus 'dir / /
nyin mtshan kun tu snying po long / /
spyir yang tshe 'di yun thung zhing / /
khyad par 'chi bdag dgra bo de / /
nam 'ong nges pa ma mchis pas / /
phyi bshol med par brtson 'grus rtsoms / /
dge dang mi dge'i las rnams kyi / /
'bras bu so sor mi slu bas| |sdig spong dge ba bsgrub pa la / /
sgo gsum gus pas rtag tu sgrims / /
rang nyid dam pa'i lam bsrangs te / /
snyigs dus skye bo sna tshogs pa'i / /
mtshan nyid ji bzhin nges byas la / /
de dang de mtshungs blang dor bya / /
mi dge'i bshes dang sdig pa'i grogs / /
nang gi dug gsum dgra bo 'dis / /
phan pa'i zol gyis nges bslu bas / /
rtag tu bag dang ldan par bya / /
gti mug mun pa'i smag rum de / /
rten 'brel yan lag gnyis lhag bcu / /
lugs 'byung lugs las bzlog pa'i rim / /
ji bzhin shes pa'i sgron mes sol / /
dge ba'i nags tshal sreg byed pa'i / /
zhe sdang khong khro'i me 'bar ba / /
byams dang snying rje'i chu 'dzin las / /
byung ba'i phan bde'i char gyis choms / /
'dod chags chu bo 'khrug pa'i rgyun / /
bdag dang gang la chags pa'i yul / /
mi rtag mi gtsang sdug bsngal bar / /
nges pa'i chu lon brtan pos zlog /
dang por shes rab mtshon rnon gyis / /
rang gzhan lpags pa'i kha phye nas / /
sha khrag chu rgyus rus pa dang / /
rkang gi bar du brtag par bya / /
rnag khrag khu ba bshang gci dang / /
klad pa sha rus chu rgyus rkang / /
'dus pa'i mi gtsang rkyal pa la / /
blo ldan su zhig chags par byed / /
snabs dang mchil ma lud pa rngul / /
bad mkhris glo mchin rgyu long sogs / /
mi gtsang rdzas kyis gang ba la / /
rab rmongs byis pa phag ltar chags / /
gtsang zhing yid 'ong bsod pa'i zas / /
ro 'dzin lam du drangs tsam gyis / /
btsog cing dri nga myags 'gyur na / /
lus 'di las gzhan bshang khang ci / /
gtsang ba'i sa yang bshang gci yis / /
cung zad sbags pa'ang btsog 'gyur na / /
bshang gci snag khrag mi gtsang bas| |yongs gang mdzod la su zhig chags / /
'di ltar mngon sum mthong bzhin du / /
da dung 'dod pa'i sems skye na / /
dbugs bral dur khrod bor ba yi / /
lus kyi phyi nang rang bzhin ltos / /
mdor na 'dod pa'i dngos po la / /
chags pa'i sa bon phra mos kyang / /
mnar med khro chu khol ma'i nang / /
nges par 'tshed pa'i 'bras bu bskrun / /
kim pa'i 'bras 'dra'i 'dod pa yis / /
gsod gcod 'ching dang 'bral ba dang / /
phyi ma'i ngan 'gro'i sdug bsngal sogs / /
'dren phyir phung krol chen po byed / /
de bas srid pa'i phun tshogs kun / /
rmi lam sgyu ma'i dga' ston dang / /
'bar ba'i me dang g.yang sa ltar / /
skrag pa'i sems kyis thar par snyegs / /
glog dang chu bur lta bu yi / /
@# / /
zang zing nor rdzas 'ching ba'i lcags / /
'bral med gtan du dge ba yi / /
'phags pa'i nor bdun gces par zungs / /
sdug bsngal gsum gyis mnar ba yi / /
mar gyur 'gro ba'i don gyi phyir / /
byang chub dam par sems bskyed nas / /
rgyal sras spyod pa'i rjes su bslab / /
mi srun rlung ltar g.yo ba'i sems / /
rtse gcig dmigs pa la gtad de / /
dran shes rgya dang ma bral bar / /
g.yo med ting 'dzin brtan po sgrub / /
chos kun rang bzhin gdod ma'i gshis / /
dbyer med brjod bral stong pa nyid / /
ji bzhin nges pa'i shes rab kyis / /
dbyings su dbyer med mnyam par zhog /
de las langs pa'i rjes thob tu / /
cir snang sgyu ma chu zla ltar / /
snang yang bden pas stongs pa yi / /
snang stong sgyu ma'i rnal 'byor bsgom / /
byang chub sems kyis rtsis zin pa'i / /
stong nyid zab mo bsgom pa dang / /
shes rab kyis zin byang chub sems / /
bsgom pa zung du 'brel tshul yin| |'di ltar bsgrubs pa'i legs tshogs kyis / /
mtshon pa'i rnam dkar dge legs gzhi / /
bla ma mchog gis byang chub bar / /
'bral med 'dzin pa'i rgyu ru bsngo / /
tshul 'di dad dang rnam dpyod kyi / /
nor ldan blo bzang chos 'dzin gyis / /
bskul tshe dge slong rgyal khams pa / /
chos kyi rgyal mtshan zhes byas bkod / /
'dir 'bad legs spyad zla zer gyis / /
'khyud pa'i gangs ri'i tog 'dra de / /
mkha' mnyam 'gro ba ma lus pas / /
byang chub dam pa thob phyir bsngo /
zhes slob ma la gdams pa lha'i rnga bo che'i sgra dbyangs ces bya ba 'di yang /
dad pa dang rnam par dpyod pa sogs phul du byung ba'i yon tan dang ldan pa /
bkra shis rtse nas chos mdzad ma blo bzang chos 'dzin gyis nan tan chen pos bskul ba la brten nas /
btsun pa blo bzang chos kyi rgyal mtshan gyis chos grwa chen po bkra shis lhun po'i gtsug lag khang du sbyar ba'o / / / /
@# / /
swasti /
bla ma yi dam dkon mchog gsum / /
bslu med gtan gyi skyabs yin pas / /
snying khong rus pa'i gting nas kyang / /
gsol ba thob la skyabs su song / /
dal 'byor mi lus rin chen 'di / /
yang yang rnyed par dka' bas na / /
lan cig tsam zhig rnyed pa 'di / /
don med ma byed dge la 'bungs / /
skyes pa'i mtha' ma 'chi 'gyur zhing / /
nam 'chi nges pa mi 'dug pas / /
da lta 'chi 'am mi shes kyi / /
brtson pa ma zhan 'chi grabs mdzod / /
tshe 'di slong mos 'tsho yang bla / /
phyi ma 'phrad ring 'jigs pa che / /
'dod yon ro la ma zhen par / /
thar pa'i btsan sa legs par zungs / /
skyes pa kun gyi mtha' 'chi zhing / /
'dus pa'i tha ma nges par 'bral / /
mthon po'i tha ma rgud pa 'di / /
dus las mi 'da' thog tu 'bab / /
ser snas zas nor bsags bsags kyang / /
rang la spyod pa'i dbang med par / /
sbrang ma'i rtsi bzhin gzhan gyis spyod / /
dngos 'dzin gsog rum byed pa 'khrul / /
tshangs @# / /
dbang 'khor los bsgyur rgyal sogs / /
srid pa'i bde ba'i rtser son yang / /
mnar med 'bar ba'i mes bsreg pas / /
'dod pa'i bde la zhen pas phung / /
kha drag bu rta dpung 'dzom zhing / /
gzhon pa'i lang tshos rgyags pa yang / /
dga' rtsed ngang nas blo bur du / /
mya ngam thang la dgras bcom 'dra / /
des na 'jig rten bya ba la / /
yid brtan snying po med pas na / /
rnam g.yeng dbang du ma gtong bar / /
rtse gcig dge la brtson par gyis / /
ces pa 'di yang don gnyer can 'ga' zhig dge la bskul phyir /
dge slong blo bzang chos kyi rgyal mtshan gyis smras pa'o / / / /
@# / /
na mo gu ru many+dzu g+ho ShA ya / /
rmad byung yon tan ji snyed pa / /
ma lus gang gi legs bsdus te / /
skyon kun 'gro la bskrad pa bzhin / /
shAkya seng ge la btud nas / /
bde gshegs gsung rab las byung ba / /
legs bshad rin chen phreng spel te / /
lha mi'i dbang phyug mgul rgyan du / /
do shal bzhin du bdag gis 'bul / /
mu stegs ngan pa'i bram ze rnams / /
rgyal po'i spyod tshul gzhan smra yang / /
mnyam med bdag gi ston pa des / /
rgyal srid chos bzhin bskyang bar gsungs / /
'phags pa'i yul dang gangs can du / /
byon pa'i chos rgyal de dag gi /
gtsug lag gnyis kyi tshul gzigs na / /
'di dang phyi ma kun tu dge /
nye ring med pa'i bka' khrims kyis / /
nyid kyi sras la ji lta bar / /
'bangs rnams bde bar bskyangs lags na / /
kun gyis khyod nyid lha bzhin bkur / /
snyigs dus skye bo ma rungs pa / /
chags sdang che zhing phra ma mkhas / /
de'i phyir bzang ngan ji ltar yang / /
zhu 'phrin kun la brtag dpyad 'tshal / /
blo chung khro skyen 'gyur ldog che / /
gang dran khar 'byin cal col smra / /
bya byed mang zhing mthar mi phyin / /
'di dag byis pa'i chos lugs lags / /
g.yo med drang po'i rang bzhin can / /
dpa' zhing shin tu dul bar gnas / /
khong yangs zab pas rgya mtsho dang / /
brtan pas ri rab lta bur mdzod / /
ngan g.yo gnod 'tshe'i sems dang ni / /
mi btsun ngag dang rdzun spangs te / /
snying la 'bab cing bden pa dang / /
'jam po'i bka' lung snyan po stsol / /
ha cang chang la sred pa dang / /
'dod zhen chen po mi bya ste / /
chang dang 'dod la sred pa'i rgyus / /
phung krol chen po bskyed par gsungs / /
srog 'phrog mngar ba'i btsan dug dang / /
nad sel kha ba'i sman bzhin du / /
gnod pa'i ngag 'jam phan pa yi / /
rtsub pa'i tshig kyang de bzhin dgongs / /
lha sras gtso bo gang spyod pa / /
'khor rnams de yi rjes 'jug pas / /
khyod ni log pa'i lam zhugs na / /
'bangs rnams ji ltar 'gyur ba dgongs / /
de'i phyir ya rabs spyod tshul gyis / /
phal pa'i spyod pa rgyang bsrings te / /
mthon po'i rigs su 'khrungs rnams kyi / /
rgyan du bdag nyid 'gyur bar mdzod / /
mna' dang dam tshig sdom pa las / /
nam yang 'da' bar mi rung ste / /
de @# / /
bzhin ngo tsha khrel yod ldan / /
gzhung bzang byas shes che ba dgos / /
rgyal ba'i bka' dang dam pa'i gsung / /
rig gnas bstan bcos mang po la / /
mkhyen pa'i spyan gyis gzigs lags na| |legs bshad mang po de las 'byung / /
dkon mchog gsum dang bla ma ni / /
gtan gyi skyabs dang grogs yin pas / /
rtag tu mchod dang bkur sti dang / /
bka' bzhin bsgrub pas mnyes par mdzod / /
de bzhin yab dang yum la yang / /
gus pas bsnyen cing bkur bar gyis / /
'di dag phan gnod chung ngus kyang / /
'bras bu shin tu che ba 'byung / /
til 'bru tsam gyi sa bon gyis / /
nam mkhar mi shong n+ya gro d+ha / /
de bzhin dge sdig chung ngu la'ang / /
brnyas par mi bya blang dor 'tshal / /
dus bzang spyi dang bye brag la / /
gso sbyong yan lag brgyad pa ni / /
bzhes shing gzhan yang bgyid 'jug ste / /
mtho ris 'gro ba'i bde lam lags / /
srid pa'i lam du rgyu ba'i tshe / /
gtong ba nor gyi mchog yin pas / /
phongs dang dag pa'i zhing rnams la / /
kun tu sbyin par dgyes par mdzod / /
khro dang zhe sdang las 'jigs pa / /
'di na gnod pa'i dgra gzhan med| |de bas bzod pa'i go cha la / /
brten na mdzes shing dpa' ba lags / /
stobs kyis dregs pa'i zhabs 'bring ba / /
'dus nas nyams dga' rtsed mo'i phyir / /
dgos med sdig pa bgyid srid pas / /
nyes dmigs gzigs la bzlog par mdzod / /
bya ba gang dang gang la yang / /
skyon dang yon tan gzigs mdzod la / /
'dres ma'ang bya bar mi rigs na / /
skyon shas che na bzlog par rigs / /
yon tan ldan pa'i mi rnams ni / /
bsten cing kun nas dgyes par mdzod / /
skyon gyi gong bu'i skye bo de / /
rgyang bsrings snying rje'i yul du dgongs / /
mnga' ris gang na gnas pa yi / /
bya dang ri dwags nya la sogs / /
mgon med bdag po med pa rnams / /
snying rjer 'os sam mi 'os gzigs / /
nges na gzhan la mi gnod par / /
rtswa chus 'tsho ba 'di rnams la / /
mi 'jigs skyabs dag stsol ba dang / /
chom rkun rnams kyang sdigs par mdzod / /
bag med snang ba 'brid mkhas shing / /
rgyal po'i bya ba g.yeng che bas / /
nyin re bzhin du thugs dam rnams / /
chag med bcad rgya nyid du mdzod / /
phan par smra ba ches dkon zhing / /
de bas de la nyan dkon kyang / /
brtse bas mi yi dbang phyug la / /
spyi brtol bskyed nas gdams pa lags / /
thub pa'i gsung rab las byung ba'i / /
gtam 'dis 'gro ba ma lus pa / /
rgud pa kun las bsgral byas te / /
thams cad mkhyen pa thob par shog /
ces pa 'di ni rigs rus phun sum tshogs shing| dad pa dang rnam dpyod sogs dam pas bsngags pa'i yon tan dang ldan pas skyong mi'i dbang po sde pa sog po rdo rjes nan gyis bskul ba la brten nas /
chos smra ba'i dge slong sde snod gsum pa blo bzang chos kyi @# / /
rgyal mtshan gyis thon dga' ldan rdzong du smras pa'o / / / /
@# / /
na mo gu ru many+dzu g+ho ShA ya /
ma lus nyes pa'i tshogs kun yongs spangs shing / /
mtha' dag yon tan kun gyis legs par brgyan / /
lhar bcas 'gro ba'i 'dren pa thams cad mkhyen / /
zla med ston pa de la bdag cag dang / /
ji srid mi rnams bde ba longs spyod kyi / /
rjes su 'brang zhing longs spyod de nyid kyang / /
sbyin pa las byung bu ram shing pa des / /
dang por 'gro la sbyin pa'i bka' lung bstsal / /
sbyin la dgyes kyang tshul khrims ma srungs na / /
ngan 'gro'i longs spyod phun sum tshogs 'gyur bas / /
longs spyod gnas la spyod pa'i rten bzang po / /
bsgrub phyir tshul khrims rjes 'gro'i gtam du bsngags / /
bde 'gro'i rten yang nad sogs kyis nyams na / /
rang gzhan kun nas yid skyo 'byung ba'i rgyu / /
de bas bzod dang nges pa'i ngang tshul la / /
goms na gzugs bzang phun sum tshogs 'gyur gsungs / /
de ltar sbyin dang tshul khrims bzod pa ste / /
dkar chos 'di gsum khyim pa rnams kyis kyang / /
bsgrub par sla zhing bsgrubs na don che zhes| |thugs rje che ldan rgyal ba de skad gsung /
zhes pa 'di yang btsun pa blo bzang chos kyi rgyal mtshan gyis g.yag sder dge ldan lhun po nas phul ba dge / / /
@# / /
na mo gu ru many+dzu g+ho ShA ya| gang gi zhabs sen nor bu'i 'od / /
dran pa yis kyang mchog stsol ba'i / /
bla ma rnams dang mchog gsum gyi / /
zhabs la gus pas phyag byas te / /
kai la sha yi sa 'dzin yang / /
zla shel zer gyis ches dkar ba / /
ji bzhin dge ba'i thugs mnga' ba / /
gsal bar bya phyir tshig 'di gsol / /
'byor ldan mthon po'i rigs 'khrungs shing / /
dam pa'i mgon ldan sangs rgyas kyi / /
skyon med bstan dang mjal ba 'di / /
yang yang ma yin da res tsam / /
de'i phyir tshul 'di'i don dgongs la / /
'di dang phyi ma gzhan dag gi /
don rnams rgyal bas gsungs pa bzhin / /
rtag tu gus pas sten par mdzod / /
chos dang mthun pa'i srid bskyangs na / /
mtho ris thar pa'i lam chen yin / /
sngon byon chos kyis sa skyong ba / /
rnams kyi rnam par thar pa bzhin / /
'bangs rnams rang gi sras bzhin du / /
byams pa'i sgo nas bskyangs lags na / /
de dag gis kyang bdag nyid ni / /
pha bzhin gus pas bsnyen bkur bgyid / /
phun tshogs 'bras bu 'byung ba yi / /
ljon shing gces par bsrung ba ltar / /
dus su dpya dang khral 'bul ba'i / /
'bangs rnams byams pa'i thugs kyis skyongs / /
rang la bltos pa'i 'khor g.yog la / /
nye ring che zhing phyi thag thung / /
gsar 'grogs che zhing 'gyur ldog mang / /
khro gtum che zhing tshig mi btsun / /
ngan sems g.yo sgyu la sogs pa / /
sde dpon ngan @# / /
pa'i spyod pa rnams / /
gtsang ma'i rigs su 'khrungs khyod kyis / /
dug can zas bzhin spang bar mdzod / /
mi ni a mra'i 'bras 'dra bar / /
gsungs phyir mkhyen pa'i spyan bkram ste / /
dman 'bring mchog gi rim pa yis / /
zhabs 'bring ngag tu 'god pa'i rigs / /
sgo gsum bya ba ci 'dra la'ang / /
brtag cing dpyad pa'i blang dor 'tshal / /
gya tsom 'jug pa'i blun po la / /
nyes pa byung ba shin tu mang / /
legs nyes bya ba mtha' dag kyang / /
blo ldan tshogs nas gros kyis bsgrub / /
grub na legs shing ma grub na'ang / /
mdzes ces bstan bcos dag las 'byung / /
mi dge'i bshes dang sdig grogs la / /
brten cing mtshan mo rgyu ba dang / /
le lo ngan zhen chang 'thung sogs / /
dam pas smad pa'i las rnams spang / /
bya dang nya dang ri dwags sogs / /
rtswa chu tsam gyis 'tsho ba yi / /
mgon med snying rje'i gnas rnams kyi / /
tsher ma byed rnams yang dag sdoms / /
brku 'phrog 'thab rtsod gsod byed pa'i / /
ma rung ngan pa yal bor na / /
log dpyod dbyar gyi chu ltar 'phel / /
de'i phyir de dag bsdigs pas gzhom / /
dge dang sdig pa'i las rnams ni| |chung la'ang brnyas par mi bya ste / /
'jig rten pha rol gyur pa na / /
'bras bu shin tu che ba 'byung / /
tshe 'di'i snang ba 'brid mkhas shing / /
gtso bo'i bya ba rgya che bas / /
don chen yal bar 'tshor srid kyi / /
thugs dam bcad rgya nyid du mdzod / /
nya stong tshes brgyad la sogs par / /
rgyal bas khyim pa'i phyogs dag la / /
bsngags pa'i bsnyen gnas yan lag brgyad / /
bsten pas sku tshe don ldan 'gyur / /
'jigs rung 'khor ba'i 'brog dgon 'dir / /
grogs med gcig pur rgyu ba'i tshe / /
mchog gsum bla ma las lhag pa'i / /
gnyen dang skyabs gzhan yod min pas / /
dang por tho rangs mnal sad tshe / /
skyabs 'gro sems bskyed ci mang dang / /
bzang spyod las byung bdun rnam dag /
ltung bshags dang bcas mchog tu dge /
tshe lha ci yang rung ba'i gzungs / /
bzlas brjod sku tshe spel phyir mdzod / /
tsha gong sman bla'i mdo chog dang / /
grub na su rU pa yang 'tshal / /
dkon mchog gsum gyi zhabs drung du / /
bkod pas khyad par 'phags pa yi / /
mchod pa gsar pa gsar pa dag /
nyin re bzhin du dbul bar mdzod / /
gdugs mtshan dal ba'i skabs kun tu / /
'khyer so gsum dang ldan pa'i ngang / /
yi ge drug pa la sogs pa'i / /
gzungs sngags zab mo'i bzlas brjod dang / /
rgyal ba'i gsung gi snying po mchog /
yon tan rin chen sdud pa ni / /
gdon zhing gtor ma brgya rtsa dang / /
sku gzugs mchod rten bzheng ba sogs / /
'chag med phyag mtshan ltar bzhes shing / /
byams dang snying rje byang chub sems / /
bden stong sgyu ma'i rnal 'byor dang / /
zung du 'brel ba'i rgya yis thob / /
'jig rten dregs pa'i lha 'dre @# / /
la| |'phral gyi rkyen sel ma gtogs pa / /
mthar thug skyabs su mi bya ste / /
ngan song gnas su 'dren phyir ro / /
gang la brten na byang chub bar / /
g.yel med mgon dang grogs mdzad pa'i / /
ye shes chos skyong bsrung tshogs la / /
mchod gtor ma chag re bltos gces / /
mjug tu dus gsum bsags pa yi / /
dge tshogs bzang po spyod pa'am / /
thog mtha' bar du dge ba yi / /
smon lam bzang pos kha lo bsgyur / /
mdor na mang du gsol ci 'tshal / /
rang rigs chos dang srid kyi tshul / /
yab mes gong ma'i rgyun bzhin du / /
ma nyams 'phel zhing rgyas par mdzod / /
dbang stobs dregs pas myos rnams la| |phal cher gcam bu ngo bstod byed / /
nyes pa mthong yang brjod mi nus / /
mig bzhin rang skyon mthong dka' bas / /
rang gzhan bya ba thams cad la / /
'phral phugs skyon dang yon tan gnyis / /
ji bzhin 'byed pa'i blo gros kyis / /
legs par phye ba'i blang dor gces / /
phan par smra ba ches dkon zhing / /
smras kyang blun rnams khro ba mang / /
de lta mod kyi sa skyong ba / /
khyod nyid mnyes par bya phyir brtsams / /
de las 'ongs pa'i dge ba'i tshogs / /
dung ltar dkar ba ci mchis pa / /
'gro rnams srid pa'i rgya mtsho las / /
sgrol ba'i ded dpon mchog tu bsngo / /
tshul 'di rigs rus dad stobs ldan / /
rnam dpyod yangs pa'i sa skyong ba / /
sde pa mgon po bkra shis kyis / /
bskul phyir phyogs med rgyal khams pa / /
dge slong chos kyi rgyal mtshan gyis / /
thon gyi gzhis ka'i ngo mtshar du / /
sbyar ba'i yi ge zur khang pa / /
blo bzang dar rgyas ces byas bris| |'di nyid dam pa'i rjes 'gro ba'i / /
rnam dpyod ldan pa gzhan la yang / /
blang dor bya ba'i rang bzhin rnams / /
gsal byed gser gyi sgron me yin /
zhes pa 'di yang chos smra ba'i btsun pa blo bzang chos kyi rgyal mtshan gyis sbyar ba'o / / / /
@# / /
oM swasti sid+haM /
skyon bral yon tan kun gyi mdzod / /
bslu med bla ma dkon mchog gsum / /
'bral med spyi bo'i rgyan bzhugs la / /
mchog dang thun mong dngos grub stsol / /
mkhas pa khyim du gnas na yang / /
mtho ris rnam grol them skas bgrod / /
blun po rab tu byung gyur kyang / /
mi bzod ngan 'gro'i mthil kun myul / /
de phyir pang na dpal gnas pa'i / /
khyim gyi bya bas brel rnams kyang / /
rnam dkar dge ba'i bsam sbyor la / /
nyin mtshan kun tu 'bad par rigs / /
nya stong dge ba'i dus tshigs la / /
gso sbyong yan lag brgyad bzung ste / /
rnam dag rten rnams 'thob pa lags / /
grogs med srid par 'khyams pa na / /
sbyin las gzhan pa'i gnyen ma mchis / /
de bas bzang po'i zhing rnams la / /
gus pas brgyan pa'i sbyin pa stsol / /
'khor bar nyam thag sdug bsngal gyi / /
mda' char drag po 'bab pa @# / /
la| |skyob byed bla ma dkon mchog gsum / /
bslu med skyabs kyi dam pa lags / /
mi bzad 'khor ba'i sa bon phyir / /
chags sdang mi dge'i sems spangs te / /
byams dang snying rje'i sems ldan pas| |sgo gsum dge la sbyor bar mdzod / /
snang zhing srid pa'i chos rnams kun / /
chu zla rmi lam sgyu ma ltar / /
bden par grub pa ma mchis pas / /
nam mkha' lta bu'i rnal 'byor sgoms / /
'di ltar nyams su blangs pa las / /
gnas skabs lha mi'i rten brgyud nas / /
mthar thug rdzogs pa'i sangs rgyas kyi / /
go 'phang myur du thob pa lags / /
ces pa 'di yang dad pa dang gtong ba sogs yon tan gyis brgyan pa /
dpon sa bsam grub bu khrid la gdams pa dge legs su gyur cig / / /
@# / /
swasti /
bskal bzang 'dren pa bde gshegs brgya phrag bcu'i / /
rnam thar mthing shog ngos la gser sbyangs kyis / /
bskrun pa'i dge ba mar gyur 'gro ba kun / /
sku gsum gzhal med khang du 'jug phyir bsngo / / / /
@# / /
'dul ba lung gi ka par /
bde gshegs bstan pa'i rtsa ba 'dul ba'i mdo / /
legs par bzhengs la mthun rkyen bsgrubs pa kun / /
rtag tu dal 'byor tshang ba'i rten thob nas / /
ngur smrig 'dzin pa'i mchog tu 'gyur bar shog /
kha| sde bzhi'i lung sogs bka' 'gyur yongs rdzogs pa / /
bzhengs pa'i dge bas bdag dang 'gro ba kun / /
mi 'khrugs dge slong mchog gi rnam thar bzhin / /
rtag tu so thar sdom pa mchog ldan shog /
ga| kha ba'i ri ngogs 'gyur ba'i bde gshegs gsung / /
bris pa'i dge bas chos kyi rgyal mtshan ni / /
mthong thos dran reg dad par byed rnams kyang / /
myur du byang chub dam pa thob gyur cig /
nga| bstan pa'i rtsa ba 'dul ba'i sde snod la / /
bkur sti bgyis pas tshe rabs kun tu bdag /
rgyal bstan rtsa ba 'dul ba 'dzin pa dang / /
sems can ma lus 'dren pa'i mchog gyur cig /
ca| thub pa'i nang mdzod 'dul ba 'bum sde'i gzhung / /
ri mor bris pas mar gyur 'gro ba kun / /
mi khom gnas bral dal 'byor rten thob nas / /
ngur smrig 'dzin pa'i mchog tu 'gyur bar shog /
cha| 'dul ba 'bum sde la sogs ston pa'i bka' / /
ci 'gyur yi ger 'bri la brtson pas mtshon / /
'gro rnams dga' ldan bde ba can skyes nas / /
ma pham 'od dpag med sogs dgyes byed shog /
ja| bstan pa'i snying po so sor thar pa yi / /
mdo rnams bzhengs pas tshe rabs kun tu bdag /
ma rnams don du 'dul ba'i sde snod kun / /
'dzin cing ngur smrig 'dzin pa'i mchog gyur cig /
nya| blo bzang chos kyi rgyal mtshan mos pa'i blos / /
rgyal ba'i nang mdzod 'bum phrag 'dul ba'i gzhung / /
bsgrubs pas ston mchog de yi bzhed pa'i don / /
ma lus ji bzhin bdag gis bsgrub gyur cig /
ta| 'bum phrag @# / /
'dul ba'i gzhung sogs rgyal ba'i bka' / /
legs par bsgrubs pa'i bsod nams ci mchis pa / /
byams mgon sras kyi thu bor bdag gyur nas / /
byang chub lung bstan thob pa'i rgyu ru bsngo / /
tha| 'dul lung la sogs gangs khrod 'gyur ba'i bka' / /
ma lus 'bri sogs bsti stang ba gyis pa'i mthus / /
thub pa'i bstan pa lung rtogs dam pa'i chos / /
rgyal ba'i dgongs pa ji bzhin 'dzin gyur cig /
da| sde bzhi'i lung sogs 'gyur ro cog gi bka' / /
legs bsgrubs dge bas lus can phan bde'i gzhi / /
thub bstan snying po yun ring rgyas pa dang / /
'gro rnams rtag tu bde skyid ldan par shog /
na| 'dul gzhung 'bum sde 'bri la mthun pa'i rkyen / /
bsgrubs rnams sdug bsngal kun las rnam grol te / /
dge ba'i bshes kyis 'bral med rjes bzung nas / /
thams cad mkhyen pa'i go 'phang myur thob shog /
yum gyi ka| ston pa'i gces mdzod sher phyin mdo bzhengs pa'i / /
dge bas bdag cag skye ba thams cad du / /
lus srog lan brgyar dor yang thub pa'i bka' / /
ma lus 'dzin la zhum pa med gyur cig /
kha| bod khams mun sel sgron me rgyal ba'i bka' / /
mtha' dag bzhengs la phan pa bsgrub pas mtshon / /
'gro rnams sdug bsngal rgud pa kun bral zhing / /
zag med bde bas rtag tu 'tsho bar shog /
ga| gangs khrod bsod nams zhing bzhugs ston pa'i bka' / /
bla mar bgyis pa'i dge ba ci mchis pa / /
ma rnams gnas skabs kun tu bde ba dang / /
mthar thug myur du kun mkhyen thob phyir bsngo / /
nga| phyogs 'di'i mdzes byed gsung rab ma lus pa / /
rab dkar sems kyis bris pa'i bsod nams tshogs / /
'gro rnams thams cad mkhyen grong drang ba'i phyir / /
ston de'i mdzad pa ji bzhin bsgrub phyir bsngo / /
ca| deng 'dir bka' la sri zhu bgyis pa'i mthus / /
bdag cag deng nas byang chub snying po'i bar / /
rang don yal bar dor nas thabs mkhas kyis / /
gzhan don bsgrub la zhum pa med gyur cig /
cha| rgyal yum stong phrag brgya pa glegs bam du / /
'god la sgo gsum zang zing ci rigs pas / /
phan par byed pa'i lus can thams cad kyang / /
dga' ldan skyes nas byams mgon mnyes byed shog /
ja| shes rab pha rol phyin gzhung stong phrag brgya / /
yi ger bris pa'i dge bas thub dbang gi /
lung rtogs bstan pa rgyas par byed pa la / /
srid mtha'i bar du g.yel med brtson par shog /
nya| dus gsum rgyal ba kun lam stong phrag brgyas / /
mtshon pa phyogs 'dir 'gyur ba'i thub pa'i gzhung / /
bkod pa'i dge bas mgon dang skyabs med pa'i / /
'gro rnams 'dren pa'i mchog tu bdag gyur cig /
ta| bde gshegs kun yum rgyas pa la sogs pa'i / /
gsung rab 'bri la phan byed @# / /
mtha' dag dang / /
ma rnams gnas skabs bde skyid phun tshogs shing / /
mthar thug rdzogs pa'i sangs rgyas myur thob shog /
tha| shes rab pha rol phyin gzhung brgya pa 'di / /
bzhengs pa'i dge bas mgon med srid mtsho cher / /
'khyams pa'i 'gro rnams bdag nyid gcig pu yis / /
sgrol la thogs med mthu dang ldan gyur cig /
da| rgyal yum khri phrag bcu sogs 'gyur 'tshal bka' / /
ri mor byed la mthun pa bsgrub rnams dang / /
'gro kun shes rab pha rol phyin gzhung gi /
thos bsam bsgom pa'i nyams len mthar phyin shog /
na| dus gsum bde gshegs bskyed yum bskrun pa la / /
phan par bgyid pa'i lus can mtha' dag kyang / /
nor bzang rtag tu ngu bzhin bla ma dang / /
chos phyir lus dang srog kyang 'dor nus shog /
pa| ston dang bstan la dad pa'i lhag bsam gyis / /
yi ge 'dri mchod bgyis pa'i legs spyad mthus / /
thub pa'i bstan pa yun ring rgyas pa dang / /
'gro kun byang chub sems kyis rgyud phyug shog /
pha| lha bcas ston pa mchog de'i gsung rab tshogs / /
phreng bar spel bas bdag la sems dang cing / /
mthong thos dran reg 'gro ba thams cad kyang / /
sras bcas rgyal bas 'bral med rjes 'dzin shog /
ba| zas gtsang sras kyi gsung rab glegs bam gyi / /
me tog phreng mdzes brgyus pa'i legs spyad rnams / /
mgon med skyob phyir rgyal ba'i dam chos kun / /
rgyal ba'i dgongs pa ji bzhin 'dzin phyir bsngo / /
ma| dus gsum rgyal yum stong phrag brgya pa 'di / /
bsgrubs pa'i dge bas skye dgu'i phan bde'i gzhi / /
thub bstan dar rgyas srid mthar gnas pa dang / /
'gro kun bdud bzhi'i dgra las rgyal gyur cig /
nyi khri'i ka /
ston dang bstan la dad pa'i dge slong gis / /
gzhung mchog sher phyin bris pa'i dge ba yang / /
mgon med nyam thag ma rgan 'gro ba rnams / /
zhing mchog bde ba can du skye phyir bsngo / /
kha| rgyal yum 'bring po glegs bur bgyid pa la / /
mthun rkyen bsgrub par byed pa'i skye bo kun / /
shAkya'i rgyal pos 'bral med rjes bzung ste / /
'gro kun don du sangs rgyas myur thob shog /
ga| rgyal yum 'bring sogs gangs khrod byon pa'i bka' / /
legs par bzhengs pas mar gyur 'gro ba kun / /
'khor lo chen po bzhi dang rtag ldan zhing / /
stobs bcu mnga' ba'i go 'phang myur thob shog /
nga| stong phrag nyi shu lnga pa'i glegs bu 'di / /
bsgrub phyir brtson pa bsten pa thams cad kyang / /
rtag tu bde 'gro lha mi'i rten brgyud nas / /
bla med byang chub dam pa myur thob shog /
khri brgyad stong pa'i ka| byang phyogs skye dgu'i nyer 'tsho sher phyin sogs / /
bka' rnams chos spyod rnam bcus mchod byas pas / /
'gro kun dga' ldan skyes nas ma pham pa'i / /
gsung gi bdud rtsis rtag tu 'tsho bar shog /
kha| byang @# / /
phyogs rgya mtsho'i gos can rgyan gcig pu / /
dpal stug bka' yig rin chen phreng spel ba'i / /
bsod nams ci mchis 'khor ba sdug bsngal gyi / /
rgya mtsho chen po skem pa'i rgyu ru bsngo / /
ga| sher phyin mdo sogs bka' 'gyur yongs rdzogs ni / /
yi ger 'bri sogs 'bad pa bsten rnams kyang / /
rtag tu yon tan bdun ldan dal 'byor rten / /
thob nas sgrib gnyis g.yul las rgyal gyur cig /
khri pa'i ka /
gsung rab mthar thug shes rab pha rol phyin / /
bzhengs pa'i dge bas bdag la mos pa dang / /
reg dran ming tsam thos pa thams cad kyang / /
bla med byang chub dam pa myur thob shog /
kha| ma lus rgyal ba'i yum gcig sher phyin mdo / /
bzhengs pa'i dge ba zla ltar dkar ba de / /
'gro kun sdug bsngal bdag la 'bab pa dang / /
bdag dge 'gro rnams bde ba'i rgyu ru bsngo / /
brgyad stong par /
dus gsum rgyal ba bskyed mdzad brgyad stong pa / /
'di ltar glegs bur bgyis pa'i bsod nams kyis / /
sdug bsngal gsum gyis mnar ba'i 'gro ba rnams / /
'dren pa'i ded dpon bzang por bdag gyur cig /
khri sna tshogs par /
kA| sher phyin mdo sogs bka' 'gyur yongs rdzogs pa / /
bsgrubs pa'i dge tshogs bdag gis ci bsags pa / /
'dren mchog shAkya'i tog la 'bul lags na / /
mgon de'i bzhed kun bdag gis bsgrub gyur cig /
phal chen gyi ka /
dang ba'i sems kyis chos kyi rgyal mtshan gyis / /
phal chen la sogs bsgrubs la 'dun rnams kyang / /
rtag tu dus gsum rgyal sras spyod pa kun / /
ma zhum snying stobs chen pos spyod gyur cig /
kha| 'dren pa'i bka' 'gyur bzhengs la mthun pa'i rkyen / /
sbyor dang mgon med lus can ma lus pa / /
bshes gnyen dam pas 'bral med rjes bzung ste / /
thams cad mkhyen pa'i go 'phang myur thob shog /
ga| zas gtsang sras kyi gsung rab bod yul du / /
ji snyed 'gyur la rim gro bgyis pa'i mthus / /
skye ba kun tu rgyal ba'i dam chos kun / /
rgyal ba'i dgongs pa ji bzhin 'dzin gyur cig /
nga| 'dir 'bad dge bas blo bzang chos rgyan la / /
bltos pa'i mar gyur 'gro ba ma lus pa / /
mi khom gnas su nam yang mi skye zhing / /
bshes gnyen dam pas 'bral med rjes 'dzin shog /
ca| sa gsum rin chen gcig pu rgyal ba'i bka' / /
legs bsgrubs bsod nams bdag gis ci bsags pa / /
des ni nyam thag 'gro ba ma lus pa / /
bde ba can du thogs med skye bar shog /
cha| 'di ltar brtson la mthun pa bgyid rnams dang / /
bdag dang bdag la brten pa'i 'gro ba kun / /
deng nas ngan song ngan 'gro'i gnas spangs te / /
'khor lo chen po bzhi dang ldan gyur cig /
dkon brtsegs kyi ka /
phan bde'i 'byung gnas shAkya'i rgyal po'i bka' / /
byang phyogs 'gyur ro cog rnams bris pa yi / /
@# / /
bsod nams ci mchis mkha' mnyam 'gro ba la / /
phan bde ma lus 'byung ba'i rgyu ru bsngo / /
kha| gangs can bsod nams zhing phebs rgyal ba'i gsung / /
yongs rdzogs 'bri la sgo gsum re res kyang / /
mthun rkyen bsgrub rnams log par mi ltung bar / /
rnam dag zhing nas dag pa'i zhing bgrod shog /
ga| ma lus 'jig rten kun gyi rin chen gcig /
ston pa'i bka' 'gyur yongs rdzogs bzhengs pa'i mthus / /
bstan dang 'gro la 'dod dgu stsol ba la / /
kun bzang 'jam pa'i dbyangs dang mtshungs par shog /
nga| rgyal ba'i bka' la sri zhu bgyis pa yi / /
dge tshogs mtha' dag mgon med sdug bsngal ba'i / /
'gro ba ma lus 'dren cing bskyab pa'i phyir / /
bla med rdzogs pa'i byang chub thob phyir bsngo / /
ca| chos kyi rgyal mtshan ston dang bstan pa la / /
dad pas tshul 'dir 'bad pa'i dge ba'i mthus / /
long ba mgon med 'gro ba ma lus pa / /
'dren pa'i ded dpon mchog tu bdag gyur cig /
cha| 'jig rten rin chen gcig pu thub pa'i bka' / /
'gyur 'tshal bris pas bdag dang 'gro ba kun / /
rtag tu byams mgon zhabs pad mnyes byed cing / /
byams pa'i bstan la bya ba byed par shog /
myang 'das kyi ka /
shAkya'i rgyal po'i gsung rab 'gyur ro 'tshal / /
dang ba'i sems kyis rim gro bgyis pa la / /
sgo gsum sgo nas mthun pa sbyor rnams kyang / /
thub pa'i brtul zhugs bzang dang 'bral med shog /
kha| bod yul 'gyur ba'i bka' la 'di lta bu'i / /
bkur sti bgyis pas bdag la bltos bcas pa'i / /
'gro kun ngan 'gro'i gdung ba rgyun bcad de / /
thams cad gzigs pa'i go 'phang myur thob shog /
mdo sde'i ka /
bskal bzang rgyal ba'i rnam thar / /
bzhengs pas 'gro ba ma lus / /
bzhis dman bde gshegs stong gi /
dam chos 'dzin par gyur cig /
kha| rgya cher rol pa la sogs rgyal ba'i bka' / /
yi ger 'dri la mthun pa sbyor rnams kyang / /
sras bcas rgyal bas 'bral med rjes bzung ste / /
thub pa'i rnam thar tshul bzhin spyod par shog /
ga| kha ba can ljongs skye dgu'i bsod nams gzhir / /
bde gshegs gsung rab 'gyur ro 'tshal bris pa'i / /
dge tshogs skye rga na 'chis gzir ba yi / /
'gro rnams bsgral phyir kun mkhyen rgyu ru bsngo / /
nga| bde gshegs bka' 'gyur glegs bam phreng bar ni / /
spel ba'i dge bas mgon dang skyabs med pa'i / /
'gro ba ma lus sgrol bar byed pa la / /
sras bcas rgyal ba'i mdzad pa bsgrub gyur cig /
ca| bod yul bsod nams zhing du 'gyur ba'i bka' / /
ma lus bzhengs la phan pa byed pa kun / /
ngan song 'khor ba'i 'jigs las rnam grol te / /
sku gsum ye shes lnga ldan myur thob shog /
cha| 'dir 'bad pa'i / /
dge ba'i mthus / /
'gro rnams kun / /
rgyal gyur cig /
ja| ston @# / /
la dad pa'i chos kyi rgyal mtshan gyis / /
byang phyogs nor 'dzin rgyan du gshegs pa'i bka' / /
ma lus ri mor bris pa'i dge ba yang / /
mar gyur 'gro ba'i sdug bsngal sel ba'i phyir / /
thub dbang bstan pa rgyas par bya phyir bsngo /
nya| bod yul ji snyed mchis pa'i mdo rgyud rnams / /
'di ltar 'god la mthun rkyen bsgrub pa rnams / /
ngan song 'khor ba'i skyon gyis ma gos par / /
thabs shes nyams len sa bcu mthar phyin shog| ta| dge slong blo bzang chos kyi rgyal mtshan gyis / /
bstan la rab dga'i sems kyis 'dir 'bad pa'i / /
dge bas rgyal ba'i lung rtogs dam chos kun / /
thub pa'i dgongs pa ji bzhin 'dzin gyur cig /
tha| 'di nyid phyir du sgo gsum ci rigs pas / /
mthun rkyen bsgrub pa'i lus can thams cad kyang / /
rtag tu 'khor lo bzhi ldan rten thob nas / /
thams cad gzigs pa'i go 'phang myur thob shog /
da| 'di yi dge bas bdag dang bdag nyid la / /
brten pa'i ma rgan 'gro ba ma lus pa / /
thub pa'i dbang pos 'bral med rjes bzung ste / /
rlabs chen spyod pa rgya mtsho'i mthar phyin shog /
na| thub pa'i gsung gi gces mdzod glegs bam 'di / /
bzhengs pa'i dge bas 'gro ba ma lus pa / /
skye rga na 'chi'i gdung ba las grol te / /
sku gsum nor bu'i gling du phyin gyur cig /
pa| rgyal ba'i thugs bcud glegs bur bgyis pa 'di / /
bsgrub phyir 'bad pa bsten pa thams cad kyang / /
rtag tu thub pa'i rnam thar bzang nos te / /
'gro kun don du sangs rgyas myur thob shog /
pha| phyogs 'dir 'gyur ro cog gi ston pa'i gsung / /
bsgrubs pa'i dge bas bdag gzhan 'gro ba kun / /
dga' ldan bde ba can sogs zhing skyes nas / /
rlabs chen rgyal sras spyod pa mthar phyin shog /
ba| lhag bsam dag pas 'di lta'i gsung rab la / /
sgo gsum sgo nas mthun rkyen gang bgyis pa / /
kun kyang srid zhi'i rgud pa las rgyal te / /
bla med rdzogs pa'i byang chub myur thob shog /
ma| dge slong blo bzang chos kyi rgyal mtshan gyis / /
dang ba'i sems kyis ston mchog de yi bka' / /
bris pa'i dge des mgon dang skyabs med pa'i / /
'gro kun bskyab phyir sangs rgyas myur thob shog /
tsa| rab dkar shog bu'i zla shel me long ngos / /
gsung rab sgeg mo'i mdzes sdug snang brnyan ni / /
bskrun pa'i dge bas yid can ma lus pa / /
thams cad gzigs pa'i go 'phang myur thob shog /
tsha| chos spyod rnam bcu'i thog mas gsung rab la / /
ri mor bgyis pa'i dge ba kun+da ltar / /
ji snyed bsags pa de yang phan bde'i gzhi / /
thub pa'i chos kun 'dzin pa'i rgyur gyur cig /
dza| phyogs 'di'i mun pa bsal phyir rgyal ba'i bka' / /
ji snyed mchis kun bris pa'i dge ba'i mthus / /
nyams thag srid mtshor bying ba'i 'gro ba rnams / /
sgrol ba'i ded dpon mchog tu bdag gyur cig /
wa| 'di ltar bde gshegs @# / /
gsung rab 'gyur ro 'tshal / /
ri mor bris dges skye ba kun tu bdag /
bstan dang 'gro ba'i don chen bsgrub pa la / /
thub chen dpa' bo de dang mtshungs par shog /
zha| 'di ltar zla med ston pa mchog de yi / /
gsung rab glegs bur bgyid la mthun pa'i rkyen / /
ji snyed bsgrub pa'i yid can ma lus pa / /
myur du 'gro kun 'dren pa'i dpal gyur cig /
za| kha ba can ljongs phebs pa'i thub pa'i bka' / /
mtha' dag yi ger bkod pa'i rnam dkar tshogs / /
deng nas lus dang srog la mi blta bar / /
rgyal ba'i chos kun 'dzin pa'i rgyu ru bsngo / /
'a| dang ba'i sems kyis dpag bsam ljon pa'i rtser / /
zab don ze'u 'bru dgod pa'i glegs bam gyi / /
'dab stong ge sar bskrun pa'i legs spyad tshogs / /
'gro rnams srid mtsho che las bsgral phyir bsngo / /
ya| kha ba can ljongs skye dgu'i bsod nams gzhir / /
bde gshegs gsung rab 'gyur ro 'tshal bris pa'i / /
dge tshogs skye rga na 'chis gzir ba yi / /
'gro rnams bsgral phyir kun mkhyen thob phyir bsngo / /
ra| bde gshegs gsung gi gces mdzod dam pa 'di / /
legs par bsgrub la sgo gsum ci rigs dang / /
dngos pos mthun pa bsgrub pa thams cad kyang / /
bde ba can du thogs med skye bar shog /
la| 'dir 'bad dge bas rgyal ba sras bcas kyi / /
mdzad spyod 'khor dang zhing khams smon lam sogs / /
ma lus bsdoms nas bdag gis spyod pa las / /
skad cig tsam yang g.yel bar ma gyur cig /
sha| kun mkhyen thugs bcud yi ge'i gzugs shar ba / /
bkod pa'i dge bas long ba mgon med pa / /
kun gyi mgon dang skyabs dang dpung gnyen phyir / /
dga' ldan bde ba can gyi zhing bgrod shog /
sa| bu ram shing pa'i bka' yi glegs bam gyi / /
rim par bsgrigs pa'i rnam dkar mgon po de'i| |dgongs pa ji bzhin bstan dang 'gro ba la / /
phyogs dus kun tu phan bde'i rgyu ru bsngo / /
ha| bde legs 'byung gnas skyob pa nyid gzigs bka' / /
dang ba'i sems kyis bris pa'i dge ba'i mthus / /
bdag kyang lus dang srog la mi blta bar / /
rgyal ba'i dam chos ma lus 'dzin gyur cig /
a| lha mi'i 'dren mchog de yi gsung rab las / /
gangs khrod 'gyur ro cog rnams bkod pa'i mthus / /
phan bde'i 'byung gnas rgyal ba'i dam chos kun / /
rgyas par byed la rtag tu mthu ldan shog /
ki| gangs can 'dzin ma'i rgyan mchog ston pa'i gsung / /
'di ltar bris pas bdag dang ma rnams kun / /
rtag tu bde 'gro lha mi'i rten brgyud nas| |'khrul med thabs shes lam bzang mthar phyin shog /
khi| bde gshegs bka' 'gyur 'dzam gling rgyan bkod pa'i / /
dge bas bdag gzhan 'gro ba ma lus pa'i / /
dam chos bsgrub pa'i 'gal rkyen kun zhi zhing / /
mthun @# / /
rkyen ma lus yid bzhin 'grub par shog /
gi| gangs can bzhugs so 'tshal gyi thub pa'i bka' / /
ri mor bris pas skye ba kun tu bdag /
lus srog khri phrag dor yang lung rtogs kyi / /
dam chos ma lus 'dzin pa'i rgyu ru bsngo / /
di| shAkya'i btsun pa blo bzang chos rgyan gyis / /
'di ltar bsgrubs pa'i dge ba ci mchis pa / /
lan dang rnam par smin la mi re bar / /
mkha' mnyam 'gro la bde skyid 'byung phyir bsngo / /
ci| stobs bcu mnga' ba'i rin chen bka' yi sgrom / /
tshar du dngar ba'i dge bas sangs rgyas kyi / /
ring lugs phyogs dus kun tu rgyas pa dang / /
'gro kun srid zhi'i 'jigs las grol gyur cig /
chi| gdul bya'i don du kha ba can ljongs su / /
phebs pa'i bka' la bsnyen bkur bskrun pa'i mthus / /
'gro kun byams dang snying rjes rgyud gang zhing / /
lhun grub bde ba che la spyod gyur cig /
ji| phyogs 'di'i nor 'dzin rgyan gyur ston pa'i bka' / /
mtha' dag chos kyi rgyal mtshan lhag bsam gyis / /
bskrun la mthun pa bsgrub pa'i skye bo kun / /
thub pa'i dbang pos 'bral med rjes 'dzin shog /
ces pa rnams mdo phyogs kyi tshigs su bcad pa'o / /
ka| dam pa dang po'i sangs rgyas rgyud rgyal sogs / /
bzhengs pa'i dge bas 'gro rnams bsgral ba'i phyir / /
mkha' spyod dga' ldan bde ba can 'grod nas / /
rim gnyis lam gyi yon tan mthar phyin shog /
kha| rgyal ba'i gsung gi gces mdzod gsang ba'i rgyud / /
bzhengs pa'i dge bas tshe rabs kun tu bdag /
dpa' bo rnal 'byor ma yis rjes bzungs nas / /
zung 'jug bde ba che la spyod gyur cig /
ga| bla med rgyud sde'i snying po 'di / /
blo bzang chos kyi rgyal mtshan gyis / /
bsgrubs la mthun pa sbyor rnams kyang / /
sgrib bral bde ba mchog thob shog /
nga| rgyud sde'i rgya mtsho 'di / /
bris pa'i dge ba'i tshogs / /
'gro rnams bsgral ba'i phyir / /
kun mkhyen thob phyir bsngo / /
ca| rgyal ba'i gsung gi snying po rgyud sde'i tshogs / /
legs bsgrubs rnam dkar dge bas 'gro kun gyis / /
thub pa'i bka' yi gsang ba kun bzung ste / /
thams cad gzigs pa'i go 'phang myur thob shog /
cha| kha ba can ljongs skye dgu'i bsod nams gzhir / /
bde gshegs gsung rab 'gyur ro 'tshal bris pa'i / /
dge tshogs skye rga na 'chis gzir ba yi / /
'gro rnams bsgral phyir kun mkhyen rgyu ru bsngo / /
ja| rgyal ba'i bka' 'gyur 'di ltar bsgrubs pa la / /
sgo gsum ci rigs mthun rkyen byed rnams kyang / /
phyi nang bdud bzhi'i g.yul las rnam rgyal te / /
thams cad gzigs pa'i go 'phang myur thob shog /
nya| 'di yi dge bas bdag dang bdag nyid la / /
brten pa'i ma rgan 'gro ba ma lus pa / /
thub pa'i dbang pos 'bral med rjes bzung ste / /
rlabs chen @# / /
spyod pa rgya mtsho'i mthar phyin shog /
ta| lhag bsam dag pas thub pa'i gsung rab la / /
rim gro bgyis pas tshe rabs kun tu bdag /
ston pa mchog de'i bzhed pa bsgrub pa la / /
gegs bral mthun rkyen yid bzhin 'grub par shog /
tha| dang bas ston pa mchog de'i gsung rab la / /
bsti stang bgyis pas mar gyur 'gro ba kun / /
dal ba'i rten thob dam pas rjes bzung ste / /
thams cad gzigs pa'i go 'phang myur thob shog /
da| thub pa'i gsung gi snying po rgyud sde'i tshogs / /
ri mor bgyis pas tshe rabs kun tu bdag /
'jam mgon bla mas 'bral med rjes bzung ste / /
mdo rgyud rim gnyis rgya mtsho'i mthar son shog /
na| sna tshogs mdo dang rgyud sde 'dir 'gyur ba / /
legs par 'bri la mthun rkyen byed pa kun / /
dus gsum rgyal ba kun gyi smon lam dang / /
mdzad spyod 'phrin las ma lus bsgrub gyur cig /
pa| legs bshad mthar thug rgyud sde rgya mtsho'i tshogs / /
ri mor 'dri la mthun rkyen sbyor rnams kyang / /
mngon dga' bde ba can sogs dag zhing du / /
skyes nas 'gro kun 'dren pa'i mchog gyur cig /
pha| dge slong blo bzang chos rgyan lhag bsam gyis / /
byang phyogs rgyud sde 'gyur ro cog bris pa'i / /
dge tshogs mkha' mnyam 'gro ba ma lus pa / /
'dren phyir thams cad mkhyen pa'i rgyu ru bsngo / /
ba| lhag bsam dag pas bod yul 'gyur ba'i bka' / /
chos spyod rnam bcu'i thag mas bsgrubs pa'i mthus / /
tshe rabs kun tu rgyal ba ma lus pa'i / /
dam chos mtha' dag 'dzin pa'i rgyur gyur cig ma| byang phyogs mun sel sgron me ston pa'i bka' / /
ma lus glegs bur bgyis pas bstan pa dang / /
ma rnams kun gyi 'dod don bsgrub pa la / /
khyab bdag rdo rje 'chang bar bdag gyur cig /
tsa| gangs ris bskor ba'i zhing 'dir gsang chen rgyud / /
ci 'gyur 'dri sogs bkur sti bgyis pa'i mthus / /
mgon med srid mtshor 'khyams pa'i yid can rnams / /
skye rga na 'chi'i dgra las rgyal gyur cig /
tsha| 'di ltar mdo rgyud gsung rab rgya mtsho'i tshogs / /
bris pa'i dge bas byang chub bar du bdag /
bstan dang 'gro ba'i don chen bsgrub pa la / /
ji ltar bsams pa yid bzhin 'grub gyur cig /
'di dag ni rgyud 'bum gyi tshigs su bcad pa'o / / / /
@# / /
na mo gu ru Ar+ya mai trI ya /
bdag gzhan dus gsum 'brel ba'i dge ba'i tshogs / /
mchog tu dkang ba gang zhig bsags pa des / /
skye rgu'i phan bde'i rtsa ba rgyal ba'i bstan / /
mi nub phyogs dus kun tu rgyas par shog /
yang dag lam la legs par 'khrid pa'i mgon / /
@# / /
bstan pa'i pad tshal 'byed pa'i nyin mor byed / /
thub dbang gdung 'tshob dam pa'i skyes bu rnams / /
srid mthar zhabs pad 'gyur ba med par shog /
'khor lo gsum dang ldan pa 'dus pa'i tshogs / /
phan tshun mthun zhing bde bar chos spyod pas / /
sa steng ma lus yongs su gang gyur te / /
dge ldan bstan pa phyogs bcur spel bar shog /
'jig rten kun tu nad dang mu ge dang / /
lo nyes dgra dang dus kyi 'khrug pa sogs / /
rgud pa kun las rnam par grol gyur te / /
chos dang mthun pa'i bde bas gang bar shog /
srid par 'khyams pa'i 'gro ba thams cad kyi / /
ji ltar 'dod pa'i bsam pa sna tshogs las / /
nag phyogs dga' ba'i re ba 'bras med par / /
'dren pas gnang ba ji bzhin 'grub par shog /
bzod dka' ngan song sdug bsngal brgya phrag gis / /
yongs su gdungs pa'i lus can thams cad kyang| |lha dang mi yi skal ba mchog thob nas / /
theg pa mchog gi lam gyis bgrod par shog /
bdag gzhan srid lam 'khyams pas dub pa rnams / /
rmi lam du yang mi dge'i sems med par / /
rtsol med byang chub sems kyis rgyud phyug nas / /
rnam dag spyod pa'i pha mthar phyin par shog /
las nyon dbang gis nying mtshams sbyor ba na / /
sangs rgyas rgya mtshos yongs su gang ba yi / /
zhing rnams rgya mtshor skyes nas rgyal ba'i sras / /
rtag tu ngu dang nor bzang lta bur shog /
g.yul ngor 'jigs pas gzir ba'i sdug pa'i bu / /
sgrol phyir dpa' ba'i pha de der brtson bzhin / /
mar gyur don du ngan 'gro'i mthil du yang / /
'jug la rab dga'i brtan pa thob par shog /
las dang nyon mongs rgyun gyis srid mtshor khyer / /
sdug bsngal chu srin chen pos rtag tu gtses / /
nyam thag mtha' yas 'gro ba ma lus pa'i / /
bslu med skyabs kyi dam par 'gyur bar shog /
khyad par tshe 'di'i snang ba 'gags ma thag /
dga' ldan skyes nas rgyal ba'i gsung rab la / /
rab yangs zab gsal myur ba'i shes rab can / /
ma pham sras kyi thu bor 'gyur bar shog /
de nas mkha' spyod gnas su he ru ka'i / /
drin las sku bzhi'i go 'phang mngon gyur te / /
gang 'dul ji bzhin ston pa'i sprul pa yis / /
'gro kun bdag nyid gcig pus sgrol bar shog /
bdag ni ji srid nam mkha'i mthas khyab pa'i / /
ma lus sems can re re'i bsam ngo bzhin / /
srid dang zhi ba'i 'dod dgu sna tshogs su / /
gyur nas kun gyi re ba skong bar shog /
las kyis mnar ba'i 'gro ba ji snyed kyi / /
grangs snyed bdag lus bkod pas khyab gyur te / /
rgyal ba'i ngo mtshar mdzad pa sna tshogs kyis / /
srid zhi'i 'ching ba ma lus gcod par shog /
kun la srid zhi'i bde ba mchog ster ba / /
@# / /
stobs kyi 'khor los bsgyur ba'i rgyal po dang / /
grangs med bshes gnyen dam pa'i tshul bzung nas / /
dam pa'i lam bzang kun nas rgyas byed shog /
der ma son pa'i tshe rabs kun tu yang| |go 'phang dam par bgrod pa'i rten rnyed nas / /
sras bcas rgyal ba'i rnam dkar 'phrin las kyis / /
bskrun pa'i mgon dang 'bral ba med par shog /
srog dang 'bral ba bzang po'i kha zas bzhin / /
brtse ba'i zol gyis bslu ba'i phul ster ba / /
mi dge'i bshes dang de yis bzung ba yi / /
grogs dang nam yang 'phrad pa med par shog /
gang tshe rdo rje'i gdan du ma pham mgon / /
bcu gnyis rmad byung mdzad pas rol pa na / /
bdag kyang 'khor gyi thog ma nyid gyur te / /
rtag tu mnyes pa kho na bsgrub par shog /
bdag cag srid nas srid du spyod pa dang / /
nam zhig 'gro ba'i bla mar gyur pa'i mtshan / /
thos pa gang gis 'chi med dpal thob nas / /
'phags pa'i rgyan gyi mdzes pas brgyan par shog /
mdor na 'ching bas bsdams pa'i lus can kun / /
thams cad gzigs pa'i sa la ma reg bar / /
gang 'tsham thabs kyis 'gro ba sgrol ba la / /
'jam pa'i dbyangs dang gnyis su med par shog /
blo bzang lung rtogs dam chos rgyal srid la / /
dbang bsgyur grub pa'i rgyal mtshan 'dzin pa'i dpal / /
bzang po'i 'phrin las thub dbang bstan pa'i gnyen / /
sa gsum 'gro ba'i bla mar bdag gyur cig /
ces rang gi yid la re ba'i don smon pa'i tshigs su bcad pa lhag bsam rnam par dkar ba'i sprin gyi sgra dbyangs ces bya ba 'di nyid gyi nar 'dug pa'i dge slong blo bzang chos kyi rgyal mtshan gyis dam pa du mas byin gyis brlabs pa brag skya rdo rje'i pho brang zhes bya ba'i ri khrod du rgyun gyi kha ton gyi phyir yi ger bkod pa'o / /
'dis kyang theg pa mchog gi bstan pa yun ring du gnas par byed nus par gyur cig / / /
@# / /
na mo gu ru shAkya mu na ye /
gang gi mkhyen brtse'i 'phrin las kyi / /
pha mtha' lha yi lam brgal zhing / /
skyon bral yon tan kun gyi gter / /
shAkya'i gtso bo de la 'dud / /
mi 'jigs bzhi ldan dam bcas bzhin / /
srid zhi kun tu bsnyengs dang bral / /
'jigs med seng ge'i sgra sgrog pa / /
khyod la snying nas skyabs su mchi / /
nga ni mgon med khyod rnams kyi / /
skyabs su gyur pa nyid yin zhes / /
dman la lhag par brtse ba'i mgon / /
e ma ho mgon khyod mdzad pa rmad / /
'bum phrag nyi ma'i gzi spro ba'i / /
gser zhun brtsegs pa'i lhun po yis / /
tshangs @# / /
dbyangs sgrog pa'i rjes 'gro ba / /
dpe zla med pa'i ston pa de / /
mngon sum mthong ba'i yul 'das pa / /
kye ma bdag cag skal ba ngan / /
'on kyang khyod kyi bden pa'i bkas / /
ma 'ongs lnga brgya'i tha mar yang / /
nga yi bstan pa'i rjes 'gro ba / /
de dag nga yi nyan thos te / /
nga yis kun tu gzigs so zhes / /
gsungs 'dis yid kyi ngal gso thob / /
de'i phyir mngon sum ma gyur pa'i / /
mchod pa 'di yis bdag yid la / /
mya ngan dang ni spro ba dag /
lhan cig 'gran pa bzhin du 'phel / /
des na ye shes gzigs pa la / /
lkog tu gyur pa mi mnga' bas / /
bdag gi lhag pa'i bsam pa yis / /
re ba'i gnas la yud tsam dgongs / /
dngos bshams yid kyis sprul pa yi / /
sna tshogs mchod sprin rgya mtsho 'dis / /
zhing gi dam pa bcom ldan 'das / /
'khor bcas dgyes pa bskyed gyur cig /
de las 'ongs pa'i dge ba'i tshogs / /
phyogs kyi 'khor lo 'gengs pa des / /
nyam thag 'gro ba sgrol ba'i phyir / /
thub chen dpa' bor bdag gyur cig /
khyad par 'di snang 'gags ma thag /
bde ba can nam dga' ldan du / /
padmo'i snying po las skyes te / /
ston mchog de dag dgyes byas nas / /
theg mchog gsung gis tshim gyur cig /
bdud rtsi'i mchog des dag byas pa'i / /
yid kyi shel phor sa bcu yi / /
'bras bus rim bzhin gang gyur nas / /
spyod pa rgya mtsho spyod gyur cig /
mnyam gzhag min pa'i dus kun tu / /
mang thos rgya mtsho 'tshol ba dang / /
yid can rgya mtsho sgrol ba la / /
kun bzang spyod pa grub gyur cig /
ji srid nam mkha'i mthas khyab pa'i / /
sems can re re'i mdun du yang / /
bdag lus bkod pas khyab byas te / /
sna tshogs thabs kyis 'dul gyur cig /
sems can re re'i don gyi phyir / /
bskal brgyar mnar med 'jug pa la'ang / /
pad mtshor ngang pa ji bzhin du / /
snying rjes spro zhing 'jug gyur cig /
gang du rgyal ba'i nyi ma yis / /
rnam dben mun pa'i zhing rnams su / /
bdag gis phan bde'i 'od stong gis / /
rgyal ba bzhin du spyod gyur cig /
mdor na dus gsum rgyal ba ni / /
sras dang bcas pa'i spyod pa kun / /
gcig bsdoms bye ba 'bum bsgyur ba / /
de snyed bdag gis spyod gyur cig /
bdag ni las kyis dmyal nang du / /
skyes na'ang dmyal ba'i sdug bsngal ni / /
ma lus bdag la smin gyur te / /
dmyal ba pa gzhan bde gyur cig /
de bzhin ngan 'gro gzhan @# / /
rnams su'ang / /
las nyon dbang gis bdag song na / /
rigs mthun gzhan gyi sdug bsngal rnams / /
lhag pa'i bsam pas len gyur cig /
rab 'byams zhing na zhing kun gyi| |rdul snyed rgyal ba rgya mtsho yi / /
drung du bdag gis bgrod byas te / /
kun bzang pU dzas mchod gyur cig /
bdag ni tshe rabs thams cad du / /
sgo gsum dge la 'jug pa las / /
mi dge'i lam du smos ci dgos / /
lung ma bstan du'ang ma gyur cig /
de bzhin sems kyi dbang gyur tshe / /
sdig sems re ba'i 'bras med par / /
'dren pas gnang ba'i bsam pa kun / /
'bras bu bzang pos mdzes gyur cig /
ji srid nam mkha'i mthas khyab pa'i / /
sems can ma lus ci 'dod pa / /
de dang de yi 'dod 'jo ba'i / /
yid bzhin nor bur bdag gyur cig /
nam zhig byang chub shing drung du / /
byams mgon rgyal ba'i mdzad pa yis / /
rol tshe bdag kyang mgon po de'i / /
'khor gyi thog ma nyid gyur cig /
de tshe de yi lugs bzang pos / /
mtha' yas 'gro ba 'dren pa la / /
'gran zla med pa'i 'phrin las kyis / /
rje btsun dgyes pa bskyed gyur cig /
'di nas tshe rabs thams cad du / /
kun mkhyen gyis bsngags gnas dang rten / /
longs spyod grogs dang phun tshogs 'khor / /
tshe dang 'tsho ba dge gyur cig /
dus 'dir rgyal ba gnyis pa yi / /
bshad sgrub nor 'dzin mtha' gru kun / /
khyab byed gegs bral mthun rkyen rnams / /
srid rtse'i bar du 'phyur gyur cig /
gang zhig bdag la zhe 'gras shing / /
srog gcod bar du gnod pa gang / /
de dag la yang rjes brtse bas / /
phan pa phun tshogs bsgrub gyur cig /
de bzhin dus gsum rgyal ba yi| |zhing 'khor sku tshe mdzad pa kun / /
gcig bsdoms 'bum phrag brgyar bsgyur ba / /
ma lus bdag gis 'grub gyur cig /
gnas skabs 'dir yang bsams pa'i don / /
ma lus yid bzhin 'grub pa dang / /
'gro la phan bde bsgrub pa la / /
sa yi snying por mtshungs gyur cig /
mdor na skye ba kun tu bdag /
dge ba'i bshes dang dam pa'i chos / /
tshul bzhin 'dzin phyir lus srog kyang / /
bye ba dung phyur gtong gyur cig /
bdag gi ming tsam thos pas kyang / /
rgud pa kun las rnam grol zhing / /
mtho ris thar pa'i dga' ston gyi / /
phun sum tshogs pas 'byor gyur cig |phyogs bcu'i sems can mtha' yas pa / /
nad dang mu ges mi gtse zhing / /
dge ba bcu yi khrims dang ldan / /
byang chub sems kyis phyug par shog /
blo bzang lung rtogs dam chos rgyal @# / /
srid la / /
dbang bsgyur grub pa'i rgyal mtshan 'dzin pa'i dpal / /
bzang po'i 'phrin las thub dbang bstan pa'i gnyen / /
phyogs las rnam par rgyal bar bdag gyur cig /
'di yang btsun pa blo bzang chos kyi rgyal mtshan gyis rang gi yid la re ba'i don sug bris su byas pa'o / / / /
@# / /
na mo gu ru sa man+ta b+ha drA ya /
bslu med bla ma dkon mchog gsum / /
thugs brtse ldan pas legs dgongs nas / /
bdag gi smon pa'i gnas 'di rnams / /
thogs med myur du grub par mdzod / /
deng nas byang chub snying po'i bar / /
ngan song gsum sogs mi khom pa'i / /
gnas su nam yang mi skye zhing / /
dal 'byor rten bzang thob par shog /
mtho ris yon tan rnam bdun dang / /
nam yang 'bral ba med pa dang / /
dad dang rnam dpyod snying rtser ldan / /
shes rab phun sum tshogs par shog /
skyes tsam nyid nas theg chen gyi / /
rigs sad lus dang srog la yang / /
bltos med dge ba'i bshes gnyen dang / /
dam chos 'tshol la brtson par shog /
ji srid srid par rgyu ba na / /
rtag tu gzhon nu rab 'byung zhing / /
shin tu phra ba'i khrims rnams kyang / /
mig 'bras lta bur bsrung bar shog /
tshe rabs kun tu mtshan nyid dang / /
ldan pa'i dam pas rjes bzung ste / /
bsam sbyor rnam par dag pa yis / /
bka' bzhin bsgrub pas mnyes byed shog /
mgon de'i zhal gyi bum bzang las / /
byung ba'i legs bshad bdud rtsi'i rgyun / /
ngoms pa med par 'thungs pa yis / /
mang thos rgya mtsho'i mthar son shog /
so thar byang sems gsang sngags kyi / /
sdom gsum mchog gis rgyud bsdams shing / /
mdo rgyud tshig don kun rtogs nas / /
bsgrub pa snying por byed par shog /
lam bzang tshul bzhin bsgrub pa'i tshe / /
phyi nang 'gal rkyen kun bral zhing / /
mthun rkyen bsams pa'i don rnams kun / /
'bad med lhun gyis grub par shog /
dad dang nges 'byung byang chub sems / /
yang dag lta dang rim gnyis lam / /
rgyal ba'i dgongs pa ji lta bar / /
myur du rgyud la skye bar shog /
bdag ni mthong thos dran reg dang / /
dad par byed pa thams cad kyang / /
lha dang mi yi rten brgyud nas / /
nges par byang chub mchog thob shog /
sems can kun gyi sdug bsngal dang / /
sdig tshogs bdag la smin gyur cing / /
bdag bde dge ba ma lus pa / /
sems can yongs la smin par shog /
dam chos tshigs bcad gcig tsam dang / /
sems can re re'i don du yang / /
bskal par @# / /
mnar med gnas dgos kyang / /
zhum med spro bas 'jug par shog /
'dod dgu'i dpag bsam ljon pa dang / /
bum bzang yid bzhin nor bu ltar / /
'gro kun ci dang ci 'dod pa'i / /
re ba bdag gis rdzogs byed shog /
mdor na phan bde kun gyi gzhi / /
thub dbang bstan pa 'dzin pa la / /
rgyan drug mchog gnyis jo 'brom dang / /
tsong kha pa dang mtshungs par shog /
ces 'dod don smon lam du byas pa 'di ni /
dge tshul blo bzang nor bus snga mo nas yang yang bskul zhing /
phyis gnam mtsho phyug mo'i do sogs byang stong gi dben par rgyu ba la spro ba'i yul gtsang stod kyi dge tshul blo bzang bde legs kyis bskul ba la brten nas /
chos smra ba blo bzang chos kyi rgyal mtshan gyis /
'brog ri bo che dge ldan rnam par rgyal ba'i gling du thogs med du smras pa'o / / / /
@# / /
na mo gu ru many+dzu g+ho ShA ya /
rab 'byams rgyal ba'i 'khor lo kun gyi dngos / /
bcom ldan 'jam dbyangs gzhon nu'i dkyil 'khor ba / /
mchod bstod bsgom pa sogs la rab brtson pa'i / /
rnam dkar gyis mtshon dus gsum dge ba'i mthus / /
bshes gnyen dam pa tshul bzhin bsten pa sogs / /
thun mong lam sbyangs rnam dag dbang thob cing / /
dam tshig sdom pa tshul bzhin bsrungs pa las / /
rim gnyis zab mo skye ba'i rgyud smin shog /
dpal ldan 'jam pa'i rdo rje'i lha yi tshogs / /
'chi med lam kun khyab pa'i zhing gi mchog /
rnam dag mchod bstod bsgrub pas mnyes byas pas / /
bsod nams rgya mtsho yongs su rdzogs par shog /
rang bzhin spros dang bral ba'i chos kyi dbyings / /
lhan skyes bde ba che dang ro gcig par / /
mos pas tha mal 'chi ba kun sbyangs te / /
sgrib bral chos sku mngon du 'gyur bar shog /
'od gsal ngang las ri bong 'dzin pa'i steng / /
dmar ser hoH yig gnyis kyi dbus son pa'i / /
'bru gsum bsgoms pas bar do'i sgrib spangs nas / /
rgyal ba'i longs sku myur du 'grub par shog /
srung byed mi gzhig 'bar ba'i rang bzhin can / /
bsgoms pas nag po'i rtsa lag drungs 'byin cing / /
ye shes rang bzhin gzhal med khang bsams pas / /
ngo mtshar rgyal ba'i zhing mchog 'grub par shog /
rgyu yi rdo rje 'dzin pa yab yum ni / /
snyoms par zhugs pa dang 'dres yi ge gsum / /
yongs gyur 'bras bu rdo rje 'dzin bsgoms pas / /
nying mtshams sbyor bral sprul ba'i sku thob shog /
rang rig phyag rgya dang sbyar byang sems las / /
'khrungs pa'i rten dang brten pa'i rnam 'gyur gyis / /
ma dag spyod byed dkyil 'khor rgyal mchog dang / /
rab 'byams @# / /
las kyi mchog rnams 'grub par shog /
'jam pa'i dbyangs kyi thugs kyi bcud phyung ba / /
zab lam thig le bzhi yi rnal 'byor gyis / /
mthong ba'i chos la rdo rje 'chang gyur te / /
'gro kun 'dren pa'i dpal du 'gyur bar shog /
'khor lo bzhi yi chu skyes dbus son pa'i / /
phyag mtshan sa bon bzhi bsgoms de nyid las / /
byung ba'i 'od kyis snod bcud kun bsdus pas / /
lhan cig skyes dga'i ye shes 'dren par shog /
nor bu'i dbus su thig le phra mo'i nang / /
rten dang brten pa'i dkyil 'khor legs dmigs shing / /
sems dpa' gsum gyi rjes gzhig sdud rim gyis / /
spros pa'i dri ma ma lus 'khrud par shog /
sprul pa'i 'khor lo'i dbus su mi shigs pa'i / /
thig le mchog las 'jug gnas ldang ba'i gdangs / /
ma bcos rdo rje gsum du rab bsgrags pas / /
ma rig sgo nga'i sbubs kun 'byed par shog /
snying ga'i lta bar sems dpa' gsum bsgoms te / /
sprul pas snod bcud yongs sbyangs rjes gzhig gi /
sdud rim mchog bsgoms dpe yi 'od gsal dang / /
sgyu ma'i ting 'dzin yongs su rdzogs par shog /
slar yang phyi nang rdo rje'i rnal 'byor gyis / /
nyon mongs sgrib bral zung 'jug mngon du gyur / /
rnam dag rdo rje lta bu'i ting 'dzin gyis / /
sku gsum grong khyer mchog tu 'jug par shog /
ces dpal gsang ba 'dus pa ye shes zhabs lugs kyi rim pa gnyis las brtsams pa'i smon pa'i tshigs su bcad pa 'di ni /
dge slong ri khrod pa bsod nams rgyal mtshan dang /
gzhan yang ra sgreng gi che bgres 'ga' zhig gis gsol ba btab pa la brten nas /
chos smra ba'i btsun pa blo bzang chos kyi rgyal mtshan gyis byang ra sgreng rgyal ba'i dben gnas brag seng ge'i lha zhol du sbyar ba las /
slar shar 'ol dga' stag rtse'i pho brang du grub par bgyis pa'o / / / /
@# / /
na mo gu ru shrI tsakra sam+ba rA ya /
'di ltar bsgrubs pa'i rnam dkar dge ba'i mthus / /
rtag tu dal 'byor tshang ba'i rten thob cing / /
bshes gnyen dam pas 'bral med rjes bzung nas / /
bsam sbyor gnyis kyis tshul bzhin bsten par shog /
srid pa'i phun tshogs me 'obs ltar mthong nas / /
'gro kun don du byang chub sems bskyed de / /
phyin drug bsdu bzhi'i lam la legs sbyangs pas / /
thun mong lam gyi rim pa mthar phyin shog /
tshe rabs kun tu bcom ldan yab yum gyis / /
dgyes shing rjes bzung rnam dag dbang bzhi thob / /
dam tshig sdom pa srog ltar bsrung byed cing / /
bde mchog sbas chu'i rgya mtsho'i don rtogs shog /
rim gnyis zab mo thun bzhir bsgoms pa yis / /
tha mal skye shi bar do'i 'khrul snang rnams / /
yid ngo tsam dang dngos su sku gsum du / /
@# / /
bsgyur ba'i lam bzang tshe 'dir 'grub par shog /
gnas skabs 'dir yang nad rims gdon bgegs sogs / /
phyi nang nyer 'tshe ma lus zhi ba dang / /
tshe dang bsod nams 'dod dgu'i longs spyod dang / /
chos ldan bsams don yid bzhin 'grub par shog /
tshe yi mthar yang dpa' bo rnal 'byor mas / /
ngo mtshar ltas bzang mang pos legs bsus nas / /
mkha' spyod gnas su rje btsun yab yum gyi| |zhal mthong gsung gi bdud rtsis tshim par shog /
dran pas mchog stsol rtsa ba'i bla ma dang / /
dbang phyug brgyad ldan rgyal ba tsong kha pa / /
rgyal tshab mkhas grub dam pa la sogs pa'i / /
bka' brgyud bla ma rnams kyi bkra shis shog /
rigs kun khyab bdag 'khor lo sdom pa dang / /
lhan skyes bde ba'i mchog sbyin rje btsun ma / /
gnas gsum dpa' bo mkha' 'gro'i tshogs rnams kyis / /
g.yel med bu ltar skyong ba'i bkra shis shog /
'chi med mchog stsol yi dam lha tshogs dang / /
bar chad kun sel chos skyong bsrung ma dang / /
'dod dgu'i char 'bebs nor lha'i tshogs rnams kyi / /
bde legs rgyun mi 'chad pa'i bkra shis shog /
ces dpal 'khor lo bde mchog dkar po'i smon lam shis brjod mdor bsdus 'di yang /
lam 'di'i tshes bcu'i mchod pa la brtson par byed pa'i dad ldan mang po'i ched du /
yongs kyi dge ba'i bshes gnyen /
bstan pa'i gsal byed sngags ram pa bsod nams lhun grub kyis bskul ba la brten nas /
bde ba mchog gi rnal 'byor pa blo bzang chos kyi rgyal mtshan gyis /
'brog ri bo dge ldan du sbyar ba'i yi ge pa ni tshe ring chos 'phel gyis bgyis pa'o / / / /
@# / /
e ma ho /
kaM ni zag med bde ba che / /
pA la skyong zhing spel ba'i mchog /
rang bzhin rnam dag chos kyi dbyings / /
mtshon phyir phyi ni dung ltar dkar / /
bde chen lhan skyes mtshon pa'i nang / /
padma rA ga'i mdangs ltar mdzes / /
bde stong dbyer med rang bzhin gyis / /
chos rnams kun la khyab pa ni / /
dkar dmar phyi nang sbyar ba yi / /
snod mchog dum bu gcig pas mtshon / /
stong gsum khyon ltar yangs pa yi / /
AH las byung ba'i ka pA la / /
rnal 'byor lhung bzed ces kyang grags / /
rtsa 'bras lo ma me tog las / /
byung ba sbyar zhing btsos pa'i chang / /
sbrang chang bur chang nas chang dang / /
rgun chang 'bras kyi chang la sogs / /
chang sna stong gis yongs su bkang / /
sbyangs rtogs sbar ba'i a mr-i ta / /
zag med ye shes bdud rtsis bkang /
zhes pa 'di yang bde mchog tshes bcu pa'i dad ldan gzhon nu rnams kyi ched du /
rgyud sde dang mthun par blo bzang chos kyi rgyal mtshan gyis smras pa'o / / / /
@# / /
na mo gu ru many+dzu g+ho ShA ya /
phun tshogs phyogs kyi 'khor lo 'chi med lam / /
legs par gang ba'i sman bla'i lha yi tshogs / /
'ga' zhig chu skyes sna tshogs char 'bebs shing / /
la la dge legs stsol ba'i glu dbyangs len / /
gzhan dag bdud bgegs 'joms pa'i 'phrin las mdzad / /
kun kyang khyed la skal bzang mchog ster bar / /
yongs shes kyis la rab dga' skyed cig dang / /
shis brjod gdangs snyan bdag gis bsgrag par bya / /
gang gi zhabs sen nor bu'i 'od dkar can / /
spyi bor reg pa'i skal bzang ku mu da / /
bzhad pa'i dpal ster lha mi'i ston pa mchog /
thub dbang smra ba'i zla ba la phyag 'tshal / /
'jam pa'i dbyangs dang mkhan chen zhi ba 'tsho / /
khri srong lde'u btsan jo bo yab sras dang / /
rgyal ba gnyis pa blo bzang grags pa sogs / /
rtsa ba brgyud pa'i bla ma mchog rnams la / /
legs tshogs ji snyed mchis pa'i bkra shis des / /
khyed kyi mi mthun rgud pa kun zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
rgyal ba'i nyi ma gzhan gyis ma thul ba / /
mgon med lnga brgya tha ma'i 'gro ba la / /
bden tshig smon lam rgya mtshos mchog bsgrub pa / /
snyigs ma'i mgon po bde gshegs bdun rnams la / /
legs tshogs ji snyed mchis pa'i bkra shis des / /
khyed kyi mi mthun rgyud pa kun zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
thub pa'i dbang po'i ljags yangs padmo las / /
legs 'ongs shAkya'i bstan pa'i tha mar yang / /
rmad byung bsgrubs na 'grub pa'i bdud rtsi'i bcud / /
zab dang rgya che mdo sde'i rgyal po la / /
legs tshogs ji snyed mchis pa'i bkra shis des / /
khyed kyi mi mthun rgud pa kun zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
phyogs bcu'i zhing na sman pa'i rgyal po yi / /
mtshan tsam 'dzin dang ston pa bde gshegs kyi / /
smon lam khyad par rgyas pa'i mdo chog la / /
thugs dam mdzad pa'i rigs kyi bu rnams la / /
legs tshogs ji snyed mchis pa'i bkra shis des / /
khyed kyi mi mthun rgud pa kun zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
bde gshegs thugs rje gzungs mos ting 'dzin dang / /
bden tshig gis bsgrubs rin chen las grub pa / /
khams gsum las 'das dkon mchog gsum gyi gnas / /
bde ba can dang mtshungs pa'i zhing mchog la / /
legs tshogs ji snyed mchis pa'i bkra shis des / /
khyed kyi mi mthun rgud pa @# / /
kun zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
ces sman bla'i cho ga'i mjug tu bya ba'i bkra shis kyi tshigs su bcad pa 'di ni /
rab 'byams smra ba dge slong chos 'phel don grub kyis bskul ba la brten nas /
btsun pa blo bzang chos kyi rgyal mtshan gyis bkra shis lhun por sbyar ba'o / / / /
@# / /
na mo gu ru many+dzu g+ho ShA ya /
zab gsal gnyis su med pa'i rnam rol las / /
mi 'khrugs rgyal po'i dkyil 'khor lha tshogs rnams / /
bsgrub cing mchod bstod bzlas sogs la 'bad pa'i / /
rnam dkar gyis mtshon dus gsum dge ba'i mthus / /
bdag dang mkha' mnyam 'gro ba ma lus pa / /
skye zhing skye ba dag ni thams cad du / /
mi khom gnas su nam yang mi skye zhing / /
dal 'byor rten bzang rtag tu thob par shog |tshe rabs kun tu legs tshogs ma lus pa'i / /
'byung gnas bshes gnyen dam pas rjes 'dzin cing / /
srog kyang yal bar dor nas dam pa'i mgon / /
bsam sbyor gnyis kyis tshul bzhin bsten par shog /
de yi zhal gyi padmo las 'ongs pa'i / /
skyes bu gsum gyi gdams pa sbrang rtsi'i chus / /
yid kyi bum bzang legs par gang byas te / /
zab mo'i lam gyi snod du 'gyur bar shog /
bcom ldan mi 'khrugs rgyal po'i dkyil 'khor du / /
zhugs nas rnam dag dbang gis rgyud smin cing / /
bya rgyud rigs gsum spyi dang bye brag gi /
dam tshig sdom pa tshul bzhin bsrung bar shog /
zhing gi dam pa mngon par dga' ba yi / /
'dren pa'i lha tshogs 'chi med lam gang bar / /
cho ga ji bzhin bsod nams tshogs bsags pas / /
dge tshogs rgya mtsho mngon par 'phel bar shog /
bzlas brjod yan lag bzhi yi bsam gtan dang / /
bzlas brjod dag la ma bltos bsam gtan gyis / /
tha mal snang zhen ma lus drungs phyung nas / /
mtshan bcas mtshan med rnal 'byor mthar phyin shog /
khyad par sngags rnams kun gyi rgyal po mchog /
las sgrib rgyun gcod gzungs sngags rab bzlas pas / /
sdig sgrib kun dag zhi sogs rab 'byams las / /
ma lus bsgrub la thogs pa med par shog /
khyad par tshe 'di'i snang ba 'gag pa'i tshe / /
gnad gcod sdug bsngal drag po mi 'byung zhing / /
rgyal sras rgya mtshos bskor ba'i bcom ldan 'das / /
mi 'khrugs rgyal po'i zhal bzang mthong bar shog /
srid pa bar dor 'jigs skrag las grol te / /
sras kyi thu bos ma nor lam drangs nas / /
mngon dga'i zhing du skyes nas ston pa mchog /
mnyes par byas te sa bcu mthar phyin shog /
de nas sna tshogs sprul pa'i thabs mkhas kyis / /
mgon med nyam thag 'gro ba ma lus pa / /
skye rga na 'chi'i sdug @# / /
bsngal las bsgral te / /
sku gsum go 'phang mchog la 'god par shog /
gnas skabs su yang srid dang zhi ba yi / /
rgud pa kun gyi ming yang mi 'byung zhing / /
tshe dang bsod nams longs spyod bshad bsgrub sogs / /
yid la bsams pa ji bzhin 'grub par shog / / /
@# / /
lha yi lam dang yangs pa'i nor 'dzin khyon / /
til gyi gang bu bzhin du yongs gang ba'i / /
mi 'khrugs rgyal po'i dkyil 'khor lha yi tshogs / /
dran pa yis kyang ngan 'gro'i gdung sel zhing / /
khyod la rtag tu mchog stsol mdzad pa 'di / /
nges par gyis la rab dga' skyed cig dang / /
shis brjod sgra dbyangs bdag gis bsgrag par bya / /
rab 'byams rgyal ba'i thugs rje gcig bsdus nas / /
mtshan tsam dran pas 'khor ba'i sdug bsngal kun / /
ma lus zhi mdzad bslu med skyabs kyi phul / /
rgyal ba mi 'khrugs rgyal po la phyag 'tshal / /
rigs gsum 'khor los bsgyur ba rdo rje sems / /
lam 'di gsal mdzad slob dpon dze tA ri / /
lnga brgya'i gtsug rgyan jo bo yab sras dang / /
rgyal ba gnyis pa blo bzang grags pa sogs / /
dngos dang brgyud pa'i bla ma mchog rnams la / /
legs tshogs ji snyed mchis pa'i bkra shis des / /
khyed kyi mi mthun rgud pa kun zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
bya rgyud dkyil 'khor sum stong lnga brgya yi / /
nang nas ngan song yongs su sbyong ba'i mchog /
lha mi'i ston pa bcom ldan mi 'khrugs pa / /
bkra shis lha mo brgyad dang sgo skyong bzhi / /
bcu gsum bdag nyid lha yi 'khor lo la / /
legs tshogs / /
khyed kyi / /
bde legs / /
phun tshogs / /
shAkya'i rgyal po'i mgur gyi bum pa las / /
gzungs mchog ji snyed gsungs pa'i rab dang phul / /
gang zhig thos dang ri mor bris pa'i gzugs / /
mthong ba yis kyang ngan song 'jigs 'phrog pa / /
mi 'khrugs rgyal po'i gzungs sogs lung rtogs kyi / /
dam pa'i chos tshul ji snyed mchis pa la /
legs tshogs / /
khyed kyi / /
bde legs / /
phun tshogs / /
rab 'byams zhing na gzungs sngags cho ga 'di'i / /
mchog dang thun mong bsgrub pa'i rim pa rnams / /
rgyal ba'i gsung bzhin legs par grub rnams kyis| |mtshon nas phyogs gcig yan chad 'dzin rnams la / /
legs tshogs / /
khyed kyi / /
bde legs / /
phun tshogs dpal la rol pa'i bkra shis shog /
ces shis pa brjod cing me tog gi char dbab par bya'o / /
zhes pa 'di ni gangs ri'i khrod kyi mgon med zas sbyin gnyis pa sde pa ngag dbang bsod nams lhun grub kyi bkas bskul ba la brten nas /
bya ba'i rgyud kyi rigs gsum spyi dang bye brag gi de nyid rig cing /
sde @# / /
snod 'dzin pa blo bzang chos kyi rgyal mtshan gyis shangs mdo ri bo dge 'phel gyi gtsug lag khang du sbyar ba'o / / / /
@# / /
swasti /
rab 'byams lha yi lam kun yongs gang ba'i / /
'phags mchog thugs rje chen po'i lha yi tshogs / /
me tog char 'bebs bkra shis gdangs snyan sgrog /
mtha' dag bgegs dpung 'joms pa'i 'phrin las kyis / /
khyod la 'dod dgu'i mchog stsol mdzad pa 'di / /
shes par gyis la rab dga' skyed cig dang / /
shis brjod phreng ba bdag gis bsgrag par bya / /
dus gsum bde gshegs kun gyi thugs rje la / /
spyan ras gzigs dbang zhes byar mtshan gsol nas / /
yid bzhin nor ltar 'dod dgu'i char 'bebs pa'i / /
bslu med skyabs kyi dam pa la phyag 'tshal / /
'phags pas rjes bzung dge slong dpal mo dang / /
zla ba gzhon nu ye shes bzang po dang / /
be nya pa dang zla ba rgyal mtshan sogs / /
dngos dang brgyud pa'i bla ma mchog rnams la / /
dge mtshan ji snyed mchis pa'i bkra shis des / /
khyed kyi mi shis mtshan ma kun zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
bde gshegs snang ba mtha' yas pad dkar 'dzin / /
rnam par snang mdzad rin chen 'byung ba'i gnas / /
mi bskyod mgon po don yod grub pa sogs / /
thugs rje chen po'i dkyil 'khor lha tshogs la / /
dge mtshan ji snyed mchis pa'i bkra shis des / /
khyed kyi mi shis mtshan ma kun zad cing / /
bde legs yar ngo'i zla ltar 'phel gyur nas| |phun tshogs dpal la rol pa'i bkra shis shog /
thub pa'i legs bshad kun gyi rab dang phul / /
dpal ldan bya rgyud padma'i rigs kyi gtso / /
thugs rje'i spyan stong mnga' ba'i rgyud rgyal la / /
dge mtshan ji snyed mchis pa'i bkra shis des / /
khyed kyi mi shis mtshan ma kun zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
zhing rnams kun na zab mo'i lam mchog 'dir / /
thos bsam bsgom pas 'jug pa thams cad dang / /
dang ba'i sems kyis phyag na padmo yi / /
gzungs sngags mtshan tsam 'dzin pa thams cad la / /
dge mtshan ji snyed mchis pa'i bkra shis des / /
khyed kyi mi shis mtshan ma kun zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
rin chen brgya las grub pa'i gzhal yas khang / /
'ja' tshon ltar bkra 'chi med lam ltar yangs / /
sna tshogs rgyan gyis mdzes pa'i pho brang la / /
dge mtshan ji snyed mchis pa'i bkra shis des / /
khyed kyi mi shis mtshan ma kun @# / /
zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
ces pa 'di yang ri khrod 'dzin pa'i dge ba'i bshes gnyen dge slong dka' bcu pa rnam rgyal lhun grub kyis bskul ba la brten nas /
shAkya'i btsun pa blo bzang chos kyi rgyal mtshan gyis sbyar ba'o / / / /
@# / /
na mo gu ru many+dzu g+ho ShA ya /
gang gis nyes kun srid pa'i mtshor bskrad de / /
yon tan ma lus nyid kyis bsdus pa bzhin / /
lha bcas 'gro ba'i bla ma zas gtsang sras / /
khyod kyi rnam dkar mdzad pas bdag skyongs shig /
bslu med bla ma dkon mchog gsum / /
phyag 'os kun la phyag 'tshal zhing / /
srid zhi'i mchod sprin rgya mtsho'i tshogs / /
dngos bshams yid kyis sprul nas mchod / /
dam pas smad pa'i mi dge'i las / /
ci mchis snying nas bshags par bgyi / /
rang gzhan rnam dkar dge tshogs la / /
bsam pa thag pas yi rang ngo / /
shing dbang drung gshegs rgyal rnams la / /
dam chos 'khor lo bskor bar bskul / /
mya ngan 'da' ston bzhed rnams la / /
grangs med bskal brgyar bzhugs par gsol / /
'dis mtshon dus gsum dge ba'i tshogs / /
ji snyed ma lus gcig bsdoms te / /
'gro kun srid mtsho las sgrol phyir / /
byang chub chen por yongs su bsngo / /
'dis mtshon dge bas tshe rabs kun tu bdag /
las nyon dbang gis mi khom brgyad kyi gnas / /
rmi lam du yang mthong bar mi 'gyur zhing / /
rtag tu dal 'byor tshang ba'i rten thob shog /
dge ba'i bshes dang chos kyi ched dag tu / /
lus dang srog kyang lan brgyar 'dor nus shing / /
snying stobs chen pos rgyal ba sras bcas kyi / /
mdzad pa ma lus yongs bsdoms spyod par shog /
'khor bsgyur tshangs dbang srid 'byor thob gyur kyang / /
dmyal me 'bar ba'i nang du chud pa bzhin / /
nges par 'byung blos thar pa bsgrub pa la / /
mgo la me shor gzhil ltar brtson par shog /
nyes mang chu lon yon tan kun gyi gzhi / /
thub dbang khrims kyis sgo gsum legs bsdams te / /
phra mo'i bcas pa'ang srog las gces 'dzin pa'i / /
thub pa'i brtul zhugs mchog dang 'bral med shog /
deng nas rgya che gsal myur zab pa yi / /
skyes thob shes rab phun tshogs rang gzhan gyi / /
grub mtha' mdo rgyud rgya mtsho'i pha rol tu / /
phyin pa 'jigs med smra ba'i dbang por shog /
gal te las kyi nying mtshams sbyar ba na / /
gnas lus longs spyod dge ba'i grogs po dang / /
'khor dang yo byad tshe dang dam pa'i chos / /
rgyal bas gnang bzhin phun sum tshogs par shog /
dam chos spyod tshe nad gdon dgra la sogs / /
'gal rkyen bar chod ming yang mi 'byung zhing / /
@# / /
brgya la rkyen ngan gnod pa ci byung yang / /
thabs mkhas mchog gis lam du bsgyur nus shog /
gang la brten na nyes tshogs kun 'byung zhing / /
phan par bcos nas gtan gyi bde 'phrog pa / /
mi dge'i bshes dang sdig pa'i grogs po dang / /
thar pa'i sgo 'gegs nye du longs spyod sogs / /
kun dang nam yang phrad pa med par shog /
bdag cag grogs med gcig pur 'khyams pa na / /
thugs rje che ldan rnams kyis mngon sum du / /
'bral med mgon skyabs dpung gnyen grogs mdzad nas / /
bde nas bde ba'i lam du 'dren par shog /
sdug bsngal brgya phrag stong gis yongs gtses pa'i / /
'gro ba'i ngang tshul yid la dran tsam gyis / /
bu gces 'chi bar mthong ba'i ma bzhin du / /
bcos min byams dang snying rje skye bar shog /
brtse ba'i sems kyis ches cher yid bskyod pas / /
sems can re re'i phyir yang mnar med pa'i / /
me nang grangs med bskal par gnas dgos kyang / /
skyo med snying stobs go cha bgo bar shog /
mkha' mnyam 'gro kun bdag gi dgrar langs te / /
bskal pa mang por nyin bzhin srog 'phrog kyang / /
skad cig tsam yang khro ba'i sems med par / /
snying rje brgya 'gyur du yang bskyed par shog /
'dod chags zhe sdang rmongs pa'i dgra bo 'dis / /
thog med dus nas mnar ba'i khon bzung ste / /
slan chad yid la cung zad mi rgyu ba'i / /
dran shes bag yod brtan po bsgrub par shog /
'gro ba kun gyis yang dang yang du bdag /
drin gyis legs par bskyangs pa'i tshul dran nas / /
thabs la mkhas pa'i rol pa sna tshogs kyis / /
srid mtha'i bar du phan pa bsgrub par shog /
nongs pa med par bdag la gzhan dag gis / /
khro dang brdeg dang gshe dang mtshang brus kyang / /
snying nas phan pa bsgrub pa'i bshes gnyen du / /
mthong nas gus pas gces par 'dzin par shog /
dug gsum chang gis myos rnams mthong ba'i tshe / /
bu sdug gdon gyis brlams pa mthong ba ltar / /
gang zag mi khro de yi nyon mongs pa / /
gzhom phyir brtson pa du ma bsten par shog /
bdag gis drin gyis bskyangs pa'i skye bo 'gas / /
drin gzo med par bdag gi mgo dang lus / /
sog le rnon pos du mar gshags na yang / /
khro sems phra mo'ang skye ba med par shog /
dpe bral phyi nang yid du 'ong ba'i dngos / /
byis pa dga' bskyed yul brgya'i dbus gnas kyang / /
gshed mas bskor ba'i btson rar chud pa bzhin / /
yid la chags sems til tsam med par shog /
bdag med rtogs pa'i shes rab ral gri yis / /
srid pa'i nyes kun bskyed pa'i dug sdong gi /
sa bon bag chags bcas pa ma lus pa / /
rtsad nas 'byin la mthu dang ldan par shog /
bdag gi dus gsum 'brel ba'i bde dge rnams / /
mkha' @# / /
mnyam 'gro ba'i rgyud la smin gyur cing / /
'gro ba kun gyi sdig dang sdug bsngal kun / /
deng 'dir bdag la cig car 'byung bar shog /
bdag cag mthong thos dran reg gyur rnams kyang / /
gnas skabs bde 'gro lha mi'i rten brgyud de / /
bdag nyid mngon par rdzogs par sangs rgyas pa'i / /
thog ma'i 'khor du legs par 'gyur bar shog /
phyogs bcu dus gsum bzhugs pa'i mgon po ni| |sras dang bcas pa kun gyi smon lam dang / /
spyod dang sku tshe mdzad pa 'phrin las rnams / /
gcig tu bsdoms nas bdag gis bsgrub par shog /
'di ltar bsgrubs pa'i rnam dkar dge ba'i tshogs / /
ji snyed thob de mar gyur 'gro ba rnams / /
byang chub mchog la myur du dgod pa'i phyir / /
thams cad gzigs pa'i go 'phang thob phyir bsngo /
zhes mchod rdzas phul nas rang gi yid la re ba'i don smon pa'i tshigs su bcad pa 'di yang /
shAkya'i btsun pa blo bzang chos kyi rgyal mtshan gyis /
bkra shis lhun por 'phral du sug bris su bgyis pa'o / / / /
@# / /
na mo gu ru mu ni in+d+rA ya /
legs ldan rgyal ba rgya mtsho'i yon tan tshogs / /
ma lus gcig tu bgyis 'dra zhabs sen gyis / /
dregs ldan kun gyi spyir gnon shAkya'i gtso / /
thub dbang lha yi lha la phyag 'tshal lo / /
bdag cag nyam thag 'gro ba ma lus la / /
ring nas thugs rje chen pos nyer dgongs te / /
sna tshogs sgyu 'phrul dra ba'i zlos gar gyis / /
rnam rol ston pa de la snying nas 'dud / /
gang gi zhal skyin dran pa'i zla zer gyis / /
srid pa'i tsha gdung bcil ba'i bsil sbyin mkhan / /
dpe zla mi mnga' don kun grub pa la / /
snying nas byang chub bar du skyabs su mchi / /
bdag cag grogs med gcig pu nyam nga bar / /
'khor ba'i nags tshal stug por rgyu ba na / /
dman la brtse ba'i gnyen du zhal bzhes bzhin / /
grogs gnyen mgon du re ba'i 'bras bu stsol / /
de'i phyir 'dren mchog shAkya'i rgyal po sogs / /
rab 'byams rgyal ba'i 'khor lo sras dang bcas / /
dgyes pa bskyed phyir dngos su bshams pa dang / /
yid kyis sprul pa sna tshogs mchod pa'i sprin / /
kun tu bzang po'i mchod pa'i rjes 'gro zhing / /
kun bzang mchod pa'i dra ba stong 'phro ba / /
ma lus zhing kun 'gengs pa'i 'od zer can| |bdag cag bsam pa dag pas khyed la 'bul / /
de bzhin mos dang ting 'dzin gyis sprul pa'i / /
yid 'ong mchod pa'i lha mo 'bum phrag brgya / /
phal cher drug ldan dbang po tshim byed pa / /
sna tshogs mchod pa'i bye brag mtha' yas 'dzin / /
'ga' zhig ngo mtshar mdzes pa'i gar bsgyur zhing / /
la la drug ldan snyan pa'i glu dbyangs len / /
gzhan dag nyer spyod lnga yis nam mkha'i khyon / /
yongs 'gengs @# / /
lha mo'i tshogs kyis mngon par mchod / /
de bzhin rgyal srid rin chen sna bdun dang / /
nye ba'i rin chen bdun dang bkra shis brgyad / /
gzhan yang lha dang mi yi mchod sprin tshogs / /
zhing kun gang ba shAkya'i gtso la 'bul / /
de las byung ba'i dge tshogs ci mchis pa / /
dus gsum legs spyad kun dang lhan cig tu / /
bgyis pas mar gyur 'gro ba'i don gyi phyir / /
bla med byang chub go 'phang myur thob shog /
de ma thob kyi tshe rabs kun tu bdag /
mi khom gnas su nam yang mi skye zhing / /
'khor lo chen po bzhi ldan rten thob nas / /
rgyal ba'i dam chos ma lus 'dzin gyur cig /
gal te 'di dang tshe rabs gzhan dag tu'ang / /
las nyon dbang gis sdig pa'i bsam sbyor gyi / /
nyal 'gro 'bab na 'phral du de yi gshed / /
'bad med chu lon brtan po 'byung gyur cig /
bdag cag dmyal mes lan brgyar bsregs kyang bla / /
srid na 'khyam tshe blo bzang grags pa yi / /
skyon bral bstan la chos kyi rjes 'brang ba'i / /
dad dang ldan las nam yang 'bral ma gyur / /
ji srid zab don mngon du ma gyur bar / /
dal 'byor bcu ldan yon tan bdun mdzes shing / /
skyes thob rnam dpyod shes rab phul byung thob / /
sdig med dge ba'i blo dang 'bral med shog /
bdag ni mthong dang dran reg gyur pa dang / /
ming tsam thos pa'i yid can ma lus kyang / /
rtag tu bde 'gro brgyud nas skal ba bzhin / /
byang chub gsum po ci rigs thob gyur cig /
bdag la legs par dad pa'i skye bo la / /
tshe rabs kun tu bdag gis thabs mkhas kyis| |dge ba'i bshes kyi bya ba rab bsgrubs te / /
phan bde nam mkha'i mdzod la 'god gyur cig /
khyad par 'di yi dge bas srid lam du / /
'khyams pa'i ngal gso ngan 'gro'i sgo gtan dang / /
mtho ris them skas thar pa'i grong khyer du / /
'jug pa'i lam mkhan bzang por bdag gyur cig /
dmyal me bzod dka'i bsil yab grang dmyal du / /
drod 'bebs nyi ma dud 'gro'i bkol spyad kyi / /
ngal gso yi dwags gdung 'joms 'o rgyun gyi / /
mi zad bdud rtsi'i mchog tu bdag gyur cig /
sdug dang bral ba rnams la gnyen mchog dang / /
dbul phongs bkren pa rnams la yid bzhin nor / /
nad dang gdon gyis mnar ba'i sman sngags g.yog /
nyam thag mgon med rnams kyi mgon gyur cig /
ces pa 'di yang shAkya'i dge slong blo bzang chos kyi rgyal mtshan gyis /
smon pa'i don tshigs bcad du bsdebs pa'o / / / /
@# / /
na mo gu ru mu ni in+d+rA ya /
ma lus nyes pa'i tshogs bcom zhing / /
mtha' yas yon tan kun gyi gter / /
thugs rje che ldan rgyal ba de / /
dran pas dad pa'i spu long g.yo / /
lha brgya'i gtsug rgyan 'od @# / /
zer dang / /
rab 'dres zhabs sen nor bu'i 'od / /
dran pa yis kyang srid pa yi / /
'jigs 'phrog e ma shin tu rmad / /
dman pa rnams la lhag par brtse / /
kun gyi 'dris pa med pa'i bshes / /
rtag tu 'gro ba'i don mdzad pa / /
khyod la snying nas skyabs su mchi / /
ma bcol bar yang sdug bsngal kun / /
sel zhing phan bde'i mchog stsol ba'i / /
bka' drin kun gyis srid mtha'i bar / /
srog phul bas kyang bsab par dka' / /
de phyir bsod nams mi ldan zhing / /
bsam sbyor dman pa bdag 'dra ba'i / /
mchod tshogs padmo'i skud pa yis / /
dgyes par rlom pa ga zha'i gnas / /
'on kyang khyod nyid dman gyur tshe| |rgyal ba shAkya thub chen la / /
phra ba'i dbul ba phul nas kyang / /
byang chub mchog tu thugs bskyed pa / /
de bzhin bdag kyang sems dang bas / /
bcom ldan thugs rje'i bdag nyid can / /
mchod pa'i sprin gyis mngon mchod nas / /
byang chub sems mchog bskyed par bgyi / /
rang bzhin stong pa'i me long la / /
kun tog sna tshogs pir gyi rtses / /
bzang ngan ri mo ji snyed pa / /
bris pa de bzhin 'di na snang / /
de'i slad 'jig rten 'jig rten las / /
'das pa'i kun bzang mchod pa'i tshogs / /
lha lam khyab pa blos sprul te / /
gus pas 'bul gyi brtse bas bzhes / /
de ring shAkya'i gtso bo de'i / /
yon tan phun sum tshogs pa dang / /
bka' drin chen po rjes dran pas / /
spro dang skyo ba lhan cig 'phel / /
thub pa'i nyi ma bcu gnyis kyi / /
mdzad pa'i 'od stong 'gyed pa yi / /
dga' ston phun sum tshogs pa yang / /
ma mthong sems kyi gcod du gyur / /
gdul bya'i rang rang mos pa bzhin / /
cho 'phrul gsum gyis 'jig rten 'di / /
dge legs 'od brgyas 'gengs pa'i dus / /
sdig can bdag gis gang du bsdad / /
'jam dpal byams mgon mchog zung sogs / /
'phags chen rnams dang lhan cig tu / /
'bel ba'i bka' mchid bgyid pa yang / /
skal med bdag gis mthong ma gyur / /
thams cad mkhyen pa shAkya'i gtso / /
deng sang thos pa'i lam du gshegs / /
de yi bstan pa'ang nag phyogs kyi / /
zla ltar 'grib dus las kyis skyes / /
snod rnams skya bo zhag med cing / /
'bras med ljon shing gos dang bral / /
dus min rlung dang than pas gtses / /
ma rungs skye bo sdig la rdams / /
dge spyod phal cher khrims dang bral / /
nyam thag sdug bsngal brgyas gzir ba /
phyogs kun bslad pa'i 'gron po'am / /
ri dwags rgyar chud lta bu yi / /
skyabs med mgon med bdag cag la / /
mkhyen brtse ldan pas mi dgongs na / /
khyod las lhag pa'i thugs rje can / /
skyabs gzhan gang la brten pa gsungs / /
'on kyang khyu mchog rlabs po ches / /
da ni mgon med khyed rnams kyi / /
skyabs su @# / /
gyur pa nyid yin zhes / /
bden pa'i gsung 'dis ngal gso thob / /
de'i phyir las kyis mnar ba bdag /
shAkya'i rgyal rigs 'khrungs khyod la / /
rkang gi khong nas byang chub bar / /
skyabs su lhag par mchi bar bgyi / /
'jigs rung mi bzad skyi g.ya' ba / /
'khor ba ngan song mtha' dag gi /
'jigs skrag sdug bsngal ma lus pa / /
rgyu dang bcas las thugs rjes skyobs / /
nam zhig bar do'i 'khrul snang gis| |dngangs skrag sdug bsngal mun 'thoms tshe / /
'khrul med lam bzang ston pa yi / /
ye shes sgron me khyod nyid mkhyen / /
de bzhin nying mtshams sbyor ba'i tshe / /
las nyon rlung shugs drag po yis / /
ngan 'gro'i g.yang sar mngon phyogs na / /
sgo gtan dam po'ang khyod la re / /
mgon po mkhyen brtse nus ldan zhing / /
thugs rje bslu ba mi mnga' yang / /
skye dgu rang gi las spyod pas / /
brgya la dman pa'i gnas skyes na'ang / /
snying rjes rigs mthun 'gro rnams kyi / /
sdig sdug bdag gis len byed cing / /
bdag gi bde dges lus can rnams / /
kun mkhyen lam du bkri nus shog /
khyod kyi bstan pa'i rjes zhugs kyang / /
'bras bu ma thob bdag cag rnams / /
bcom ldan zhing 'dir mya ngan las / /
bzla tshul bstan kyang zhing gzhan du / /
rgyal ba'i mdzad pa brgyas rol bas / /
slar yang byang chub tshul bstan pa'i / /
thog ma'i 'khor gyi gdul byar ni / /
nges par thugs rje'i lcags kyus drongs / /
srid lam kun tu rgyu ba na / /
dmyal mes lan stong bsregs kyang bla / /
srid zhi'i mtha' gnyis 'gog pa'i lam / /
rmi lam du yang 'bral ma gyur / /
dus gsum sras bcas rgyal rnams kyi / /
spyod dang smon lam gcig bsdoms pa / /
bye ba 'bum bsgyur bsdoms pa yi / /
spyod tshogs smon lam bdag gis spyod / /
de bzhin dus gsum bde gshegs kun / /
yongs bsdoms sku tshe mdzad pa rnams / /
yang bsdoms bye ba khrir bsgyur ba / /
thabs mkhas bdag gis bsgrub par bgyi / /
dam bca'i don 'di las nyon gyis / /
tshe rabs gzhan du bskyud pa na / /
phan mdzad thugs rje ldan rgyal gyis / /
yang yang dran pa'i gsos 'debs mdzod / /
nga yi bstan pa'i tha ma la / /
chos dang chos min spyod pa yi / /
rab byung de dag mngon sum gyis / /
thams cad mkhyen pa ngas mkhyen gsungs / /
de bas bdag gi bsam pa'i rgyun / /
ma gsol yang ni khyod kyis mkhyen / /
'on kyang snying gi tsher ma 'di / /
sel phyir tshig 'di gsol ba lags / /
lnga par phyogs pa'i skye bo yi / /
kha chems mdza' bshes khrel ldan gyis / /
bsgrub pa 'jig rten 'di na snang / /
bdag cag mgon med rnams kyi mgon / /
thub dbang stobs bcu mnga' ba la / /
kha chems tshul du gsol lags na / /
bdag gi gnas skabs ci 'dra na'ang / /
mgon po bsnyel ba med @# / /
par mdzod /
ces pa 'di yang /
jo bo rin po che shAkya'i rgyal po'i zhabs drung du mchod pa'i rnam grangs 'ga' zhig phul ba'i kha byang du sgron me'i 'od la 'phral du /
dge slong blo bzang chos kyi rgyal mtshan gyis ra sa ra mo che'i gtsug lag khang du bris pa'o / /
'di yang sangs rgyas kyi bstan pa rin po che dar zhing rgyas la yun ring du gnas pa'i rgyur gyur cig / / /
@# / /
na mo gu ru many+dzu g+ho ShA ya /
bslu med dkon mchog gsum gyi gtsug lag khang / /
mdzes byed dbang po'i gzhu ltar rab bkra ba / /
lha rdzas las grub 'phan gyi phreng ba ni / /
rgyal dang rgyal sras paN+Di ta rnams kyi / /
snang brnyan rgyan gyis spras pa'i byed po gang / /
blo bzang chos kyi rgyal mtshan lhag bsam gyi / /
rgya mtsho mngon dags bskyod pa'i rlabs phreng ngo / /
de las 'ongs pa'i dge ba'i 'od stong gis / /
bdag sogs 'gro blo'i mun pa drungs phyung ste / /
tshogs gnyis padmo'i ge sar rgod pa'i rtser / /
sku gsum ze'u 'bru'i dpal gyis mdzes par shog /
bdag kyang deng nas skye ba thams cad du / /
rin chen byang chub sems dang mi 'bral zhing / /
lus srog yal bar dor nas dam chos kun / /
rgyal ba'i dgongs pa ji bzhin 'dzin par shog /
khyad par tshe 'di'i spros pa kun dor nas / /
rgyal bas bsngags pa'i lam bzang bsgrub pa la / /
bar du gcod pa'i ming yang mi 'byung zhing / /
mthun rkyen bsam pa ji bzhin 'grub par shog /
'di snang 'gags tshe yid dga' chos 'dzin du / /
padmo las skyes ma pham zhal mthong zhing / /
theg mchog gsung gi dpal la longs spyad nas / /
rgyal sras spyod pa ma lus mthar phyin shog / / /
@# / /
na mo gu ru in+d+ra mu na ye /
mkhyen brtse'i lus stobs rab rgyas shing / /
stobs bcu'i gdong lnga mi bzad 'bar / /
mi 'jigs seng ge'i sgra sgrog pa'i / /
ston pa de la bdag cag dang / /
shangs mngo ri bo dge 'phel gyi / /
gtsug lag khang chen mdzes pa'i rgyan / /
bkra shis rtags mtshan lha rdzas ngos / /
rgyal ba'i sku yi bkod pa ni / /
rnam mang byin chags gzi 'bar ba'i / /
byed po dkon mchog gsum gyi 'bangs / /
blo bzang chos kyi rgyal mtshan gyis / /
lhag bsam dag pas mngon par bsgrubs / /
'dis mtshon rnam dkar dge ba'i mthus / /
tshe 'di'i snang ba 'gags ma thag /
rgyal bas bsngags pa'i zhing mchog der / /
thogs med padmo las skyes te / /
bde gshegs sras kyi thu bor gyur / /
de'i tshe skyes thob rnam dpyod dang / /
dad dang nges 'byung gzungs spobs sogs / /
lung rtogs yon tan rgya mtshor gyur / /
dus gsum rgyal ba sras bcas kyi / /
smon lam rlabs chen spyod pa dang / /
mdzad pa ma lus yongs bsdoms pa / /
thams cad bdag gis spyad par bgyi / /
de @# / /
bzhin nam mkha'i mthas gtugs pa'i / /
sems can re re'i mdun du yang / /
bdag lus bkod pas khyab byas te / /
sna tshogs thabs kyis gdul gyur cig /
bdag la mngon par dad pa dang / /
mthong thos dran reg gyur rnams kyang / /
sdug bsngal kun las rnam grol te / /
phun sum tshogs kun 'byor gyur cig /
deng nas tshe rabs thams cad du / /
rang bde 'dod pa dug bzhin spangs / /
ma rnams don du mnar med pa'i / /
me nang 'jug la'ang spro bar bgyi / /
ji srid bzod pa ma thob par / /
dbang med mi khom gnas rnams su / /
skad cig tsam yang mi skye zhing / /
rtag tu 'khor lo bzhi ldan gyur| |sems can so so'i bsam pa dang / /
mthun pa'i thabs mkhas sna tshogs pas / /
kun la 'dod dgu'i mchog stsol ba / /
nam mkha'i mdzod bzhin bdag gyur cig /
dus gsum mgon po thams cad kyi / /
gsung gi gsang ba kun 'dzin cing / /
snying stobs chen pos lus srog kyang / /
dor nas bstan pa gces 'dzin shog /
gang du rgyal ba'i nyi ma dang / /
bral ba'i mun nag gling rnams su / /
bdag gis thub pa'i nyi ma bzhin / /
phan bde'i sgron me gsal byed shog /
bdag gi bsod nams stobs dag gis / /
sdug bsngal mda' char mi bzad pa / /
'bab pa'i skye dgu thams cad kyi / /
go cha bzang por bdag gyur cig /
mgon med phongs shing nyam thag pa / /
de des bdag ni dran pas kyang / /
sdug bsngal rgud pa las grol te / /
bde dge 'gran bzhin rgyas gyur cig /
bdag ni 'gro ba ma lus pa / /
ngan song 'gog pa'i sgo gtan dang / /
mtho ris 'dren pa'i lcags kyu dang / /
mgon med rnams kyi mgon gyur cig /
gnyen bral rnams kyi mdza' bshes dang / /
nad pa rnams kyi sman pa dang / /
dbul po rnams la ci 'dod pa'i| |yid bzhin nor bur bdag gyur cig /
bdag ni dmyal mes bsregs kyang bla / /
snying gi gdung sel thub dbang de'i / /
ring lugs bzang po 'dzin pa dang / /
skad cig tsam yang 'bral ma gyur / / / /
@# / /
oM bde legs su gyur cig /
bkra shis rtags mtshan lha rdzas la / /
rgyal ba'i sku brnyan legs bris pa'i / /
'phan gyi rim pa yid 'ong phreng / /
gangs can chos 'phel gtsug lag khang / /
mdzes byed rgyan gyi dam pa 'di / /
blo bzang chos kyi rgyal mtshan gyis / /
phul ba'i dge bas 'gro ba kun / /
sku gsum go 'phang myur thob shog /
bdag kyang tshe rabs thams cad du / /
dam chos bsgrub la dal ba dang / /
bcu phrag 'byor pas rnam brgyan cing / /
rnam dpyod blo dang ldan gyur cig /
rtag tu mtshan nyid ldan pa yi / /
bshes gnyen dam pas rjes 'dzin cing / /
lus srog longs spyod kun gyis kyang / /
mnyes pa kho na bsgrub @# / /
gyur cig /
tshangs dbang 'khor los bsgyur rgyal gyi / /
bde 'byor srid pa'i phun tshogs kun / /
srog 'phrog 'bar ba'i mtshon bzhin du / /
rmi lam du yang 'dod ma gyur / /
deng nas byang chub snying po'i bar / /
rtag tu rab tu 'byung ba dang / /
thub pa'i brtul zhugs ma smad pa / /
srog las gces par 'dzin gyur cig /
lus dang srog la mi blta bar / /
dus gsum rgyal ba thams cad kyi / /
lung rtogs dam chos ma lus pa / /
rgyal ba'i dgongs pa ji bzhin 'dzin / /
thog ma med nas drin bskyangs pa'i / /
mar gyur 'gro ba'i don gyi phyir / /
rin chen byang chub sems bskyed nas / /
rlabs chen spyod pa mtha' dag bsgrub / /
dus gsum rgyal ba sras bcas kyi / /
mdzad pa rnam thar ma lus pa / /
gcig tu bsdus nas bdag nyid kyis / /
'gro gnas bar du spyod gyur cig /
'gro kun snying gi bu gcig ltar / /
mthong nas de dag sgrol ba'i phyir / /
bskal par mnar med me nang du / /
'jug la'ang skyo ba med gyur cig /
mar gyur 'gro ba mtha' dag gi /
sdig dang sdug bsngal rgud pa kun / /
thams cad bdag gis len nus shing / /
cig car bdag la smin gyur cig /
bdag gi dus gsum bde dge rnams / /
mar gyur sems can thams cad la / /
da lta nyid du smin gyur nas / /
phan bde'i dpal gyis 'byor gyur cig /
bdag las dam chos thos pa dang / /
dad cing mos pa thams cad la / /
byang chub snying por mchis kyi bar / /
yid bzhin nor ltar 'dod pa bsgrub / /
bdag ni mthong dang thos pa dang / /
dran reg gyur pa thams cad kyang| |ngan 'gror nam yang mi ltung zhing / /
rtag tu dam chos spyod gyur cig /
'di ltar bskrun pa'i dge ba'i tshogs / /
zla ltar dkar ba bsags pa des / /
ston mchog shAkya'i gtso bo des / /
bdag cag 'bral med 'dzin gyur cig /
dpal ldan 'dod khams dbang phyug mar / /
lha rdzas na bza' 'di phul bas / /
deng nas byang chub chen po'i bar / /
g.yel med mgon dang skyabs mdzod cig /
'dod khams dbang bsgyur dpa' mo che'i / /
thugs rje bsil ba'i chu rgyun gyis / /
bdag cag deng 'dir mngon 'dod pa'i / /
gser gyi rdzing bu gang bar mdzod / / / /
@# / /
na mo gu ru many+dzu g+ho ShA ya / /
rgyal ba'i yab gcig rje btsun mkhyen pa'i gter / /
ngur smrig gar gyis rnam rol tsong kha pa / /
bslu med skyabs gsum 'dus pa'i bdag nyid du / /
gsol ba 'debs so brtse pa'i lcags kyus zungs / /
sa yi dpal mo khyod la bdag gis ni / /
thub pa'i dbang po'i gsung rab las byung ba'i / /
sdebs legs tshig gi me tog phreng mdzes pa / /
cung zad spel 'di mgul ba'i rgyan du 'bul / /
sngon chad rnam dkar @# / /
dag pa'i las bsags pas / /
da lta rigs mtho yid 'ong gzugs mdzes ldan / /
phun tshogs 'byor pa nam mkha'i mdzod brnyes shing / /
kun gyis bkur ba'i gnas su gyur pa lags / /
da yang spu gri'i sor chags sbrang rtsi ltar / /
mnog chung nyes pa kun gyi gzhir gyur pa'i / /
tshe 'di'i bde la ches cher ma zhen par / /
phyi ma'i don du sgo gsum dge la 'bungs / /
las kyi dbang gis 'khor bar 'khyams pa'i tshe / /
dkon mchog gsum las lhag pa'i skyabs med pas / /
glo snying brang gsum gtad pa'i skyabs 'gro dang / /
mchod sprin rgya mtshos rgyun tu mchod par mdzod / /
chos kyi snying po gzhan gyi don byed par / /
bde gshegs sras dang bcas pas legs par bsngags / /
de'i phyir chags sdang spangs nas skye dgu kun / /
dpal dang ldan pa khyod kyis bu bzhin skyong / /
longs spyod g.yo ba sbrang ma'i sbrang rtsi bzhin / /
ser snas bsags kyang nges pa 'ga' ma mchis / /
rang dbang yod dus sbyin pa cher bstsal na / /
rang gi phyi ma'i nor skal gsog pa yin / /
lang tsho'i dpal yang ston ka'i me tog ltar / /
ring por mi thogs yud kyis rnyings 'gyur zhing / /
'chi bdag bdud de nyi rgas grib so bzhin / /
skad cig re yang mi sdod tshur tshur 'ong / /
de'i phyir lus dang longs spyod kun bor nas / /
dbang med 'jig rten pha rol 'gro ba'i tshe / /
chos las gzhan gyis phan pa cad med na / /
da lta nyid nas tshul bzhin bsgrubs na legs / /
nya stong tshes brgyad chos 'phrul zla ba sogs / /
dus bzang rnams la gso sbyong yan lag brgyad / /
bzhes par mdzod cig lha mi'i rten bzang po / /
brgyud nas rim gyis mya ngan 'das pa 'thob / /
lha dang bla ma thong bzhin bsten pa dang / /
'bangs rnams byams pa'i thugs kyis skyong ba dang / /
chos kyi rgyal srid skyong ba'i bya ba gsum / /
phan tshun 'gran pa bzhin du khyod kyis sgrubs / /
'byor ba'i tshe na dregs par mi bya zhing / /
rgud na'ang ha cang zhum par mi bya ste / /
'khor ba'i gnas 'dir yid brtan ma mchis pas / /
las 'bras tshul la rtag tu sems par mdzod / /
mdor na bdag gis mang du gsol ci 'tshal / /
phan pa'i gdams ngag gtso bo 'di yin te / /
nyid kyi sras bzhin skye dgu ma lus pa / /
byams pa'i thugs kyis kun tu skyong bar mdzod / /
'dod chags zhe sdang gti mug rnam pa gsum / /
sdug bsngal kun gyi rtsa bar rgyal bas gsungs / /
de'i phyir 'di dag dpal mo khyod nyid kyis / /
yid kyi dgu la'ang sems pa spang bar bgyi / /
de ltar ji skad gdams pa'i don rnams kun / /
nyid kyis tshul bzhin nyams su bzhes lags na / /
'khor ba'i sdug bsngal ma lus drungs phyung nas / /
skye @# / /
rga na 'chi spangs pa'i sku 'thob 'gyur / /
tshul 'di dge slong chos kyi rgyal mtshan gyis / /
skye dgu'i bdag mo kun 'dzin rgyal mo yi / /
rnam dkar legs spyad bzhed pa bsgrub pa'i phyir / /
dam pa'i gsung bzhin dge ba'i dbyangs su bsdebs / / / /

