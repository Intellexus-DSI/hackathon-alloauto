@# / /
chos smra ba'i btsun pa blo bzang ye shes kyi ngag thor bu pa rnams chabs gcig tu bsgrigs pa bzhugs so / /
@## / /
zhing mchog dam pa dga' ldan gnas mchog nas / /
glang chen thal kar mchog gyur rnam pas gshegs / /
sgyu 'phrul gso sbyong mdzad pa'i lhums zhugs nas / /
'gro kun rjes 'dzin lum bi'i tshal bltams pa'i / /
mnyam med shAkya'i rgyal po gang der 'dud / /
! dge legs shes bya'i dkyil 'khor rab tu rgyas / /
blo bzang mkhyen brtse'i 'od stong phyogs bcur 'phro / /
bsod nams ye shes tshogs gnyis rab rdzogs pa'i / /
dpal ldan bla ma dam par gsol ba 'debs /
zhes pa 'di ni zhabs 'bring pa rnams kyis 'di lta bu zhig dgos zhes yang yang bskul ba'i ngor shAkya'i btsun pa blo bzang ye shes kyis bka' gdams pho brang du thogs med du sug @# / /
zla med ston pa don kun grub / /
@# / /
bde ldan zhing mgon 'od dpag med / /
@# / /
bris su bgyis pa'o / /
! bslu med dkon mchog gsum gyi ngo bo nyid / /
rgyud sde bzhi yi dgongs don 'byed pa dang / /
thub bstan rgyal mtshan phyogs bcur spel ba la / /
blo bzang grags pa'i dpal dang dbyer med pa'i / /
dpal ldan bla ma dam pa zhabs brtan shog /
! rdo rje 'chang gis legs par bka' stsal pa'i / /
gsang sngags rgyud sde'i dgongs pa 'grel pa la / /
blo bzang grags pa'i dpal dang mgon po khyod / /
mnyam nyid mtshungs med dam par gsol ba 'debs /
zhes pa 'di ni sngags pa'i las 'dzin pa rnams kyis rje zhal snga nas sngags pa la gsol 'debs tshogs 'don du btsugs chog pa zhig dgos zhes yang yang bskul ba la brten nas /
@# / /
rgyal kun spyi gzugs tsong kha pa / /
@# / /
blo bzang ye shes bstan 'gro'i dpal / /
chos smra ba'i btsun pa blo bzang ye shes kyi sa thogs med du smras pa'o / /
! blo gros bzang pos thugs kyi bang mdzod gtams / /
mkha' mnyam 'gro rnams byams dang brtse bas skyong / /
phyogs glang grags pa'i ring lugs bla na med / /
gdul bya yongs kyi rna bar sgrog mkhas pa'i / /
bshes gnyen bzang po'i zhabs la gsol ba 'debs /
zhes pa 'di ni thos bsam gling gi las 'dzin pa rnams kyis rje zhal snga na thos bsam gling pa la gsol 'debs tshogs 'don du btsugs chog pa zhig dgos zhes yang yang bskul ba la brten nas chos smra ba'i btsun pa blo bzang ye shes kyis thogs med du smras pa'o / /
! sku gsum lhun grub khro ba nyer zhi yang / /
ma rungs 'dul phyir 'phrin las rnam bzhi ston / /
bkra shis lhun gyis grub pa'i chos grwa che / /
g.yel med rtag tu bsrung zhing skyong ba yi / /
'dod khams dbang phyug re ma ti la bstod / /
! byang shar ma ru tse yi dur khrod nas / /
bstan la gnod pa'i dam nyams ma lus pa / /
mngon spyod drag po'i chad pas tshar gcod pa'i / /
bstan srungs chos skyong lcam sring gnyis la bstod / /
! grub pa'i dbang phyug padma 'byung gnas kyis / /
bka' bsgos dam tshig gnyer du gtad pa yi / /
lha yi dge bsnyen zla ba'i cod pan can / /
sprul pa'i chos skyong chen po khyod la bstod / /
bkra shis / /
! na mo gu ru many+dzu g+ho ShA ya /
'dir dmar ser gur kum mdog can 'jam dpal dbyangs la brten pa'i bla ma'i rnal 'byor nyams su len par 'dod pa'i gang zag gis /
skyabs @# / /
'gro sems bskyed tshad med bzhi sgom brgyud dang 'dres nges pa sngon du btang la /
ma nam mkha'i mtha' dang mnyam pa'i sems can thams cad zab mo stong nyid rtogs pa'i shes rab dang mi ldan pas /
'khor ba sdug bsngal gyi rgya mtsho 'dir skyes nas yun ring la shugs drag pa'i sdug bsngal myong 'dug kyang /
da dung sdug bsngal gyi gting mtha' mngon par dka' bar 'dug /
des na bdag gis tshe gcig lus gcig la rje btsun 'jam pa'i dbyangs kyi go 'phang sngon du byas te /
nam mkha'i mtha' dang mnyam pa'i sems can thams cad spyir 'khor ba dang /
khyad par ngan 'gro'i sdug bsngal las bsgral /
rnam mkhyen rgyal ba'i go 'phang la dgod par bya'o / /
de'i phyir du bla ma rje btsun 'jam dpal dbyangs kyi rnal 'byor nyams su blang bang bya'o snyam pa'i bsam pa bcos ma ma yin pa dung dung ba bskyed pa'i ngang nas /
sgrub pa po rang tha mal du gnas pa'i spyi bor chu skyes nyi zla rgyas pa'i steng du bka' drin gsum ldan gyi rtsa ba'i bla ma dang dbyer ma mchis pa'i rje btsun 'jam pa'i dbyangs dmar ser gur kum bzang po'i mdog can /
zhal gcig phyag gnyis pa chos ston gyi phyag rgyas ut+pa la'i sdong bu'i rtsa ba thugs kar bzungs nas 'dab ma snyan gyi thad du kha bye ba'i steng na mi shes pa'i mun pa gcod pa'i shes rab kyi ral gri dang /
stong nyid zab mo'i don ston pa'i sher phyin gyi puste ka bsnams pa dbu skra ral pa'i thor tshugs can /
ral pa'i zur phud lnga dang ldan pa /
dbu la me tog gi phreng bas mdzes shing rin po che'i rgyan brgyad kyis spras pa /
sku stong lha rdzas kyi dar gyi stong g.yogs dang /
sku smad lha rdzas kyi dar gyi sham thabs gsol ba /
sgeg ba 'dzum pa'i nyams dang ldan pa'i spyi bor oM dkar po /
mgrin par AH dmar po /
thugs kar hUM sngon po /
thugs ka'i hUM yig las 'od zer 'phros /
rang bzhin gyi gnas nas rang 'dra'i ye shes pa spyan drangs /
spyi po'i bla ma rje btsun 'jam pa'i dbyangs la thim pas gnyis su med par gyur /
slar yang thugs ka'i hUM las 'od 'phros /
brgyud pa'i bla ma yi dam sangs rgyas byang sems dpa' bo mkha' 'gro'i chogs dang bcas pa thams cad rje btsun 'jam dbyangs kyi rnam par spyan drangs /
spyi bor bzhugs pa'i bla ma la thim pas de nyid skyabs gsum kun 'dus kyi bdag nyid du mos la /
yan lag bdun pa maN+Dal dang bcas pa rgyas bsdus ci rigs pa phul /
de nas gsol ba 'debs pa ni /
gang gis rtse gcig gus pas mchod gyur na / /
stong nyid rtogs pa'i shes rab stsol mdzad cing / /
rgyal ba kun gyi yab gcig 'jam dpal dang / /
dbyer med dpal ldan bla mar gsol ba 'debs / /
bdag gi blo la dge sems khyad par can skye bar byin gyis brlab tu gsol /
bdag gi blo chos su 'gro bar byin gyis brlab tu gsol /
chos ma yin pa'i rnam rtog skad cig kyang mi skye bar byin gyis brlab tu gsol /
chos sgrub pa'i phyi nang gi bar du gcod pa thams cad nye bar zhi bar byin gyis brlab tu gsol /
khyad par zab mo stong nyid rtogs pa'i shes rab myur du rgyud la skye bar byin gyis brlab te @# / /
gsol /
zhes gsol ba btab bas /
spyi bo'i bla ma'i sku gsung thugs kyi gnas gsum gyi yi ge gsum las bdud rtsi dkar dmar mthing gsum gyi rgyun babs pas /
rang gi spyi bo nas rkang mthil gyi bar bdud rtsis mir gyis gang /
lus ngag yid gsum gyi sdig sgrib thams cad dag /
bla ma'i sku gsung thugs kyi byin rlabs zhugs par bsam /
slar yang /
bla ma rje btsun 'jam dbyangs /
bdag dang nam mkha'i mtha' dang mnyam pa'i sems can thams cad bla ma khyed rang lta bur byin gyis brlab tu gsol /
zhes gsol ba btab bas /
spyi bo'i bla ma de nyid rang la thim pas rang nyid bla ma rje btsun 'jam pa'i dbyangs su gyur pa la ngag rgyal dang gsal snang brtan pa'i bla ma lha'i rnal 'byor la gnas bzhin pa'i ngang nas rang gi snying khar shes rab kyi 'khor lo rtsibs pa'i drug pa'i lte bar d+hIH dang /
mdun nas g.yas skor du rtsibs drug la a ra pa tsa na'i sngags phreng gsal btab nas bzlas pa bya /
mjug tu /
dge ba 'di yis myur du bdag /
ces sogs bsngo ba smon lam bkra shis kyis brgyan pa bya'o / /
zhes pa 'di ni rigs kun khyab bdag rdo rje 'dzin pa chen po blo bzang don grub pas bla ma'i rnal 'byor 'khyer bde ba zhig dgos zhes bskul ba la brten nas chos smra ba'i btsun pa blo bzang ye shes kyis bka' gdams pho brang du sbyar ba'o / /
! oM bde legs su gyur cig /
blo bzang bstan pa'i 'chi med lam yangs nas / /
mkhyen brtse'i ye shes snang byed stong 'phro bas / /
ma lus 'gro ba'i mun pa sel mdzad pa'i / /
bshes gnyen nyin mo'i mgon po zhabs brtan shog /
tshul khrims rnam dag rtsa ba rab brtan cing / /
rim gnyis zab mo'i bang rim mngon par mtho / /
mkhas mang gser ri'i dbus na lham me ba / /
'gro 'dren sa 'dzin dbang po zhabs brtan shog /
blo chen rtsal ldan spyod pa rab rdzogs shing / /
'phrin las bzang po'i gar gyis rnam rol pa / /
mkhyen pa'i ye shes goms pa mthar phyin pa'i / /
'gro 'dren dam pa yun ring zhabs brtan shog /
blo bzang grags brtan bsil ri la gnas shing / /
mdo sngags gzhung lugs ral pa'i khur gyis brjid / /
ye shes lus stobs rgyas pa'i gdong lnga pa / /
'gyur med rdo rje'i mched zlar zhabs brtan shog / /
blo gsal skal bzang yongs kyi zur phud la / /
rnam dkar mdzad pa'i gom pa 'god mkhas pa / /
ye shes mtshan ldan 'gro 'dren ded dpon che / /
bskal brgyar nam yang g.yo ba med par shog /
dkon mchog thugs rje drang srong bden tshig dang / /
dad ldan skye dgu'i mos pa'i rten 'brel dang / /
bstan srungs 'dod khams dbang phyug mthu stobs kyis / /
bstan pa'i sgron me yun ring zhabs brtan shog / /
'dis mtshon rnam dkar dge ba'i phung po'i mthus / /
dpal ldan bla mas 'bral med rjes bzungs te / /
sa dang lam gyi bgrod pa mthar phyin nas / /
rnam mkhyen thar pa'i gling du phyin par shog /
ces pa 'di ni nye 'khor ba rnams kyis ring 'tsho'i tshigs bcad tshogs 'don du btsugs chog pa zhig dgos zhes bskul ba la brten nas shAkya'i btsun pa blo bzang ye shes kyis yid @# / /
dga' chos 'dzin du sbyar ba'o / /
mang+galaM / /
! oM bde legs su gyur cig /
nam mkha'i nor bu bye ba'i 'od 'bar zhing / /
legs byas kun gyi dbus na lham me ba / /
rin chen du ma'i phra mdzes cod pan 'di / /
nyi ma'i gnyen gyi dbu la phul ba yis / /
thub dbang bstan pa yun ring gnas pa dang / /
khyad par rgyal ba gnyis pa tsong kha pa'i / /
bstan pa rin chen dar zhing rgyas pa dang / /
skye dgu yongs la bde skyid 'byung bar shog /
gzhan yang dge des tshe rabs thams cad du / /
shAkya seng ges 'bral med rjes bzungs nas / /
tshogs gnyis go 'phang yon tan rab rdzogs te / /
kun mkhyen rgyal ba'i go 'phang myur thob shog /
! b+h+yauH sangs rgyas bstan pa bsrung ba'i rten mtshon pa'i / /
dar gyi rgyan ldan rnam bkra'i rten thugs 'di / /
dpal ldan lha mo dgyes pa bskyed phyir du / /
'bul gyi sangs rgyas bstan pa'i bya ra mdzod / /
rdo rje 'chang gis bka' bstos dam bzhag pa'i / /
'dod khams dbang phyug 'khor dang bcas rnams kyis / /
phyi dang nang gi bstan dgra dam nyams rnams / /
drag po'i chad pas sgrol ba'i 'phrin las mdzod / /
bkra shis lhun gyis grub pa'i dgon gnas che / /
dar zhing rgyas la yun du gnas pa dang / /
de 'dzin skyes bu rnams kyi zhabs brtan cing / /
'phrin las yar ngo'i zla ltar 'phel bar mdzod /
mang+galaM / /
! oM swasti /
rgya chen blo yi rta ljang gis drangs pas / /
bzang mang gsung rab mkha' la thogs med rgyu / /
ye shes nyin byed 'bum gyi gzi 'bar bas / /
skye dgu'i mun stug sel la gsol ba 'debs / /
rabs chen tshogs gnyis chu gter las 'thon pa'i / /
mdzes sdug sku yi sa 'dzin dbang po'i sbor / /
sku bzhi 'bras bu'i lcog gis rab mdzes pa'i / /
bshes gnyen ri dbang mchog la gsol ba 'debs / /
phul byung blo gros bzang po'i gzhal mang khang / /
snying stobs ye shes ba gam mthon po'i rtser / /
bstan pa'i rgyal mtshan 'dzin la zla bral ba'i / /
yongs 'dzin dge ba'i bshes la gsol ba 'debs / /
bskal brgya'i bar du khyod sku'i dkyil 'khor ni / /
nag phyogs phyogs gos gnod pas mi sgrib cing / /
legs bshad gsung gi 'od brgya'i snang ba ni / /
thub bstan padmo'i gnyen du 'gyur bar shog /
deng nas yang srid skye ba thams cad du / /
mgon khyod bka' bzhin bsgrub pas mnyes pa dang / /
bshad sgrub bstan pa'i bya ba mthar phyin te / /
dad ldan 'gro ba'i dpal du 'gyur bar shog /
ces pa 'di ni byang phyogs kyi bstan pa'i mnga' bdag zhabs drung ngag dbang blo bzang bstan pa'i rgyal mtshan gyi gsung gis bskul ba'i ngor chos smra ba'i btsun pa blo bzang ye shes kyis smras pa'o / /
mang+galaM / /
! na mo many+dzu g+ho ShA ya /
mthu stobs nus pa'i sgyu 'phrul brgya phrag gis / /
byang phyogs 'gro ba 'dren par lung bstan pa'i / /
tshul khrims mtshan gyi grags 'bar dge ba'i bshes / /
spyan sngar rin po che la gsol ba 'debs / /
bsod nams bye ba'i dpal gyis legs bskrun pa'i / /
mthon po'i rigs son lung rtogs dam chos kyi / /
bstan @# / /
pa'i rgyal mtshan 'dzin pa'i chos kyi rje / /
bsod nams rgyal mtshan zhabs la gsol ba 'debs / /
gzhon nu nyid nas bag yod blo gros kyis / /
rnam dag bcas pa'i mtshams las mi 'da' zhing / /
rgyal ba gnyis ba'i bstan pa rgyas mdzad pa'i / /
sems dpa' chen po'i zhabs la gsol ba 'debs / /
tshogs gnyis rgya mtsho'i 'dzin las legs 'thon zhing / /
thos bsam bsgom pa'i byi dor gyis mdzes pas / /
rnam mang gdul bya'i re ba skong mdzad pa'i / /
bshes gnyen dam pa'i zhabs la gsol ba 'debs / /
blo gros lus stobs gser gyi 'khor lo yis / /
byang phyogs chos kyi srid la dbang bsgyur zhing / /
dregs ldan du ma'i spyi bor ngal gso ba'i / /
blo gros rgya mtsho'i zhabs la gsol ba 'debs / /
'chad rtsod rtsom la thogs med ngag gi dbang / /
blo bzang bstan pa'i rgyal mtshan 'dzin pa la / /
mtshungs bral dam pa'i rjes 'gror yongs bsngags pa'i / /
'gro ba'i 'dren pa mchog la gsol ba 'debs / /
mgon khyod bstod pa'i rab dkar dge ba'i mthus / /
tshe rabs kun tu khyed kyis rjes 'dzin cing / /
dam pa'i zhabs zung srid mthar brtan pa dang / /
bkra shis dpal gyis phyogs kun khyab par shog /
ces la mo zhabs drung gi sprul pa'i sku ngag dbang blo bzang bstan pa'i rgyal mtshan gyi 'khrungs rabs dang 'brel ba'i gsol 'debs brtan bzhugs kyi rim par phye ba 'di ni /
dbon chung ngag dbang phun tshogs sogs grwa rigs rnams kyis mgrin gcig tu bskul ba la brten nas shAkya'i btsun pa blo bzang ye shes kyis smras pa dge legs su gyur cig /
! swasti /
'dir bla ma'i rnal 'byor sgom par 'dod pas /
skyabs 'gro sems skyed rgyud dang 'bres nges pa sngon du btang /
ma sems can thams cad kyi don du myur ba myur bar kun mkhyen sangs rgyas bcom ldan 'das kyi go 'phang rin po che ci nas kyang thob par bya /
de'i phyir du bla ma'i rnal 'byor bsgom pa'i nyams len la 'jug par bya'o snyam du bsams pa'i sgo nas /
mdun gyi nam mkhar seng khri pad zla'i steng / /
khyab bdag rdo rje 'chang dang dbyer med pa'i / /
rtsa ba'i bla ma gsum ldan rdo rje 'dzin / /
sku mdog dkar ser zhal gcig phyag gnyis kyi / /
phyag g.yas chos 'chad g.yon pa mnyam gzhag steng / /
bdud rtsis gang ba'i drang srong snod mchog bsnams / /
chos gos gsum gsol gser mdog paN zhwas mdzes / /
gnas gsum yi ge gsum mtshan 'od zer gyis / /
rang bzhin gnas nas rang 'dra'i ye shes pa / /
spyan drangs dam tshig pa dang dbyer med gyur / /
rigs kun bdag po khyab bdag rdo rje 'chang / /
snyigs dus dung smrig gar gyis rnam rol zhing / /
bde legs 'dod dgu ma lus stsol mdzad pa'i / /
rje btsun bla ma'i zhabs la gus phyag 'tshal / /
dngos bshams yid sprul phyi nang mchod sprin 'bul / /
thag med nas bsags sdig ltung ma lus bshags / /
rang gzhan rnam dkar dge la rjes yi rang / /
chos 'khor rgyun chad med par bskor ba dang / /
mya ngan mi 'da' rtag par bzhugs su gsol / /
'dis mtshon rnam @# / /
dkar byang chub chen por bsngo / /
dus gsum rnam 'dren kun gyi ngo bo nyid / /
chos phung brgyad khri bzhi stong 'byung ba'i gnas / /
'phags tshogs kun gyi dbus na lhang nge ba / /
dpal ldan bla ma'i zhabs la gsol ba 'debs /
dran pa tsam gyis bar chad kun sel zhing / /
skyabs su song na ngan 'gro'i 'jigs las skyobs / /
tshul bzhin bsten nas dngos grub kun stsol ba'i / /
drin can bla ma'i zhabs la gsol ba 'debs / /
dkon mchog rin chen rnam gsum 'dus pa'i tshogs / /
gnas gsum dpa' bo dpa' mo kun gyi gtso / /
bstan srungs dam can rgya mtshos bka' sgrub pa'i / /
dpal ldan bla ma dam par gsol ba 'debs / /
de ltar gsol ba mang du btab pa'i mthar bla ma 'od du zhu nas bdag nyid la thim par mos shing /
skye ba kun tu yang dag bla ma dang zhes sogs bsngo ba smon lam bkra shis kyis brgyan par bya'o / /
zhes pa 'di ni bod chos rgyal gyi gdung rgyud dri ma med pa gu ge rgyal sras blo bzang padmas 'di lta bu'i bla ma'i rnal 'byor zhig dgos zhes bskul ba la brten nas shAkya'i btsun pa blo bzang ye shes kyis chos grwa chen po bkra shis lhun po'i gzims khang rgyal mtshan mthon po'i gzims chung bka' gdams pho brang du sbyar ba'o /
mang+galaM / /
! oM swasti /
mkhyen brtse'i rang bzhin pad dkar bsil zer steng / /
shel dkar zhun ma'i lhun po la 'khu ba'i / /
'gro la thugs rje'i spyan ras g.yo ba can / /
tshe sbyin yid bzhin 'khor los dge legs stsol / /
blo gros bzang po'i dbyig 'dzin khyon yangs bar / /
phan bde'i lhag bsam yal 'dab cher rgyas shing / /
den gnyis lhun grub 'bras bus yongs dud pa'i / /
bshes gnyen dam pa yun ring zhabs brtan shog /
ces pa 'di ni r+wa lo sku skye'i dpon po bkra shis phun tshogs kyis bskul ba ltar /
shAkya'i btsun pa blo bzang ye shes kyis bka' gdams pho brang du smras pa'o / /
mang+galaM / /
! oM bde legs su gyur cig /
blo bzang rgyal kun mkhyen brtse'i 'od dkar gyis / /
skal ldan gdul bya'i kun na'i tshal bzhad cing / /
ye shes zer gyis 'gro ba'i re ba skong / /
dpal ldan bla ma'i zhabs la gsol ba 'debs / /
blo bzang bstan pa'i bsil ri la gnas shing / /
mdo sngags gzhung lugs ral pa'i tshogs kyis mdzes / /
ye shes rigs pa'i gang rgyangs cher sgrog pa'i / /
smra ba'i seng ge'i zhabs la gsol ba 'debs / /
blo bzang grags bstan snyan pa'i rnga bo che / /
srid rtse'i bar du sgrog la zla bral zhing / /
mkhyen dang brtse ba'i ye shes kyo ba yis / /
'gro 'dren dam pa'i zhabs la gsol ba 'debs / /
dkon mchog rin chen thugs rje'i byin rlabs dang / /
bstan srungs dam can bka' sngod mthu rtsal dang / /
drang srong rig sngags 'chang ba'i bden tshig dang / /
mtha' yas skyed dgu'i legs spyad bsod nams mthus / /
dpal ldan bla ma yun ring zhabs brtan shog /
'dis mtshon dus gsum rnam dkar phung po'i mthus / /
dpal ldan bla mas 'bral med rjes 'dzin cing / /
gsung dbyangs snyan po'i 'chi med bdud rtsi yis / /
ches @# / /
dkar yid kyi shel bum gang bar shog /
ces pa 'di ni rgyal po bzhin du tha'i ji'i kha ton du shAkya'i btsun ba blo bzang ye shes kyis sbyar ba'o / /
mang+galaM / /
! oM bde legs su gyur cig / /
myur mgyogs blo gros bzang po'i rta bdun gyis / /
zab rgyas shes bya'i mkha' la thogs med rgyu / /
ye shes gzi 'od phyogs brgyar rab 'bar bas / /
phan bde'i pad tshal bzhad la gsol ba 'debs / /
blo bzang bstan pa'i dbyig 'dzin khyon yangs por / /
rmad byung mdzad pa'i dri bsung 'bum 'phro zhing / /
sku gsum ye shes 'bras bus yongs dud pa'i / /
bshes gnyen ljon pa'i dbang por gsol ba 'debs / /
blo ldan skal bzang yid kyi dor cher / /
ngo mtshar 'phrin las gar gyi rnam rol gyis ye shes las grub gzhal med khang chen bor / /
'gro kun 'dren mdzad khyod la gsol ba 'debs / /
bslu med bla ma yi dam byin rlabs dang / /
bdag sogs 'gro kun legs spyad bsod nams mthus / /
legs tshogs 'byung gnas /
dpal ldan bla ma yi / /
zhabs zung srid mtha'i bar du brtan gyur cig / /
de ltar rtse gcig gsol ba btab pa'i mthus / /
tshe rabs kun tu bshes gnyen chen po yis / /
'bral ba med par rjes su 'dzin pa dang / /
rnam mkhyen nor bu'i gling du myur bgrod shog /
ces pa 'di ni rgyal po phun tshogs rgya mtshos bskul ba ltar /
shAkya'i btsun pa blo bzang ye shes kyis bka' gdams pho brang du bris pa'o / /
sarba mang+galaM / /
! na mo gu ru /
rigs brgya'i bdag po dpa' ldan rdo rje 'chang / /
bshes gnyen tshul bzungs blo bzang grags bstan dpal / /
don kun grub pa'i rab 'byams gsung rab mdzod / /
dpal ldan bla ma'i zhabs la gsol ba 'debs / /
mtha' yas skye dgu'i phan bde kun gyi gzhi / /
rgyal ba gnyis pa'i bstan pa rin po che / /
mi nub rgyal mtshan 'dzin la zla bral ba'i / /
rje btsun bla ma yun ring zhabs brtan shog /
'di ltar bgyis pa'i rnam dkar phung po'i mthus / /
mtshungs med rje btsun bla ma rjes bzungs nas / /
rim gnyis zab mo'i rnal 'byor mthar phyin te / /
zung 'jug rdo rje 'chang dbang myur thob shog /
ces pa 'di ni dge slong don grub rgyal mtshan gyis bskul ba ltar shAkya'i btsun pa blo bzang ye shes kyis dang bas smras pa'o / /
mang+galaM / / / /
! na mo gu ru /
bslu med gtan gyi skyabs gnas mchog gsum gyi / /
byin rlabs bdud rtsi'i char chen 'babs mdzad cing / /
mdo sngags gzhung la mkhyen pa'i spyan yangs pa / /
dpal ldan bla ma'i zhabs la gsol ba 'debs / /
shing rta chen po'i bzhed srol ma lus pa / /
bsil ldan ljongs 'dir gsal bar mdzad pa la / /
'phags chogs kun gyi dbus na lhang nge ba / /
dpal ldan bla ma dam par gsol ba 'debs / /
bslu med bla ma yi dam byin rlabs dang / /
bstan srungs dam can rgya mtsho'i mthu stogs kyis / /
mtshan nyid bcu ldan yod 'dzin dge ba'i bshes / /
zhabs pad bskal brgya'i bar du brtan par shog /
blo bzang grags bstan nyid mor byed pa yi / /
mdo sngags gzhung lugs du ma'i lung @# / /
gis phyug /
'chad la ngal med don ldan dge ba'i bshes / /
dpal ldan bla ma srid mthar zhabs brtan shog /
'di ltar bstod cing gsol ba btab pa'i mthus / /
bshes gnyen dam pas 'bral med rjes bzungs te / /
thos bsam sgom pa'i nyams len mthar son nas / /
kun mkhyen rgyal ba'i go 'phang thob par shog /
ces pa 'di ni yongs kyi dge ba'i bshes gnyen rdo rje 'dzin pa chen po blo bzang don grub pa'i gsung gis bskul ba la brten nas shAkya'i btsun pa blo bzang ye shes kyis bka' gdams pho brang du smras pa dge legs su gyur cig /
!oM swasti /
blo gros bzang po'i yongs 'dus brtol rtser / /
ye shes 'bras bzang g.yur du za ba yis / /
skal bzang gdul bya'i 'chi med tshogs rnams la / /
'dod dgu yid bzhin stsol la gsol ba 'debs / /
blo bzang lung rtogs sa 'dzin la gnas shing / /
bslab gsum rnam par rgyal ba'i khang bzang rtser / /
ye shes rnam par bkra ba'i rgyal mtshan mchog /
'dzin mkhas dam pa'i mgon la gsol ba 'debs / /
mdor na deng nas tshe rabs thams cad du / /
dpal ldan bla mas 'bral med rjes bzungs te / /
rim gnyis zab mo'i lam bzang mthar phyin nas / /
zung 'jug rdo rje 'chang chen myur thob shog /
ces pa 'di ni rgyal po dge 'dun gyis bskul ba la brten nas chos smra ba'i btsun pa blo bzang ye shes kyis bka' gdams pho brang du bgyis pa'o / /
mang+gaM / /
! tshe dang ye shes dpag med stsol mdzad cing / /
rab mdzes gzhon nu bcu drug lon pa'i nyams / /
'gro la thugs rje'i spyan ras g.yo ba yi / /
bcom ldan yid bzhin 'khor los dge legs stsol / /
blo bzang grags 'bar ngag gi dbang phyug gi /
ring lugs phyogs mthar dar rgyas spel ba la / /
'phrin las phun tshogs dpal la dbang 'byor pa'i / /
dpal ldan bla ma yun ring zhabs brtan shog /
bslu med bla ma yi dam byin rlabs dang / /
phyag drug dam can bsrung ma'i mthu stobs kyis / /
dang ldan skye dgu'i 'dren pa dam pa yi / /
zhabs zung mi 'gyur khril g.yo med shog /
ces pa 'di ni drung ram pa bstan pa yar 'phel gyis dpal 'khor chos sde'i mkhan rin po che blo bzang ngag dbang phun tshogs kyi zhabs brtan nyung 'dus shig dgos zhes bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! rgyal kun yab gcig rab zhig ngag gi lha / /
ngur smrig gar gyis rnam rol sprul pa'i sku / /
slar yang zhing 'dir byon nas 'gro ba'i don / /
bzhed pa ji bzhin lhun gyis grub par shog /
blo bzang bstan 'dzin rgya mtsho'i sprul pa'i sku / /
yang yang goms pa'i thugs rjes rab bskul te / /
mang mang gdul bya'i mgon du myur byon nas / /
zab zab dam chos gsung gis 'doms par shog /
blo bzang grags pa'i gzhung lugs rgya mtsho che'i / /
legs bshad gsar pa'i dga' ston 'gyed mkhas shing / /
mi nub bstan pa'i rgyal mtshan 'dzin pa yi / /
sprul sku'i zlos gar myur du smin par @# / /
shog /
sangs rgyas kun dngos blo bzang bstan pa yi / /
bshad dang sgrub pa'i ring lugs rgya mtsho cher / /
legs par 'khrid pa'i ded dpon chos kyi rje / /
thar 'dod gdul bya'i 'dren par myur 'byon shog /
mchog gsum bslu ba med pa'i bden pa dang / /
mos ldan bslab gsum 'dus pa'i sde rnams kyis / /
snying nas shugs drag yun ring gsol btab mthus / /
sprul sku'i nyin byed myur du 'char bar shog /
ces rgyal sras blo bzang bstan 'dzin rgya mtsho'i sprul sku myur 'byon gyi gsol 'debs 'di ni dpon po blo bzang rgyal mtshan dang ngag dbang bstan 'dzin rgya mtsho gnyis kyis bskul ba ltar /
chos smra ba'i btsun pa blo bzang ye shes kyis bka' gdams pho brang du smras pa'o / /
mang+galaM / /
! na mo gu ru many+dzu g+ho ShA ya /
skyabs bslu med rtsa ba'i bla ma dang / /
don dbyer med kun mkhyen tsong kha pas / /
dus kun tu 'bral med rjes bzungs nas / /
mi bdag gis nying gi padmor bzhugs / /
rten dal 'byor mi lus rin chen 'di / /
lar rnyed par dka' bas dus nam yang / /
don snying po med par mi btang bar / /
chos snying nas tshul bzhin sgrub par shog / /
tshe 'di snang srid pa'i phun tshogs 'di / /
yid mi brtan dri za'i grong khyer 'dra / /
don de ltar shes nas dge sdig gi /
las spang blang tshul bzhin sgrub par shog /
sems mi g.yo rtse gcig gnas pa'i ngang / /
dbyings spros bral chos kun stong pa'i gshis / /
yul phyag rgya chen po'i klong yangs su / /
dbyings rig ba dbyer med sre bar shog /
rje blo bzang chos kyi rgyal mtshan gyi / /
thugs sgyu 'phrul dra ba'i ye shes las / /
dus da lta dur smrig rnam rol ba'i / /
rje khyed kyis 'bral med rjes 'dzin shog /
ces pa 'di ni la mo tsher gseb sku rten pa'i phyag phyi bsod nams grags pas bskul ba'i ngor chos smra ba'i btsun pa blo bzang ye shes kyis smras pa'o / /
mang+galaM / /
! swasti /
'dir cher gseb chos skyong chen po la mchod gtor 'bul ba'i tshul ni /
rang yi dam gyi nga rgyal dang ldan pas nang mchod mchod pa bskang rdzas rnams gtor chog sngan ma rnams su 'byung ba ltar byin gyis brlabs la / /
! dus mtha'i me dbung 'bar ba'i klong dkyil na / /
stong gsum yud bgrong rta mchog rag pa'i steng / /
dbang gi mdog can rab tu khros pa'i sku / /
zhal gcig phyag gnyis dmar la zlum pa'i spyan / /
dmar ser sma ra 'khyug cing mche ba gtsigs / /
g.yas g.yon phyag gis bde chen zhags pa 'dzin / /
bse yi khrab rmog sku dang dbu la gsol / /
shin tu bkra ba'i dar ljang stong g.yogs dang / /
za 'og ber chen lhab lhub kyis mdzes shing / /
mdzes ldan mtshal bu du ma rol du khrid / /
'khor tshogs dam can rgya mtshos yongs bskor nas / /
gtum drag rngam pa'i tshul gyis bzhugs par gyur / /
kyai| chos dbyings bde ba chen po'i pho brang nas / /
sprul pa'i gar mdzad lha yi dge bsnyen che / /
bstan pa bsrung zhing rnal 'byor bu bzhin du / /
skyong mdzad dgra lha chen po gshegs su gsol / /
e hya hi /
dam @# / /
tshig pa dang gnyis su med par gyur / /
rgyal ba kun gyi gsang ba ma lus pa / /
gcig bsdus mthu stobs gar mdzad rdo rje 'dzin / /
padmA ka ra'i dge bsnyen tshangs pa cher / /
lus ngag yid gsum gus pas phyag 'tshal lo / /
hUM| chos kun spros pa'i mtha' dang rab bral yang / /
blo bur nyes pa'i skyon gyis rab bsgribs pa / /
chu zla bzhin du nongs gyur sgyu ma ltar / /
gdod nas dag pa'i dbyings su bshags par bgyi / /
bdag cag nyon mongs bag med dbang gyur pas / /
chos skyong khyed kyi dam las 'das gyur pa / /
gnong zhing 'gyod pa'i sems kyis bshags bgyid na / /
nyams chags sos shing dngos grub ma lus stsol / /
kyai| bkod legs rin chen spras pa'i snod yangs su / /
dwangs 'jam bsil ba'i mchod yon mtsho ltar 'khyil / /
spel legs nam mkha' gang ba'i me tog 'dis / /
lha chen tshangs pa 'khor bcas thugs dam bskangs / /
shin tu dri zhim spos kyi dud pa'i sprin / /
lha yi lam kun yongs su gang ba dang / /
'od zer stong 'bar sgron me'i 'phreng ba 'dis / /
lha chen tshangs pa 'khor bcas thugs dam bskangs / /
stong gsum kun tu ngad ldang dri chab dang / /
lha mi'i bza' bca' spungs pa'i zhal zas dang / /
snyan cing 'gyur ba'i rol mo'i sgra dbyangs 'dis / /
lha chen tshangs pa 'khor bcas thugs dam bskangs / /
zhing bcu bsgral ba'i snying khrag rlabs kyi phreng / /
chal chil g.yo bas nam mkha' gang ba dang / /
dbang po lnga yi me tog spungs pa 'dis / /
lha chen tshangs pa 'khor bcas thugs dam bskangs / /
drag po'i rdzas mchog bsregs pa'i dud sprin dang / /
dam nyams gzugs phung sbar ba'i me lce'i 'od / /
stong gsum kun tu 'phro ba'i snang gsal 'dis / /
lha chen tshangs pa 'khor bcas thugs dam bskangs / /
dgra bgegs khrag zhag ga pur sbyar ba la / /
ting 'dzin sngags kyis bdud rtsir byin brlabs pa'i / /
gang+ga'i rgyun ltar 'bab pa'i dri chab 'dis / /
lha chen changs pa 'khor bcas thugs dam bskangs / /
sha rus sna tshogs spungs pa'i zhal zas dang / /
thos pa tsam gyis dgra bgegs snying 'gas pa'i / /
drag po'i sgra sgrog rngam pa'i rol mo 'dis / /
lha chen tshangs pa 'khor bcas thugs dam bskangs / /
ches dkar mdzes pa'i dar gyi la thod dang / /
lha mi'i rin chen stong gi phra btab pa'i / /
sil sil sgra 'khrol rgyan gyi bye brag 'dis / /
lha chen tshangs pa 'khor bcas thugs dam bskangs / /
lha min mtshon chas gzhom par mi nus pa'i / /
bse yi ya lang rma bya'i mdongs kyis mdzes / /
g.yul las rnam par rgyal ba'i bse khrab 'dis / /
lha chen tshangs pa 'khor bcas thugs dam bskangs / /
sprul pa'i dmag dpung 'gyed ba'i beng chen dang / /
btab pa tsam gyis dgra bgegs 'byung po'i tshogs / /
cig car 'ching byed dus kyi zhags pa 'dis / /
lha chen tshangs pa 'khor bcas thugs dam bskangs / /
rdo rje'i thog dang mtshungs pa'i mda' po che / /
rno ngar mi bzad ldan pa'i mdung thung @# / /
dang /
dgra bgegs srog rtsa gcod pa'i ral gri 'dis / /
lha chen tshangs pa 'khor bcas thugs dam bskangs / /
rdzu 'phrul shugs ldan mdzes pa'i rta mchog dang / /
rdo rje'i r+wa ldan drag po'i ngar sgra sgrog /
mtshams sprin ltar gtibs zhol g.yag kham pa 'di / /
lha chen tshangs pa 'khor bcas thugs dam bskangs / /
mdzes pa'i rgyan ldan stobs ldan ra dang lug /
'phur lding rol pa'i bya yi tshogs rnams dang / /
mche gtsigs gtum pa'i gcan gzan dum yis / /
lha chen tshangs pa 'khor bcas thugs dam bskangs / /
gling gzhi lhun po gser gyi ri bdun dang / /
nyi zla rgyu skar rgyal srid rin chen bdun / /
dngos bshams yid sprul mchod sprin rgya mtsho 'dis / /
lha chen tshangs pa 'khor bcas thugs dam bskangs / /
thugs dam skongs shing nyams chags sos gyur nas / /
bsam don ma lus yid bzhin 'grub par mdzod / /
! 'bul gtor yod tshe 'dir byin gyis brlabs nas 'bul / /
lha mi'i mgon po snang mtha'i 'od zer las / /
sna tshogs sprul pa phyogs bcur 'gyed mdzad cing / /
skye dgu yongs la blang dor gnas ston pa'i / /
thogs med rdzu 'phrul ldan pa khyod la bstod / /
res 'ga' btsan rgod dregs pa'i rgyal po ltar / /
sku mdog dmar po bse yi go khrab gsol / /
spyan gsum sdang mig mche ba gtsigs pa yis / /
ngam nyams dgra bo'i srog 'phrog khyod la bstod / /
lha klu mi yi 'jig rten ma lus par / /
gang 'dul cir yang sprul pa'i rdzu 'phrul can /
yab yum bka' nyan sprul pa yang sprul sogs / /
'khor tshogs yul lha gzhi bdag bcas la bstod /
kyai| mtsho skyes rdo rjes sgrub chen bka' brgyad du / /
dbang bskur byin brlabs bstan 'dzin mtha' dag dang / /
khyad par yang gsang bla med nyams bzhes pa'i / /
rig 'dzin kun gyi pho lhang mnga' gsol lo / /
dran pa tsam gyis dngos grub ma lus pa'i / /
'dod dgu'i char 'bebs dbang gi rgyal po ltar / /
lha mi'i dpal 'byor ma lus stsol ba yi / /
nor bdag kun gyi gtso bor mnga' gsol lo / /
khyod ni sa gsum kun gyi bdag po ste / /
dregs pa'i lha srin thams cad zil gyis gnon / /
dam nyams dgra bo'i srog dbugs len mdzad pa'i / /
dgra lha yongs kyi gtso bor mnga' gsol lo / /
khyad par chos kyi rgyal po tsong kha pa'i / /
bstan pa tshul bzhin 'dzin pa'i skyes bu la / /
'phrin las rnam bzhis g.yel med skyong mdzad pa'i / /
chos skyong kun gyi gtso bor mnga' gsol lo / /
mdor na rnal 'byor dpon slob 'khor bcas kyis bstan srungs khyed la gsol ba btab pa'i mthus / /
phyi nang bar chad ma lus kun zhi nas / /
bshad sgrub yar ngo'i zla ltar 'phel bar shog /
shing rta chen po gnyis kyi bzhed pa'i gzhung / /
gsung rab kun gyi snying po'i gnad bsdus pa /
dri med rigs pas zhib mor 'byed nus pa'i / /
rnam dpyod spobs pa rgyas pa'i 'phrin las mdzod / /
bstan pa'i dpal du bla ma'i zhabs pad brtan /
ces sogs bkra shis ci rigs pas mtha' rten no /
zhes pa 'di ni la mo cher gseb @# / /
chos skyong chen po la mchod bstod mnga' gsol dang bcas pa 'di lta bu zhig dgos zhes bsod nams grags pas bskul ba la brten nas chos smra ba'i brtsun pa blo bzang ye shes kyis bka' gdams pho brang du sbyar ba'o / / / /
! swasti /
gzhung lugs kun mkhyen dge 'dun bsam grub dang / /
smra ba'i nyi ma stobs ldan 'od zer zhabs / /
lung rigs smra ba chos grags gnyis pa'i rje / /
dpal ldan bla ma gsum la phyag 'tshal lo / /
mkhas pa'i dbang po blo gros rgya mtsho dang / /
bstan pa'i mnga' bdag legs pa don grub zhabs / /
thub bstan gnyen gcig blo gros legs bzang ste / /
mkhas grub dam pa gsum la phyag 'tshal lo / /
smra ba'i zla ba bsam gtan 'od zer dang / /
mkhas pa'i mchog gyur shAkya ye shes dang / /
bslab gsum rnam dag dam chos yar 'phel te / /
sngom brtson dam pa gsum la phyag 'tshal lo / /
chos kun mkhyen pa lha dbang blo gros dang / /
shAkya'i bstan la bya ba grub pa'i mchog /
gdul bya'i bsam pa lhun gyis grub mdzad pa / /
yongs 'dzin dam pa gsum la phyag 'tshal lo / /
'dul 'dzin dam pa dge 'dun 'od zer dang / /
'phags nor bdun ldan dpal 'byor dbang po'i rje / /
rgyal bstan 'dzin pa grags pa dpal 'byor te / /
bshes gnyen dam pa gsum la phyag 'tshal lo / /
rig gnas la mkhas chos grags rgyal mtshan dang / /
bslab gsum gyis phyug blo bzang padma'i zhabs / /
rigs pa smra ba blo bzang dpal 'byor dang / /
mkhas grub rgya mtsho rnams la phyag 'tshal lo / /
blo bzang grags pa'i ring lugs dam pa'i chos / /
bshad dar sgrub pa'i bya bas 'dzin pa la / /
mkhas mang dbus na 'gran pa'i zla bral ba / /
blo gsal rgya mtsho'i mgon la phyag 'tshal lo / /
gsol 'debs dang 'brel tsha gong gi chig rkang tha ma'i phyag 'tshal gyi tshig rnams gsol 'debs su bsgyur ro /
zhes pa 'di ni drung ram pa shes rab dpal 'byor dang blo bzang yang 'phel gnyis kyis shar rtse'i slob dpon rgyud 'debs 'di lta bu zhig dgos zhes bskul ba la brten nas chos smra ba'i btsun pa blo bzang ye shes kyis bka' gdams pho brang du smras pa'o / /
mang+galaM / /
!swasti /
bslab gsum rnam dag tshul khrims rab ldan cing / /
gzhung lugs gnas la thogs med mkhyen pa rgyas / /
rgyal ba'i bstan pa dar zhing rgyas mdzad pa'i / /
dpal ldan bla ma'i zhabs la gsol ba 'debs / /
blo bzang bstan pa'i ring lugs dam pa mchog /
gangs can ljongs 'dir nyin mor byed pa la / /
'phags nor bdun ldan dbus na mngon mtho ba / /
yongs 'dzin dam pa'i zhabs la gsol ba 'debs / /
mdo sngags gzhung lugs kun la thogs med cing / /
legs lam smra bas phas rgol ma lus 'joms / /
rgyal bstan 'dzin la 'gran pa'i zla bral ba'i / /
dpal ldan bla ma'i zhabs la gsol ba 'debs / /
bslu med sangs rgyas sras bcas byin rlabs dang / /
drang srong rig sngags 'char ba'i bden tshig dang / /
dam can rgya mtsho'i tshogs kyi mthu stobs kyis / /
rje btsun bla ma bskal brgyar zhabs brtan shog /
@# / /
ces khri rin po che tshul khrims dar rgyas kyi sku bstod gsol 'debs brtan bzhugs dang bcas pa 'di lta bu zhig dgos zhes rab 'byams pa dpal 'byor rgyal mtshan gyis bskul ba'i ngor rigs pa smra ba'i btsun pa blo bzang ye shes kyis smras pa'o / /
! blo bzang bstan pa'i 'phrin las 'od zer gyis / /
dad ldan 'gro ba'i pad tshal rgyas mdzad cing / /
rig gnas shes bya kun la mkhyen yangs pa / /
dpal ldan bla ma'i zhabs la gsol ba 'debs / /
bslab gsum yon tan du mas rgyud phyug cing / /
rmad byung mkhas pa'i bya ba gsum gyis mdzes / /
kun mkhyen gnyis pa'i bstan pa rgyas mdzad pa / /
yongs 'dzin dge ba'i bshes la gsol ba 'debs / /
dkon mchog gsum gyi bden pa'i byin rlabs dang / /
rgyal ba'i bstan srungs rnams kyi mthu stobs dang / /
dad ldan skye dgu yongs kyis gsol btab mthus / /
dpal ldan bla ma srid mthar zhabs brtan shog /
ces pa 'di ni dza ya paN+Di ta'i sku bstod brtan bzhugs dang bcas pa 'di lta bu zhig dgos zhes yongs kyi dge pa'i bshes gnyen bsod nams grags pas bskul ba la brten nas chos smra ba'i btsun pa blo bzang ye shes kyis bka' gdams pho brang du smras pa'o / /
mang+galaM / /
! swasti /
ngag gi dbang phyug 'jam dpal gzhon nu'i sku / /
dur smrig gar gyis rnam rol tsong kha pa'i / /
bstan pa phyogs kyi tha grur khyab mdzad pa'i / /
'phrin las rgyun mi 'chad la gsol ba 'debs /
zhes pa 'di ni nyi thang sku skye ngag dbang gzhon nu'i sku bstod tshigs bcad 'di lta bu zhig dgos zhes yongs kyi dge ba'i bshes gnyen bsod nams grags pas bskul ba la brten nas rigs pa smra ba'i btsun pa blo bzang ye shes kyis smras pa'o /
mang+galaM / /
! bla ma dang spyan ras gzigs dbyer med pa'i zhabs la gus pas phyag 'tshal lo / /
mdun gyi nam mkhar skyabs gsum kun 'dus pa'i / /
rtsa ba'i bla ma rje btsun spyan ras gzigs / /
sku mdog dkar po zhal gcig phyag g.yas kyis / /
mchog sbyin yi dwags bkres skom sdug bsngal sel / /
g.yon pa chu skyes sdong bus rab mtshan zhing / /
mtshan dpe'i gzi 'bar rin chen rgyan mang dang / /
lha rdzas gos kyi na bzas mdzes bar klubs / /
sems dpa'i skyil krung 'gying pa'i tshul gyis bzhugs / /
spyi bor oM dkar mgrin par AHdmar po / /
thugs kar hUM sngon hUM yig 'od zer gyis / /
po ta la sogs dag pa'i zhing khams nas / /
spyan drangs dam tshig pa dang dbyer med gyur / /
nam mkha'i mtha' dang mnyam pa'i sems can la / /
thugs rje'i spyan gyis rtag par legs gzigs nas / /
don gnyis bsam pa lhun gyis grub mdzad pa'i / /
bla ma 'jig rten mgon po la phyag 'tshal / /
dngos su bshams sogs mchod pa'i bye brag gis / /
dpag med lha yi lam kun gang ba ni / /
dgyes pa bskyed phyir gdung shugs drag po yis / /
lha dang bla ma'i tshogs rnams mnyes phyir 'bul / /
'khor ba thog ma med nas da lta'i bar / /
mi dge bcu dang mtshams med la sogs pa'i / /
sdig ltung ji snyed bgyis pa thams cad la / /
@# / /
gnong zhing 'gyod pa'i sgo nas bshags par bgyi / /
rang gzhan kun gyis dus gsum bsags pa yi / /
rnam dkar phung po ji snyed mchis pa dang / /
bslab gsum lung dang rtogs pa'i yon tan la / /
bdag cag bsam pa dag pas rjes yi rang / /
mkha' mnyam mar gyur sems can thams cad la / /
rang rang dbang po'i rim pa dang 'tsham par / /
theg pa gsum gyi bya bas nyin mtshan du / /
chos 'khor rgyun mi 'chad par skor du gsol / /
mi bzad sdug bsngal drag pos gzir ba yi / /
nyam thag 'gro la brtse bas legs gzigs nas / /
sngon gyi thugs bskyed dam bca' ma g.yel bar / /
'khor ba ma stongs bar du bzhugs su gsol / /
de ltar phyag mchod bshags pa yi rang dang / /
bskul zhing gsol btab dge ba ci bsags pa / /
de dag thams cad rdzogs pa'i byang chub che'i / /
go 'phang dam pa thob pa'i rgyu ru bsngo / /
bskal pa dpag med snga rol thugs bskyed nas / /
grangs med gsum du tshogs gnyis rab rdzogs shing / /
sna tshogs sku yis gdul bya 'dul mdzad pa / /
'jig rten mgon po'i zhabs la gsol ba 'debs / /
nyes pa'i skyon bral sgrig gnyis ma lus spangs / /
lha dang lha min rnams kyis gtsug tu mchod / /
'gro ba'i sdug bsngal ma lus sel mdzad pa / /
'phags pa spyan ras gzigs la gsol ba 'debs / /
mtha' dag skye dgus gdung shugs drag po yis / /
gsol ba btab na 'dod dgu ma lus ba / /
skad cig nyid la bde blag stsol mdzad pa'i / /
'phags mchog spyan ras gzigs la gsol ba 'debs / /
mkhyen brtse nus pa dpag tu med pa'i mthus / /
ded dpon 'khor bcas srin mo'i 'jigs las skyabs / /
srid pa gsum gyi 'gro ba'i bla ma mchog /
'phags pa spyan ras gzigs la gsol ba 'debs / /
rgyal sras gzhan gyis gdul bar ma spyod pa'i / /
snying stobs chen pos gangs can 'gro ba la / /
gang la gang 'dul sna tshogs skur ston pa / /
'phags mchog spyan ras gzigs la gsol ba 'debs / /
'di ltar bskrun pa'i rnam dkar pung po'i dngos / /
dpal ldan bla mas 'bral med rjes 'dzin cing / /
rim gnyis go 'phang dam par legs bgrod nas / /
mthar thug rnam 'dren go 'phang thob phyir bsngo / /
deng nas bzungs te tshe rabs thams cad du / /
dal 'byor tshar ba'i rten bzang rnyed gyur nas / /
skye ba kun tu chos kyi bdud rtsil / /
ngoms pa med par longs su spyod par shog /
'phags mchog khyed la rtse gcig gsol btab pas / /
phyi nang nyer 'tshem lus kun zhi zhing / /
bsam pa'i don rnams yid bzhin 'grub pa dang / /
skye ba kun tu 'bral med rjes 'dzin shog /
bdag sogs deng nas tshe rabs thams cad du / /
bslab gsum yon tan nor gyis rgyud phyug nas / /
dben ba'i gnas su sgrub la rtse gcig tu / /
'dod chung chog shes dul bar spyod par shog /
mdor na deng nas skye pa thams cad du / /
'phags mchog khyed kyi zhal bzang mthong ba dang / /
zhing khams mchog gi padmo'i ze'u 'bru las / /
rdzus te skyes @# / /
nas khyod mnyes 'gyid par shog /
dur smrig gis mdzes bslab gsum ldan pa'i sde / /
zhwa ser cod pan 'chang ba'i skyes bu yis / /
bsil ljongs 'dzin ma'i khyon 'di yongs gang nas / /
dga' ldan bstan pa rgyas pa'i bkra shis shog /
ces pa 'di ni dge slong don grub rgyal mtshan gyis bskul ba ltar chos smra ba'i btsun pa blo bzang ye shes kyis bka' gdams pho brang du su ga bris su bgyis pa'o /
mang+galaM /
! na mo gu ru mny+dzu g+hoShA ya /
gang la brten na bslu ba med pa'i skyabs / /
dkon mchog gsum gyi ngo bo gcig bsdus nas / /
mdo rgyud bstan pa'i rgyal mtshan 'dzin pa la / /
zla bral dpal ldan bla ma mchog de bsngags / /
gnas gsum dpa' po mkha' 'gro'i gsang ba'i mdzod / /
snyan brgyud gdams pa thugs la bstar pa'i mthus / /
mkhas dang grub pa'i go 'phang mthor gshegs pa'i / /
rje btsun bla ma gang nges shis par mdzod / /
de yang mnyam med zas gtsang sras po des / /
rab dga' rab bzang tha mar smin mdzad ltar / /
dngos la chos kyi 'khor lo bskor ba'i mthar / /
'od gsal chos kyi dbyings su snyoms par zhugs / /
de tshe yab rje blo bzang chos rgyan gyi / /
sku gdung ril por bzhugs bas byin chags ltar / /
thugs sras dam pa 'di yi gzugs sku yang / /
mnyams bzhugs la su yis klan ka 'tshol / /
de phyir de nyid gang du bzhugs pa'i rten / /
rin chen las grub bde gshegs mchod rten che'i / /
rgyu tshogs bzo bo'i mthun rkyen phal che ba / /
bdag nyid bsam pa dag pas khur du blangs / /
de yang pha rgyud gsang ba 'dus pa las / /
sangs rgyas thams cad mchod las slob dpon gyi / /
ba spu gcig mchod bsod nams lhag gsungs na / /
sku gdung ril po mchod na lta ci smos / /
a ti bkod pa'i rgyud chen la sogs par / /
sangs rgyas sku gzugs rin chen las grub pa / /
dpag med bgyis las bla ma'i sku 'phag gcig /
bgyis pa bsod nams che bar gsungs pa dang / /
rdo rje 'chang la bskal par mchod bstod las / /
bla ma'i sku 'phags mchod pa lhag par gsungs / /
de bzhin rdo rje snying po'i rgyud las kyang / /
bla ma 'das pa'i lo zla tshes grangs rnams / /
ma nor nges par bzungs nas mchod na ni / /
tshe ring longs spyod ldan par 'gyur zhes gsungs / /
de ltar phan yon rab mang gdung rten rgyur / /
srang gsum lhag pa'i dbul srang stong rtsa gcig /
sa 'dzin sgo rgyan bum pa'i rked chings dang / /
dra phyed rgyan la gser zho brgya phrag dang / /
gya gnyis bseb bcu gnyis zangs khal ni / /
brgya dang zangs nyag bcu bzhi bcas pa bsgrubs / /
sa 'dzin nas bzungs nyi zla'i tog gi par / /
rin chen sna tshogs spungs pa'i phra rgyan la / /
ma Na hu gcig g.yang Ti che chung bdun / /
shel rigs che ba'i rgyan ni bcu dgu dang / /
gzhan yang byu ru spos shel rigs mang dang / /
pad rag rdog po brgya dang re drug dang / /
sgo rgyan ma gtogs spos shel lnga bcu drug /
sgo rgyan las gzhan byu ru so gcig dang / /
g.yu pad che chung bcu dang khrom @# / /
tshar lnga / /
bde chen bzang g.yu'i rgyan sogs g.yu bzang mang / /
sgo rgyan mu tig sum brgya bcu gnyis dang / /
mu men rdog 'bring drug cu re dgus mtshon / /
mdor na dngul dkar lhun po'i phyogs mtshams su / /
nyi zla rgyu skar phra yis btab pa la / /
gser gyi ri bo bdun gyis bskor ba bzhin / /
de yi seng khrir gnod sbyin 'khor lo'i steng / /
dzam la tshogs bdag la sku re re bzhugs / /
gzhan yang chos skyong nor lha'i gzungs sngags gsham / /
'dod gsol rgya skad mchog thob gzungs sngags dang / /
bsngo ba'i gzungs sngags bkra shis tshigs bcad sbyar / /
rten 'brel snying po gzungs 'khrugs nyes sel ba'i / /
rig pa phug ron mchod pa'i sprin gzungs dang / /
chos skyong mang po'i mngon rtogs bskang gso'i rigs / /
de dag bar du shug phye dri bzang spos / /
zas sna 'bru sna rgya ja dar zab dang / /
rin chen sna tshogs bkra shis rdzas kyis bkang / /
paN chen thams cad mkhyen pa'i krum shan dang / /
dpon slob nyid kyi krum gyi ngos kyi'ang yod / /
bang rim mtshams nas tog bar srog shing la / /
rig pa chen mo srog shing brten pa'i gzungs / /
gang mang bris par dpon slob de nyid kyi / /
phyag 'khar sbyar nas bsngams pa drang por bzhugs / /
mchod rten dbyings su sku gdung 'dus pa'i lha / /
gtso bo mi bskyod rdo rjer bskyed ba la / /
rje btsun blo bzang chos kyi rgyal mtshan gyi / /
cod pan sgron nas snying po'i tshul du bzhugs / /
za ma tog gi 'og tu bzhugs gding dang / /
phyogs mtshams rnams su gzungs bzhugs gtso bo ni / /
chos sku'i ring bsrel gsang bde 'jigs gsum sogs / /
rgyud sde bzhi yi rtsa sngags snying po dang / /
nye snying khyad par gzungs chen sde lnga sogs / /
gzungs sngags zab mo bsam gyis mi khyab dang / /
'dus pa'i rtsa rgyud 'grel pa cha lag sogs / /
brgyang stong gser 'od mdzad blun skal bzang dang / /
tshe mdo brgya lhag byams chos sde lnga dang / /
bka' gdams glegs bam chos 'byung gleng 'bum dang / /
rje btsun chos kyi rgyal po tsong kha ba'i / /
gsung 'bum thor bu mdo sngags lam rim dang / /
mkhas grub gsung 'bum rgyal ba dben sa ba / /
yab sras gnyis kyi bka' 'bum re re dang / /
rje btsun blo bzang chos kyi rgyal mtshan gyi / /
gsung 'bum tshar gsum sngags grwa'i 'don cha'i skor / /
slob dpon nyid kyi gsung 'bum gang yod sogs / /
dri med gsung rab mi rgyab lnga longs tsam / /
steng 'og bar gsum gang du gang 'os bzhugs / /
bum nang zhal ko'i mdun du mchod ba'i tshul / /
paN chen thams cad mkhyen pa'i zhal dkar dang / /
nya skyogs bdun dang ting tshar bdun rnams kyang / /
dri bzang 'bru snas bkang ste tshar du dngar / /
jo bo'i phyag tsha gdung rten lcags rtse ma / /
khro phu thog thub snar thang ras rgyab ma / /
bsil tshal rdo nag las grub myur mdzad sku / /
'phags 'od spur thal las grub sangs rgyas kyi / /
sku brnyan bu ston sman sku lcags srog ma / /
rje btsun chos kyi rgyal po tsong kha pa'i / /
phyag tsha a tham ma zhes @# / /
grags pa dang / /
paN chen dge 'dun grub kyi phyag tsha gcig /
paN chen blo bzang chos kyi rgyal mtshan gyi / /
phyag 'phreng sku spyar bubs dang phyag dril dang / /
phyag tsha du ma rgyal ba thams cad mkhyen / /
blo bzang rgya mtsho'i na bza'i tshal bu dang / /
phyag tsha gsang chab gzhan 'dod dang sbyar te / /
ngos kyi phreng ba lus byung cha shas 'ga' / /
dpon slob nyid kyi phyag phreng sku sbyar bubs / /
snar thang zha lu'i bum chu'i khrus ril dang / /
smr-i ti'i phyag tsha la sogs gzhan yang mang / /
bang rim bzhi ba'i mdun ngos drang thad kyi / /
shel sgo'i nang du bla ma dbu ma pa'i / /
zhun thigs las grub grags la ring bsrel gyi / /
bde mchog yum bcas 'bur dod gsal ba dang / /
bum sgo'i nang du thub dbang sku brnyan ni / /
bkra shis li mar grags pa mtshar chags can / /
byu rus mgul rgyan na bzas klubs pa bzhugs / /
nyi zla nor bu'i tog la sangs rgyas kyi / /
'phel gdung zung ldan tshems kyi dum bu dang / /
jo bo'i dbu klad ring bsrel gdung nag dang / /
sku sbyar tshal bu shwa bo sgang pa yi / /
sku gdung margad ma dang dung mdog can / /
khyung po mnyam med rin chen brtson 'grus kyi / /
gdung rus rgyal ba g.yung gi spur thal las / /
byung ba'i ring bsrel rje btsun tsong kha pa'i / /
chab ser las 'khrungs ring bsrel ngo mtshar can / /
yungs kar nyis 'gyur dbu zhwa'i tshal bu dang / /
rtogs ldan 'jam dpal rgya mtsho'i dbu klad kyi / /
ril bu dbu thod dum bu'i cha shas dang / /
mkhas grub dam pa sangs rgyas ye shes kyi / /
dbu lpags tshems kyi cha shas tsam re dang / /
paN chen blo bzang chos kyi rgyal mtshan gyi / /
tshems las byon pa'i ring bsrel nas 'bring tsam / /
dbu lo byang sems bdud rtsi ril bu sogs / /
rgyal dbang thams cad mkhyen pa lnga pa yi / /
dbu lo sku mtshal na bza'i tshal bu dang / /
gnas bcu rab 'byams dge 'dun rgyal mtshan gyi / /
ring bsrel gzhan ngo dang bstun bdag nyid kyi / /
slar skyes gos kyi tshal bu 'ga' zung sogs / /
nyi zla chos 'khor bcu gsum bre yi nang / /
gsang 'dus rtsa rgyud bla ma'i mtshan sngags dang / /
rten 'brel snying po gzhug dang legs par dkris / /
de la'ang na bza' brgyad brtsegs dar dpyangs dang / /
hor gos las grub bla bre'i gnam rgyan dang /
sku mdun zag med dgyes pa bskyed pa'i thabs / /
kun bzang mchod pa'i sprin ltar bshams ba la / /
gsum ldan rdo rje 'dzin pa'i 'dus ba'i sdes / /
dpal ldan mi bskyod rdo rje'i dkyil 'khor la / /
brten nas rab gnas rgyud sde'i dgongs pa bzhin / /
shis brjod dge mtshan me tog char du phab / /
'di ltar bsgrubs pa'i dge ba zla shel ltar / /
ches dkar dri med ji snyad bsags pa des / /
'khor lo bzhi ldan rdo rje'i lus thob ste / /
zung 'jug rdo rje 'char gi sa thob shog /
'jig rten khams su'ang snyigs ma'i rgud pa'i dngos / /
dmag 'khrug lo nyes mu ge nad yams dang / /
nag po'i phyogs kyis yid ni bskyod pa yi / /
bsam sbyor ngan pa'i rlung 'tshub zhi bar shog /
lha dang bla ma'i lun @# / /
bstan ji bzhin du / /
bkra shis rtags mtshan spungs pa'i lhun po'i spor / /
'dod chung chog shes khrims ldan 'dus pa'i sdes / /
rigs lam bstan pa'i rgyal mtshan bsgreng bar shog /
khyad par drin can bla ma'i dgongs pa ltar / /
rje btsun chos kyi rgyal po tsong kha pa / /
yab sras brgyud par bcas pa'i ring lugs mchog /
sring mtha'i bar du 'dzin skyong spel par shog /
chos grwa che 'dir dge 'dun thugs mthun zhing / /
chos mthun 'byor pas nam yang mi 'phongs par / /
lung rtogs bstan pa yar ngo'i zla ba ltar / /
gong nas gong du 'phel ba'i bkra shis shog /
ces pa 'di ni rdo rje 'dzin pa dkon mchog rgyal mtshan de nyid kyi sku gdung rin po che'i dkar chag tu chos smra ba'i btsun pa blo bzang ye shes kyis sbyar pa'o / /
sarba mang+galaM /
! swasti /
dpal ldan rdo rje rab brtan ma la mchod gtor 'bul tshul ni /
rang rdo rje 'jigs byed du gsal bas nang mchod dang mchod pa dang gtor ma rnams oM AH hUM lan gsum gyis byin gyis brlab la /
b+h+yauH 'dod khams dbang phyug rdo rje rab brtan ma / /
sku mdog smug nag rab 'bar ral gri 'phyar / /
g.yon pa khrag gis gang ba'i thod pa dang / /
mchan khung g.yon du gter gyi ne'u le bsnams / /
dre'u'i steng bzhugs gdug pa tshar gcod cing / /
'phrin las rnam bzhi thogs med bsgrub phyir du / /
rang bzhin gnas nas dpal ldan 'dod khams ma / /
'khor dang bcas pa gnas 'dir gshegs su gsol / /
sngags dang phyag rgyas bdud rtsir byin brlabs pa'i / /
dgra bgegs sha khrag ri ltar spungs pa yi / /
ro brgya ldan pa'i mchod gtor rgya mtsho 'di / /
dpal ldan lha mo 'khor dang bcas la 'bul / /
oM kA li de wis pa ri wA ra i daM ba liM ta kha kha khA hi khA hi /
zhes pa gsum mam bdun gyis gtor ma phul /
oM kA li de wi sa pa ri wA ra ar+g+haM pra tIts+tsha hUM swAhA /
oM kA li de wi sa pa ri wA ra pA dyaM pA tIts+tsha hUM swAhA /
oM kA li de wi sa pa ri wA ra puSh+pe pra tIts+tsha hUM swAhA /
de bzhin du sbyar te /
d+hU pe /
A lo ke /
gan+d+he /
nai wi dya /
shap+ta pra tIts+tsha hUM swAhAs mchod pa dang /
oM kA li de wi sa pa ri wA ra oM AH hUM gis nang mchod phul la /
b+h+yauH rang bzhin chos dbyings ngag las ma g.yos kyang / /
gdug pa 'dul phyir srin mo khros pa'i sku / /
rgyal ba'i bstan pa bsrung la g.yel med pa / /
rdo rje rab brtan 'khor dang bcas la bstod / /
sangs rgyas bstan la gnod byed 'dul phyir du / /
sna tshogs sprul pa'i zlos gar bsgyur mdzad cing / /
rnal 'byor bu bzhin skyong ba'i bstan srungs che / /
dpal ldan lha mo 'khor dang bcas la bstod zhi rgyas dbang dang drag po'i las bzhi yis / /
bstan 'dzin skyes bu'i lus dang grib ma bzhin / /
'bral med 'phrin las tshul bzhin sgrub mdzad pa'i / /
dpal ldan rdo rje rab brtan 'khor bcas bstod / /
rig 'dzin padma 'byung gnas bka' bzhin du / /
bstan pa bsrungs nyin mtshan dus drug tu / /
nam yang g.yel ba med pa'i mthu stobs can / /
rgyal ba'i bstan srungs chen mo 'khor bcas bstod / /
mdor na bdag cag 'khor dang bcas rnams kyis / /
bstan srungs @# / /
khyed la rtse gcig gsol btab pas / /
phyi nang bgegs rigs bar gcod kun zhi nas / /
bsam pa'i don rnams yid bzhin 'grub par mdzod / /
zhwa ser bstan pa 'dzin pa'i skyes bu yis / /
'dzin ma'i khyon kun yongs su gang ba dang / /
mdo sngags bshad sgrub yar ngo'i zla ba ltar / /
phyogs dus kun tu rgyas pa'i bkra shis shog /
ces dpal ldan rdo rje rab brtan ma la mchod gtor 'bul tshul 'di ni spel rgyang pa blo bzang dar rgyas kyis bskul ba ltar chos smra ba'i btsun pa blo bzang ye shes kyis bka' gdams pho brang du sug bris su bgyis pa'o / /
sarba mang+galaM / /
! rgyud 'bum gyi gsham du /
oM bde legs su gyur cig /
gnyis med gsung ba'i gsung rab kun gyi gtso / /
zab lam rgyud sde'i glegs bam gsar bzhengs mthus / /
lha mi yongs kyi rnam 'dren gcig pu pa / /
bsil ljongs 'gro mgon srid mthar zhabs brtan cing / /
gnam bskos stobs kyi 'khor los bsgyur rgyal che / /
mi dbang sangs rgyas rgya mtsho sku tshe brtan / /
blon 'bangs bder 'god bka' khrims cod pan mchog /
skye dgu'i zur phud rtse mor rtag mdzes shing / /
rdzogs ldan dpal gyi chab srid chu gter che / /
pha mtha' brgal zhing snyan pa'i grags pa yis / /
gdugs dkar srid rtse'i bar du bsgreng ba dang / /
'gro kun thams cad mkhyen pa'i sa thob shog /
! mdo sde /
oM swa sti /
skye dgu'i rmongs mun sel ba'i rta ljang che / /
zab don mdo sde'i glegs bam bzhengs pa'i mthus / /
star sdong mgron gnyer gu ru lags smon skyid / /
dngos grub lags sogs zhi bar gshegs pa rnams / /
dal 'byor tshang ba'i rten dang mi 'bral zhing / /
mtshan nyid ldan pa'i bshes kyis rjes bzungs nas / /
rlabs chen tshogs gnyis spyod pa mthar phyin te / /
khams gsum 'gro ba'i mgon por 'gyur bar shog /
! myang 'das /
oM bde legs su gyur cig /
gau taM bka' la bsti stang bgyis pa 'dis / /
mi min 'byung po'i gnod pa zhi ba dang / /
dam chos tshul bzhin spyod pa'i ya rabs rigs / /
'byor pa'i mthu dang gzi brjid mi nyams shog /
! 'dul ba la /
swa sti /
rgyal bstan kun gyi rtsab so thar gyi / /
bslab khrims rnam dag ston pa sde bzhi'i lung / /
lhag bsam dag pas bsgrubs pa'i rnam dkar gyis / /
dur smrig 'dzin pas kun bzod khyon gang shog /
! 'bum la /
swa sti /
rgyal kun yum gyur bcom ldan sher phyin mdo / /
rnam dkar bsam pas bzhengs pa'i dge ba des / /
bu ram shing bstan spyi dang khyad par du /
'jam mgon chos kyi rgyal po tsong kha pa'i / /
mdo sngags bstan pas dbyig 'dzin khyon yangs gang / /
bstan la ches gus 'byor pa rigs rgyud 'phel / /
phun tshogs chos ldan 'dod dgus tshim pa dang / /
blo bzang grags bstan nyin byed ltar 'bar shog /
! nyi khri /
swa sti /
zab don 'chad pa'i bcom ldan sher phyin yum / /
stong phrag nyi shu lnga pa'i pusta ka /
'bri dang mchod sogs bkur sti bgyis pa'i mthus / /
blo bzang rab brtan blo bzang tshe ring dang / /
rab @# / /
brtan phun tshogs khri lcam bsod nams dbang / /
blo bzang dpal sgron a lags shel dkar dang / /
g.yang 'dzom 'dog gog la sogs star sdong ba'i / /
rigs rus cho 'brang bran 'khor 'bangs gtogs bcas /
gnas skabs nad med dpal 'byor bde skyid ldan / /
phyi mar lha mi nor bu'i skas 'dzegs te / /
rnam mkhyen gzhal med khang du phyin par shog /
! khri brgyad stong pa la /
oM bde legs su gyur cig /
bsil ldan ljongs 'dir bka' rnams 'gyur ro cog /
bzheng ba'i bris pa bzo rigs las byed dang / /
zas dngos zur 'degs zhal 'debs mthun rkyen sgrub / /
snying nas rjes su yi rang byed pa yang / /
duHkha'i gnas su nam yang mi skye zhing / /
'phags pa'i nor bdun mchog gis brgyan pa dang / /
mi dge'i las rnams nam yang mi bgyid cing / /
rtag tu dam chos kho nar longs spyod shog /
! shes rab khri ba /
swa sti /
shAkya'i tog gi rmad byung mdzad pa'i mchog /
bden med rten 'brel ston pa'i mdo bzhengs pas / /
nam zhig rdo rje gdan du dga' ldan gtso / /
byon tshe 'khor gyi thog mar 'gyur bar shog /
! brgyad stong par /
na mo mu nIn+d+ra ya /
rgyal dang rgyal sras kun gyi yum / /
sher phyin zab mo legs bskrun pas / /
thams cad thabs la mkhas gyur te / /
sdug bsngal kun las thar bar shog /
! khri sna tshogs / /
sid+d+hir stu /
de bzhin gshegs gsung gces pa'i mdzod / /
yum chen pha rol phyin pa'i bka' / /
'bad pas bris pa'i khyu mchog gis / /
tshul 'dir 'bad pa bgyis pa rnams / /
dkon mchog gsum la gzhol pa dang / /
sangs rgyas chos nor cher ldan zhing / /
byams dang snying rje dga' ba dang / /
nyon mongs btang snyoms gnas par shog / / /
! phal chen /
na mo rat+na tra yA ya /
rgyal ba'i mdzad pa phal chen ston pa'i mdo / /
bzhengs pas rigs drug yid can ma lus tshogs / /
sbyin sogs phyin drug rin chen skas son te / /
stobs bcu'i khri 'phang mthon po'i sar 'gying shog /
! dkon brtsegs /
swasti /
dpal stug sras bcas rlabs chen mdzad pa'i tshogs / /
legs ston dkon mchog brtsegs pa'i glegs bam rnams / /
bskrun mthus mdo sngags bstan pa spel ba la / /
kun bzang bstan pa'i 'khor lo dang mtshungs shog /
! snga 'gyur la /
swasti pra dzA b+h+yaH mthu stobs dbang phyug padmA ka ra dang / /
dri med bshes gnyen bai ro tsa na'i zhabs / /
gnubs chen gnyis sogs bgrang yas mkhas grub kyis / /
thugs nyams bstar ba snga 'gyur rgyud sde'i tshogs / /
bskrun 'dis nyer 'tshe'i tshogs kun zhi ba dang / /
chos spong sgrib pa'i g.yang sar mi ltung zhing / /
dag snang 'o 'tsho'i rlabs 'phreng cher g.yo ba'i / /
bkra shis rgya mtshos phyogs kun khyab gyur cig / / /
! na mo gu ru mny+dzu g+ho ShA ya /
gang sku mtshan dpe'i dpal gyis rab mdzes shing / /
rna bar snyan 'jebs gcig tu phan pa'i gsung / /
ris med 'gro la rjes brtse'i thugs rje can / /
zas gtsang sras des khyod la shis par mdzod / /
@# / /
'jig rten mi yi khrims la legs gnas na / /
lha yul gnas su bgrod pa thag mi ring / /
de bas 'di phyir dge ba'i lugs gnyis kyi / /
bslab bya brjod la shes ldan rna ba blogs / /
de yang yul 'khor skye bo'i byed spyod rnams / /
chen po rnams kyi spyod pa rag las bas / /
chos ldan rgyal po'i bka' khrims btsan po rnams / /
lta dang dri bas rang gis shes par bya / /
yul dus gang du'ang dman 'bring chen po gsum / /
su la smra yang thog mar legs bsams nas / /
ha cang pher sha ha cang ma zhum par / /
bden gtam 'jam pos don rnams phigs par smros / /
gang dag gtam mgo su mtho lta ba'i mis / /
'phral la phan 'dogs blo gtad ltar snang yang / /
yid brtan mi rung gzhan la ji bzhin du / /
bdag la'ang nam zhig ltos med byed pa srid / /
mang dang 'khon zhing ngan dang mdza' ba dang / /
stobs ldan la rtsod bdag nyid nyams pa'i rgyu / /
blo ldan 'gyur med grogs la brten pa ni / /
rang gi bde skyid gong du 'phel ba'i rkyen / /
mtho 'dod che ba g.yangs su lhung ba srid / /
shin tu zhum pa'ang brtson 'grus gegs yin pas / /
rang gi stobs 'byor blo nus la dpags nas / /
'phral chos bzung ba gnad kyi don po yin / /
snyigs ma lnga po ches cher bdo dus 'dir / /
phal che'i snying la chags sdang gdon 'jug pas / /
rang gis dman cha bzungs nas su la yang / /
'gran sems spangs na rang gzhan kun la phan / /
mang po bskyab phyir khrims lugs ma gtogs par / /
rang nyid dngos po'i mig nye blo yul du / /
bzhag nas chad las dpya khral gsar 'gel sogs / /
yul 'khor nyams pa'i las thabs 'bad pas spongs / /
rang la 'phral phugs dgos pa'i cha rkyen yang / /
gzhan la mi gnod rang gi brtson 'grus dang / /
zhib thig blo yis gsar du sgrub pa dang / /
ngan pa bzang por bsgyur na mkhas rnams mgu / /
bshul ring lam gyis dub pa'i 'gron po dag /
blo bur lhags la jag rkun bsrung ba dang / /
'phral dgos bza' btung 'os pas phan btags na / /
tshe 'dir snyan grags phyi mar bde ba'i rgyu / /
snyan yang mi bden yang mi phan pa'i / /
gcam bu'i tshig la rna pa mi gtod cing / /
phugs su phan na 'phral la mi snyan yang / /
bden pa'i tshig rnams blo yi zur la zhog /
g.yo rgyu brdzun dang phra mas dkrug pa dang / /
bsam ngan dug sbyor mna' la mi brtsi ba'i / /
mi srun skye bo re zhig bsdigs pa dang / /
yul gzhan spyug par rin chen 'phreng bar gsungs / /
sha tsha snying nye nam yang mi bslu ba'i / /
kha zhan skye bo'ang byams brtses skyong ba dang / /
nyams myong can gyi rgan rabs mkhas pa la / /
gros kyis bstun na bya byad hang bug chung / /
bag med mi la bya byed 'chol ba dang / /
sha mi tshal gros phugs 'chol ba sbang / /
khrel gzhung med pa grogs su mi bsten cing / /
mi nyan pa la kha ta byed pa spang / /
sngon nas rigs kyis mtho ba'i khungs btsun dang / /
rgan rabs chos bzhin spyod pa'i dam pa la / /
ji ltar 'os pa'i bkur stis @# / /
mchod byas na / /
bde skyid 'phel bar skyes rabs mdo las gsungs / /
mdor na rang nyid gang la mi dga' ba / /
gzhan dag de la sbyar bar mi bya ste / /
rang gzhan kun kyang sdug bsngal mi 'dod cing / /
bde ba 'dod pa sha stag yin phyir ro / /
! de ltar tshe 'dir bde ba'i thabs bstan nas / /
phyi mar bde ba'i lha chos cung zad bshad / /
de yang thog mar gang 'os bla ma las / /
nya stong brgyad la bsnyen gnas legs par blang / /
de yi dus su dkon mchog mchod pa dang / /
dman pa rnams la cung zad byin pa yang / /
rten gyi stobs kyis shin tu cher 'gyur ba / /
thabs mkhas 'di 'dra khyim par rgyal bas bsngags / /
lus kyi srog gcod log g.yem rku ba gsum / /
ngag gi brdzun phra tshig rtsub bkyal ba bzhi / /
yid kyi brnab sems gnod sems log lta gsum / /
spangs na lha mi thob par gdon mi za / /
khyad par dus chen bzhi dang gza' 'dzin dus / /
dge ba gang byas shin tu 'phel che bas / /
mchod dang sbyin gtong phyag dang skor ba dang / /
bzlas brjod sogs la ches cher brtson par mdzod / /
gsod par nges pa'i mi dang sgo phyugs dang / /
ri dwags bya dang nya yi srog blu dang / /
nyams thag nad par sman gyis phan btags na / /
tshe ring nad med 'gyur bas ci nus mdzod / /
sman bla bde gshegs bdun sogs sangs rgyas dang / /
byang sems mang po'i mtshan brjod dran pa yang / /
chos dred ma khyer dad pa gso ma'i dus / /
tshegs chung phan yon che bas rgyun du mdzod / /
gnod sems khong khro'i chom rkun ma bsrungs na / /
sngar byas dge ba 'joms par gdon mi za / /
de phyir rnam pa kun tu bsran gzugs te / /
mi srun skye bo'i gnod pa bzod par mdzod / /
tshul khrims bzlas brjod sogs kyi dge ba yang rnam par g.yeng bas yun du sbyad na yang / /
'bras bu chen po mi 'byung gsungs pas na / /
rtse gcig gnas pa'i sems kyis bsgrub par bya / /
de yang las 'bras yid ches sems brtan na / /
sdig la 'dzem zhing dge la dang gis 'jug /
sdig pa'i grogs po'i dbang du ma song bar / /
mdzangs lun skyes rabs sogs la blta rtog mdzod / /
dbus gtsang mnga' ris bar gyi grub pa'i mtha' / /
kun kyang rgyal bstan kho na yin pas na / /
phyogs lhung gdon gyis sdang shugs mi mdzad par / /
dag snang nor bu'i 'od kyis khyab na legs / /
de ltar 'bad pas bsgrubs pa'i dge tshogs rnams / /
rang nyid gcig pu'i ched du ma yin par / /
drin can pha ma 'khor ba'i rgya mcho las / /
bsgral phyir rdzogs byang thob pa'i rgyu ru bsngos / /
smra mkhan na co ril ton ji bzhin du / /
rang gis mi sgrub gzhan la gdams pa 'di / /
mkhas dang dam pas gzigs na khrel mod kyi / /
gzhan gyis bskul phyir go sla'i ngag gis smras / /
de ltar g.yar khral bgyis la rnam dkar cha / /
cung zad mchis na de yang snyigs dus kyi / /
'gro kun sgrol la snying stobs phul byung ba'i / /
shAkya'i rgyal po lta bur bdag gyur cig /
ces lugs zung blang dor gsal byed ces bya ba 'di ni la thags nas rgyal mo dpal mdzes phun @# / /
tshogs kyis lugs gnyis dang 'brel ba'i bslab bya zhig dgos zhes bskul ba ltar /
shAkya'i btsun pa blo bzang ye shes kyis bka' gdams pho brang du sbyar ba'o / /
mang+galaM / /
! bla ma dang dpal he ru kaH dbyer med pa'i zhabs la gus pa chen pos phyag 'tshal lo / /
'dir dpal gur gyi mgon po'i yum lha mo yak+Sha mar grags pa la mchod gtor 'bul tshul ji ltar bya ba ni nang mchod mchod gtor spyan gzigs rnams sngar gyi phyag rgyun ltar bshams la /
rang nyid skad cig gis dpal rdo rje 'jigs byed zhal gcig phyag gnyis kyis gri gug dang thod pa 'dzin pa yum dang bcas pa'i skur bzhengs par gyur par bsams nas /
nang mchod /
mchod pa byin rlabs rnams dpal ldan dmag zor rgyal mo'i gtor chog gi nang mchod dang /
mchod pa byin rlabs ltar byas nas /
hrIHSh+TIH sa bsangs /
swa b+hA lbas stong par sbyangs /
stong pa'i ngag las rang gi mdun du khrag zhag 'khrug pa'i rgya mtsho chen po'i dbus su /
rlung nag 'tshub ma'i gur gyi nang du /
dre'u rkyang ser gwa pa srin po'i thod sga dang pegs pas g.yogs shing /
gong rmed dang srab mthur gdug pa'i sbrul las byas pa /
de'i steng du maM las dpal ldan lha mo yak+Sha ma sku mdog sngo nag zhal gcig phyag bzhi ma /
zhabs gnyis phyed skyil gyi tshul gyis bzhugs pa la lcags sgrog gis brgyan pa /
mche ba gtsigs shing rgyu mas zhal brgyan pa /
shin tu rid pa'i gzugs can g.yas dang po ral gri /
'og ma na thod khrag /
g.yon dang po shak+ti /
mdung /
'og ma ba dan gyis mtshan pa'i tri shu la 'dzin pa /
mi mgo skam po lnga'i dbu rgyan dang /
rlon pa lnga bcu'i do shal can /
phyag rgya ldas brgyan pa /
glang lpags kyi stod g.yogs dang /
re lde'i sham thabs can /
snyan g.yas la sbrul dang gser gyi dril bu dang /
rtse gsum /
g.yon la seng ge dang g.yu'i dril bus brgyan pa /
rak+ta'i thig le /
zhag gi sor ris /
rus pa'i rgyan dang ldan pa /
lte ba'i thad nas nyi zla 'char zhing mchan khung g.yon na rin po ches gtams pa'i ne'u le bsnams pa /
de'i mtha' skor du bstan ma bcu gnyis dang / /
ma mo dang /
bdud dang /
gshin rje dang /
srin po dang /
zhing skyong dang /
lha dang /
klu dang /
gnod sbyin dang /
dri za dang /
mi'am ci dang /
lto 'phye chen po la sogs pa'i 'khor tshogs dpag tu med pas bskor ba /
de rnams kyi spyi bor oM /
mgrin par AH thugs dkar hUM /
thugs ka'i hUM las 'od zer 'phros pas /
gur mgon dpal ldan lha mo yak+Sha ma dang /
gar bzhugs rdo rje'i pho brang so so nas bstan ma bcu gnyis la sogs pa 'khor dang bcas pa spyan drangs /
b+h+yauH 'og min rnam snang longs sku'i zhing khams nas / /
dpal ldan nag po chen po gyur mgon yum / /
ma gcig srid gsum bdag mo yak+Sha ma / /
'khor dang bcas pa gnas 'dir gshegs su gsol / /
bsdu na de tsam dang /
cung zad rgyas tsam byed na yig rnying nas 'byung pa 'di ltar /
mgon po kun gshegs gdan la bzhugs / /
da lta snyigs ma lnga yi dus / /
gshegs shing bzhugs pa'i gnas ngan @# / /
yang / /
shAkya'i bstan pa bsrung ba dang / /
bdag cag rnams la phan gdags phyir / /
gnas 'di nyid du gshegs su gsol / /
oM shrI mahA kA la yak+Sha kA li de wi sa pa ri wA ra e hya hi dzaH hUM baM hoH gnyis su med par gyur /
b+h+yauH spros kun nyer zhi'i ngag las ma g.yos kyang / /
thugs rjes gdug pa ma lus 'dul ba'i phyir / /
'jigs rung drag mo chen mo'i skur bstan ma / /
gnod sbyin re ma ti la phyag 'tshal lo / /
bdag gis dngos bshams yid kyis sprul pa las / /
legs par byung ba'i mchod yon mtha' yas pa / /
dpal ldan lha mo 'khor dang bcas la 'bul / /
bzhes nas bstan dgra ma lus brlag par mdzod / /
oM kA li de wi sa pa ri lbA ra ar+g+haM pra tIts+tsha hUM swA hA /
de bzhin du /
zhabs bsil nas /
sbar+shI bar /
dpal ldan lha mo 'khor dang bcas la 'bul /
zhes pa'i tshig rkang gsum pa brje ba ma gtogs dmag zor ma'i gtor chog gi skabs ltar byas na 'jug pa bde bar mngon pas de bzhin du bya / /
de nas nang mchod 'bul ba ni /
mchod do phyogs bcu dus gsum gyi de bzhin gshegs pa thams cad kyi sku gsung thugs yon tan 'phrin las thams cad gcig tu bsdus pa'i ngo bor gyur pa /
chos kyi phung po stong phrag brgyad cu rtsa bzhi'i 'byung gnas 'phags pa'i dge 'dun thams cad kyi mnga' bdag drin can rtsa ba'i bla ma rin po che'i zhal du oM AH hUM /
rgyal ba rdo rje 'chang gi zhal du o AHhUM /
de bzhin du dpal mgon klu sgrub /
padma'i rgyal po thod 'phreng rtsal /
slob dpon bram ze mchog sred / /
nor bu gling pa bde ba'i rdo rje /
shrUd+d+ha ka ra warma /
lo tsA ba rin chen bzang po /
brag steng pa yon tan tshul khrims /
mal gyo blo gros grags /
sa chen kun dga' snying po /
slob dpon bsod nams rtse mo /
rje btsun grags pa rgyal mtshan /
chos rjes skya paN+Di ta /
'gro mgon chos rgyal 'phags pa /
zhang dkon mchog dpal /
na bza' brag phug pa /
bla ma dam pa bsod nams rgyal mtshan /
chos kyi rgyal po tsong kha pa chen po /
mkhas grub dge legs dpal bzang /
ba so chos kyi rgyal mtshan /
grub chen chos rdo rje /
rgyal ba blo bzang don grub /
mkhas grub sangs rgyas ye shes /
rdo rje 'chang paN chen blo bzang chos kyi rgyal mtshan /
slar yang rgyal ba rdo rje 'chang /
mkha' 'gro m+r+do rje gur /
bram ze chen po /
nor bu gling pa /
slob dpon shrAd+d+ha ka ra warma /
lo chen rin bzang /
brag steng pa yon tan tshul khrims /
mal gyo lo tsA ba /
gong ma lnga /
bkras lung pa nam mkha' bsod nams /
dge sdings pa chen po / /
rje sangs rgyas dpal /
rin chen gling pa /
dkar gzhong pa rin chen rdo rje /
theg chen chos rgyal /
kun dga' rgyal mtshan /
mkhan chen nam mkha' lhun bzang /
brag steng pa dpal 'dzin bzang po /
gong dkar rdo rje gdan pa /
dpal /
kun bzang rtse pa /
drin can chos kyi rgyal po /
sa skya lo tsA ba /
dkon mchog lhun grub /
shes rab rgyal mtshan /
thar rtse ba nam mkha' dpal bzang /
mchog legs rdo rje /
mkhyen rab bstan 'dzin bzang po /
rje byams pa ngag @# / /
dbang lhun grub /
slob dpon rin po che blo bzang don grub /
drin can rtsa ba'i bla ma rin po che'i zhal du oM AHhUM /
mdor bsdu na /
rgyal ba rdo rje 'chang sogs rtsa brgyud kyi dpal ldan bla ma dam pa rnams kyi zhal du oM AHhUM /
kA li de wi'i zhal du oM AHhUM /
tshe ring mched lnga zhes sogs lha mo ltar 'bul /
de nas bshags pa bya ba ni /
yi ge brgya pa gang mang bzlas nas /
b+h+yauH dpal ldan rdo rje 'chang dbang klu sgrub sogs / /
rtsa brgyud bla ma'i tshogs rnams dgongs su gsol / /
zung 'jug sngon du gyur pa khyed rnams la / /
ma dad log lta bgyis pa mthol lo bshags / /
bla med rdo rje theg pa'i sgor zhugs nas / /
dam tshig sdom pa bsrung bar khas blangs pa / /
bag med nyon mongs dbang gis nyams pa rnams / /
yi dam lha tshogs rnams la bshags par bgyi / /
phyi nang gsang ba'i mchod pa ma lus pa / /
ma chags dad pa'i sems kyis ma phul dang / /
zab gsal gnyis med ngag las ma g.yos par / /
bzlas sgrub tshul bzhin ma bgyis mthol lo bshags / /
lo zla dus kyi mchod gtor bgyid 'os rnams / /
rnam g.yeng le lo'i dbang gis chag pa dang / /
bstan dgra dam nyams zhing bcu tshang ba la / /
mthun pa'i gtam 'dres grogs bgyis mthol lo bshags / /
rgyal ba'i bstan dang bstan 'dzin la 'khu ba'i / /
dam nyams sdig can myur du chang bcad nas / /
chos bzhin sgrub rnams g.yel med bskyangs pa la / /
gtang rag dus su ma btang mthol lo bshags / /
chos kun rang bzhin mkha' ltar rnam dag kyang / /
thog med ma rig 'khrul pa'i bag chags kyis / /
dpal ldan lha mo'i thugs dang 'gal bgyis pa / /
de dag thams cad so sor bshags par bgyi dpal ldan lha mo'i 'phrin las rnam bzhi la / /
bdag cag bsam pa dag pas yi rangs shing / /
chos 'khor bskor phyir brtan par bzhugs su gsol / /
'dis mtshon dge ba byang chub phyir bsngo'o / /
de nas bskang rdzas byin gyis brlab pa ni /
hrIHSh+TiH sa bsangs /
swa b+hA was stong par sbyangs /
zhes pa nas /
thogs pa med par 'byung gyur cig ces pa'i bar phyag rgya dang bcas pas byin gyis brlab pa'i bar dmag zor rgyal mo'i gtor chog ltar byas nas /
b+h+yauH lhan skyes bde ba chen po'i rol pa las / /
phyi nang gsang ba'i mchod pa mtha' yas pa / /
dpal ldan lha mo 'khor bcas spyan lam du / /
legs par byung bas thugs dam skongs grub cig /
gdug pa'i snying khrag dron mo mtsho ltar 'khyil / /
dgra bgegs dbang po'i me tog tshar du dngar / /
sha chen tshil chen dud pas mkha' lam khyab / /
stong gsum gsal ba'i zhun chen sgron me 'dis / /
mi pham srid gsum bdag mo'i thugs dam bskang / /
'khor tshogs dam can rgya mtsho'i thugs dam bskang / /
thugs dam skongs shing nyams chags sos gyur nas / /
bar chad sel zhing dngos grub stsal du gsol / /
ga bur dad ldan khrag zhag dri chab dang / /
dgra bgegs sha rus bza' ba ri ltar spungs / /
sman @# / /
rak bdud rtsi gser skyems rgya mtsho dang / /
snyan 'gyur rol mo'i bye brag sna tshogs kyis / /
mi pham srid gsum bdag mo'i thugs dam bskang / /
'khor tshogs dam can rgya mtsho'i thugs dam bskang / /
thugs dam skongs shing nyams chags sos gyur nas / /
bar chad sel zhing dngos grub stsal du gsol / /
sra btsan go khrab rno ba'i mtshon cha dang / /
gling bzhi ri rab rin chen sna bdun sogs / /
phyi nang gsang rten ma tshang med pa 'dis / /
mi pham srid gsum bdag mo'i thugs dam bskang / /
'khor tshogs dam can rgya mtsho'i thugs dam bskang / /
thugs dam skongs shing nyams chags sos gyur nas / /
bar chad sel zhing dngos grub stsal du gsol / /
rlung ltar 'phyo zhing mdzes pa'i rta nag dang / /
char sprin ltar gtibs zhol pho zhol mo'i tshogs / /
spu sdug r+wa bzhi mdzes pa'i lug nag dang / /
khyung ltar lding ba'i bya nag tshogs rnams kyis / /
mi pham srid gsum bdag mo'i thugs dam bskang / /
'khor tshogs dam can rgya mtsho'i thugs dam bskang / /
thugs dam skongs shing nyams chags sos gyur nas / /
bar chad sel zhing dngos grub stsal du gsol / /
drag po'i ngar sgra sgrog pa'i khyi nag dang / /
kha gdangs mche ba gtsigs pa'i stag gzig dang / /
gdong lnga pa dang dre'u rkyang ser dang / /
ro brgya'i bcud ldan bskang gter dam pa 'dis / /
mi pham srid gsum bdag mo'i thugs dam bskang / /
'khor tshogs dam can rgya mtsho'i thugs dam bskang / /
thugs dam skongs shing nyams chags sos gyur nas / /
bar chad sel zhing dngos grub stsal du gsol / /
de nas bzlas pa bya ba ni /
rang yi dam du gsal ba'i thugs ka'i hUM las 'od 'phros /
gur mgon dang /
lha mo'i thugs ka'i sngags phreng sa bon dang bcas pa la 'phog pas thugs rgyud rang dbang med par bskul /
ji ltar bcol ba'i las thams cad sgrub par bsams la /
mgon po la oM shrI mahA kA la ye hUM phaT swAhA /
zhes pa dang /
lha mo la oM ru ru ro ru bi tiSh+Sha ba to pi ka la rAk+Sha si hUM b+h+yauH hUM /
zhes pa gnyis gang mang bzla zhing /
yi ge brgya pa gang mang bzlas pas lhag chad kha bskang /
de nas gtor ma 'bul ba ni /
gtor ma nang mchod ltar byin gyis brlabs nas /
gur mgon lha mo dang bcas pa'i ljags hUM las skyes pa'i rdo rje rtse gcig pa dmar po 'od kyi sbu gu can gyis gtor ma'i bcud rnams rdu bas par bsams la /
oM shrI mahA kA la ye kA li de lbi sa pa ri lbA ra i daM ba liM ta kha kha khA hi khA hi /
zhes pa lan bdun nam gsum gyis 'bul zhing sngar ltar mchod /
shrI mahA kA la ye kA li de wis pa ri wa ra oM AH hUM gis nang mchod 'bul /
a kA ro gsum cam gyis 'khor rnams la gtor ma phul /
gzhi bdag gtor ma bsngos la /
b+h+yauH dpal nag po chen po srid gsum gyi bdag mo yak+Sha ma 'khor dang bcas pa /
gtsug lag khang dang dkyil 'khor gyi bsrung ma /
bstan pa'i srog shing /
rnal 'byor gyi dgra lha khyed rnams kyis mchod pa dang gtor ma 'di dag bzhes la /
phyi nang gi bar du gcod pa @# / /
thams cad zhi ba dang dgra bgegs thams cad thal ba'i rdul phran bzhin du brlag pa'i 'phrin las mdzod cig /
de nas bstod pa bya ba ni /
hUM b+h+yauH 'og min rnam snang thugs rje'i klong yangs nas / /
'phrin las drag pos bstan pa bsrung ba'i phyar / /
srin po khros pa'i skur bstan 'jigs gzugs can / /
gur mgon rdo rje nag po khyod la bstod / /
dus gsum rgyal ba skyed mdzad dbyangs can ma / /
gnod sbyin drag mo'i skung bstan bgegs kyi gshed / /
bstan 'dzin bu bzhin skyong ba'i 'phrin las can / /
mi pham srid gsum bdag mo khyod la bstod / /
khrag zhag rgya mtsho chal chil g.yo ba'i steng / /
rlung nag 'tshub mar 'tshubs pa'i dbus nyid na / /
rdzu 'phrul shu gas ldan dre'u rkyang ser steng / /
phyed skyil stabs kyis rol pa khyod la bstod / /
rab zhi zhi ba'i ngag las ma g.yos kyang / /
rab 'jigs 'jigs pa'i sna tshogs sprul pa yis / /
mi sdug gdug can gdon bgegs 'byung po'i tshogs / /
ma lus lus pa med pa 'joms /
la bstod / /
mig sman mdog 'dzin zhal gcig phyag bzhi ma / /
dmar ser ral pa mkha' dbyings klong na 'khyil / /
skam rlon mgo bo'i dbu rgyan do shal 'phyang / /
klu dbang seng ge'i snyan rgyan mdzes la bstod / /
phyag g.yas ral gri mtshan ldan bcud gtams 'dzin / /
g.yon par brno'i mtshon cha dgra la 'phyar / /
mchan khung rin chen ne'u le legs par bsnams / /
'dod dgu'i dngos grub stsol ba khyod la bstod / /
de nas bskul bya ba ni /
b+h+yauH lha mo mi pham srid gsum bdag /
dung skyong rgyal mo pho nya ni / /
mdun nas rgyug cing drag shul cho / /
bud med gri thod thogs pa brgya / /
g.yas nas ru 'drin dpa' rtsa la can / /
skyes pa ru mtshon thogs pa brgya / /
g.yon nas ru 'dren sprul pa'i sku / /
nyan thos la bar gsil thogs pa brgya / /
slad kyi rjes 'brang 'jigs su dung / /
ban+d+he phur pa thogs pa brgya / /
po nya drag gtum mi bzang 'bar / /
srin mo ral pa g.yengs pa'i tshogs / /
bstan pa srungs shig dpal ldan ma / /
po nyar mang gang kyi rtsal ma chung / /
b+h+yauH b+h+yauH sdang ba'i dgra la b+h+yauH b+h+yauH b+h+yauH gnod ba'i bgegs la b+h+yauH chos shig bskul lo dmag la chos / /
dmag dbung bskyed la ru mchon phyor / /
sdang dgra gnod bgegs dam nyams rnams / /
rdul phran bzhin du brlag par mdzod /
ces pa dang /
b+h+yauH b+h+yauH de ni dam nyams dgra la b+h+yauH bgegs rigs stong phrag brgyad cu dgra la b+h+yauH gdon rigs sum brgya drug cu dgra la b+h+yauH nad kyi bdag mo 'khor bcas dgra la b+h+yauH sha za khrag 'thung thams cad dgra la b+h+yauH dgra bo'i srog la dbang byed bshan pa'i tshogs / /
dam nyams dgra bo myur du bsgral bar gyis / /
mthu rtsal dus la bab be sa ma ya / /
de nas bzlog ba byed na /
b+h+yauH dbal ldan lha mo 'khong bcas kyis / /
mthun pa'i dam rdzas 'di bzhes la / /
gzhan gyis bsam sbyor ngan pa dang / /
tshe zor yungs zor 'phen pa bzlog /
ces sogs dmag zor ma'i gtor chog nas 'byung ba ltar bzlog pa byas rjes /
mchod pa rnams sngar l+nyar bsangs sbyangs byin @# / /
gyis brlabs la /
oM shrI mahA kA la kA li de wi sa pa ri wA ra a r+g+haM pra tIts+tsha hUM swAhA /
de bzhin du shap+ta'i bar gyis mchod cing /
sngar ltar nang mchod phul nas /
b+h+yauH sangs rgyas kun gyi mthu stobs gcig bsdus nas / /
rdo rje srin bo'i skur bstan gur gyi mgon / /
dpal ldan lha mo srid pa gsum gyi bdag /
lcam dral bka' sdod 'khor dang bcas la bstod / /
yak+Sha lha mo zhes grags 'khor bcas la / /
sha khrag rgyan gyi gtor ma sman rak sogs / /
sngar bcol legs dang da 'chol gsal 'debs su / /
'bul lo bcol ba'i 'phrin las sgrub par mdzod / /
de nas mnga' gsol ni /
b+h+yauH rdo rje 'chang dbang klu sgrub yab sras dang / /
lhun grub bde ba chen por dbyer med kyang / /
bstan dgra tshar gcod drag mo'i skur bstan ma / /
rtsa rgyud bla ma'i tshogs su mnga' gsol lo / /
mchog dang thun mong dngos grub ma lus pa / /
stsol mdzad yi dam dkyil 'khor lha tshogs dang / /
srid zhi'i 'jigs pa sel ba'i skyabs dang grogs bslu med dkon mchog ngo bor mnga' gsol lo / /
bstan dgra dam nyams mi dang mi min kun / /
drag po'i chad pas myur du tshar gcod cing / /
bstan dang bstan 'dzin bu bzhin skyong mdzad phyir / /
bstan srung kun gyi gtso mor mnga' gsol lo / /
zhing skyes sngags skyes lhan skyes pho nya'i tshogs / /
gnas gsum mkha' 'gro'i gtso mor mnga' gsol lo / /
'dod khams dbang phyug gtso mor mnga' gsol lo / /
ma mo 'bum sde'i gtso mor mnga' gsol lo / /
mdor na deng nas byang chub ma thob bar / /
rnal 'byor dpon slob mi nor dgon gnas bcas / /
dpal ldan lha mo khyod la gnyer gtad kyis / /
'phrin las rnam bzhis g.yel med skyong bang mdzod / /
bkra shis ni /
b+h+yauH dus gsum rgyal ba'i 'phrin las kun gyi dngos / /
gcig tu bsdus pa rtsa rgyad bla ma dang / /
dag pa'i snod bcud sprul pa'i zlos gar mkhan / /
yi dam lha tshogs rnams kyi bkra shis shog /
spros kun nyer zhi'i dbyings las ma g.yos kyang / /
sna tshogs sgyu 'phrul dra ba'i 'phrin las kyis / /
dam ldan sgrub po bu bzhin skyong mdzad pa'i / /
ma gcig dpal ldan lha mo'i bkra shis shog /
bsod nams dar rgyas ri rgyal lhun po bzhin / /
snyan grags chen pos nam mkha' bzhin du khyab / /
tshe ring nad med bzhed don lhun grub pa'i / /
yon tan rgya mtsho mchog gi bkra shis shog /
'bad dang stsol ba mi dgos pa'i / /
yid bzhin nor bu dpag bsam shing / /
sems can re bskong mdzad ba'i / /
bsam pa 'grub pa'i bkra shis shog smras pa /
gang thugs bde ba chen po'i rnam rol las / /
gdug pa 'dul phyir drag mo'i skur bstan ma / /
'dod khams dbang phyug dpal ldan dung gsol ma'i / /
gtor chog khrigs su bsdebs ba'i dge ba'i mthus / /
thub bstan 'dzin skyong spel la mngon dga' ba'i / /
lha klu dge 'dun sbyin bdag dgon gnas bcas / /
yid srubs sde bcas g.yul las rnam rgyal te / /
bkra shis dga' bde'i dpal la rol par shog /
ces pa 'di ni 'dar dar rgyas gling bi @# / /
bla ma dpal 'byor tshul khrims kyis /
lha mo 'di'i gtor chog rnying pa zhig 'dug pa yi ge ma dag ba sogs kyi skyon dang bcas pa nas gdeng khel ba zhig ma byung bas /
'dis ma thus tshe gsar bsgrigs shig dgos zhes bskul ba'i ngor yig rnying de nyid la gzhi byas kha 'gengs dgos pa rnams 'jug pa bde ba'i phyir dpal ldan dmag zor rgyal mo'i gtor chog nas kha bskangs shing /
mkhas grub thams cad mkhyen bas 'brong rtse blo gros chos skyong la gnang ba'i gur mgon sgrub yig sogs la brtags nas /
shAkya'i btsun pa blo bzang ye shes kyis bka' gdams pho brang du sbyar ba'o / /
mang+galaM / /
! rgyal po ljon legs sogs la gtor ma 'bul tshul ni /
gtor ma bgags gtar lta bu bshams pa'am /
yang na chu la ril bu 'bras sogs btab pa'ang rung bas legs par bshams nas bskang gso dang 'brel tshe gzhi bdag gtor ma'i mjug tu a kA ro gsum tsam gyis byin gyis brlab pa'am /
yang na oM badzra a mr-i ta kun+Da li ha na ha na hUM phaT /
oM swa b+hA wa shud+d+ha sarbA d+harmA swa b+hA wa shud+d+honyahaM /
gtor ma mi dmigs pa'i stong par gyur /
stong pa'i dang las b+haM las byung ba'i rin po che'i snod yangs shing rgya che ba'i nang du gtor ma kha dog dri ro phun sum tshogs ba'i steng du oM AH hUM gis mtshan pa las 'do zer 'phros /
'khor 'das kyi bcud thams cad bsdus nas gtor ma la thim pas bdud rtsi'i rgya mtsho chen por gyur /
oM AH hUM /
oM sarba bid pUra pU ra su ra su ra /
A rbarta ya A /
wa rta ya ho badzra sba ra Na khaM /
lan gsum /
nam mkha' mdzod kyi phyag rgya dang bcas pas byin gyis brlabs la /
rang gi thugs ka'i hUM gi 'od zer gyis /
ljon legs rgyal po la sogs pa'i dkor bdag rgyal po /
ma mo btsan bdud dam sri la sogs pa dar rgyas gling ba dpon slob sbyin bdag mi nor dang bcas pa la gnod cing 'tshe bar byed pa'i bgegs thams cad bkug nas gtor ma la longs spyod par gyur /
oM sarba ni g+h+nAM na maH sar+b+ba ta thA ga te b+h+yo bi shA mu khe b+h+yaH sar+b+ba ta da khaM udba te spar Na hi maM / /
ga na khaM ba liM ta ye swAhA /
gsum tsam gyis bsngo ba'am /
yang na sam+b+ha ra bdun tsam gyis bsngos la /
bdag gi bsam pa'i stobs dang na / /
de bzhin gshegs pa'i byin stobs dang / /
chos kyi dbyings kyi stobs rnams kyis / /
don rnams gang dag bsams pa kun / /
de dag thams cad ci rigs pa / /
thogs pa med par 'byung gyur cig /
ljon legs rgyal po la sogs pa / /
gtor ma 'di yis tshim byos la / /
bdag cag dpon slob thams cad dang / /
sbyin bdag 'khong dang bcas rnams kyi / /
mi phyugs rnams kyi tshe srog la / /
nye bar 'tshe ba'i bar gcod dang / /
nor rdzas 'byor par gong kha sogs / /
mi mthun phyogs rnams zhi bar mdzod / /
dngos po phyi 'gro'i rjes 'brangs nas / /
gnod ba'i 'gab 'dre mi mdzad cing / /
bdag sogs 'khor dang bcas pa la / /
bkra shis bde legs phun tshogs mdzod /
ces bas gtor ma bsngos na dge'am snyam / /
bkra shis / / / /
@# / /
oM swasti /
sangs rgyas kun dngos blo bzang grags pa yi / /
ring lugs 'chad med gang+ga'i rgyun bzhin du / /
'bi bas la rab smon lhag bsam khur 'khyer ba'i / /
ye shes mtshan can zhabs la gsol ba 'debs / /
blo bzang rgyal ba'i bstan la rab gus pa'i / /
dad ldan slob mas tshul bzhin gsol btab na / /
dngos grub kun stsol gsum ldan rdo rje 'dzin / /
ye shes mtshan ldan zhabs la gsol ba 'debs / /
blo chen rgyal ba rnams kyis mgrin gcig tu / /
skal bzang gdul bya'i bsod nams zhing dam par / /
rab bsngags bshes gnyen dam pa'i tshul 'dzin pa'i / /
rje btsun bla ma'i zhabs la gsol ba 'dabs / /
bslu mid mchog gsum dam pa'i byin rlabs dang / /
dpal ldan 'dod khams dbang phyug mthu stobs dang / /
mtha' yas skye dgu'i legs sbyad bsod nams mthus / /
rje btsun bla ma bskal ba rgyar zhabs brtan shog /
de ltar dang ba'i yid kyis gsol btab mthus / /
phyogs 'di'i rgyal blon btsun mo sras bcas dang / /
blon 'bangs ma lus skye ba thams cad du / /
mgon po khyod kyis 'bral med rjes 'dzin shog /
yul phyogs 'dir yang blo bur bu yug dang / /
nad yams phyi dgra'i nyer 'tshe kun zhi zhing / /
srid zhi'i dpal 'byor dbyar mtsho ltar 'phel nas / /
rdzogs ldan dga' bde'i dpal la spyod par shog /
khyad par rgyal ba gnyis pa tsong kha ba'i / /
mdo sngags bstan pa phyogs mthar rgyas pa dang / /
rig grol gnyis ldan 'phags tshogs 'dus sder bcas / /
yar ngo'i zla ltar 'phel ba'i bkra shis shog /
ces pa 'di ni thor kho rgyal po A yur+Sha'i gsung gis mngags pa bzhin rab 'byams pa dar khan chos rjes bskul ba la brten nas /
shAkya'i btsun pa blo bzang ye shes kyis bka' gdams pho brang du smras pa dza yan tu / /
! oM swa sti /
mkhyen brtse'i dbang phyug rje btsun pad dkar 'dzin / /
dur smrig gar gyis rnam rol thams cad mkhyen / /
gangs can 'gro mgon blo bzang rgya mtsho'i dpal / /
rje btsun bla ma'i zhabs la gsol ba 'debs / /
blo chen bzang po'i shel gyi ba gam rtser / /
bslab gsum lung rtogs rgyal mtshan rab bsgreng zhing / /
ye shes 'od 'bar tog gis rab mtshan pa / /
dpal ldan bla ma'i zhabs la gsol ba 'debs / /
de ltar shugs drag dang bas gsol btab mthus / /
blo bzang rgyal ba gnyis pa'i bstan pa'i gnyen / /
phan bde'i 'byung gnas rje btsun bla ma yi / /
zhabs zung mi 'gyur khri la brtan bar shog /
gnas skabs lam gyi bar chad nad gdon kun| /
nyer zhi dpal ldan bla ma'i 'dzum zhal la / /
slar yang dad pa'i mig gis blta ba sogs / /
bsam don ma lus yid bzhin 'grub par shog /
ces pa 'di ni thor kho em chi sbyin pa rgya mtshos bskul ba ltar shAkya'i btsun pa blo bzang ye shes kyis bka' gdams pho brang du smras pa dza yan+tu / /
! oM swasti /
grangs med bskal par chogs gnyis mthar phyin kyang / /
sa bcu'i dbang phyug rgyal sras tshul 'dzin pa / /
gangs can 'gro ba'i gnyen gcig thams cad mkhyen @# / /
dpal ldan bla ma'i zhabs la gsol ba 'debs / /
rgyal kun ngo bo blo bzang grags pa yi / /
bstan pa'i rgyal mtshan 'dzin la mngon mtho zhing / /
ye shes 'od kyis 'gro ba'i rmongs mun sel / /
rje btsun bla ma'i zhabs la gsol ba 'debs / /
mchog gsum bslu med thugs rje'i byin rlabs dang / /
dkar phyogs chos skyong bsrung ma'i mthu stobs dang / /
mtha' dag skye dgu yongs kyis gsol btab mthus / /
'dren mchog dam pa bskal brgyar zhabs brtan shog /
de ltang dang bas legs byas bsod nams mthus / /
'dzam gling sbyi dang dge bcu tshang ba'i gnas / /
yul phyogs 'di yi skya ser bod 'brog la / /
nad yams mu ge g.yul 'khrug zhi bar shog / /
phyogs 'dir 'khod pa'i skye dgu ma lus pa / /
pan tshun byams pa'i sems dang rab ldan zhing / /
rdzogs ldan bzhin du chos 'byor slar 'phel te / /
bsam pa'i don kun yid bzhin 'grub bar shog /
ces pa 'di ni bka' chen nor bus bzhad khul gyi skya ser thams cad kyis ngag 'don byas chog pa'i ring mtsho'i tshigs bcad spyir rgyal khams dang khyad par bzhad bod 'brog dang bcas par mi phyugs kyi nad yams zhi ba dang /
lo phyugs legs pa sogs dge mtshan gong 'phel du 'gyur ba dang bcas pa zhig dgos zhes bskul ba ltar /
shAkya'i btsun pa blo bzang ye shes kyis bka' gdams pho brang du bris pa dge legs 'phal / /
mang+galaM / /
! swasti /
rigs brgya'i khyab bdag dpal ldan rdo rje 'chang / /
rgyal ba kun gyi yab gcig ngag gi lha / /
dur smrig gar gyis rnam rol sprul pa'i sku / /
dpal ldan bla ma'i zhabs la gsol ba 'debs / /
sher phyin 'chad la zla bral rab 'byor che / /
gnyis med rgyud kyi mnga' bdag 'jam dpal grags / /
mthu stobs dbang phyug grub dbang padma 'byung / /
klu sgrub sras mchog gyur la gsol ba 'debs / /
rje btsun ma yis rjes bzungs a b+ha ya / /
lnga brgya'i gtsug rgyan dpal ldan mar me mdzad / /
rgya bod gnyis su mkhas pa'i lots+tsha ba / /
rta nag bgos kyi zhabs la gsol ba 'debs / /
bka' phyag gdams pa'i gter gyur sgam po pa / /
gnas lnga mkhyen pa'i kun dga' rgyal mtshan dang / /
snang srid bran 'khol g.yung ston rdo rje dpal / /
mkhas grub dam pa gsum la gsol ba 'debs / /
smra ba'i nyi ma dge legs dpal bzang dang / /
gzhung lugs thogs med phyogs kyi glang po'i zhabs / /
zung 'jug mngon gyur blo bzang don yod grub / /
chos kyi rgyal mtshan zhabs la gsol ba 'debs / /
'jam mgon bla ma blo bzang grags pa yi / /
bstan pa'i rgyal mtshan 'dzin la zla bral zhing / /
mkhyen pa'i ye shes gzi 'od rab 'bar ba / /
dpal ldan bla ma'i zhabs la gsol ba 'debs / /
dkon mchog gsum gyi thugs rje'i byin rlabs dang / /
mos ldan skye dgu'i legs byas bsod nams dang / /
dpal ldan 'dod khams dbang phyug mthu stobs kyis / /
rje btsun bla ma bskal brgyar zhabs brtan shog /
deng nas ji srid byang chub @# / /
snying po'i bar / /
yon tan kun rdzogs theg mchog dge ba'i bshes / /
bsam sbyor gnyis kyis tshul bzhin bsten pa las / /
'bral ba med par mnyes shing rjes 'dzin shog /
de nas de yis brtsebs gdams pa yi / /
dal 'byor don che 'jig par sla ba dang / /
ngan 'gro'i sdug bsngal bsams nas skyabs 'gro zhing / /
sdig sbong dge ba sgrub la brtson par shog /
re zhig bde 'gro'i go 'phang mchog thob kyang / /
yid brtan mi rung bslu ba'i tshul bsams nas / /
bslu med thar pa'i go 'phang thob bya'i phyir / /
rnam dag bslab pa gsum la slob phar shog /
mar gyur 'gro ba'i sdug bsngal ma bzod par / /
byams dang snying rje drag pos yid bskul nas / /
smon 'jug byang chub mchog tu sems bskyed de / /
phyin drug bsdu ba bzhi la spyod par shog /
khyad par rang gi dran pa'i ngo bo'am / /
lha sku thig le dbugs kyi rgyu ba la / /
rtse gcig mnyam bar bzhag pa'i shin sbyangs kyi / /
bde bas zin pa'i zhi gnas 'grub par shog /
zhi gnas ngang las gzhan du ma yengs par / /
chos kun rang snang ngo bos ma grub par / /
rig pas dpyad na bden med mngon sum du / /
rtogs pa'i lhag mthong tshe 'dir 'grub par shog /
de ltar thun mong lam gyis rgyud sbyangs nas / /
rdo rje'i slob dpon mtshan nyid ldan pa las / /
sku bzhi'i sa bon thebs pa'i dbang bzhi thob / /
dam tshig sngom pa srog las gces 'dzin shog /
skye shi bar do'i tha mal snang zhen kun / /
sbyong ba'i bskyed rim phra rags mthang phyin nas / /
thun mong dngos grub thob dang rdzogs rim gyi / /
rtogs pa mtha' dag skye ba'i rgyud smin shog /
dben pa gsum gyi ting 'dzin goms pa'i mthar / /
rlung sems tsam las grub pa'i sgyu ma'i sku / /
don dam 'od gsal dbyings su bcug pa las / /
slar yang zung 'jug sku ru ldang bar shog /
mdor na tshe 'dir de dag ma thob na / /
phyi mar 'khor lo bzhi ldan rdo rje'i lus / /
thob nas bla med gdul bya'i mchog gyur te / /
sku gsum go 'phang myar du thob par shog /
de nas skye ba kun tu yang dag bla ma zhes sogs bsngo ba smon lam bkra shis sogs rang gi blo dang spyar nas ji ltar rigs par bya'o / /
zhes pa 'di ni mdzo dge drung 'tsho ba dge slong ngag dbang bstan 'dzin gyis bskul ba la brten nas chos smra ba'i btsun pa blo bzang ye shes kyis bskul ba po'i 'dod pa bzhin nyi 'od la byil par smras pa'o / /
mang+galaM / /
! na mo gu ru many+dzu g+ho Sh+wa ya /
de la 'dir 'phags ma dug sel ma bsgrub par 'dod pas / /
bla ma la skyabs su mchi'o / /
sangs rgyas la skyabs su mchi'o / /
chos la skyabs su mchi'o / /
dge 'dun la skyabs su mchi'o / /
dpal mgon dam pa chos skyong ba'i bsrung ma ye shes kyi spyan dang ldan pa rnams la skyabs su mchi'o /
zhes lan gsum gyis skyabs 'gro dang / /
sangs rgyas chos dang tshogs kyi mchog rnams la / /
byang chub bar du bdag ni skyabs su mchi / /
bdag gis sbyin sog bgyis pa'i bsod nams kyis / /
'gro la phan phyir sangs rgyas 'grub par shog /
ces @# / /
pa lan gsum gyis sems bskyed dang /
sems can thams cad bde ba dang bde ba'i rgyu dang ldan par gyur cig /
sems can thams cad sdug bsngal dang sdug bsngal gyi rgyu dang bral bar gyur cig /
sems can thams cad sdug bsngal med pa'i bde ba dang mi 'bral bar gyur cig /
sems can thams cad nye ring chags sdang dang bral pa'i btang snyoms tshad med pa la gnas par gyur cig /
ces pa lan gsum gyis tshad med bzhi sgom pa sngon du btang nas /
skad cig gis rang nyid 'phags ma dug sel mar gsal ba'i thugs ka'i hUM las 'od zer 'phros /
bla ma dang gnyis su med pa'i 'phags ma dug sel ma la sangs rgyas dang byang chub sems dpa'i tshogs kyis bskor pa spyan drangs /
dus gsum bde gshegs kun gyi 'phrin las rnams / /
rab mdzes lha mo'i gzugs su shar ba gang / /
dran pa tsam gyis dug gi nyes pa kun / /
zhi mdzad 'phags ma sgrol ma la phyag 'tshal / /
mchod tshogs kun 'bul nyes ltung ma lus bshags / /
dge la yi rang chos 'khor bskor pa dang / /
srid mthar mya ngan mi 'da' rtag bzhugs gsol / /
'dis mtshon dge ba bla med rdzogs byang bsngo / /
tshogs zhing rang la thim pas byin gyis brlabs par gyur /
oM swa b+hA wa shud+d+ha sarba d+harmA swa b+hA wa shud+d+honyahaM /
stong pa nyid du gyur /
stong pa'i ngang las paM las padma dmar po dang /
raM las nyi ma'i dkyil 'khor gyi steng du dzam ser po las 'od zer 'phros /
'phags pa mchod snod bcud kyi dug rigs la sogs pa'i nyes skyon zhi bar byas /
tshur 'dus yongs su gyur pa las /
rang nyid rje btsun 'phags ma sgrol ma dug sel ma sku mdog ser mo sprul gyi gdengs ka bdun dang ldan pa /
zhal gsum spyan gsum dang ldan zhing /
khro zhing rgod pa'i nyams can sprul gyi ska rags bcings pa /
g.yas zhal sngo /
g.yon zhal dkar /
phyag drug gi g.yas gsum na rdo rje /
ral gri /
gar gyi nyams stabs kyis mda' bzungs pa /
g.yon gsum na sdigs mdzub dang bcas pa'i zhags pa /
dug gi me tog sngon po /
gsum pa na gzhu 'dzin pa /
me tog gi phreng bas dbu brgyan cing /
rin po che sna tshogs pa'i do shal dang sbrul gyis brgyan pa /
dar gyi na bzas mdzes par klubs shing /
zhabs gnyis rol pa'i stabs kyis bzhugs pa /
de'i spyi bor oM dkar po /
mgrin par AH dmar po /
thugs kar hUM sngon po /
thugs ka'i hUM las 'od 'phros /
rang bzhin gyi gnas nas bsgoms pa dang 'dra ba'i ye shes pa spyan drangs /
dzaH hUM baM hoH gnyis su med par gyur /
slar yang thugs ka'i hUM las 'od 'phros dbang gi lha rnams spyan drangs /
khyed rnams kyis bdag la mngon par dbang bskur du gsol /
zhes gsol ba btab pas /
de rnams kyis ye shes kyi bdud rtsis gang ba'i bum pa brogs te /
oM sarba ta thA ga ta a b+hi She ka ta sa ma ya shrI hUM /
zhes bdud rtsi'i chus dbang bskur /
lus gang dri ma dag /
chu'i lhag ma spyi gtsug tu gnas pa yongs su gyur pa las mi bskyod pas dbu brgyan par gyur /
oM badzra a mr-i ta @# / /
kun+Da li ha na ha na hUM phaT /
oM swa b+hA wa shud+d+ha sarba d+harmA swa b+hA wa shud+d+honyahaM /
stong pa nyid du gyur /
stong pa'i ngang las /
oM las rin po che'i snod yangs shing rgya che ba'i nang du oM 'od du zhu pa las byung pa'i mchod rdzas rnams phul du byung ba'i lha rdzas su gyur /
oM AH hUM /
lan gsum gyis byin gyis brlabs la /
oM A r+ya tA re sa pa ri wA ra ar+g+haM /
pA dyaM /
puSh+pe /
d+hU pe /
A lo ke /
gan+d+he /
nai wi dya /
shap+ta pra tI ts+tsha swAhA /
zhes pas mchod /
'khor ba las spral tA re ma / /
tu t+tA re yis 'jigs brgyad sgrol / /
tu res na pa rnams las sgrol / /
sgrol ma la ni phyag 'tshal lo /
zhes pas bstod /
bzlas pa bya ba ni /
thugs kar nyi ma'i dkyil 'khor gyi steng du dzi yig ser po'i mthar /
oM dzaM gu lI sarbA bi Sha ma ni phuH swAhA /
zhes pas bskor ba la dmigs nas ci mang bzla /
mjug tu /
dge ba 'di yis myur du bdag /
rje btsun sgrol ma 'grub gyur nas / /
'gro ba gcig kyang ma lus ba / /
de yi sa la 'god par shong / /
ces bsngo ba dang smon lam bya'o / /
zhes pa 'di ni er te ni rjo rig thu hong tha'i ji'i gsung gis mang gas pa ltar /
shAkya'i btsun pa blo bzang ye shes kyis bka' gdams po brang du sbyar ba dza yan tu / /
!na mo mu ni in+d+rA ya /
lags sbyangs gsar gyi lhun po ltar brjid cing / /
mtshan dpe'i 'od snang phyogs brgyar 'phro ba yis / /
'gro 'di'i rmongs mun cig car sel mdzad pa'i / /
mnyam med bu ram shing ba gtsug gis mchod / /
mgon des gdul bya'i khams dang bsam pa kun / /
ji bzhin gzigs nas brtse bas legs gsungs pa'i / /
mdo dang rgyud sde'i gsung rab rin po che / /
mdzad pa kun gyi mchog tu yang yang bsngags / /
tshul der dang ba'i yid kyis kun bslangs nas / /
b+ho Ta'i ljongs 'dir thub gsung 'gyur ro cog /
sum rtsen la 'khu dge ldan zhol gyi char / /
'byor ldan lo pa nang par yongs grags pas / /
btso ma'i gser sbyangs tog gis nyer mdzes shing / /
zla zhun khu bas byugs 'dra'i glegs bu'i ngos / /
yongs rdzogs bskrun ba'i rnam dkar phung po dang / /
dus gsum legs sbyad gcig tu bsngoms pa'i mthus / /
'dzam bus nyer mtshan byang phyogs rgyal khams 'dir / /
rgyal ba'i bstan ba dang zhing rgyas pa dang / /
bstan 'dzin kun mthun bstan pa'i sbyin bdag che / /
khyad bar dang ldan ngag dbang mgon po dang / /
dge slong blo bzang rab brtan bstan 'dzin dang / /
nam mkha' rdo rje khyim 'dzin lha mo 'dzom / /
bu ma phun tshogs sgrol ma dkon mchog mtsho / /
'khor 'bangs 'di la mthun pa sgrub pa'i tshogs / /
gnas skabs tshe ring nad med 'byor pa rgyas / /
bsam don gegs med yid bzhin 'grub pa dang / /
yang srid rgyud mar dal 'byor rten thob ste / /
thub ba'i bstan la bya ba byed bar shog /
'jin ma'i khyon 'dir sad ser than pa dang / /
dmag 'khrug nad yams dgra dang chom rkun gyi / /
'jigs pa kun bral phan tshun pha ma ltar / /
byams brtse'i sems kyis rtag tu gnas bar shog /
mdor na bstan pa'i sbyin bdag srid mtha'i bar / /
rigs @# / /
rgyud mnga' thang dbyar mtsho ltar 'phel zhing / /
bstan dang de 'dzin gus bas mchod pa sogs / /
legs tshogs kun gyis rtag tu shis gyur cig /
ces pa 'di ni skyid shod nang ba lo bas rgyal ba'i bka' 'gyur ro cog gsar bzhengs kyi mjug tu smon lam tshigs bcad cig dgos zhes bskul ba ltar shAkya'i btsun pa blo bzang ye shes kyis bka' gdams pho brang du smras pa dge legs 'phel / /
! oM swasti /
rab 'byams zhing bzhugs rgyal ba ma lus pa'i / /
mkhyen brtse gcig bsdus blo bzang grags pa yi / /
bstan ba'i dpal gyur ye shes 'od 'bar ba / /
rje btsun bla ma'i zhabs la gsol ba 'debs / /
blo bzang rgyal ba gnyis pa tsong kha pa'i / /
mdo sngags chos tshul ma lus gsal mdzad cing / /
mkhyen pa'i ye shes 'od stong zer 'phro ba'i / /
rje btsun bla ma'i zhabs la gsol ba 'debs / /
blo bzang mkhyen pa'i gting mtha' dpag dka' zhing / /
ye shes lus ldan smra ba'i khyu mchog lha / /
dur smrig gis bklubs kun mkhyen gnyis ba yi / /
bstan ba'i rgyal mtshan 'dzin la gsol ba 'debs / /
blo bzang rgyal ba'i mkhyen brtse'i 'od dkar gyis / /
dad ldan skye dgu'i kun+da'i tshal 'byed cing / /
ye shes 'od kyis 'gro ba'i tsha gdung sel / /
dpal ldan bla ma'i zhabs la gsol ba 'debs / /
blo bzang grags bstan snyan pa'i chos kyi dung / /
phyogs dus kun tu sgrog la zla bral zhing / /
mkhyen brtse'i ye shes thugs rje'i lcags kyu yis / /
'gro 'dren dam pa'i zhabs la gsol ba 'debs / /
blo gros bzang po'i dpag bsam dbang po'i rtser / /
ye shes lnga ldan 'bras bu g.yur za bas / /
skal lden gdul bya'i legs bris tshogs rnams la / /
dgos 'dod yid bzhin stsol la gsol ba 'debs / /
blo bzang bstan pa'i lugs bzang dam pa mchog /
ljongs 'dir nyin mor byed la 'gran med cing / /
'phags tshogs dge 'dun dbus na mngon mtho ba / /
dpal ldan bla ma'i zhabs la gsol ba 'debs / /
blo bzang mkhyen brtse'i pha mtha' mi mngon zhing / /
bag yod bzang po'i spyod pa mi 'dor la / /
mkhyen pa'i ye shes phyogs brgyar 'phro ba yi / /
dpal ldan bla ma'i zhabs la gsol ba 'debs / /
rgyal ba gnyis pa blo bzang grags pa yi / /
mi nub bstan pa'i rgyal mtshan 'dzin mdzad cing / /
mkhyen pa'i ye shes 'od zer 'phro ba yi / /
dpal ldan bla ma bskal brgyar zhabs brtan shag /
blo bzang bstan pa'i snyan pa'i gdugs dkar po / /
phyogs dus kun tu 'dzin la zla bral zhing / /
chos kun mkhyen pa'i ye shes spyan yangs pa rje btsun bla ma bskal brgyar zhabs brtan shog /
blo bzang snyan grags srid rtser gsal ba can / /
rje btsun chos kyi rgyal po tsong kha ba'i / /
mdo sngags bstan pa'i par tshal bzhad pa'i gnyen / /
ye shes 'od snang mi nu brtag 'char shog /
bslu med bla ma yi dam byin rlabs dang / /
gdug pa 'dul mdzad dam can mthu stobs dang / /
mtha' yas skye dgu'i legs spyad bsod nams kyis / /
'gro 'dren dam ba bskal brgyar zhabs brtan shog /
de ltar rtse gcig @# / /
gus bas gsol btab mthus / /
theg mchog dge ba'i bshes kyis rjes bzungs nas / /
phyin drug rim gnyis rtogs pa mthar phyin te / /
sku gsum go 'phang dam pa myur bgrod shog /
der ma son pa'i skye ba thams cad du / /
dal 'byor tshang ba'i rten bzang rab rnyed de / /
nag po'i las la nam yang mi 'jug cing / /
dge bcu'i las kyi lam la spyod par shog /
mchog gsum dam pa'i thugs rje'i byin rlabs dang / /
rmang byung rten 'brel bslu ba med pa'i mthus / /
'dod pa'i 'bras bu yid bzhin 'grub pa dang / /
phun tshogs dpal 'byor 'phel ba'i bkra shis shog /
ces pa 'di ni dad pa dang gtong ba dang rnam dpyod phun sum tshogs pa sde pa rin po che rin chen rtse nas legs ldan don grub kyi gsung gis bskul ba ltar /
shAkya'i btsun pa blo bzang ye shes kyis bka' gdams pho brang du smras pa dge zhing bkra shis par gyur cig /
! na mo gu ru many+dzu g+ho ShA ya /
rnam dkar bsod nams zla ba'i ma ma las /
lags 'khrungs mkhyen pa'i dkyil 'khor cher rgyas shing / /
rgyal bstan pad tshal 'byed pa'i snyan grags can / /
yongs 'dzin dam pa'i zhabs la gsol ba 'debs / /
snga 'gyur gsang sngags zab mo'i gdams pa mchog / /
nyams su bstar bas rlung sems dbang gyur te / /
sprul bsgyur mnga' brnyes grub mchog rkyang ston rigs / /
dpal ldan bla ma'i zhabs la gsol ba 'debs / /
srid ba'i phun tshogs snying po med gzigs nas / /
khyim gyi 'byor pa ma lus rab spangs te / /
bstan la rab zhugs nyes ltung dri mas dpen / /
dpal ldan bla ma'i zhabs la gsol ba 'debs / /
rigs pa'i dbar phyug phyogs glang grags pa sogs / /
rgya bod mkhas grub gzhung la legs sbyangs pas / /
phyogs las rnam rgyal blo gsal skye dgu'i gnyen / /
rje btsun bla ma'i zhabs la gsol ba 'debs / /
a ti sha dang rgyal ba gnyis pa yi / /
dri med chos tshul ma lus thugs chung pas / /
gsung rab ma lus gang mas bar legs shar ba dpal ldan bla ma'i zhabs la gsol ba 'debs / /
shin tu phra ba'i dkar nag las 'bras kyi / /
blang dor tshul bzhin 'byed pa'i rnam dpyod kyis / /
dam pa'i chos tshul 'ba' zhig sems pa yi / /
dpal ldan bla ma'i zhabs la gsol ba 'debs / /
'khor ba'i phun tshogs duH kha'i rlabs 'phreng can / /
nyes mngan kra'i 'byung gnas ltar gzigs nas / /
'gro kun don du bslab gsum nyams bzhes pa'i / /
dpal ldan bla ma'i zhabs la gsol ba 'debs / /
bdag nyid gcig pus 'gro kun phan bde'i tshogs / /
sgrub bo snyam ba'i lhag bsam khur 'khyer ba'i / /
snying stobs chen po'i dam bca' rab brtan pa / /
dpal ldan bla ma'i zhabs la gsol ba 'debs / /
smon 'jug byang chub mchog tu thugs bskyed nas / /
rlabs chen bya dka'i rgyal sras spyod pa la / /
tshul bzhin bslabs pas nyes ba'i dri ma bral / /
dpal ldan bla ma'i zhabs la gsol ba 'debs / /
gang 'tsham sbyin bas 'og ba ma lus pa / /
nye bar bsdus nas @# / /
gdams pa'i mchog ston cing / /
snyan bar smra dang nyams su len 'jug ba'i / /
dpal ldan bla ma'i zhabs la gsol ba 'debs / /
skal bzang gdul bya'i bsod nams zhing gi mchog /
blo bzang grags pa'i mdo sngags bshad sgrub kyis / /
bstan pa'i rgyal mtshan 'dzin la zla dral ba / /
bshes gnyen dam pa bskal brgyar zhabs brtan shog /
blo bzang grags snyan 'bar ba'i bstan srungs che / /
myur mdzad ye shes mgon ba'i mthu stobs dag /
bdag sogs dang ldan legs byas bsod nams mthus / /
rje btsun dam pa srid mthar zhabs brtan shog /
'dis mtshon dus gsum rnam dkar phung po'i mthus / /
legs chogs kun gyi 'byung gnas dge ba'i bshes / /
dpal ldan bla mas 'bral med rjes 'dzin cing / /
zab rgyas chos kyi dpal la spyod par shog /
ces ba 'di ni khal kha dza ya paN+Di tas yongs kyi dge ba'i bshes gnyen bsod nams grags pa'i rnam thar gsol 'debs brtan bzhugs dang bcas pa zhig dgos zhes bskul ba ltar /
chos smra ba'i btsun pa blo bzang ye shes kyis bka' gdams pho brang du smras ba dge legs 'phel / /
! na mo gu ru many+dzu g+ho ShA ya /
blo bzang rgyal ba'i ring lugs zla med pa / /
phyogs 'dir mkhyen pa'i ye shes dkyil 'khor gyis / /
gsal mdzad skye dgu yongs kyi gnyen gcig pu / /
rje btsun bla ma'i zhabs la gsol ba 'debs /
zhes pa 'di ni dad pa dang gtong ba'i yon tan dang ldan pa dpon mo chos skyabs kyis bsgul ba ltar /
chos smra ba'i btsun pa blo bzang ye shes kyis smras pa'o / /
mang+ga laM / /
! oM swasti /
rgyal ba kun gyi yab gcig 'jam pa'i dbyangs / /
ljongs 'dir dur smrig gar gyis rnam rol zhing / /
'chad rtsor rtsom pas bstan pa nyin mo ltar / /
gsal mdzad bla ma'i zhabs la gsol ba 'debs / /
de ltar rtse gcig gsol ba btab pa'i mthus / /
skye ba kun tu dpal ldan bla ma yis / /
'bral ba med par rjes su 'dzin pa dang / /
gsung gi bdud rtsi doms med 'thung bar shog /
gnas skabs su yang tshe ring nad med cing / /
legs tshogs dpal 'byor ma lus 'phal ba sogs / /
ji ltar bsam ba'i don rnams 'grub gyur te / /
thams cad gzigs pa'i go 'phang myur thob shog /
ces pa 'di ni bkra shis rnam rgyal gyis bskul ba ltar chos smra ba'i btsun pa blo bzang ye shes kyis nyi 'od 'khyil par smras pa'o / /
mang+galaM / /
! bsnyen gnas bsrungs pa'i phan yon ni /
gnas 'jog gi mdo las / /
gang+gA la sogs pa'i chu klung chen po lnga dang /
rgya mtsho chen po'i chu bum pa'i grangs kyis gzung bar nus kyi /
bsnyen gnas kyi phan yon ni tshad gzung bar mi nus shing /
'dzam bu'i gling gang ba'i dgra bcom pa la rin po che la sogs pa'i yo byad thams cad byin pa'i bsod nams kyis bsnyen gnas kyi bsod nams kyi brgya'i char yang mi phod / /
stong gi char yang mi 'gro bar gsungs la /
bsnyen gnas gtsang ma lan gcig bsrungs na /
rgyal chen rigs bzhi /
sum cu rtsa gsum /
'thab bral /
dga' ldan /
'phrul dga' /
gzhan @# / /
'phrul dbang byed de 'dod lha rigs drug gang rung gcig tu skye bar gsungs gzhan yang da lta bsnyen gnas gtsang ma lan gcig bsrungs na /
theg pa chen por sems bskyed pa rnams ma gtogs /
rgyal ba byams pa'i bstan pa la 'bras bu bzhi gang rung thob bar byams pa lung bstan pa'i mdo las gsungs shing /
der ma zad bdag cag gi ston pa lta bu'i sangs rgyas su 'gyur bar gsungs te /
mdo las /
bsnyen gnas yan lag brgyad bsrungs na / /
de ni nga dang 'dra bar 'gyur /
zhes gsungs pa'i phyir /
gzhan yang sangs rgyas 'od srungs kyi bstan pa la /
bram ze gnyis kyis bsnyen gnas kyi sdom pa blangs nas /
gcig gis lhar skye bar smon lam btab /
cig shos kyis rgyal por skye bar smon lam btab pa las /
lhar skye bar smon pa de chung ma'i dbang du song nas phyi dro'i kha zas zos nas bsnyen gnas kyi yan lag nyams bas klu zhig tu skyes /
rgyal por smon pa des tshul bzhin bsrungs pas ji ltar smon pa ltar rgyal por skyes pa'i tshe /
klur skyes pa des rgyal po de la ngas nyin zhag gcig pa'i tshul khrims nyams pas klur skyes kyi /
nyin zhag gcig pa'i cho ga bskur zhig /
ji ste mi gnang na rgyal po khyod kyi yul khams thams cad rgya mtshor bsgyur ro /
zhes 'phrin bskur bas /
rgyal po des kyang bsnyen gnas yan lag brgyad pa'i cho ga'i dpe tshegs chen pos btsal nas bskur /
klu nges kyang bsnyen gnas bsrungs shing gzhan yang bsrung du bcug pas gnyis ka mnyam du ltar skyes par mdzangs blun nas gsungs pa ltar bslab pa'i gnas bsrungs pa dang ma bsrungs pa'i phan yon dang nyes dmigs de ltar yin / /
! smyung gnas ni don yod zhags pa sogs rgyud du ma nas gsungs shing /
theg pa chen po'i gso sbyong yin pas sdom pa len pa'i cho yang sems can thams cad kyi don du sangs rgyas thob par bya'o snyam pa'i sems bskyed kyis zin pa zhig nges par dgos /
de ltar sems bskyed kyis zin nas blangs na /
bsnyen gnas yan lag brgyad pa las phan yon yang lhag par che /
de yang gnas skabs phan pa phun sum tshogs pa sgrub cing /
ngan song gi sdug bsngal 'jigs su rung ba dang /
lus sems gdung bar byed pa'i nad dang /
dbul zhing 'phongs pa la sogs sdug bsngal ba'i rgyu mu ge sogs rgyun gcod cing mthar thug nyon mongs pa dang shes bya'i sgrib pa las grol ba'i thams cad mkhyen pa'i go 'phang thob par 'gyur /
mdor na smyung gnas byed pa de la tshwa 'am chu me shing sogs kyi phan pa sgrub pa yang phan yon che bar 'phags pa thugs rje chen pos /
chu bzang pa la dngos su gsungs na /
smyung gnas byed pa phan yon che ba smos ci dgos /
sgom sgrub byed pa gzhan pas smyung gnas byed pa rnams yi dam lha'i zhal gzigs ba myur bar smyung gnas brgyud pa'i bla ma rnams kyi rnam thar las gsungs / /
bkra shis / /
! swa sti /
blo bzang lung rtogs dam chos 'dzin pa'i dpal / /
bshad sgrub rnam par dkar ba'i 'phrin las kyis / /
mi nub bstan pa'i rgyal mtshan 'dzin ba'i mchog / /
dpal @# / /
ldan bla ma'i zhabs la gsol ba 'debs /
zhes pa 'di ni thos bsam gling gi las 'dzin pa rnams kyis bskul ba ltar /
shAkya'i btsun pa blo bzang ye shes kyis bka' gdams pho brang du smras pa'o / /
! swasti /
kun mkhyen gnyis pa blo bzang grags pa yi / /
mdo sngags gzhung lugs 'dzin pa'i bstan pa'i gnyen / /
ye shes rnam dkar mdzad pas 'gro 'dren pa'i / /
dpal ldan bla ma'i zhabs la gsol ba 'debs / /
de ltar rtse gcig gus pas gsol btab mthus / /
tshe rabs kun tu theg mchog dge ba'i bshes / /
mtshan nyid ldan bas 'bral med rjes bzungs te / /
sku gsum go 'phang bde blag myur thob shog /
ces pa 'di ni no no blo bzang dngos grub kyis bskul ba ltar shAkya'i btsun pa blo bzang ye shes kyis bka' gdams pho brang du smras pa dge legs 'phel / /
! swasti /
blo bzang rgyal bstan gzhung lugs padmo'i gnyen / /
bslab gsum dag pa'i 'od stong rab 'phro zhing / /
mkhyen brtse'i ye shes dkyil 'khor rab rgyas pa'i / /
rje btsun bla ma'i zhabs la gsol ba 'debs / /
de ltar shugs drag dad pas gsol btab pas / /
skye ba kun tu rje btsun bla ma yis / /
'bral ba med par mnyes shing rjes bzungs te / /
mtho ris thar pa'i go 'phang myur bgrod shog /
ces pa 'di ni dbon po chos bzang po dang /
gnyer pa dge slong brtson 'grus 'jam dbyangs gnyis kyis bskul ba ltar shAkya'i btsun pa blo bzang ye shes kyis smras pa'o / /
mang+galaM / /
! swasti /
blo bzang rgyal kun mkhyen brtse'i 'od dkar gyis / /
dad ldan gdul bya'i rmongs mun kun sel zhing / /
mdo sngags gzhung lugs kun+da'i tshal 'byed pa'i / /
dpal ldan bla ma'i zhabs la gsol ba 'debs / /
dngos bshams yid sprul mchod tshogs rgya mtshos mchod / /
nyes tshogs kun bshags dge la rjes yi rang / /
'gro la zab rgyas chos char 'bebs phyir du / /
bskal brgyar mya ngan mi 'da' rtag bzhugs gsol / /
dus gsum rnam dkar spyi dang bye brag tu / /
rje btsun bla ma'i snang brnyan yid 'ong dag /
legs par bsgrubs pa'i dge tshogs ci mchis pa / /
bla med byang chub dam pa'i rgyu ru bsngo / /
dkon mchog gsum gyi bden pa'i byin rlabs dang / /
bstan srungs dam can rgya mtsho'i mthu stobs kyis / /
lha mi'i 'dren pa dpal ldan bla ma yi / /
zhabs kyi padmo bskal brgyar brtan par shog /
de ltar bskrun pa'i legs dpyad bsod nams kyis / /
bslab gsum dag pa'i dge 'dun thugs mthun zhing / /
mdo sngags bshad sgrub yar ngo'i zla ba ltar / /
'phel zhing rgyas la yun ring gnas par shog /
ces pa 'di ni rab 'byams pa phun tshogs dpal mgon gyis nyug chos 'khor gling du rje btsun tsong kha pa chen po dang nged rang gi 'dra 'bag mi chad tsam bsam pa dag pas bzhengs pa'i dge rtsa bsngo phyir du tshigs bcad 'di lta bu zhig dgos zhes bskul ba'i ngor /
shAkya'i btsun pa blo bzang ye shes kyis bka' gdams pho brang du smras pa sarba dza yan+tu / /
! na mo gu ru many+dzu g+ho ShA ya /
btsom gser gyi ri bo'i @# / /
mdangs ldan zhing / /
mtshan dpe rgyu skar bye ba rnam par bkra / /
snying stobs brtson 'grus gzhan las phul byung ba'i / /
mnyam med shAkya'i gtso de rgyal gyur cig /
dus gsum rgyal ba kun gyi mkhyen pa'i dpyid / /
dur smrig 'dzin pa'i gar gyis rnam rol nas / /
mdo rgyud bstan pa nyi ltar gsal mdzad pa / /
'jam mgon blo bzang grags pa rgyal gyur cig /
de yang rigs gsum mgon pos 'dul ba'i zhing / /
gangs can shar phyogs mdo smad sa yi cha / /
mA nu byams pa gling gi chos grwa che'i / /
rten gsum dkar chag 'bum phrag skor ba'i tshad / /
phyag skor phan yon dad pa'i gsos 'debs brjod / /
dus gsum sangs rgyas sku brnyan 'byung ba me'i / /
gnod pas ma 'jig ngo mtshar gzi 'od 'bar / /
rab gnas me tog bzhes pa'i byams pa'i sku / /
'phreng 'dzin ma zhes grags pas phyogs kun 'gengs / /
bskal bzang 'dren pa stong gi bcu gcig par / /
sprul sku'i mdzad pa ston 'gyur tsong kha pa'i / /
gser sku chu 'dzin ma zhes grags pa dang / /
nang rten bde gshegs 'phel gdung 'phrul med gcig /
nA ro ta pa'i gdung las rang byung ba'i / /
rdo rje'i rnam pa gsal ba'i 'bur dong can / /
jo bo chen po'i bla ma kun gyi mchog /
byang chub sems kyi mnga' bdag gser gling pa'i / /
zhun thigs las grub ring bsrel byin rlabs can / /
la sogs sku rten bsam gyis mi khyab dang / /
dri med bka' rnams bod du 'gyur ro cog /
dgongs 'grel mdo rgyud bstan bcos du ma bzhugs / /
thugs rten de bzhin gshegs pa'i mchod rten ni / /
bris 'bur che chung sna tshogs ma nges shing / /
bla ma yi dam sangs rgyas byang sems dang / /
dpa' bo mkha' 'gro chos skyong bsrung ma'i sku / /
sku rus ma nges gong ma yab sras kyis / /
ye shes sems dpa' bstim zhing me tog char / /
dngos su phab pa'i rten gsum mang du bzhugs / /
de dag rnams la mchod cing bstod pa dang / /
dang bas skor ba bgyis pa'i phan yon la / /
yid ches bskyed phyir mdo yi khungs dang sbyar / /
de yang 'di ltar /
'phags pa spyan ras gzigs kyi mdo las /
'jig rten mgon gyi mchod rten la / /
mi gang skor ba byed pa yi / /
bsngags pa bskal pa bye bar yang / /
brjod pas zad par bya mi nus / /
su zhig bya ba sems bskyed nas / /
ston pa'i mchod rten phyag 'tshal ba / /
de ni bskal ba bye bar yang / /
nam yang 'on long mthong mi 'gyur / /
mchod rten skor ba byas na ni / /
brtson 'grus brtan cing mthu brtan la / /
brtan cing rnam par gnon brtan dang / /
de ni myur du mkhas par 'gyur / /
zhes dang /
mchod rten skor ba'i tshigs su bcad pa las /
shes rab chen po sha ri'i bus / /
ston pa la ni zhu ba zhus / /
mchod rten skor ba bgyis pa yi / /
rnam par smin pa cir 'gyur lags / /
bskal pa chen po'i 'jig rten mchog /
rnam par 'dren pas bdag la gsungs /
zhes zhus pa'i lan du /
mchod rten skor ba byas pas ni / /
rin chen @# / /
bdun dang ldan pa yi / /
'khor los bsgyur ba'i rgyal por 'gyur / /
chos bzhin 'khor lo bskor bar byed / /
mchod rten skor ba byas pas ni / /
sum cu rtsa gsum dbang phyug rje / /
rdzu 'phrul che ba'i brgya byin du / /
lha yi dbang po chen por 'gyur / /
mchod rten skor ba byas pas ni / /
'thab bral lha yi rgyal po dang / /
de bzhin yongs su dga' ldan dang / /
'phrul dga' gzhan 'phrul dbang byed 'gyur / /
zhes dang /
mkhas pa gang gis sangs rgyas mchod rten la / /
dga' ba'i sems kyis gom pa gcig bor ba / /
'dzam bu'i chu klung gser srang stong grangs snyed / /
de ni de dang mtshungs pa yod ma yin / /
mkhas pa gang zhig sangs rgyas mchod rten la / /
dga' ba'i sems kyis mar me 'bul byed pa / /
dzam+bu'i chu klung gser srang bye ba 'bum / /
de ni de dang mtshungs pa yod ma yin / /
mkhas pa gang zhig sangs rgyas mchod rten la / /
dga' ba'i sems kyis rgyal mtshan 'phan gugs sogs / /
gser gyi ri bo lhun po tshad 'bum yang / /
de ni de dang mtshungs pa yod ma yin / /
'di ni dpag med de bzhin gshegs / /
rgya mtsho 'dra ba'i rdzogs sangs rgyas / /
ded dpon bla na med pa la / /
phul ba'i phan yon bstan pa yin / /
bzhugs pa'i tshe na gang gis mchod / /
mya ngan 'das 'og gang gis mchod / /
sems dge ba ni mtshungs gyur na / /
bsod nams la ni khyad par med / /
de ltar sangs rgyas bsam mi khyab / /
sangs rgyas chos kyang bsam mi khyab / /
bsam mi khyab la dad rnams kyis / /
rnam par smin pa'ang bsam mi khyab /
ces sogs rgya cher gsungs shing /
khyad par dam chos padma dkar po las /
bde gshegs ring bsrel la ni cung zad dang / /
sil snyan gcig brdungs pa yi sgra byung ngam / /
me tog gcig tsam gyis ni mchod pa dang / /
bde gshegs gzugs dwangs rtsig ngos bris ba la / /
'khrugs bzhin pa yi sems kyis bltas na yang / /
de dag rim gyis sangs rgyas byang chub 'thob / /
mchod rten de la gang gis thal mo sbyor / /
yongs su tshang ba'am thal mo ya gcig gam / /
yang na mgo bo skad cig btud pa dang / /
de bzhin lus kyang skad cig btud pa dang / /
gang gis ring bsrel gnas pa de dag la / /
yengs pa'i sems kyis sangs rgyas phyag 'tshal zhes / /
tshigs bcad lan 'ga' brjod par byas na yang / /
de dag kun gyis byang chub mchog 'di 'thob / /
ces gsungs pa yi phan yon ji snyed pa / /
'di dag rnams la nges par sbyar du rung / /
'bum phrag skor tshad brgya bo nyi shu dang / /
kha skong rang gi blo nus rjes 'gror bya / /
'bum phrag phan yon gcig la rjes dpags nas / /
gong du 'gyur bar sems kyis yid ches mdzod / /
ces pa 'di ni co ne rab 'byams pa / /
blo bzang sbyin pas ring nas bskul ba'i ngor / /
chos smra dge slong blo bzang ye shes kyis / /
go sla'i tshig gis smras pa mang+galaM / /
! swasti /
blo bzang thugs kyi chu gter las 'khrungs pa'i / /
bslab gsum lung rtogs yid bzhin bsam @# / /
'phel dbang / /
thar 'dod yongs la 'dod dgu stsol mdzad pa / /
bstan pa'i dpal gyur khyed la gsol ba 'debs / /
tshul khrims rnam dag ha ri tsan+dan ljon / /
mdo sngags yon tan dri bsung mngon par 'phro / /
gdul bya'i nyon mongs tsha gdung sel ba yi / /
dpal ldan bla ma'i zhabs la gsol ba 'debs / /
blo bzang grags bstan nyin mor byed pa'i dpal / /
ye shes snang ba 'bum phrag 'gyed pa yis / /
bstan pa'i pad tshal bzhad pa'i gnyen gcig pu / /
rje btsun bla ma'i zhabs la gsol ba 'debs / /
mchog gsum bslu med dkon mchog byin rlabs dang / /
bka' srungs dam can rgya mtsho'i mthu stobs dang / /
rig sngags grub pa rnams kyi bden tshig gis / /
bshes gnyen dam pa bskal brgyar zhabs brtan shog /
'di ltar gsol btab 'bad pa bgyis pa yis / /
skye ba kun tu dpal ldan bla ma yis / /
rjes bzungs dam chos bdud rtsi'i dga' ston la / /
ngoms pa med par 'dod dgur spyod par shog / /
ces pa 'di ni dga' ldan chos 'khor gyi bla ma tshul khrims grags pas bskul bar brten sha'+k+ya'i btsun pa blo bzang ye shes kyis chos grwa chen po'i gtsug lag khang du smras pa'o / /
mang+galaM / /
! hUM| bir+wa pa dang shAkya shrI yi / /
rjes 'brang bka' bsgos bstan la mngon dga' ba / /
bstan dgra 'dul phyir phyag g.yas be con bsnams / /
res 'ga' 'khar gsil lhung bzed chos gos can / /
zhwa ser gyon zhing ra dmar chibs steng na / /
yig drug sgra sgrog mthu ldan gtsang sbra can / /
'khor bcas mchod pa'i gnas 'dir spyan 'dren na / /
dam tshig dbang gis gnas 'dir gshegs su gsol / /
ting 'dzin sngags dang phyag rgyas byin brlabs ba'i / /
bsangs kyi dud pa'i chu 'dzin rab tu 'khrigs / /
dkar gsum 'bru sna rin chen sna bdun gyis / /
brag btsan 'khor dang bcas pa'i thugs dam bskangs / /
thugs dam skongs shing nyams chags sos gyur nas / /
dpon slob 'khor dang bcas pa'i 'phrin las sgrubs / /
ra dmar zhol g.yag mdzes ldan rta yi tshogs / /
rngam zhing brjid pa'i gcan gzan sna tshogs dang / /
mi g.yo lam rgyu 'dab ldan tshogs rnams kyis / /
brag btsan 'khor dang bcas pa'i thugs dam bskangs / /
thugs dam skongs shing nyams chags sos gyur nas / /
dpon slob 'khor dang bcas pa'i 'phrin las sgrubs / /
dkar gsum mngar gsum 'bru sna legs sbyar ba'i / /
lha mi'i ro bcud ldan pa'i gtor ma'i tshogs / /
zag med bde ster ri ltar spungs pa 'dis / /
brag btsan 'khor dang bcas pa'i thugs dam bskangs / /
thugs dam skor shing nyams chogs sos gyur nas / /
dpon slob 'khor dang bcas pa'i'phrin las sgrubs / /
mdor an rgya bod mkhas grub tshogs rnams kyis / /
ji ltar bka' bsgos dam las ma 'da bar / /
chos grwa che 'dir bslab gsum bshad sgrub rnams /
sbyar gyi chu gter ji bzhin 'phel par mdzod / /
'jig rten khams su 'thab rtsod lo nyes dang / /
bdun rigs @# / /
bar chad ma lus kun zhi zhing / /
dpal 'byor bshad sgrub mnga' thang longs spyod rnams / /
yar ngo'i zla ltar 'phel ba'i bkra shis shog /
ces bsam grub dga' ldan gyi chos srungs zhwa lu'i brag btsan du grags pa la bsangs mchod mchod gtor 'bul tshul gyi rim pa 'di ni chos smra ba'i btsun pa blo bzang ye shes kyis chos grwa chen po bkra shis lhun po'i gtsug lag khang du smras pa'o / /
bkra shis / /
! swasti /
blo bzang mkhyen brtse'i yongs 'du sa brtol rtser / /
bslab gsum 'bras bu legs smin khur gyis brjid / /
don gnyis ye shes rtsa ba rab brtan pa / /
dpal ldan bla ma bskal brgyar zhabs brtan shog /
rmad byung dkon mchog thugs rje'i byin rlabs dang / /
rig sngags grub ba rnams kyi bden stobs dang / /
dam can chos skyong bsrung ma'i mthu rtsal gyis / /
lha mi'i 'dren pa bskal brgyar zhabs brtan shog /
ces pa 'di ni blo bzang don yod kyis bskul ba ltar shAkya'i btsun pa blo bzang ye shes kyis chos grwa chen po bkra shis lhun po'i gtsug lag khang du smras ba'o / /
mang+galaM / /
! oM swasti /
'gro rnams 'dren pa'i 'jig rten dbang phyug dang / /
dbyer med dur smrig 'dzin pas rnam rol ba / /
dpal ldan bla mar rtse gcig snying khong nas / /
shugs drag gus pa'i yid kyis gsol ba 'debs / /
tshogs gnyis goms pa'i mdzad pa bzang po yis / /
'phrin las gdugs dkar phyogs bcur khyab gyur nas / /
phan bde'i lam bzang bde la lus can rnams / /
'god mkhas dpal ldan bla mar gsol ba 'debs / /
blo bzang bstan pa'i pad tshal 'byed mkhas pa'i / /
ye shes snang byed 'bum gyi 'od 'phro zhing / /
gdul bya'i rmongs mun mtha' dag sel mdzad pa'i / /
dpal ldan bla ma'i zhabs la gsol ba 'debs / /
phul byung bslu med dkon mchog byin rlabs dang / /
rig sngags 'chang ba rnams kyi bden tshig dang / /
dam can bsrung ma rnams kyi mthu stobs kyis / /
lha mi'i 'dren pa srid mthar zhabs brtan shog /
de ltar rtse gcig gus pas gsol btab pas / /
bla ma lha yis 'bral med rjes bzungs te / /
theg mchog lam gyi yon tan yongs rdzogs nas / /
'gro rnams 'dren phyir kun mkhyen myur thob shog /
ces pa 'di ni bskul ba po'i 'dod pa ltar chos smra ba'i btsun pa blo bzang ye shes kyis chos grwa chen po bkra shis lhun por smras pa'o / /
mang+galaM / /
! na mo gu ru /
bla ma dang rje btsun 'jam pa'i dbyangs dbyer med du sgom pa'i rnal 'byor nyams len du bya bar 'dod pas /
skyabs 'gro sems bskyed tshad med bzhi sgom pa sngon du btang nas /
mdun gyi mkha' dbyings chu skyes zla ba'i steng / /
dus gsum rgyal kun lha mchog 'jam dbyangs dang / /
dbyer med drin can bla ma sku mdog dkar / /
zhal gcig phyag g.yas chos 'chad g.yon mnyam gzhag /
rgyal yum glegs bam bsnams shing gser mdog zhwas / /
legs mdzes rdo rje skyil krung gis bzhugs pa'i / /
gnas gsum yi ge gsum mtshan hUM yig gi /
'od zer lcags kyu lta @# / /
bus rang bzhin gnas / /
ye shes spyan drangs dbyer med brtan par bzhugs / /
blo bzang lung rtogs yon tan gyis phyug cing / /
rlabs chen mdzad pa'i ye shes bsil zer gyis / /
gling bzhi'i mun pa mtha' dag sel mkhas pa'i / /
dbyer med dpal ldan bla mar gus phyag 'tshal / /
phyi nang mchod sprin dngos bshams yid sprul ba / /
kun khyab lam rnams yongs su gang ba dang / /
dus gsum rnam dkar dang 'brel lus longs spyod /
rje btsun bla ma khyod nyid mnyes phyir 'bul / /
bag med dbang gis bgyis pa'i sdig ltung rnams / /
gnong zhing 'gyod pas rje btsun bla ma la / /
snying nas bshags shing sdom sems yang dag bgyid / /
rang gzhan rnam dkar bya ba ji snyed dang / /
khyad par dpal ldan bla ma khyod nyid kyi / /
bslab gsum yon tan kun la rjes yi rang / /
bdag sogs mi shes rmongs pa drungs phyung zhing / /
mtha' bral stong nyid lam zab gsal mdzad pa'i / /
skal bzang gdul bya'i bsam pa ji bzhin du / /
chos 'khor rgyun chad med par skor du gsol / /
'gro rnams phan bde'i lam bzang dam pa la / /
'god phyir bstan dang 'gro ba'i mgon po khyod / /
rdo rje'i khri 'phang mthon por g.yo med du / /
bskal pa ji srid gnas par rtag bzhugs gsol / /
'di ltar 'bad pa'i rnam dkar phung po'i mthus / /
dpal ldan bla mas 'bral med rjes bzungs te / /
rmad byung lung rtogs yon tan yongs rdzogs nas / /
kun mkhyen rgyal ba'i go 'phang thob phyir bsngo /
zhes brjod pas /
dpal ldan bla ma dgyes bzhin du rang la thim zhing /
rang dang dbyer med gcig tu gyur par bsams la /
o AHgu ru su ma ti dz+nyA na shrI b+ha dra sid+d+hi hUM /
zhes ci mang bzlas te /
mjug tu /
dge ba 'di yis myur du bdag /
ces sogs bsngo ba smon lam bkra shis blo dang bstun pa ci rigs bya'o /
zhes pa 'di ni dpon po dge slong blo bzang rnam rgyal gyis bskul ba'i ngor shAkya'i btsun pa blo bzang ye shes kyis chos grwa chen po bkra shis lhun po'i gtsug lag khang du smras pa'o / /
bkra shis / /
! na mo gu ru many+dzu g+ho ShA ya /
rgyal ba gnyis pa blo bzang grags pa yi / /
byin rlabs gzi 'bar dga' ldan dngul gdung cher / /
lha gos las grub bla bre 'di phul bas / /
zhwa ser bstan pa phyogs bcur rgyas pa dang / /
phyi nang bdud rigs zhi zhing bsam don kun / /
myur 'grub rje btsun bla mas rjes bzungs nas / /
mdo sngags bshad sgrub bya ba mthar phyin shog /
'di ltar dang ba'i yid kyis bsgrubs pa'i mthus / /
skye ba kun tu gcig tu rnam dag khrims / /
tshul bzhin bsrung la goms pa legs 'phel nas / /
'gro rnams sgrol ba'i khur chen 'khyer bar shog /
rgyal khams rnams su mu ge 'khrug pa dang / /
char chu dus su mi 'bab lo nyes sogs / /
mi mthun rgud pa thams cad rab zhi nas / /
bde skyid dpag bsam ljon bzhin rgyas par shog /
skye ba 'di dang tshe rabs thams cad du / /
dpal ldan bla mas 'bral med rjes bzungs nas / /
gsung gi dga' ston bzang po @# / /
la spyod pa'i / /
re ba'i 'bras bu bzang po myur smin shog /
mdo sngags bshad sgrub 'chad rtsod rtsom gsum gyis / /
mkhas pa'i bya ba ma lus mthar phyin te / /
rgyal bstan mi nub yun ring spel ba la / /
zla bral 'jam mgon bla ma'i bkra shis shog /
ces ba 'di ni gangs can gyi mkhas pa kun gyi gtsug rgyan rje btsun bla ma tsong kha pa chen po'i dngul gdung rin po cher dbu blabs na bza' sogs shAkya'i btsun pa blo bzang ye shes kyis phul ba'i dge ba 'dis 'gro ba kun la phan bde ma lus ba 'byung ba'i sgo chen po rgyal ba'i bstan pa yun ring du gnas par gyur cig /
bkra shis / /
! swasti /
blo bzang rgyal kun mkhyen pa'i bsil zer gyis / /
dad ldan phan bde'i kun+da'i tshal bzhad cing / /
ye shes 'od kyis gdul bya'i re skor ba'i / /
rje btsun bla ma'i zhabs la gsol ba 'debs / /
blo bzang bstan pa'i kai la shar gnas shing / /
mdo sngags gzhung lugs ral ba'i khur gyis brjid / /
ye shes lung rigs nga ro cher sgrog ba'i / /
'jigs med smra ba'i seng ger gsol ba 'debs / /
blo bzang grags bstan snyan pa'i gdugs dkar po / /
srid rtse'i bar du bsgreng la zla med cing / /
mkhyen brtse'i ye shes thugs rje'i lcags kyu yis / /
'go 'dren dpal ldan bla mar gsol ba 'debs / /
dkon mchog gsum gyi thugs rje'i byin rlabs dang / /
bstan srungs dam can rgya mtsho'i mthu stobs dang / /
mos ldan skye dgu'i legs spyad bsod nams mthus / /
dpal ldan bla ma srid mthar zhabs brtan shog /
'dis mtshon dus gsum dge tshogs phung po'i mthus / /
yongs 'dzin dam bas 'bral med rjes 'dzin cing / /
gsung dbyangs ches snyan 'chi med bdud rtsi yis / /
rnam dkar yid kyi shel bum yongs gang shog /
ces pa 'di ni zi na nang so dpal 'byor dar rgyas kyis ring mtsho'i tshigs bcad gsol 'debs dang bcas pa zhig dgos zhes bskul ba'i ngor shAkya'i btsun pa blo bzang ye shes kyis bka' gdams pho brang du smras pa'o / /
mang+galaM / /
! swasti /
bslu med bla ma yi dam byin rlabs dang / /
drang srong rig sngags 'chang ba'i bden mthu dang / /
stobs ldan ye shes mgon bo'i 'phrin las kyis / /
'jam dbyangs bkra shis sprul sku myur 'byon shog /
phyag na padmo'i thugs rje'i byin rlabs dang / /
dad ldan gdul byas rtse gcig gsol btab pas / /
rten 'brel bslu ba med pa'i bden pa'i mthus / /
sprul sku'i 'bras bu myur du smin par shog /
de ltar rtse gcig mos pas gsol btab pas / /
nyams thag 'gro ba'i tsha gdung kun sel ba'i / /
sprul sku'i dpag bsam dbang po rab rgyas te / /
bde skyid 'bras bus phyogs kun gang bar shog /
ces| gnas rnying zhabs drung 'jam dbyangs bkra shis kyi sku skye myur du 'byon pa'i tshigs bcad 'di ni chos smra ba'i btsun pa blo bzang ye shes kyis bgyis pa'o / /
! oM bde legs su gyur cig /
blo bzang bstan pa'i kun gsal lam yangs las / /
mkhyen dang brtse ba'i ye shes 'od snang gis / /
ma lus skye dgu'i mun pa sel mdzad pa'i / /
bshes gnyen @# / /
nyin byed dbang bo zhabs brtan shog /
blo bzang rgyal ba gnyis pa'i gzhung lugs mchog /
ji bzhin 'byed la mi 'jigs spobs pa can / /
ye shes mtshan ldan 'gro ba'i gnyen gcig bu / /
rje btsun bla ma srid mthar zhabs brtan shog /
blo bzang rgyal bstan dri med 'od dkar gyis / /
dad ldan gdul bya'i kun+da'i tshal bzhad cing / /
ye shes zer gyis 'gro ba'i mi shes mun / /
sel mdzad rje btsun bla ma zhabs brtan shog /
blo gsal skal ldan yongs kyi cod pan la / /
ches dkar mdzad bzang gom ba 'god mkhas pa / /
ye shes mtshan can 'gro ba'i mig gcig pu / /
dpal ldan bla ma yun ring zhabs brtan shog /
blo bzang rgyal ba'i ring lugs sbel ba la / /
mkhas mang rgya mtsho'i gtsug na mngon par brjid / /
gzhung lugs kun la ye shes spyan yangs pa / /
dpal ldan bla ma srid mthar zhabs brtan shog /
de ltar rtse gcig gsol ba btab pa'i mthus / /
gangs ri'i ra bas rab mdzes zhing khams 'dir phan bde'i 'byung gnas dpal ldan bla ma yi / /
zhabs kyi padma yun ring brtan par shog /
bslu med dkon mchog rin chen byin rlabs dang / /
drang srong rig sngags grub pa'i bden tshig dang / /
bstan srungs dam can rgya mtsho'i mthu rtsal gyis /
rje btsun bla ma bskal brgyar zhabs brtan shog /
ces pa 'di ni dga' ldan phun tshogs gling pa'i rdo rje slob dpon dang dbu chos sogs kyis ring 'tsho'i tshigs bcad tshogs 'don du bcugs chog pa zhig dgos zhes bskul ba ltar shAkya'i btsun pa blo bzang ye shes kyis bka' gdams pho brang du smras ba'o / /
! na mo gu ru many+dzu g+ho ShA ya /
blo bzang ye shes mchog gis bde ba cher / /
rol bas sku gsum go 'phang mngon gyur pa / /
rgyal ba gnyis pa'i bstan pa rgyas mdzad pa'i / /
dpal ldan bla ma'i zhabs la gsol ba 'debs / /
he ru ka dngos blo bzang grags pa yi / /
bstan pa'i gsal byed ye shes 'od snang gis / /
sa gsum 'gro ba'i mun ba sel mdzad pa'i / /
dpal ldan bla ma'i zhabs la gsol ba 'debs / /
blo chen spyod pa bzang pos lha yi lam / /
cig car khyab mdzad mkhyen pa'i ye shes kyis / /
dad ldan gdul bya'i pad tshal 'byed ba'i gnyen / /
dpal ldan bla ma'i zhabs la gsol ba 'debs / /
de ltar mos blos gsol ba btab pa'i mthus / /
chos brgyad spros pa'i khol por mi 'gyur zhing / /
rtse gcig sgrub pa snying po lhur blangs bas / /
bla ma he ru ka yis rjes 'dzin shog /
mdor na bdag gi dge ba ji snyed pa / /
nyam thag 'gro ba 'di kun srid mtsho las / /
sgrol phyir rim gnyis rtogs pa mngon gyur te / /
tshe gcig sangs rgyas thob pa'i rgyu ru bsngo /
zhes pa 'di ni a mdo bla ma blo bzang chos skyong gis bskul ba ltar /
chos smra ba'i btsun pa blo bzang ye shes kyis smras pa 'gro kun he ru kas rjes su 'dzin pa'i rgyur gyur cig /
bkra shis / /
! swasti /
blo bzang grags bstan 'chi med rgyal mtshan gyis / /
tshangs pa'i yul sa'i bar du khyab mdzad cing / /
mkhas btsun yon tan tog gis rab mdzes pa'i / /
dpal ldan bla ma'i zhabs la gsol @# / /
ba 'debs / /
mdo sngags tshig don ma lus 'chad ba yis / /
gdul bya thar 'dod lam du 'dren mdzad cing / /
bstan pa'i rgyal mtshan 'dzin la zla bral ba / /
rje btsun bla ma'i zhabs la gsol ba 'debs / /
blo bzang 'phrin las ye shes 'od bo ches / /
mtha' b+khob mun ba'i smag rum sel mdzad cing / /
skal bzang gdul bya'i padmo'i tshal 'byed pa'i / /
dpal ldan bla ma'i zhabs la gsol ba 'debs / /
dkon mchog gsum gyi bden pa'i byin rlabs dang / /
rig sngags 'chang ba'i bden mthu rnam dag dang / /
bstan srungs dam can rgya mtsho'i mthu rtsal gyis / /
'gro 'dren skyabs mgon dam ba zhabs brtan shog /
blo bzang chos kyi mdun sa'i dga' tshal cher / /
legs bshad mkhas mang dbus su sgrog ba la / /
zla mod rnam dpyod spobs ba mngon mtho ba / /
lha mi'i 'dren mchog yun ring zhabs brtan shog /
de ltar dad dang gus bas gsol btab mthus / /
skye ba 'di dang tshe rabs thams cad du / /
rje btsun bla mas 'bral med rjes bzungs te / /
bka' bzhin sgrub ba snying por byed par shog /
tshe rabs kun tu bla ma lha mchog la / /
gsol ba legs bar btab pa'i byin rlabs kyis / /
rjes bzungs gsung gi chos kyi skal bzang la / /
ngoms pa med par rgyun du spyod par shog /
ces pa 'di ni dge slong chos mdzad kyis bskul ba ltar / /
chos smra ba'i btsun ba blo bzang ye shes kyis bka' gdams pho brang du smras pa dge legs 'phel / /
! oM swasti /
bde stong dbyer med lha yi lam yangs por / /
rin chen sna tshogs kyis spras khri yi steng / /
sna tshogs padma nyi zla'i dkyil 'khor dbus / /
bka' drin gsum ldan rtsa ba'i bla ma dang / /
dbyer med rgyal ba'i yab gcig 'jam pa'i dbyangs / /
sku mdog nyi ma 'char ka'i mdangs lta bu / /
bcu drug lo lon gzhon sha chags pa'i sku / /
zhal gcig phyag gnyis glegs bam ral gris mtshan / /
sgeg cing 'dzum pa'i nyams ldan zur phud 'chang / /
rin chen cod ban sna tshogs dar gyis klubs / /
yid 'phrog 'ja' tshon sna lnga'i gur khyim dbus / /
rdo rje skyil krung tshul gyis bzhugs pa yi / /
spyi bor oM dkar mgrin par AHdmar po / /
thugs kar hUM sngon hUM yig 'od zer gyis / /
ngang bzhin gnas nas rtsa ba'i bla ma dang / /
dbyer med ye shes spyan drangs ro gcig gyur / /
phyag 'tshal mchod cing nyes ltung ma lus bshags / /
rang gzhan rnam dkar kun la rjes yi rang / /
chos 'khor bskor phyir srid mthar rtag bzhugs gsol / /
'dis mtshon dge ba rdzogs byang rgyu ru bsngo / /
rgyal kun mkhyen brtse'i gter chen ngag gi lha / /
dur smrig gar gyis rnam rol sbrul pa'i sku / /
snyigs dus 'gro ba kun gyi skyabs gcig pu / /
dpal ldan bla ma'i zhabs la gsol ba 'debs / /
'phags pa'i nor bdun yon tan gyis phyug cing / /
rgyal bstan mi nub 'dzin la zla bral zhing / /
chos kun ma lus mngon sum gzigs ba yi / /
rje btsun bla ma'i zhabs la gsol ba 'debs / /
mchog gsum bslu med bden pa'i byin rlabs dang @# / /
bstan srungs dam can rgya mtsho'i mthu stobs dang / /
skal ldan 'gro ba yongs kyis gsol btab mthus / /
lha mi'i 'dren ba bskal brgyar zhabs brtan shog /
de ltar rtse gcig gsol ba btab ba'i mthus / /
tshe rabs kun tu theg mchod dge ba'i bshes / /
mgon bo khyod kyis 'bral med rjes bzungs nas / /
gsung gi bdud rtsi ngoms med 'thung bar shog /
gnas skabs su yang phyi nang 'tshe ba kun / /
nyer zhi dam chos tshul bzhin sgrub ba yi / /
mthun rkyen ma lus yid bzhin 'grub ba dang / /
rgyal bstan mi nub phyogs mthar rgyas byed shog /
ces ba 'di ni dge slong ngag dbang stobs ldan gyis bskul ba la brten nas chos smra ba'i btsun ba blo bzang ye shes kyis bka' gdams pho brang du smras ba'o / /
mang+galaM / /
! oM bde legs su gyur cig /
'chi med lam yangs mchod sprin 'khrigs ba'i dbus / /
gnyis 'thung dbang pos legs bteg rin chen khrir / /
chu skyes nyi zla rgyas ba'i dkyil 'khor steng / /
bka' drin gsum ldan rtsa ba'i bla ma ni / /
rnam dag dge slong tshul bzungs sku mdog dkar / /
zhal gcig phyag gnyis chos 'chad mnyam gzhag steng / /
bdud rtsis gang ba'i drang srong snod mchog bsnams / /
gser gyi mdangs ldan paN zhwa rab mdzes shing / /
dur smrig mdog can chos gos bsum gyis klubs / /
'od zer stong 'bar gur khyim 'khrigs ba'i dbus / /
dgyes shing 'dzum pa'i nyams chags gzi 'od 'bar / /
rdo rje skyil krung tshul gyis legs par bzhugs /
de yi dpral bar dI baM ka ra dang / /
mgrin par rgyal ba gnyis ba tsong kha ba / /
snying gar paN chen blo bzang chos rgyan ni / /
ye shes sems dpa'i tshul du brtan par bzhugs / /
mtha' skor brgyud ba'i bla ma yi dam dang / /
sangs rgyas byang sems dpa' bo mkha' 'gro dang / /
gang la gang 'dul sna tshogs skur ston pa'i / /
bstan srungs rgya mtsho'i tshogs kyis gang bar bzhugs / /
gnas gsum yi ge gsum mtshan 'od zer gyis / /
rang bzhin gnas nas ye shes sems dba' rnams / /
sbyan drangs rang rang dam tshig sems dpa' dang / /
dbyer med dgyes ba'i tshul gyi bzhugs par gyur / /
phyag 'tshal mchod cing sdig ltung ma lus bshags / /
skyon bral mdzad pa kun la yi rang zhing / /
'gro la chos 'khor bskor phyir rtag bzhugs gsol / /
'dis mtshon rnam dkar byang chub chen bor bsngo / /
blo bzang rgyal bstan 'dzin la mngon mtho zhing / /
ye shes 'od kyis gdul bya'i rmongs mun sel / /
rlabs chen mdzad pas phyogs kun khyab pa yi / /
rje btsun bla ma'i zhabs la gsol ba 'debs / /
rmad byung bslu med mchog gsum byin rlabs dang / /
dam can rgya mtsho'i tshogs kyi mthu stobs dang / /
mos ldan skye dgus rtse gcig gsol btab mthus / /
rje btsun bla ma srid mthar zhabs brtan shog /
de ltar gus pa'i yid kyis gsol btab mthus / /
skye ba kun tu dpal ldan bla ma dang / /
skad cig tsam yang nam yang mi 'bral zhing / /
theg mchog dam ba'i chos la spyod par shog /
yul @# / /
phyogs 'dir yang dbal 'byor mi nyams shing / /
mi mthun nyer 'tshe ma lus zhi ba dang / /
khams gsum chos kyi rgyal bo tsong kha ba'i / /
bstan pa phyogs mthar rgyas ba'i bkra shis shog /
ces ba'i di ni dga' ldan chos gling gi bla ma dka' bcu blo bzang rgyal mtshan gyi 'dod ba bzhin /
shAkya'i btsun ba blo bzang ye shes kyis bka' gdams pho brang du smras pa'o / /
mang+galaM / /
! oM sa ma ya tAShTHi / /
mi zad ngag gi 'dod 'jo 'jam ba'i dbyangs ma rungs 'dul phyir gshin rje'i skur bstan ba / /
'jigs mdzad dba' bo chen po la btud nas / /
gnyer gtad g.yel ba med pa'i dam tshig brjod / /
dbal ldan myur mdzad mgon po phyag drug ba / /
yab yum gtum drag 'khor tshogs rgya mtsho dang / /
legs nyes shan 'byed chos kyi rgyal bo ni / /
'chi bdag bka' nyan pho mo'i chogs dang bcas / /
srid gsum bdag mo snyigs dus gdul dka' ba / /
'dul mdzad mo rgyud bstan srungs tshogs rnams dang /
gu gyi mgon po dbal ldan phyag bzhi ba / /
zhing skyong gzi ldan yum chen sring mo bzhi / /
'gri thogs bshan pa'i tshogs kyis bskor ba dang / /
dregs ba lcam srid 'khor dang bcas pa sogs / /
snying ma'i dus 'dir rdo rje 'chang dbang gis / /
gnyer du gtad ba'i chos srungs mtha' dag la / /
chos grwa che 'dir gsar du bkod pa yi / /
rnam dag gzhal med khang 'dra'i mchod khang rnams / /
rgyal dang rgyal sras sku gsung thugs kyi rten / /
byin rlabs gzi byin 'phro ba ji snyed dang / /
phyogs bcu dag nas yongs 'dus mchod ba'i rdzas / /
rmad byung dpag yas dam rdzas sbyan gzigs chags / /
bcol lo gtad do ma g.yel bdag mdzad nas / /
'di dag rnams las rdul phran tsam zhig kyang / /
'jabs bus rku dang stobs kyis 'khyer ba sogs / /
bsam sbyor ngan pa'i sems 'chad ma lus ba / /
drag pos tshar chong snying khrag zhal du gsol / /
bkra shis lhun gyis grub ba'i gtsug lag khang / /
dge 'dun sde bcas rten gsum mchod rdzas rnams / /
nam yang srung skyob g.yel ba med par mdzod / /
sa ma ya tIShTHa /
zhes ba 'di ni gshin rje'i gshed kyi rnal 'byor pa blo bzang ye shes kyis bstan ba'i rgyun la phan par bsams nas bkod ba'o / /
mang+galaM / /
! oM sa ma ya tIShTHa /
lha chen drag bo dpal ldan zhal bzhi ba / /
yum bzhi gri thogs bshan pa 'khor bcas dang / /
'dod khams dbang phyug dmag zor re ma ti / /
mo rgyud sangs rgyas bstan srungs tshogs rnams la grwa 'di'i dge 'dun sde dang phyi nang gi /
nor dang longs spyod dpal 'byor ma lus ba / /
bcol lo gtad do srung skyob ma g.yel bar / /
yar ngo'i zla ltar 'phel zhing rgyas par mdzod /
sarba mang+galaM / /
! oM bde legs su gyur cig /
blo bzang rgyal ba'i bstan la rab zhugs nas / /
thos bsam sgom la brtson pa lhur len cing / /
skal bzang gdul bya'i re ba skong ba yi / /
ye shes mtshan can zhabs la gsol ba 'debs / /
'khor lo gsum dang bshad sgrub bya ba @# / /
yis / /
rgyal ba gnyis ba'i bstan ba 'dzin ba'i dpal / /
'phrin las 'od zer phyogs bcur 'phro ba can / /
rje btsun bla ma'i zhabs la gsol ba 'debs / /
blo gros bzang bo'i ba gam mthon po nas / /
'gro la brtse ba'i ye shes 'od stong 'phro / /
dad ldan gdul bya'i pad tshal rgyas mdzad ba'i / /
bstan pa'i nyi ma mchog la gsol ba 'debs / /
lhag bsam rnam dag rtsa ba rab brtan cing / /
tshad med bzhi yi bang rim mngon par mtho / /
don gnyis lhun grub lcog gis rab mdzes ba'i / /
bshes gnyen ri dbang mchog la gsol ba 'debs / /
thub bstan kai la sha yi ri bo nas / /
legs par 'ongs ba'i dam chos gang+ga'i rgyun / /
rnam dpyod blo gros rgya mtshor legs 'khyil ba'i / /
yongs 'dzin dam ba'i zhabs la gsol ba 'debs / /
rgyal ba gnyis pa'i ring lugs shing rta che / /
lhag bsam stobs kyis 'dren la zla bral zhing / /
'gro la 'dod dgu'i mchog sbyin mdzad pa yi / /
bshes gnyen dam ba'i mgon la gsol ba 'debs / /
blo chen rgyal sras rnams kyi mkhyen ba'i dbyid / /
bzang po'i mdzad pas 'gro ba smin mdzad cing / /
ye shes 'od kyis rmongs ba kun sel ba'i / /
thub bstan nyin mo'i mgon la gsol ba 'debs / /
mthong bas yid 'phrog mtshan dpe 'bar ba'i sku / /
rna bar snyan 'jebs chos sgra sgrog ba'i gsung / /
zab yangs blo gros gting dpag dka' ba'i thugs / /
'gro ba'i 'dren ba mchog la gsol ba 'debs / /
mdo rgyud tshig don 'chad la thogs med cing / /
rtsod bas pha rol rgol bzil gyis gnon / /
rtsom pas mkhas pa kun gyi yid 'phrog pa'i / /
mkhyen rab dbang phyug zhabs la gsol ba 'debs / /
blo gros bzang bo'i dzam bu br-Ik+Sha'i rtser / /
bslab gsum 'bras /
bu'i khur gyis g.yur za zhing / /
mi 'dad tsha gdung sel ba'i gri ba bsil can / /
bshes gnyen dpag bsam dbang bor gsol ba 'debs / /
smon 'jug thig pa chen por sems bskyed cing / /
rgyal sras rlabs chen spyod ba'i bya ba yis / /
'gro rnams smin grol lam la 'god mdzad ba'i / /
dpal ldan bla ma'i zhabs la gsol ba'i debs / /
gdong lnga 'bar bas bteg pa'i khri 'phang rtser / /
bskal brgya'i bar du g.yo ba med bzhugs nas / /
rje btsun chos kyi rgyal po tsong kha ba'i / /
ring lugs chad ba med par spel bar shog /
bslu med bla ma yi dam byin rlabs dang / /
bstan srungs dam can rgya mtsho'i mthu stobs kyis / /
kun mkhyen rgyal ba'i bstan pa'i gnyen gcig pu / /
srid mtha'i bar du yun ring zhabs brtan shog /
kha ba can pa'i skye dgu'i bsod nams dang / /
dad ldan gdul byas gsol ba btab pa'i mthus / /
'gro la phan bde ma lus 'byung ba'i gzhi / /
rje btsun bla ma bskal brgyar zhabs brtan shog /
de ltar bstod cing gsol ba btab pa'i mthus / /
rtag tu dal 'byor tshang ba'i rten thob cing / /
bshes gnyen dam ba nam yang 'bral med du / /
bsten nas bka' bzhin sgrub pas mnyes byed shog /
'khor ba'i phun tshogs snying po med mthong zhing / /
thub pa'i bstan @# / /
la rab byung thos bsam gyis / /
legs par dul zhing bag yod bya ba yis / /
rnam dag bcas pa'i mtshams las g.yel med shog /
rnam g.yeng le los nam yang mi bskyod ba'i / /
ting 'dzin mchog la rtag tu yid gzhol zhing so sor rtog ba'i shes rab zab mo yis / /
srid pa'i rtsa ba ma lus drungs 'byin shog /
'gro la brtse ba'i byams dang snying rje yis / /
theg chen rigs kyi bag chags yongs sad de / /
smon 'jug byang chub mchog tu sems bskyed nas / /
phyin drug spyod bas nyin mtshan 'da' bar shog /
de ltar thun mong lam gyis rgyud spyangs nas / /
sku bzhi'i sa bon thebs ba'i dbang bzhi yis / /
gsang sngags zab mo'i sgo 'phar legs phye nas / /
dam tshig sdom pa srog ltar gces 'dzin shog /
de nas rim gnyis zab mo'i rnal 'byor la / /
rtse gcig mnyam bar 'jog pa'i ting 'dzin gyis / /
tha mal snang zhen 'khrul brgyad bsrings te / /
tshe gcig nyid la zung 'jug mchog thob shog /
mdor na dam chos sgrub pa'i mi mthun phyogs / /
mi shis mtshan mnye bar zhi ba dang / /
dbal ldan bla ma'i 'phrin las dar zhing rgyas / /
'gro kun bde la spyod ba'i bkra shis shog /
ces pa 'di ni dge slong don grub rgyal mtshan gyis bskul ba'i ngor chos smra ba'i btsun pa blo bzang ye shes kyis nyi 'od 'khyil par sug bris su bgyis pa mang+galaM / /
! na mo many+dzu g+ho ShA ya /
blo bzang rgyal ba gnyis pa'i lung rtogs kyi / /
bstan pa'i rgyal mtshan 'dzin pa'i dpal gyur cing / /
mtha' yas gdul bya'i bsod nams zhing gi mchag /
rje btsun sprul pa'i sku la gsol ba 'debs / /
blo chen rgyal sras kun gyi mdzad ba'i phul / /
gdul dka' 'dul phyir bzang po'i mdzad ba can / /
mkhas dang grub pa'i rgyal mtshan 'dzin pa'i mchog /
dpal ldan bla ma'i zhabs la gsol ba 'debs / /
dus gsum rgyal ba kun gyi thugs rje dang / /
bslu med rten 'brel dam chos bden ba dang / /
rig grol gnyis ldan 'phags pa'i byin rlabs kyis / /
bstan ba'i rgyal mtshan rtag tu g.yo med shog /
gzungs dang ting 'dzin mthu la dbang 'byor ba'i / /
drang srong grub ba'i smon lam bden tshig dang / /
dad ldan gdul byas gsol ba btab ba'i mthus / /
bstan 'dzin dam pa bskal brgyar zhabs brtan shog /
de ltar gdung ba'i yid kyis gsol btab mthus / /
deng nas yang srid skye ba thams cad du / /
rje btsun bla mas 'bral med rjes bzungs nas / /
dam chos dga' ba de'i dpal la rol par shog /
ces rje btsun dam ba 'jam dbyangs sprul pa'i sku'i gsol 'debs brtan bzhugs dang bcas pa 'di ni kun dga' bkra shis kyis bskul bltar chos smra ba'i btsun pa blo bzang ye shes kyis gzims khang rgyal mtshan mthon po'i nyi 'od 'khyil bar sbyar ba dge legs 'phel / /
! swasti /
mkhyen ba'i ye shes dkyil 'khor 'od stong can tshogs gnyis rgya mtsho'i klong las legs 'thon pa / /
blo gsal gdul bya'i pad tshal rgyas mdzad pa'i / /
yongs 'dzin dam pa'i zhabs la gsol ba 'debs /
zhes dkyil khang zhal snga nas ye shes rgya mtsho'i sku bstong bla rgyud gsol 'debs @# / /
su bton chog ba zhig dgos zhes shud khung rab 'byams ba dge 'dun dpal 'byor gyis bskul ba ltar chos smra ba'i btsun ba blo bzang ye shes kyis bka' gdams pho brang du smras pa sarba dza yan+tu / /
! oM bde legs su gyur cig /
rmad byung bkod legs rin chen yol go 'di / /
mdo rgyud smra ba blo bzang chos 'dzin dang / /
spyi mi las byed rnams kyis khur blangs shing / /
lho bod 'ga' yis mthun rkyen sbyar te bsgrubs / /
'di ltar bgyis pa'i rnam dkar phung po'i mthus / /
blo bzang rgyal bstan 'dab brgya padmo'i gnyen / /
nam mkha'i nor bu ye shes 'od 'bar ba / /
bskal brgya'i bar du g.yo med ches gsal zhing / /
sde 'dir dpal 'byor bshad sgrub 'phel ba dang / /
tshul 'di sgrub la sgo gsum ci rigs kyis /
mthun rkyen sgrub pa'i lus can ma lus kyang / /
bsam don ji bzhin 'bad med 'grub bar shog /
phun tshogs 'dod dgu'i g.yang chags snod mchog 'di / /
nag phyogs bdud dbung 'joms la thogs med cing / /
bar chad kun sel dngos grub kun stsol ba'i / /
myur mdzad ye shes mgon por gnyer du gtad / /
mang+galaM / /
! swasti /
blo bzang rgyal ba gnyis pa'i dgongs don rnams / /
phyogs 'dir gsal mdzad 'jam mgon bstan ba'i gnyen / /
bslab gsum yon tan 'phags nor gyis phyug ba'i / /
rje btsun bla ma bskal brgyar zhabs brtan shog /
gzhon nu nyid nas thub ba'i legs bshad la / /
ring du 'dris bas mngon par yid dga' zhing / /
skal bzang thar 'dod yongs kyi ded dpon mchog /
dbal ldan bla ma srid mthar zhabs brtan shog /
rgyal gsung dri med rnams kyi tshig don rnams / /
ji bzhin 'byed la thogs med spobs ba can / /
mkhas mang rgya mtsho'i dbus na rab brjid ba'i / /
'gro 'dren dam ba yun ring zhabs brtan shog /
bla ma yi dam lha yi byin rlabs dang / /
rig sngags 'chang ba rnams kyi bden tshig dang / /
bka' nyan dam can rgya mtsho'i mthu rtsal gyis / /
lha mi'i rnam 'dren yun ring zhabs brtan shog /
de ltar gdung shugs drag pos gsol btab mthus / /
skye ba kun tu dpal ldan bla ma yis / /
rtag tu 'bral med rjes su legs bzungs te / /
bdag sogs chos kyi char bas smin byed shog /
rgyal khams sbyir yang dus min 'khrug ba sogs / /
mi mthun bdud rigs par chad myur zhi ste / /
dkar phyogs dga' ba'i lha rnams stobs rgyas nas / /
lo tog 'bru bcud dbyar mtsho bzhin 'phel shog /
mdo sngags gzhung gi brjod bya mtha' dag ni / /
gdams bar legs shar ston ba'i bstan pa la / /
bya ba legs mdzad bsil ldan ljongs kyi gtso / /
khams gsum chos kyi rgyal bo'i bkra shis shog /
ces ba 'di ni dga' ldan phun tshogs gling gi mkhan zur dang gsol dpon chen mo 'bri lung nas gnyis kyis bskul ba'i ngor shAkya'i btsun ba blo bzang ye shes kyis bka' gdams pho brang du smras pa dge legs su gyur cig /
bkra shis / /
! swasti /
rgyal ba mtshan legs rin chen zla ba'i zhabs / /
gser bzang mya ngan med mchog chos bsgrags dang / /
mngon @# / /
mkhyen rgyal bo bcom ldan sman gyi bla / /
shAkya'i rgyal po rnams la gsol ba 'debs / /
kha ba can ljongs thub bstan spel slad du / /
sbyan ras gzigs mgon dur smrig gis rol te / /
mtha' yas skye dgur phan bde stsol mdzad ba'i / /
ngag dbang blo bzang rgya mtshor gsol ba 'debs / /
blo bzang rgyal ba'i ring lugs padmo'i tshal / /
mkhyen ba'i ye shes 'od stong cher 'bar bas / /
gangs can ljongs 'dir 'byed la thogs med ba'i / /
dpal ldan bla ma'i zhabs la gsol ba 'debs / /
rab 'byams shes bya'i gnad don ma lus ba / /
shes rab chen bos tshul bzhin legs rtogs nas / /
gdul bya'i don gnyis lhun gyis grub mdzad ba'i / /
yongs 'dzin dam ba'i zhabs la gsol ba 'debs / /
'dis mtshon dge bas yang srid thams cad du / /
dbal ldan bla mas 'dral med rjes bzungs te / /
thos bsam sgom ba'i bya ba mthar phyin nas / /
rgyal bstan 'dzin pa'i dbal du 'gyur bar shog /
bslab gsum rnam par dag pas rgyud phyug cing / /
'chad rtsod rtsom ba'i sgra dbyangs rgyud mar sgrog /
'khor lo gsum gyi bya bas dus 'da' bas / /
bstan ba'i rgyal mtshan phyogs bcur sgreng bar shog / /
gnas skabs su yang dam chos sgrub ba'i gegs / /
phyi nang nyer 'tshe ma lus zhi ba dang / /
mthun rkyen dpal dang 'byor ba ma lus ba / /
yid la bsams ba tsam gyis 'grub bar shog /
khyad bar kun mkhyen rgyal ba gnyis ba yi / /
bstan pa'i gdugs dkar sa chen kun khyab cing / /
bstan pa'i sbyin bdag dad ldan skye bo'i tshogs / /
rdzogs ldan dga' bde'i dpal la rol bar shog /
dgon gnas dge 'dun sde dang bcas pa rnams / /
mthu ldan bsrung ma rnams kyis skyong mdzad cing / /
dkar phyogs skyong ba'i yul lha gzhi bdag gis / /
g.yel med bsrung mdzad rtag tu grogs byed shog /
ces ba 'di ni rab 'byams pa shes rab lhun grub dpon slob rnams kyis sman bla'i cho ga 'dzugs pa sogs bstan ba la bkur sti ches cher mdzad ba'i che 'di lta bu zhig dgos zhes bskul ba'i ngor shAkya'i btsun ba blo bzang ye shes kyis smras ba'o / /
mang+galaM / /
! swasti /
blo bzang snyan grags 'phrin las 'od dkar gyis / /
skye dgu'i tsha gdung ma lus sel mdzad cing / /
mdo sngags yon tan rgya mtsho'i mthar phyin pa'i / /
dpal ldan bla ma yun ring zhabs brtan shog /
ces ba 'di ni gdan zur ngag dbang snyan grags rnam rgyal gyis sems dpa' sprul sku blo bzang snyan grags rgya mtsho'i brtan bzhugs 'di lta bu zhig dgos zhes bskul ba'i ngor shAkya'i btsun pa blo bzang ye shes kyis smras ba'o / /
bkra shis / /
! swasti /
rmad byung mdzad ba'i dkyil 'khor yongs rdzogs shing / /
mdo sngags gzhung lugs pad tshal 'byed ba'i gnyen / /
gdul bya thar ba'i gling du 'khrid ba'i mgon / /
dpal ldan bla ma'i zhabs la gsol ba 'debs / /
mdo sngags yon tan gangs can ri bo nas / /
'phrin las 'chad med lhun grub gang+ga'i rgyun / /
skal bzang gdul bya'i zhing sar rtag 'bab pa'i / /
rje btsun bla ma srid mthar zhabs brtan shog /
@# / /
ces pa 'di ni 'bras spungs spyi gnyer bka' bcu ngag dbang blo bzang gis brgyad stong pa gser ma dang mdo sde bskal pa bzang po gser dngul spel mas bsgrubs skabs nged rang gi bstod pa dang ring 'tsho'i tshigs bcad glegs bam gnyis bzhengs pa'i dge ba bsngo phyir du tshigs su bcad pa zhig dgos zhes bskul ba'i dor chos smra ba'i btsun pa blo bzang ye shes kyis smras pa'o / /
bkra shis / /
! swasti /
'jig rten mgon po khros pa'i skur bstan pa / /
ye shes mgon dang dbyer med gcig gyur pa'i / /
rje btsun blo bzang ye shes zhabs pad la / /
rtag tu rtse gcig gus pas gsol ba 'debs / /
mang+galaM / /
! oM swasti /
sngon nas goms pa'i bag chags bzang po'i mthus / /
'jam mgon bla ma'i chos kyi dga' ston la / /
ci dgar spyod pa'i dpal dang rab ldan pa / /
dpal ldan bla ma'i zhabs la gsol ba 'debs / /
gzhon nu'i dus nas blo chen rgyal sras gyi / /
bzang po'i mdzad las nam yang mi g.yo bas / /
thub bstan nyin mor byed pa'i mthu ldan pa / /
yongs 'dzin dam pa'i zhabs la gsol ba 'debs / /
ngag dbang blo bzang bstan pa'i chos srid la / /
'chad rtsod rtsom pa'i 'khor los dbang bsgyur zhing / /
skal ldan thar pa'i bde la 'god mdzad pa'i / /
mkhas grub dam pa'i zhabs la gsol ba 'debs / /
blo gros pha mtha' yangs pa'i lha lam ngos / /
mkhas btsun bzang po'i cha shas yongs rdzogs shing / /
dam chos 'phrin las bsil zer stong ldan pa'i / /
smra ba'i zla ba mchog la gsol ba 'debs / /
bslu med bla ma yi dam byin rlabs dang / /
dam can rgya mtsho'i tshogs kyi mthu stobs kyis / /
bstan 'dzin dam pa yun ring zhabs brtan cing / /
'phrin las yar ngo'i zla bzhin 'phel bar shog /
ces lcang skya kho thog thu ngag dbang blo bzang chos ldan la bstod pa brtan bzhugs dang bcas pa 'di ni nyid kyi slob ma dbal ras rab 'byams pa blo bzang dpal 'byor sogs dgon lung spyi sos bskul ba'i ngor shAkya'i btsun pa blo bzang ye shes kyis smras pa'o / /
sarba dzA ga taM / / / /
! oM swasti /
'dir nag po skor gsum lha mo bstan ma bcas la mchod gtor 'bul tshul ni /
phyi nang gi mchod gtor spyan gzigs rnams tshogs par byas la /
rang nyid skad cig gis dpal rdo rje 'jigs byed zhal gcig phyag gnyis kyis gri gug dang thod pa 'dzin pa yum dang bcas pa'i skur bzhengs par gyur /
nang mchod byin rlabs bya ba ni /
oM hrIH Sh+T+rIH sa bsangs /
swa b+hA was stong par sbyangs /
stong pa'i ngang las yaM las rlung gi dkyil 'khor zhes pa nas /
oM AHhUM lan gsum brjod pa'i bar 'jigs byed ltar byas /
de nas mchod rdzas dang gtor ma rnams byin gyis brlab pa ni /
mchod rdzas dang gtor ma rnams /
hrIH Sh+TIH sa bsangs /
swa b+hA was stong par sbyangs /
stong pa'i ngang las rang rang gi ming yig dang po thig las brgyan pa zhu ba las byung ba'i bla ma dang yi dam myur mdzad mgon po dam can chos kyi rgyal po /
dpal ldan lha mo 'khor bcas mnyes par byed pa'i dam rdzas spyan gzigs mchod gtor rnams rang bzhin stong pa zag pa med pa'i bde ba @# / /
khyad par can bskyed par gyur /
oM AH hUM /
lan gsum brjod la byin gyis brlabs /
hUM| mdun gyi nam mkhar ye shes me dpung dbus / /
dam nyams khrag zhag rgya mtsho 'khyil ba'i dbus / /
sna tshogs padma nyi ma'i dkyil 'khor steng / /
rgyal ba'i yab gcig rje btsun 'jam pa'i dbyangs / /
drag po'i skur bstan bcom ldan gshin rje'i gshed / /
dpal ldan phyag drug mgon po 'khor bcas dang / /
las kyi gshin rje yab yum 'khor dang bcas / /
srid gsum dbang bsgyur dpal ldan re ma ti / /
bstan ma bcu gnyis 'khor dang bcas pa rnams / /
dad cing gus pa'i yid kyis spyan 'dren na / /
thogs pa med par gnas 'dir myur du spyon / /
padma ka ma la ye stwaM /
bcom ldan 'jam dpal gshin rje'i gshed po dang / /
myur mdzad mgon po dam can chos kyi rgyal / /
dpal ldan 'dod khams dbang phyug 'khor bcas la / /
lus ngag yid gsum gus pas phyag 'tshal lo / /
oM gu ru badzra b+hai ra wA ya mahA kA la kA la rU pa kA li de wi sa pa ri wA ra ar+g+haM nas shap+ta'i bar gyis mchod / /
oM gu ru badzra b+hai ra wA ya mahA kA la kA la rU pa kA li de wi sa pa ri wA ra oM AH hUM /
zhes pas nang mchod phul /
yig brgya bzla zhing bshags pa bya / /
de nas thugs dam bskang ba ni /
hUM /
dngos su bshams dang yid kyis sprul ba las / /
byung ba'i phyi nang gsang ba'i mchod sprin dang / /
dam nyams snying khrag 'khyil ba'i mchod yon sogs / /
bla ma yi dam bsrung ma'i tshogs la 'bul / /
thugs dam skongs shing nyams chags sos gyur nas / /
mchog dang thun mong dngos grub ma lus stsol / /
de nas gtor ma 'bul ba /
bla ma yi dam bsrung ma'i tshogs dang bcas pa rnams kyi ljags rdo rje'i 'od zer gyi sbu gus gtor ma'i bcud thams cad drangs shing gsol bar gyur /
oM gu ru badzra btai ra wA ya sogs la bi laM ta kha kha khA hi khA hi /
btags la lan bdun gyis gtor ma dbul /
oM gu ru zhes sogs la ar+g+haM pA dyaM zhes pa nas shabta'i bar gyis mchod /
oM gu ru badzra b+hai ra wA ya la oM AH hUM btags la nang mchod dbul /
bstod pa ni /
rgyal kun mkhyen brtse'i gter chen 'jam pa'i dbyangs / /
gdug pa 'dul phyir drag po'i skur bstan nas / /
dngos grub 'dod dgu ma lus stsol mdzad pa'i / /
bcom ldan gshin rje'i gshed la bstod par bgyi / /
spyan ras gzigs dbang drag po'i skur bstan nas / /
mtha' dag skye dgu'i re ba tshul bzhin du / /
skong mdzad ye shes mgon po phyag drug pa / /
'khor tshogs rgya mtshos bskor la bstod par bgyi / /
'jam dpal bka' nyan legs nyes tshul bzhin du / /
'byed mdzad las kyi gshin rje chos kyi rgyal / /
tsA muN+DI dang pho brgyad mo brgyad sogs / /
'jigs rung gshin rje'i tshogs la bstod par bgyi / /
sngon cho rdo rje 'chang gis bka' bsgos bzhin / /
rgyal ba'i bstan pa bsrung bar dam bcas pa'i / /
'dod khams dbang phyug bstan ma bcu gnyis sogs / /
mo rgyud bsrung ma'i tshogs la bstod par bgyi / /
de ltar mchod cing bstod pas grwa tshang 'di / /
@# / /
dar zhing rgyas la yun ring gnas pa dang / /
'gal rkyen kun zhi bsam don ma lus pa / /
myur du gegs ming 'grub pa'i 'phrin las mdzod / /
rgyal mtshan rtse mor dbang gi rgyal po sogs dang /
sngon cho rdo rje 'chang gi spyan snga zhes sogs kyi bkra shis gang rigs bya'o /
zhes pa 'di yang b+hin du dbon po blo bzang dngos grub kyis 'bras spungs sngags pa grwa tshang du btsugs chog pa 'di lta bu zhig dgos zhes bskul ba ltar shAkya'i btsun pa blo bzang ye shes kyis smras pa'o / /
sarba dzA ga taM / /
! oM swasti /
rigs brgya'i khyab bdag 'khor lo sdom pa dang / /
dbyer med 'gro ba kun gyi skyabs gcig pu / /
thams cad mkhyen pa blo bzang ye shes la / /
shugs drag dang ba'i yid kyis gsol ba 'debs / /
de ltar gus pa'i yid kyis gsol btab pas / /
skye zhing skye bar rje btsun bla ma yis / /
'bral ba med par rjes su 'dzin pa dang / /
'khor lo bzhi ldan rten bzang thob par shog /
ces pa 'di ni dge slong blo bzang don grub kyi blo ngo dang bstun nas shAkya'i btsun pa blo bzang ye shes kyis smras pa'o / /
bkra shis / /
! oM bde legs su gyur cig /
rlabs chen tshogs gnyis yon tan mthar phyin cing / /
bdud sde'i dpung tshogs yan lag bzhi bcom nas / /
lha mi yongs kyi skyabs gyur shAkya'i tog /
mnyam med bu ram shing pas dge legs stsol / /
de la chos grwa 'dir bzhugs pa'i dge 'dun rnams kyis dgongs rgyu la sde snod gsum dang rgyud snga bzhi'i bshad sgrub rnam par dag pas rgyal ba'i bstan pa phyogs dus kun tu rgyas par byed pa khams gsum chos kyi rgyal po tsong kha pa chen po'i dgongs bzhed thun mong ma yin pa ltar thams cad kyi blo yul du bcags pa gtso bor gal che zhing /
rgyal ba'i bstan pa'i rtsa ba yang so so thar pa yin pas gzhi gsum gyi phyag len gtsang lam nyams pa gal che /
gal srid rtsa ba bzhi dang 'gal ba byas pa gnas nas dbyung bar drag zhan kun gyis re 'khang mi byed /
ston pas chang srog gi phyir du yang ma gnang bas chang 'thungs na mar me mtshan thub phul nas zla ba gcig gi bar du brgya phyag /
rma khrag 'thon pa'i brdeg res byas tshe mar me mtshan thub phul nas zhag lnga'i bar du brgya phyag 'tshal du 'jug /
rtsa ltung la mi gnod pa'i sku 'phrog byas na zhag lnga'i bar du brgya phyag btsal nas phyir bcos tshul bzhin byed du 'jug /
zhwa gding ba zla gam med par tshogs la mi 'jug /
tshogs la 'gro ba rnams kyis rab byung gi cha lugs min pa'i sbu gu can mi gyon / /
gso sbyong la ma byung na phyag gsum brgya / /
bslab gral bzhin rgan pas ma bzhugs na dge 'dun spyir brgya phyag /
gzhon pas bslab gral bzhin ma bsdad na bslab pa rgan pa de la phyag nyis brgya /
dge 'dun tshogs nas gral ma gyes kyi bar la /
chos spyod mi byed par kha rog 'dug pa dang /
bre mo'i gtam byed pa dang /
dgos med phyi rol du 'gro ba dang /
lham gyon bzhin par zas la spyod pa dang /
sgog pa'i rigs za ba dang /
skra tshad las lhag pa 'jog pa rnams la brgya phyag /
lam srang la sogs pa mngon mtshan che bar @# / /
'dus nas dgos med kyi cal col smra ba dang /
dmig mang dang cho long rtse ba dang /
rdo skor 'phen pa dang /
mchongs byed pa dang /
de dag la ched ltad kyis ltad mo lta ba dang /
glu gar dang rol mo brdung ba sogs la 'phyar g.yeng gis blta ba dang /
khyim pa mi dad pa'i kun spyod mi mdzes pa byas na tshogs su brgya phyag /
khrims grogs med par grong gseb tu 'gro ba la brgya phyag /
lnga mchod /
dgun chos /
sku rim /
dpyid chos /
smon lam chen mo /
dbyar chos /
dbyar gnas /
ston chos rnams la /
dge 'dun 'du ba bla mas gsungs pa'i tshes grangs la nges par slebs pa byed dgos /
chos thog rnams la tshogs 'don cho ga chos spyod dgos pa rnams sngar rgyun bzhin ma nyams pa dang /
le re bzhin tshogs 'don dgos pa rnams la dge skos kyis 'os babs bltas nas rgyugs len sla chos su ma song bar byed /
chos thog gi skabs rig lung dang 'dzin skyor la bla ma dang dge skos kyis bskul lcag gang drag ngos bla mas 'dzin chos ji tsam gsungs pa'i rgyugs len do gang dam byed /
bla brang dang spyi pas zhon rta dang chu len pa'i bong bu dgos tshod ma gtogs mi bsten /
de min grwa pa rnams kyis kyang zhon rta re dang bzhon ma lnga re ma gtogs bong bu ra lug rnams dgon par mi bsten /
khyi mi gos /
dge skos sogs la gnang ba ma zhus par bud med gling gseb tu mi gtong /
srog bskyab phyir ma gtogs bud med zhag tu mi sdod /
dag snang gis gnas mjal ba'i bud med zhag tu 'dug na dge skos la gnang ba zhu dgos /
mtshams mtho'i nang khongs tshun chad rta sogs bzhon pa'i rigs mi zhon /
grwa tshang dang sde phan tshun phyogs rigs su bcad nas gshags 'gyed pa 'di gzhan ma dad pa dang chags sdang gi rgyu shin tu chen por 'dug pas de 'dra'i rigs kyi mi 'os pa byas na phyag stong phrag re 'gel /
'dir ma thus pa yul dus kyi dbang gis 'phral 'phral spang blang dgos pa rnams la bla ma dge skos kyis sdom pa gsum gyi bcas mtshams rnams zhib tu gzigs nas 'os 'tsham gyi spong len byed du 'jug /
dge skos kyis kyang blo gzu bor mi gnas pa'i do dam tshul bzhin du ma byas na bla ma dang bgres pa rnams thugs bstun nas gros 'debs dang bshags pa byed du 'jug /
bgres gzhon kun gyis kyang 'di don g.yo med dogs pa sogs mdor na mnyam med bu ram shing pa'i bstan pa spyi dang /
khyad par rgyal ba tsong kha pa chen po'i lugs srol dri ma med pa la thos bsam sgom pas brtson par byas te bstan pa rin po che spyi sger la phan pa mdzad dgos shing /
'di dag las 'gal ba byas tshe dam can chos kyi rgyal po la sogs pa'i bstan srungs mthu rtsal can rnams kyis chad pa drag pos myur du tshar gcod pa dang /
tshul bzhin sgrub pa rnams la 'phrin las rnam pa bzhe'i sgo nas mthun rkyen thams cad yid bzhin du 'grub par mdzod /
gtsug lag khang rnams klog pa dang / /
kha ton gyis rgyas legs gnas shog /
rtag par dge 'dun mthun pa dang / /
dge 'dun don yang 'grub par shog /
'gro ba'i sdug bsngal sman gcig pu / /
@# / /
bde ba thams cad 'byung ba'i gnas / /
bstan pa rnyed dang bkur sti dang / /
bcas te yun ring gnas gyur cig /
ces bya khyung dgon gyi khrims su bca' ba 'di ni 'bru mang zhes pas pho stag gi lo khyu mchog zla ba'i dus dge ba la chos smra ba'i btsun pa blo bzang ye shes kyis bka' gdams pho brang du smras pa'o / /
! oM swa sti /
rang gi spyi bor pad zla nyi dkyil steng / /
bcom ldan he ru ka dang dbyer med pa'i / /
skyabs gnas kun 'dus rtsa ba'i bla ma ni / /
sku mdog dkar zhing mtshan dpe'i gzi brjid 'bar / /
zhal gcig phyag gnyis g.yas pa chos 'chad dang / /
g.yon pa mnyam gzhag rdor dril bzung ba'i tshul / /
gser mdog paN zhu man bas shing mdzes par klubs / /
zhabs gnyis rdo rje skyil krung gis bzhugs pa'i / /
spyi bor oM dkar mgrin par AHdmar po / /
thugs kar hUM sngon hUM yig 'od zer gyis / /
spyan drangs dam tshig ba dang dbyer med gyur / /
rab 'byams dkyil 'khor kun gyi bdag po mchog /
bcom ldan 'khor lo sdom pa'i lha tshogs dang / /
dbyer med rje btsun bla ma'i zhabs pad la / /
dang ba'i yid kyis rtag bzhugs gsol ba 'debs / /
de ltar gsol ba shugs drag btab pa'i mthus / /
mgon po khyod kyis 'bral med rjes bzungs nas / /
gnas skabs dam chos tshul bzhin sgrub pa yi / /
'gal rkyen kun zhi bsam don myur 'grub shog /
ces pa 'di ni he ru ka dang dbyer med du byas chog pa'i bla ma'i rnal 'byor 'di lta bu zhig dgos zhes blo bzang phun tshogs kyis bskul ba la brten /
shAkya'i btsun pa blo bzang ye shes kyis smras pa'o / /
bkra shis / /
! oM swa sti /
bla ma'i rnal 'byor sgom par 'dod pas /
skyabs 'gro sems bskyed tshad med bzhi sgom pa sngon du btang nas /
mdun gyi lha lam yangs par rin chen khrir / /
sna tshogs chu skyes nyi zla'i dkyil 'khor steng / /
dus gsum rgyal ba kun dang dbyer med pa'i / /
bka' drin gsum ldan rtsa ba'i bla ma ni / /
sku mdog dkar gsal zhal gcig phyag gnyis kyis / /
ut+pal sdong bu bzungs nas lo 'dab rnams / /
snyan gyi thad kar kha bye'i dkyil du ni / /
shes rab ral gri sher phyin glegs bam bsnams / /
mtshan dpe gsal rdzogs 'od kyi dkyil 'khor dbus / /
zhabs gnyis rdo rje skyil krung gis bzhugs pa'i / /
gnas gsum yi ge gsum mtshan 'od zer gyis / /
rang bzhin gnas nas rtsa ba'i bla ma la / /
dngos dang brgyud pa'i bla ma yi dam dang / /
sangs rgyas byang sems tshogs kyis bskor ba rnams / /
spyan drangs bsod nams zhing gi dam par bzhugs / /
sgrib gnyis bag chags ma lus drungs phyungs nas / /
spangs rtogs gnyis kyi yon tan mthar phyin pa'i / /
lha mi'i skyabs gcig rje btsun bla ma dang / /
dbyer med skyabs gnas mchog la gus phyag 'tshal / /
mchod tshogs kun 'bul nyes ltung thams cad bshags / /
rang gzhan rnam dkar mdzad par rjes yi rang / /
'gro la chos 'khor skor phyir rtag bzhugs gsol / /
'dis mtshon dge @# / /
ba kun mkhyen rgyu ru bsngo / /
blo bzang grags bstan snyan pa'i gdugs dkar che / /
srid pa gsum gyi rtse na mngon par bsgreng / /
ye shes dbang gi rgyal po'i tog mdzes pa'i / /
dpal ldan bla ma'i zhabs la gsol ba 'debs / /
bslab gsum rnam dag mdzad pa bzang po yis / /
skal ldan 'gro rnams yid rab tshim mdzad cing / /
rgyal bstan nyin mor byed la zla bral ba / /
rje btsun bla ma'i zhabs la gsol ba 'debs / /
blo bzang rgyal ba gnyis pa'i mdo sngags bstan / /
phyogs dus kun tu mi nub spel ba la / /
zhum pa med pa'i spobs pa mngon mtho ba / /
dpal ldan bla ma'i zhabs la gsol ba 'debs / /
de ltar rtse gcig gus pas gsol btab mthus / /
skye ba kun tu rje btsun bla ma yis / /
'bral ba med par dgyes bzhin rjes bzungs te / /
kun mkhyen sangs rgyas go 'phang myur thob shog /
gnas skabs su yang dam chos tshul bzhin du / /
sgrub pa'i 'gal rkyen ma lus kun zhi zhing / /
tshe ring nad med 'byor pa 'phel ba sogs / /
bsam don yid bzhin 'grub pa'i bkra shis shog /
ces pa 'di ni sngags ram pa blo bzang rin chen gyis bla ma'i rnal 'byor skye ba kun tu rjes su 'dzin pa'i smon lam dang bcas pa zhig dgos zhes bskul ba la brten nas shAkya'i btsun pa blo bzang ye shes kyis smras pa'o / /
mang+galaM / /
! oM swa sti /
rmang byung bslu med rtsa brgyud bla ma dang / /
rnal 'byor bla med lha tshogs ji snyed pa'i / /
byin rlabs ngo mtshar snang brnyan du ma'i tshogs / /
legs bsgrubs rgyal bstan yun ring gnas par shog /
dus gsum rnam dkar las dang 'brel ba yi / /
lus ngag yid kyis bya ba gang bgyis pa / /
myur du stobs bcu mnga' ba'i go 'phang mchog /
thob nas ma lus 'gro rnams 'dren par shog /
dgon gnas 'dir yang bslab gsum rnam dag gi /
'dul khrims gtsang zhing longs spyod 'phel ba dang / /
bgegs rigs bar chad nad yams kun zhi nas / /
mdo sngags bstan pa yun ring gnas par shog /
deng nas skye ba kun tu lhag pa'i lhas / /
dgyes bzhin 'bral med rjes su legs bzungs te / /
skye ba kun tu dam chos sgrub pa'i rten / /
rnyed nas gsung gi bdud rtsi 'thung bar shog /
de ltar rtse gcig gus bas bskrun pa 'dis / /
bdag dang mkha' mnyam 'gro ba ma lus pa'i / /
sgrib gnyis nyes pa mtha' dag drungs phyungs te / /
sku gsum go 'phang myur du mthar phyin shog /
bslab gsum ngur smrig 'chang ba'i 'dus pa'i sdes / /
rgya mtsho'i gos can yongs su gang gyur te / /
mdo sngags bshad sgrub bya ba yun ring du / /
mi nub bstan pa 'dzin pa'i bkra shis shog /
sde snod gsum sogs 'chad rtsod rtsom gsum gyis / /
thub bstan nyin mor byed la zla bral zhing / /
sa gsum 'gro ba'i gtsug gi rgyan gyur pa / /
blo bzang grags pa'i dpal gyi bkra shis shog /
mang+galaM / /
! swasti /
'dzin ma'i khyon du dal 'gro'i phung po ltar / /
bkra shis lhun gyis grub pa'i 'dus pa'i sde'i / /
'phags tshogs @# / /
mchod pa'i bdud rtsis yongs gang ba'i / /
rin chen las grub rmad byung yol go 'di / /
legs par bsgrubs pa'i rnam dkar bya ba yis / /
dgon gnas dge 'dun sde dang bcas pa rnams / /
dar zhing rgyas la longs sbyong 'phel ba dang / /
sangs rgyas bstan pa yun ring gnas gyur cig /
bdag dang bdag la ltos pa'i lus can rnams / /
rtag tu theg pa mchog gi snod gyur te / /
rgyal sras spyod pa rgya mtsho mthar phyin nas / /
thams cad mkhyen pa'i go 'phang myur thob shog /
'di yi las la 'bad pa bgyid pa rnams / /
gnas skabs tshe ring 'byor pa 'phel ba dang / /
mthar thug sgrib gnyis bag chags drungs phyungs nas / /
kun mkhyen rgyal ba'i go 'phang myur thob shog /
mang+galaM / /
! oM swasti /
bkra shis lhun grub 'phags chogs dge 'dun sde / /
mnyes byed bdud rtsi'i rgya mtsho'i snod mchog 'di / /
lhag bsam rnam par dkar bas bsgrubs pa'i mthus / /
kun mkhyen rgyal ba'i bstan pa rgyas par shog /
'dis mtshon rnam dkar bya ba ci bgyis pa / /
zas gtsang sras kyi go 'phang ma thob bar / /
lha mi'i ston pa mchog gis rjes bzungs nas / /
lung rtogs yon tan rgya mtsho gong 'phel shog /
chos grwa che 'dir gsar du legs bskrun pa'i / /
'phags tshogs dge 'dun mnyes byed snod mchog 'di / /
las kyi gshin rje dmag zor rgyal mo sogs / /
mthu ldan bsrung ma rnams la gnyer du gtad / /
dam las ma 'da' chos grwa che 'di nas / /
stobs kyis 'phrog dang gzhan du 'khyer byed pa'i / /
gnod pa'i sems 'phyang mi dang mi min rnams / /
chad pa drag pos myur du tshar chod mdzad / /
snod mchog 'di nas 'phags tshogs kyis mchod pas / /
bdag dang mkha' mnyam 'gro ba ma lus pa / /
'khor lo bzhi dang nam yang mi 'bral zhing / /
sku gsum go 'phang mthon por bgrod par shog /
bkra shis / /
! phyag na padmo 'dzin dang dbyer med pa'i / /
rje btsun bla ma'i zhabs la gsol ba 'debs /
ces pa 'di ni 'a pa blo bzang chos dar gyi kha 'don du bgyis pa'o / /
! oM bde legs su gyur cig /
blo bzang rgyal bstan 'dzin pa'i dpal yon can / /
'phrin las rnam dkar chad med gang+gA'i rgyun / /
'gro la 'dod dgur stsol mdzad ye shes zhabs / /
dpal ldan bla ma'i zhabs la gsol ba 'debs / /
shes bya'i gnas kun mkhyen pas mkhas rtser son / /
sgo gsum legs par bsdams pas btsun pa'i mchog /
mkhas mang 'dus pa'i dbus na mngon par brjid / /
rje btsun bla ma'i zhabs la gsol ba 'debs / /
lus can bsod nams nor 'dzin khyon yangs por / /
bslab gsum lung rtogs yon tan gyis phyug cing / /
'gro rnams thar pa'i lam du 'god mkhas pa'i / /
rje btsun bla ma'i zhabs la gsol ba 'debs / /
rdo rje'i re khas mtshan pa'i khri 'phang rtser / /
nges pa lnga ldan longs spyod rdzogs sku bzhin / /
'khor ba ji srid gnas pa de srid du / /
yun ring bar du srid mthar zhabs brten shog /
rmad byung dkon mchog rin chen byin @# / /
rlabs dang / /
bstan srungs rgya mtsho'i tshogs kyi mthu stobs dang / /
skal ldan skye dgus rtse gcig gsol btab mthus / /
'gro 'dren dam pa yun ring brtan par shog /
ces pa 'di ni lhun po rtse'i mkhan rin po che grwa ris spyi mi sogs kyis ring 'tsho'i tshigs bcad 'di lta bu tshogs 'don du btsugs chog pa zhig dgos zhes bskul ba la brten nas shAkya'i btsun pa blo bzang ye shes kyis smras pa'o / /
mang+galaM / /
! oM swa sti /
skyabs sems sngon du btang nas tshad med bzhi bsgom /
rang gsang bde 'jigs gsum sogs gang rung gi nga rgyal dang gsal snang brtan po dang ldan bas /
bsangs rdzas phyi nang gi mchod gtor spyan gzigs rnams sngags drug dang phyag rgya drug gis byin gyis brlabs rol mo dbyangs dang bcas pas /
kyai| lhun grub bde chen 'chi med lam rol nas / /
'jam mgon chos kyi rgyal po tsong kha pa / /
dngos dang brgyud pa'i bla ma yi dam dang / /
rgyud sde bzhi yi 'khor lo'i lha tshogs dang / /
dpa' bo mkha' 'gro chos srungs ma lus pas / /
yongs bskor tshad med thugs rjes gnas 'dir gshegs /
rnal 'byor bdag cag rnams la rjes brtse ba'i / /
'go ba'i lha srungs nus ldan thams cad dang / /
yul lha gzhi bdag lha klu la sogs pa /
gnas 'dir spyan 'dren myur du gshegs su gsol / /
oM rtsa rgyud bla ma mchog gsum dang / /
bstan srungs rgya mtsho 'khor bcas dang / /
rigs drug lan chags mgron bcas pa'i / /
zhing gi chogs la phyag 'tshal lo / /
bde stong mkha' dbyings dag ba las / /
byung ba'i mchod sbrin tshogs rnams kyis / /
gtan gyi skyabs gnas dam pa mchog /
rtsa ba'i bla ma thams cad bsangs / /
mnyam zla med bzas gtsang sras / /
dpal ldan rdo rje 'chad dbang nas / /
mdo rgyud gdams pa gsal mdzad pa'i / /
rtsa rgyud bla ma thams cad bsangs / /
bde gsang 'jigs gsum la sogs dang / /
myur mdzad ye shes mgon po dang / /
las kyi gshin rje 'khor bcas sogs / /
bstan srungs rgya mtsho'i lha tshogs bsangs / /
mdor na gnas gsum bzhugs pa yi / /
chos skyong bsrung ma ma lus dang / /
dkar phyogs mngon par dga' ba yi / /
phyogs skyong 'khor bcas thams cad bsangs / /
sa yi lha mo la sogs pa'i / /
yul phyogs 'dir gnas yul lha dang / /
gzhi bdag 'khor dang bcas pa bsangs / /
rgyu skar nyi shu rtsa brgyad sogs / /
lo zla zhag dus rgyu ba yi / /
lha klu dri za la sogs pa / /
phyogs 'dir gnas pa thams cad bsangs / /
khyad par rnal 'byor sgrub ba bo / /
'khor dang bcas pa thams cad kyi / /
'go ba'i lha srungs? ci mchis ba'i / /
bka' nyan lha tshogs thams cad bsangs / /
snang srid 'byung po'i chogs rnams dang / /
lan chags bu lon yi dwags sogs / /
mkha' la rgyu ba'i dre gas pa kun / /
mgron du 'os pa thams cad bsangs / /
khams gsum 'khor bar gnas pa yi / /
srid rtse nas bzungs dmyal ba'i bar / /
sdug bsngal drag pos mnar ba yi / /
sems can ji snyed mchis pa @# / /
bsangs / /
'jig rten khams na gnas pa yi / /
mgron du 'os pa thams cad la / /
bsangs rdzas spos sna sna tshogs pas / /
grib 'phog nyams chags zhi gyur cig /
gang du gnas pa'i sa phyogs der / /
bya ba bzang ngan ci bgyid kyang / /
kun slong gnod sems ngan sbongs la / /
gtan du mgon skyabs dpung gnyen mdzor / /
ci bsam don rnams ma lus ba / /
'grub pha'i bgegs rigs gnod pa sogs / /
nyer 'tshe ma lus kun zhi nas /
rtag tu g.yel med 'phrin las mdzod / /
lo brgyar 'tsho zhing 'byor pa 'phel / /
gnas skabs bde ba dang ldan zhing / /
bshad sgrub bstan pa'i bya ba sogs / /
dbyar mtsho lta bur rgyas par mdzod / /
'khor 'das snod bcud 'byor pa rnams / /
lha yi chu bo'i rgyun bzhin du / /
zad pa med bar rab 'phel nas / /
ci 'dod dbang sdud 'phrin las mdzod / /
rgyal bstan spyi dang khyad par du / /
kun mkhyen gnyis pa cong kha pa'i / /
bstan la gnod byed gdug pa can / /
drag po'i las kyis tshar gcod mdzod /
ces pa 'di ni rgyal mo bkra shis kyis bsangs dpe 'khyer bde ba zhig dgos zhes gsungs pa la brten nas shAkya'i btsun pa blo bzang ye shes kyis smras pa dge zhing bkra shis par gyur cig / / /
! oM bde legs su gyur cig / /
rang bzhin rnam dag chos dbyings pho brang nas / /
bstan pa bsrung la thogs med rdzu 'phrul can / /
chos ldan gang zag tshul bzhin skyong mdzad pa'i / /
chos rgyal chen po gnas 'dir gshegs su gsol phyi nang mchod sprin rgya mtshos kun khyab lam / /
yongs su bkangs te legs par 'bul bgyid na / /
rnal 'byor bdag cag 'khor dang bcas rnams la / /
chos skyong 'khor bcas dgyes shing bzhes su gsol / /
rnam bkra dbang po'i gzhul 'gran bzod pa'i / /
sna tshogs dar snas rab mdzes sga srab can / /
rlung ltar myur mgyogs rdzu 'phrul rta nag steng / /
rngam brjid srin po rab tu khros pa'i gzugs / /
'jol ber lhab lhub sku la gsol la bstod / /
zhal gcig phyag gnyis rdo rje 'bar ba yis / /
dam nyams ma lus rdul du brlag mdzad cing / /
rin chen bum pas 'dod dgu'i mchog ster ba'i / /
bstan srungs chen po khyod la bstod par bgyi / /
grub ba'i dbang phyug mcho skyes rdo rje dang / /
yang sbrul khams gsum chos kyi rgyal po yis / /
ji ltar bsgos bzhin bstan pa bsrung ba dang / /
rnal 'byor 'phrin las tshul bzhin sgrub par mdzod / /
khyad par phan bde ma lus 'byung ba'i sgo / /
dpal ldan chos kyi sde chen theg chen gling / /
'phags nor bdun ldan mkhas mang 'dus tshogs rnams / /
dbyar mtsho lta bur gong du 'phel bar mdzod / /
snang srid dregs pa zil gnan slob dpon gyi / /
bka' las mi 'da' chos kyi rgyal po khyod / /
sngon gyi rdo rje'i dam tshig g.yel med bar / /
snang brnyan 'di la dngos su thim bzhin du / /
rgyal ba kun gyi gtsug gi cod ban rje / /
'jam mgon bla ma'i bstan pa sbyi dang ni / /
khyad bar theg chen gling 'di'i smad kyi char / /
thos bsam sgom pa gong nas gong 'phel zhing @# / /
bshad sgrub ring lugs zla bzhin 'phel bar mdzod / /
gnod byed bdud rigs kun gyi nyer 'tshe rnams / /
myur du zhi nas theg chen chos sde cher / /
bdud rigs tshar chod zhi rgyas dbang drag gi /
las bzhi thogs med lhun gyis sgrub par mdzod /
bslab gsum gyis phyug dur smrig rtags 'chang ba'i / /
'phags tshogs 'dus pas sa steng yongs gang zhing / /
mdo sngags bshad sgrub bya bas bskal brgya'i bar / /
rgyal bstan phyogs bcur rgyas pa'i bkra shis shog /
ces pa 'di ni grong smad gzhis ka'i phyag phyi a bo bsam pas tha 'og chos skyong chen po la mchod gtor 'bul tshul 'di lta bu zhig dgos zhes bskul ba la brten shAkya'i btsun pa blo bzang ye shes kyis smras pa'o / /
sarba dzA ga taM / /
! swasti /
blo bzang rgyal ba'i lung rigs dri med kyis / /
smra ba ngan pa'i rgol ba tshar gcod cing / /
byams pa'i bag chags legs par bsgos pa yi / /
dam pa'i yang srid gsal por myur 'byon shog /
ces pa 'di ni thos bsam gling gi slob dpon blo bzang byams pa'i sku skye myur 'byon gyi don du shAkya'i btsun pa blo bzang ye shes kyis smras pa'o / /
mang+galaM / /
! 'jigs byed kyi bla rgyud gsol 'debs kyi /
lung rtogs mnga' bdag sangs rgyas ye shes zhabs /
zhes pa'i mjug tu /
rim gnyis mthar phyin blo bzang chos rgyan la / /
gsol ba 'debs so dngos grub rnam gnyis stsol / /
phyag na padmo'i rnam sprul thams cad mkhyen / /
dkyil 'khor bdag po dkon mchog rgyal mtshan zhabs / /
bka' drin mnyam med rtsa ba'i bla ma la / /
gsol ba 'debs so x / /
'jigs byed kyi nang mchod kyi mjug tu /
rje bcun blo bzang chos kyi rgyal mtsho dpal bzang po'i zhal du oM AHhUM /
thams cad mkhyen pa ngag dbang blo bzang rgya mtsho dpal bzang po'i zhal du oM AHhUM /
rdo rje 'dzin pa dkon mchog rgyal mtshan dpal bzang po'i zhal du oM AHhUM /
drin can rtsa ba'i bla ma blo bzang ye shes dpal bzang po'i zhal du oM AHhUM /
zhes 'jug /
bde mchog gi bla rgyud gsol 'debs kyi /
he ru ka dpal dus kyi mthar / /
dur smrig gar gyis rnam rol ba'i /
zhes pa'i mjug tu /
bde chen blo bzang chos rgyan zhabs / /
gsol ba 'debs so byin gyis rlobs / /
dkon mchog gsum gyi ngo bo nyid / /
bstan pa'i rgyal mtshan 'dzin mdzad dang / /
rje btsun blo bzang ye shes la / /
gsol ba 'debs so x /
zhes 'jug /
bde mchog gi nang mchod 'bul dus 'di ltar byed /
rje btsun blo bzang chos kyi rgyal mtshan dpal bzang po'i zhal du oM AHhUM /
rdo rje 'dzin pa dkon mchog rgyal mtshan dpal bzang po'i zhal du oM AHhUM /
drin can rtsa ba'i bla ma blo bzang ye shes dpal bzang po'i zhal du oM AHhUM /
zhes 'jug /
phyag chen gsol 'debs kyi mjug tu /
drin can rtsa ba'i bla ma la gsol ba 'debs kyi tshab la /
blo bzang chos kyi rgyal mtshan la gsol ba 'debs / /
rgyud bdag 'dzin zhes sogs dang /
rgyud bslab gsum rin chen rgyan gyis mdzes / /
dus nam yang nyes ltung dri mas dben / /
rgyud chen dkon mchog rgyal mtshan la gsol ba 'debs / /
rgyud bdag 'dzin zhes sogs 'don /
skyabs kun 'dus blo bzang chos rgyan @# / /
rje / /
slar bstan pa'i dpal du legs byon pa / /
rje btsun blo bzang ye shes la gsol ba 'debs / /
rgyud bdag 'dzin x / /
dpal mgon sde lnga'i dam bsgrags kyi skyabs gnas kun 'dus chos kyi rgyal mtshan dang zhes pa'i mjug tu /
mkhas pa'i dpal gyur dkon mchog rgyal mtshan rje / /
bslu med skyabs mchog blo bzang ye shes sogs zhes 'don / /
! swasti /
blo bzang grags pa'i mdo sngags gzhung lugs rnams / /
phyogs 'dir mi nub yun du sbel ba la / /
'phrin las 'od stong bye pa 'gyed mkhas pa'i / /
lha mi'i 'dren pa dam par gsol ba 'debs / /
rmad byung bslu med dkon mchog byin rlabs dang / /
dam can chos skyong bsrung ma'i mthu rtsal dang / /
dad ldan skye dgus shugs drag gsol btab pas / /
rje btsun bla ma srid mthar zhabs brtan shog /
tshe rabs kun tu rje btsun bla ma yis / /
'bral ba med par dgyes bzhin rjes bzungs te / /
sku gsum yid bzhin rgya mtsho'i 'jug ngogs su / /
'khrid pa'i ded dpon bzang po myur thob shog /
gnas skabs su yang rje btsun tsong kha pa'i / /
bstan pa nyin byed dbang po ltar gsal zhing / /
'jig rten khams su nag phyogs bdud rigs kyi / /
bar gcod ma lus myung du zhi gyur cig /
ces pa 'di ni lcang skya zhabs drung gis bskul ba'i ngor shAkya'i btsun pa blo bzang ye shes kyis smras pa'o / /
mang+galaM / /
! hUM /
mdun du padma nyi ma'i dkyil 'khor steng / /
lha btsan sgra 'dzin rab smug 'jigs pa'i gzugs / /
zhal gcig phyag gnyis g.yas pa mdung dmang dang / /
g.yon pa dam nyams 'ching byed zhags pa 'dzin / /
rdzu 'phrul ldan pa'i rta nag rting dkar chibs / /
'khor tshogs btsan gyi dmag dbung 'bum gyi sdes / /
yongs su bskor ba'i sbyi bor oM dkar po / /
mgrin par AHdmar thugs kar hUM sngon po / /
thugs ka'i hUM yig sngon po'i 'od zer gyis / /
gar bzhugs 'jigs rung gnas mchog pho brang nas / /
sna tshogs rnam sprul nyams dgu dang ldan pa / /
'khor bcas thogs pa med par spyan 'dren na / /
dad dang dam tshig ldan pas gshegs su gsol / /
dzaHhUM baM hoH padma ka ma la ye stswaM /
mchod pa byin rlabs bya ba ni /
oM badzra a mr-i ta kuN la hi na ha na hUM phaT /
oM swa b+hA wa shud+d+ha sarba d+harmA swa b+hA wa shud+d+hony+haM /
stong pa nyid du gyur /
stong pa'i ngang las /
AHlas byung ba'i thod pa yangs shing rgya che ba rnams kyi nang du hUM hUM zhu ba las byung ba'i mchod yon zhabs bsil me tog bdug sbos snang gsal dri chab zhal zas rol mo rnams rang bzhin bde stong rnam pa mchod rdzas byed las dbang po drug gi spyod yul du zag pa med pa'i bde ba khyad par can bskyed par gyur /
oM ar+g+haM AHhUM nas sh+pata'i bar gyis mchod /
oM AHhUM gis nang mchod phul /
bstod pa ni /
sku mdog smug nag zhal gcig phyag gnyis kyi / /
g.yas ba mdung dmar g.yon pa zhags pa 'dzin / /
rlung ltar mgyogs pa'i rdzu 'phrul rta yi steng / /
'khor tshogs rgya mtshor bcas la bstod par bgyi /
zhes bstod /
gtor ma byin gyis brlab pa ni /
gtor ma akA ros byin gyis brlabs /
btsan rgod 'khor dang bcas pa'i ljags hUM las skyes pa'i rdo rje rtse gcig pa 'od kyi sbu gu @# / /
can gyis gtor ma'i bcud thams cad drangs te gsol bar gyur /
oM a kA ro mu khaM sarba d+harmA NaM adya nut+pan na twad i daM ba liM ta kha kha khA hi khA hi /
zhes pa gsum gyis gtor ma phul /
oM ar+g+haM nas sh+pata'i bar gyis mchod /
oM a kA ro mu khaM sarba d+harmA NaM a dya nut+pan na twad oM AHhUM /
zhes pas nang mchod phul /
de nas pa stong pas bstod /
zag med bdud rtsi'i gtor ma 'di bzhes la / /
sngon goms gdug sems 'tshe ba kun zhi nas / /
bde legs 'byor pa dbyar mtsho ltar 'phel ba'i / /
mthun rkyen bsam don 'grub pa'i 'phrin las mdzod / /
khyod kyi rnam dkar legs byas dang 'brel ba'i / /
dus gsum dge ba'i phung po ci mchis pa / /
'gro rnams sku gsum go 'phang thob phyir du / /
'khor gsum yongs dag blo yis bsngo bar bgyi / /
rmad byugn rgyal ba sras bcas byin rlabs dang / /
rten 'brel bslu med chos nyid bden pa dang / /
bdag gi bsam pa rnam dag mthu stobs kyis / /
ji ltar smon pa'i don bzhin 'grub par shog /
sde snod gsum dang rgyud sde rnam pa bzhi / /
gdams pa'i mchog tu gzigs pa'i zhes sogs bkra shis kyis brgyan par bya'o /
zhes pa 'di ni shAkya'i btsun pa blo bzang ye shes kyis smras pa'o / /
mang+galaM / / / /
@# / /
shrI ma nas rba ku la bra b+huH sha rI ra ni rmA nA nA de shan b+dz+ra d+hA ra sh+'+k+ya ke tuH nA tA nuH a pi ru kaShA yad+ha rma rA dza nis bar+NaH ba la li ta kaH pa la N+Tu bk+k+ra / /
@# / /
rigs kun bdag po dpal ldan rdo rje 'char / /
sna tshogs sbrul pa'i skur ston shAkya'i tog /
slar yang dur smrig gar gyis rnam rol pa / /
chos kyi rgyal po tsong kha pa la 'dud /
mgon de'i sras mchog nges gsang rgyud sde'i gtso / /
'dus pa'i lam bzang zab mo sbel ga / /
rmad byugn snying stobs smon lam mthu thob pa / /
mkhas grub shes rab seng ge'i mgon des skyongs / /
gang gi legs bshad gdams pa zab mo rnams / /
gang+ga'i rgyun @# / /
bzhin sbel mdzad sbyin pa dpal / /
'dul 'dzin dpal ldan sher bzang rnam gnyis sogs / /
rgyud rgyal ston mdzad bla ma mchog rnams bsngags / /
de la 'dir sku 'bum byams pa gling gi dgon sde chen po 'di nyid ni khams gsum chos kyi rgyal bo tsong kha pa chen po blta mas ba'i sar tsan+dan gyi ljon ba zhig 'khrungs pa'i 'dab mar rgyal ba'i snang brnyan 'bum gyis sbung pa'i ngo mtshar gyis bkra bas na sku 'bum zhes mtshan du grags shing /
de yang rje bla ma tsong kha pa chen po de nyid sngon bram ze'i khye'ur gyur pa'i dus su 'dren pa mnyam med shAkya'i rgyal bo la shel dkar po dri ma med pa'i phreng ba brgya rtsa zhig phul nas zab mo stong pa nyid kyi lta ba dang 'brel ba'i rdo rje theg pa'i lam rgyas par byed pa'i smon lam btab pa la brten nas mdo smad tsong kha'i yul du yab klu 'bum dge dang yum shing sa a chos kyi sras su sku bltams nas chos rje don grub rin chen ba'i drung du bzhugs te byams pa'i gzhung mdo sde rgyan dang gsang sngags kyi dbang lung du ma zhig /
zhus nas bsnyen sgrub bdag 'jug sogs la shin tu 'grus bar mdzad /
dgung lo bcu bdun bzhes pa'i tshe dbus su byon te gso dbyang kyi gzhung yan lag brgyad pa la sbyangs shing mkhas pa dang grub pa'i dam pa du ma'i zhabs la gtugs nas mdo rgyud gzhung lugs rig gnas mtha' dag la mkhas bar mdzad nas 'ol kha'i chos lung dgon sogs dben gnas du mar bsag sbyang la thugs brtson shin tu che bar mdzad pas 'dzam gling mdzes pa'i rgyan drug mchog gnyis sogs paN grub du ma dang /
yi dam sangs rgyas byang sems mang pos rjes su bzungs nas byin gyis brlabs /
de nas gzhis ka sne'u'i dpon nam mkha' bzang pos mthun rkyen phun sum tshogs pa legs par bsgrubs pa la brten cho 'phrul chen po'i dus mchod lha sa smon lam chen mor grags pa legs par btsugs te bstan pa rgyas pa'i smon lam rgya cher 'debs pa gnang /
lo de ka'i sa mo glang lor 'brog ri bo che dga' ldan rnam par rgyal ba'i gling zhes pa'i dgon pa legs par btab ste nub dza lan+d+ha ra nas shar phyogs rgya mtsho'i pha mtha' tshun gyi yul ljongs thams cad du dge 'dun gyi sde rnam par dag pas khyab bang mdzad pa sogs rnam 'dren bu ram shing pa'i rgyal tshab chen po de nyid 'khrungs pa'i yul sku 'bum zhes pa 'di nyid kyi sar 'dus pa'i sde chen por 'phel zhing dbyig 'dzin dang rin chen gnyis pa'i mchod sdong du sri zhu sogs rgyas par rgyal dbang mchog gis stsal ba'i dkar chag tu gsal ba ltar yin la /
bsti gnas dam pa 'di nyid du gsang ba sngags kyi grwa tshang thog mar 'dzugs pa po ni zi na slob dpon legs pa rgya mtsho ba yin zhing /
de nyid kyis paN chen thams cad mkhyen pa blo bzang chos kyi rgyal mtshan mjal skabs mdo sngags kyi bstan pa 'byung ba'i lung bstan gnang ba ltar gser thog chos rjes sbyin bdag byas te sa mo glang lor slob dpon de nyid kyis dpal ldan rgyud smad kyi phyag len dang mthun pa'i sngags gra gsar du btsugs te phyogs ja tshul lo zla 'khor mang gnang nas 'chad nyan dang bca' khrims rnam par @# / /
dag pa'i srol btsugs /
de nas dga' bzhes pa chu 'brug gi lor rgyal dbang thams cad mkhyen pa dbang phyogs rgyal khab chen por phebs skabs bka' shog bslab ston dang bcas pa gnang zhing /
de mthun paN chen blo bzang chos kyi rgyal mtshan gyis kyang bka' shog stsal /
slar yang rnam rgyal zhes pa'i bgrang gzhir rgyal dbang thams cad mkhyen pa chen pos bca' yig dang sbyin bdag cho lngar yang bskyar gyis gtad gnyer mdzad /
chos rje legs pa rgya mtsho la gnang ba zhus rjes chos rje bsod nams rin chen la de nang du gdan sar bsko bzhag gnang nas gtsug lag khang ka bzhi ma gsar du bzhengs te 'chad nyan gong 'phel du mdzad /
de rjes shing mo lug lor chos rje dam chos phun tshogs gdan sar byon nas sngar gyi gtsug lag khang la shing rtsi logs bris rab gnas sogs mdzad /
de nas kun ldan gyi lor chos rje grags pa bkra shis gdan sar byon /
slar 'du khang ka pa so gnyis can bzhengs /
de rjes chos rje shes rab bzang po gdan sar byon /
bla brang sngon ma las rgya bskyed de rgya lugs ltar dngos gtsang bsgrubs /
de nas chos rje blo bzang bstan pa'i rgyal mtshan gdan sar byon bla brang du bla ma'i gzims chung sogs gsar bzhengs mdzad /
de rjes chos rje ngag dbang dpal ldan /
chos rje blo bzang rdo rje /
chos rje dge legs dpal ldan /
chos rje don grub 'od zer rnams gdan sar rim pa bzhin byon /
de nas rab byung bca nu gnyis pa'i steng gi na tshod ldan zhes pa shing phag lor zin nang so'i rigs las son pa chos rje ngag dbang blo bzang gdan sar byon te 'dus tshogs 'phel zhing snying stobs dang brtson pa rmad du byung ba'i sgo nas 'bru mang zhes pa sa pho stag gi bgrang bya'i bzhin ras bzhad pa na gtsug lag khang bod lugs ltar gsar bzhed gi las mgo btsugs te sbyin bdag tsho lnga'i dad 'bul gtso bor gyur ba'i mthun rkyen la brten nas gtsug lag khang ka ba nga drug sgo mchor ka spungs bzhi rgya mtshongs bcas la mtshon rtsi gser shog zhib rgyas dang /
gdung gang yod la gser gyi lA ny+jas rnam rgyal ma'i gzungs sogs gzungs sngags mang pos spras shing /
steng gi rab gsal /
mchod khang gi rgya mthongs la rgya phibs dang /
mgon khang mdzod khang sogs shag skor 'khor mar yod ba sben thog mi gang gi tshad la mdun du gser zangs kyi rnam bcu dbang ldan zung dang Ad+r+Sha che chung ci rigs kyis brgyan pa /
gtsug lag khang sgo lcags gshan gser dngul gyi tsha gas yod pa gsar bzos /
rgya mthongs kyi ka ring la bzang gos kyi 'phan ring rgya mtsho'i grangs ldan dang /
ka ba rnams kyi phrag la za 'og khra bsgrigs kyi rgyal mtshan yon tan gyis spa ba bcas lo de nang du legs par grub pa'i do dam gyi gtso bo chos rje ngag dbang blo bzang gis mdzad /
gzhan yang dge skos grags pa don grub dang /
dbu mdzad ngag dbang lhun grub /
rge rgan shes rab rin chen /
shes rab rgyal mtshan /
blo bzang bkra shis /
tshul khrims bzang po /
blo bzang rin chen /
bzad @# / /
po rgyal mtshan rnams dang /
las ka'i khur che ba dge 'dun spyis mdzad cing /
shing bzo'i dbu mdzad chen ho'u so'u sogs mi bcu phrag gnyis dang /
so phag rtsig mi li zho'u sogs phyogs kyi grangs ldan gyis bgyis pa'i rgyu yon phyogs sogs khyon dril dngul dkar srang 'khor sum stong lhag bcas las bsgrub ste /
rnam par dkar ba'i dad 'dun shugs drag pos bstan pa rin po che dang 'dus sde'i zhabs tog tu 'gyur ba'i bdag rkyen phul du byung ba mdzad de phan bde'i rtsa lag tu gyur pa 'di'o /
zhes 'dir smras pa /
e ma zla nyi'i bgrod pas sa mos dang / /
sbrang rtsi'i rgyal mtshan tshal chen bzhad pa bzhin / /
rgyu 'bras theg pa'i them skas zung nyid du / /
btsugs te skal bzang mgron du 'gugs 'di mtshar / /
gsang chen mchog gi rtser 'dzegs bdud rtsi'i dbyid / /
ye shes ro bda'i yol gor 'dus pa'i rgyud / /
'chad dang nyan pa'i lnga skyes g.yas 'khyil dung / /
'phrin las bzang bo'i sgra dbyangs sgrog 'di snyan / /
rnam dkar bya ba las kyi 'khor lo yi / /
dal 'gro'i rgyun bzang 'o ma'i rdzing bu cher / /
'khyil gang bsod nams rgya mtsho'i dngos nyid du / /
'phel 'dir 'jig rten byed pos sgrun du ci / /
'di ltar bsgrubs pa'i dge tshogs zla shel ltar mchog tu dkar ba gang zhig bsags pa de / /
thub bstan spyi dang khyad par tsong kha pa'i / /
mdo sngags bstan pa phyogs mthar spel phyir bsngo / /
chos grwa che 'di mi nub yun gnas shing / /
'phags tshogs dge 'dun rtag tu khrims gtsang la / /
bshad sgrub bstan ba'i bya ba legs tshogs rnams / /
dbyar gyi chu gter bzhin du 'phel bar shog /
'di yi mthun rkyen bsgrubs dang las byed rnams / /
gnas skabs tshe ring nad mid bde ldan zhing / /
mthar thug rgyal ba'i go 'phang myur thob nas / /
'gro rnams gtan bde'i lam la 'god par shog /
'jig rten khams 'dir nag phyogs bdud rigs kyi / /
bar gcod mi mthun nyer 'tshe zhi ba dang / /
mthun rkyen 'byor pa gong nas gong 'phal zhing / /
'gro kun bde la 'god pa'i bkra shis shog /
ces ba 'di ni sku 'bum byams pa gling gi sngags grwa'i gtsug lag khang gsar bzhengs byas ba'i dkar chag tu chos rje ngag dbang blo bzang bla spyis bskul ba ltar shAkya'i btsun pa blo bzang ye shes kyis smras ba'o / /
mang+galaM / /
! chos grwa chen po 'di kha'i byams chen gyi sku brnyan rin po cher bzang gos kyi snam sbyar phul ba'i zhal yig /
rgyal ba'i rgyal tshab ma pham mgon po la / /
mtshams sprin gzhon nu'i mdangs chags snam spyar 'di / /
phul bas bdag dang 'gro ba ma lus pa / /
theg mchog bdud rtsi'i chos la sbyong bar shog /
khyad par du yang kun mkhyen tsong kha pa'i / /
bstan pa'i rgyal mtshan mi nub 'dzin pa dang / /
'gro rnams bde skyid 'byor pa dang ldan zhing / /
thams cad mkhyen pa'i gling du phyin par shog /
skye ba kun tu rje btsun byams pa yis / /
'bral ba med par rjes su legs bzungs te / /
mgon khyod zhal gyi dkyil 'khor mngon sum du / /
mthong ba'i skal ba bzang po la spyod shog /
sarba dzA ga taM / / / /
@# / /
! sa stag mchod mjal gnang ba dang bstun yi dam chos srungs rnams la snyan dar gyi zhal yig /
dzaH gdug pa mthar byed 'jigs mdzad gshin rje'i gshed / /
'khor bcas dgyes phyir snyan shal 'di phul bas / /
sangs rgyas bstan la gnod byed dgra bgegs rnams / /
drag po'i chad pas sgrol ba'i 'phrin las mdzod / /
hUM| ye shes mgon po 'khor dang bcas rnams la / /
lha rdzas lha lam kun khyab 'di phul bas / /
gces pa sangs rgyas bstan pa bsrung ba la / /
nam yang g.yel ba med pa'i 'phrin las mdzod / /
dzaH dam can gshin rje 'khor dang bcas rnams la / /
bstan pa bsrung phyir snyan shal 'di phul bas / /
blo bzang rgyal ba gnyis pa'i bstan pa la / /
sdang ba'i dam nyams ma lus tshar chod mdzod / /
b+h+yauH dregs pa kun gyi gtso mo 'dod khams mar / /
snyan shal yid 'ong 'di nyid legs phul bas / /
dgon gnas dge 'dun sde dang bcas ba rnams / /
bsrung skyob 'phrin las bsam don tshul bzhin sgrubs / /
stong gsum 'chi med lam kun yongs gang ba'i / /
phyi nang dam rdzas spyan gzigs sna tshogs ba / /
dpal ldan lha mo 'khor dang bcas rnams la / /
dgyes pa bskyed phyir dad pa'i yid kyis 'bul / /
khyod ni sngon tshe rdo rje 'chang dbang gis / /
ji ltar bka' bsgos dam las ma 'da' bar / /
rgyal bstan spyi dang rje btsun tsong kha pa'i / /
bstan pa bsrung la 'phrin las rnam bzhi sgrubs / /
kyai| bstan la gnod byed 'dul la thogs med pa / /
dregs pa lcam sring 'khor dang bcas rnams la / /
mchod pa'i bye brag dam rdzas spyan gzigs rnams / /
shugs drag dang ba'i yid kyis legs 'bul na / /
phan bde ma lus 'byung ba'i gnyen gcig pu / /
blo bzang grags bstan yun ring gnas ba dang / /
de 'dzin skyes bu sku tshe brtan ba dang / /
las bzhi'i 'phrin las thogs med sgrub par mdzod / /
chos skyong bsrung ma 'khor bcas khyed rnams la / /
rtse gcig yid kyis gsol ba btab pa'i mthus / /
bsam don gegs med myur du grub gyur nas / /
mdo sngags gzhung la spobs ba thogs med shog /
! swasti /
'chi med lam kun yongs su gang ba yi / /
phyi nang dam rdzas spyan gzigs sna tshogs pa / /
yi dam chos skyong bsrung ma 'khor bcas la / /
dgyes pa bskyed phyir dad pa'i yid kyis 'bul / /
phan bde ma lus 'byung ba'i gnyen gcig pu / /
blo bzang grags bstan yun ring gnas pa dang / /
de 'dzin skyes bu sku tshe brtan pa dang / /
las bzhi'i 'phrin las thogs med sgrub bar mdzod / /
khyed rnams bsten cing gsol ba btab pa'i mthus / /
chos grwa che 'di dar rgyas khrims gtsang zhing / /
bsam don gegs med myur du grub gyur nas / /
mdo sngags gzhung la sbobs ba thogs med shog / / /
sa ma ya tIShTHa / /
! blo bzang mkhyen brtse'i pha mtha' yangs pa la / /
bslab gsum rta bdun shing rtas legs drangs te / /
gling bzhi'i 'gro ba'i rmongs mun rab sel ba / /
rje btsun bla ma'i zhabs la gsol ba 'debs / /
mkhas @# / /
mang rgya mtsho'i dbus su legs bshad kyis / /
smra ngan ri dwags tshogs rnams skrag mdzad cing / /
rnam dpyod spobs pa'i rtsal kun yongs rdzogs pa'i / /
dpal ldan bla ma'i zhabs la gsol ba 'debs / /
tshogs gnyis chu gter chen po las 'ongs pa'i / /
rnam dpyod rin chen dbang gi rgyal po yis / /
'gro la 'dod dgu ma lus legs stsol ba'i / /
yongs 'dzin dam pa'i zhabs la gsol ba 'debs / /
rtse gcig mos pas gsol ba legs btab pas / /
deng nas bzungs te skye ba thams cad du / /
rje btsun bla ma khyed dang mi 'bral zhing / /
theg pa mchog gi skal bzang spyod par shog /
gnas skabs nyer 'tshe mi mthun kun zhi zhing / /
tshe ring nad med bde skyid dbyar mtsho ltar / /
bla nas blar 'phel bsam don kun bgrub cing / /
bkra shis dga' bde'i dpal la rol par shog /
ces pa 'di ni khod rnam rgyal gyi dpon mo 'dzom pas dang bas gsol ba 'debs tshul 'di lta bu zhig dgos zhes bskul ba la brten nas chos smra ba'i btsun pa blo bzang ye shes kyis smras pa'o / /
bkra shis / /
! blo bzang rgyal bstan dga' ba'i ku na'i tshal / /
rnam dpyod ri dwags mtshan ma'i zer 'phreng gis / /
legs par phye nas 'gro rnams chim mdzad pa / /
'gro 'dren dam pa khyod la gsol ba 'debs / /
tshogs gnyis yongs rdzogs khang bzang mthon po'i rtser / /
sku gsum nor bus mtshan pa'i rgyal mtshan 'dzin / /
blo bzang bstan pa'i dga' ba'i mdzad bzang gis / /
'gro rnams smin mdzad khyod la gsol ba 'debs / /
deng nas bzungs te skye ba thams cad du / /
dpal ldan bla ma khyed dang mi 'bral zhing / /
theg pa mchog gi lam bzang legs bgrod nas / /
rnam 'dren rgyal ba'i go 'phang myur thob shog /
ces pa 'di ni rgyal mkhan zur er te ni paN+Di ta lugs zung bstan 'gro'i nyi ma blo bzang dga' ldan gyis 'di lta bu zhig dgos zhes bskul ba la brten nas shAkya'i dge slong blo bzang ye shes kyis smras pa'o / /
bkra shis / /
! swasti /
blo bzang thugs kyi chu gter las 'khrungs pa'i / /
bslab gsum lung rtogs yid bzhin bsam 'phel dbang / /
thar 'dod yongs la 'dod dgu stsol mdzad pa / /
bstan pa'i dpal gyur khyod la gsol ba 'debs / /
tshul khrims rnam dag ha ri tsan+dan ljon / /
mdo sngags yon tan dri bsung mngon par 'phro / /
gdul bya'i nyon mongs tshag dung sel ba yi / /
dpal ldan bla ma'i zhabs la gsol ba 'debs / /
blo bzang grags bstan nyin mor byed pa'i dpal / /
ye shes snang ba 'bum phrag 'gyed pa yis / /
bstan pa'i pad tshal bzhang ba'i gnyen gcig pu / /
rje btsun bla ma'i zhabs la gsol ba 'debs / /
skyabs gsum bslu med dkon mchog byin rlabs dang / /
bka' srungs dam can rgya mtsho'i mthu stobs dang / /
rig sngags grub pa rnams kyi bden tshig gis / /
bshes gnyen dam pa bskal brgyar zhabs brtan shog /
'di ltar gsol btab 'bad pa bgyis pa yis / /
skye ba kun tu dpal ldan bla ma yis / /
rjes bzungs @# / /
dam chos bdud rtsi'i dga' ston la / /
ngoms pa med par 'dod dgur spyod par shog /
ces pa 'di ni dga' ldan chos 'khor gyi bla ma tshul khrims grags pas bskul bar brten shAkya'i btsun pa blo bzang ye shes kyis chos grwa chen po'i gtsug lag khang du smras pa'o / /
mang+galaM / /
! na mo gu ru many+dzu g+hoShA ya /
'dir gzhi bdag sdong btsan 'khor tshogs rgya mtshor bcas pa la mchod gtor 'bul ba'i phyag len ji ltar bya ba'i tshul la / /
snod gas chag sogs kyi skyon dang bral ba'i nang du 'bru sna lnga /
sman sna lnga /
rin po che lnga /
dkar gsum mngar gsum sogs bsris pa'i 'brang rgyas gru gsum pa rgyan gyis spras pa mtheb skyus skor ba bshams /
gzhan yang mda' dar ru mtshon rnon po /
bsangs sna tshogs tshad /
mchod 'bru gser skyems /
'byor na khrab rmog gri gsum /
lha sha lag pa /
btsan ra kham pa /
btsan yug mtshal mgo can la sogs pa ci 'byor ba tshogs par byas /
rang yi dam gang yang rung ba'i nga rgyal la gnas pas /
oM A gyer sang /
thung rung /
sbungs /
sa ma yA /
A tri shwa ri yA /
dun dun dzAMH dzAMH zhes sogs kyi sngags ci mang bzlas brjod bya /
de nas mchod gtor rnams rgyas par sngags drug dang phyag rgya drug gis byin gyis brlabs pa'am bsdus pa byed na /
oM AHhUM gis byin gyis brlabs /
de nas spyan 'dren pa ni /
kyai /
gdung shugs drag pos dad dang dam tshig gis / /
dpag med mchod pa'i yul 'dir spyan 'dren na / /
tshur spyon yul lha 'khor tshogs rgya mtshor bcas / /
'phrin las thogs med sgrub phyir 'dir gshegs shig /
rgyal ba'i bstan pa g.yel med bsrung ba dang / /
yul phyogs bkra shis dge mtshan spel ba'i phyir / /
zhi rgyas dbang drag ji ltar 'tsham ba'i sku / /
ma thogs rings pa'i tshul gyis gnas 'dir spyon / /
ka ma la ye stwaM /
dus gsum rtsa ba brgyud pa'i bla ma dang / /
rgyud sde bzhi yi lha tshogs 'khor bcas dang / /
bslu med dkon mchog gsum dang bstan srungs tshogs /
yul lha 'khor dang bcas la phyag 'tshal lo / /
dngos bshams yid sbrul las byung mchod tshogs ni / /
'chi med lam kun khyab par yongs bkangs ti / /
bkur sti'i mgron dang yul lha gzhi bdag dang / /
rigs drug 'gro ba kun la dang bas 'bul / /
bdag sogs rnams kyi mi shes rmongs pa yis / /
'khor ba thogs med nas bsags sdig ltung dang / /
sdong btsan 'khor tshogs thugs dang 'gal bgyis rnams / /
gnong zhing 'gyod pa'i sems kyis so sor bshags / /
skye 'phags kun gyi ches dkar legs byas dang / /
gzhi bdag rnams kyi yul phyogs bsrung skyob sogs / /
phan bde'i mdzad bzang kun la rjes yi rang / /
yul phyogs skyong phyir rtag par legs bzhugs nas / /
mi mthun gnod pa kun las skyob pa dang / /
tshe ring nad med 'bru bcud rab 'phel te / /
rdzogs ldan dpal la spyod pa'i 'phrin las mdzod / /
de nas thugs dam bskang ba ni /
kyai| yid 'ongs dwangs bsil mchod yon rgya mtsho 'dis / /
sdong @# / /
btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
mdzes shing lta na sdug ba'i me tog 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
bsangs sna tshogs pa'i dri zhim bdug spos 'dis / /
snong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
stong gsum gsal ba'i snang gsal sgron me 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
bzang po'i dri nga da ldang ba'i dri chab 'dris / /
sdong ba tsan 'khro dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
ro brgya'i bcud ldan lha yi bshos bu 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyud nas / /
tshe ring nad med 'bru bcud rgyas par mdzod / /
snyan 'gyur rab brjid rol mo sna tshogs 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod zag mod bdud rtsi'i sman phud dam pa 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
dam nyams bsgral ba'i snying khrag rgya mtsho 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
ngar 'jo dang ldan zhol g.yag kham pa 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
mtshams sprin la 'khu btsan gyir skyes 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
mdzes pa'i rgyan ldan btsan lug mgo dmar 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
'phur lding rol pa'i bya tshogs grangs med kyis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
rdzu 'phrul shugs ldan btsan rtan kham pa 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe @# / /
ring nad med 'bru bcung rgyas par mdzod / /
kha gdangs mche gtsigs gcan gzan tshogs rnams kyis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
mi shigs sra btsan rdo rje'i go khrab 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
'jigs rung rno ngar ldan pa'i mtshon cha 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
mi mthun g.yul las rgyal ba'i ba dan 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
ro brgya'i bcud dang ldan pa'i bskang gtor 'dis / /
sdong btsan 'khor dang bcas pa'i thugs dam bskangs / /
'khor dang bcas pa'i thugs dam skongs gyur nas / /
tshe ring nad med 'bru bcud rgyas par mdzod / /
de nas bstod pa bya ba ni /
kyai| padma rA ga ltar dmar brjid pa'i sku / /
za 'og gos bzang ber chen lhab lhub gsol / /
rab dkar dar gyi 'gying thod legs par bcing / /
phyag g.yas ru mtshon bsnams pa khyod la bstod / /
g.yon pa btsan gyi zhags pas dam nyams 'ching / /
bse phub dmar pos sku rgyab mdzes byas shing / /
brag btsan 'khor tshogs pho mo'i 'khor gyis bskor / /
sna tshogs sprul pa'i pho nya 'gyed la bstod / /
gzhan yang btsan rgod grags pa'i rgyal mtshan dang / /
grags pa'i dpal dang grags pa rin chen dang / /
grags pa rdo rje klu bdud chen po sogs / /
rnam mang 'khor tshogs rgya mtshor bstod par bgyi / /
de nas bskul bya ba ni /
lha khyod sprul bsgyur ston tsan / /
khros shing rngams pa'i cha byad can / /
myur mgyogs rta nag rting dkar chibs / /
dam nyams dgra la klu nad thongs / /
g.yas pa gnam lcags ral gri yis / /
dam nyams dgra bo'i srog dbugs chod / /
g.yon pa dug sbrul zhags pa yis / /
sa bdag nad ngan dgra la thongs / /
bdud btsan 'bum gyi sprul tshogs bcas / /
sdang ba'i dgra la thog ser phob / /
yul 'dir dus 'khrug nad yams sogs / /
bdud rigs nyer 'tshe zhi ba dang / /
lha klu rnams kyis char 'bebs shing / /
lo tog 'phel zhing rgyas par mdzod /
khyad par rgyal ba tsong kha pa'i / /
bstan pa yun du gnas pa dang / /
bstan 'dzin yon mchod 'khor bcas rnams / /
rtag tu dge ba'i bkra shis shog /
ces gzhi bdag sdong btsan 'khor bcas la mchod gtor 'bul tshul 'di ni rgyal chen rtse'i mi ser spyi'i 'dod pa ltar shAkya'i btsun pa blo bzang ye shes kyis bka' gdams pho brang du smras pa'o / /
bkra shis / /
! oM bde legs su gyur cig /
blo bzang bstan pa'i kun+da'i tshal yangs por / /
mkhyen pa'i ye shes @# / /
'od dkar gzi 'bar zhing / /
gdul bya gling bzhi'i mun pa sel ba'i mgon / /
dpal ldan bla ma'i zhabs la gsol ba 'debs / /
blo bzang grags pa'i gzhung lugs rgya mtsho las / /
longs pa'i sku gsum ye shes 'od dkar gyis / /
skal bzang 'gro ba'i mi shes mun sel ba / /
dpal ldan bla ma'i zhabs la gsol ba 'debs / /
gangs can ljongs 'dir 'jam mgon blo bzang bstan / /
'dzin la zla med lha mi'i skyabs gcig du / /
tshogs gnyis ye shes yon tan yongs rdzogs pa'i / /
dpal ldan bla ma'i zhabs la gsol ba 'debs /
zhes pa 'di ni yang thang lho pa dkon mchog dpal bzang gis gsol 'debs tshigs bcad 'di lta bu zhig dgos zhes bskul ba ltar bgyis pa'o / / / /
bkra shis / /
! oM swasti /
dga' ldan chos kyi 'khor lo'i 'phags tshogs rnams / /
mnyes byed ro bda' 'khyil ba'i yol go 'di / /
ches dkar lhag bsam dag bas legs bsgrubs mthus / /
dge 'dun khrims gtsang bshad sgrub 'phel gyur cig /
ces pa 'di ni shangs dga' ldan chos 'khor du tshogs khro gsar pa bsgrubs pa'i zhal byang du btsun pa blo bzang ye shes kyis bgyis pa'o / /
mang+galaM / /
! swasti /
blo bzang rgyal ba'i bstan pa'i pad tshal las / /
legs 'ongs gsung gi bung ba'i dbyangs snyan che / /
skal bzang gdul bya'i rna ba'i ldum ra'i gnas / /
sgrog mkhas dpal ldan bla ma zhabs brtan shog /
rab 'byams zhing bzhugs bslu med dkon mchog dang / /
rig sngags grub pa rnams kyi bden mthu dang / /
mthu ldan dam can bsrung ma'i drag shul gyis / /
lha mi'i skyabs mgon bskal brgyar zhabs brtan shog /
de ltar rtse gcig snying nas gsol btab bas / /
skye ba kun tu rje btsun bla ma yis / /
nam yang 'bral med rjes su 'dzin pa dang / /
rnam mkhyen rgyal ba'i go 'phang myur thob shog /
ces dka' bcu blo bzang phun tshogs kyis 'di lta bu zhig dgos zhes bskul ba'i ngor chos smra ba'i btsun ba blo bzang ye shes kyis smras ba'o / /
mang+galaM / / / /
! swasti /
mdun du chu skyes nyi zla'i dkyil 'khor steng / /
rigs gsum mgon dang dbyer med bla ma ni / /
sku mdog dkar ser zhal gcig phyag gnyis ba / /
g.yas pa chos 'chad g.yon pa glegs bam bsnams / /
chos gos gsum gsol gser mdog paN zhus mdzes / /
dgyes shing 'dzum dkar 'phro ba'i gzi mdangs can / /
skyil krung tshul gyis bzhugs pa'i gnas gsum du / /
yi ge gsum mtshan hUM yig 'od zer gyis / /
rang bzhin gnas nas bsgoms pa dang 'dra ba'i / /
ye shes pa la yi dam lha tshogs dang / /
sangs rgyas byang sems dpa' bo mkha' 'gro'i tshogs / /
spyan drangs dam tshig pa dang dbyer med gyur / /
skyabs gsum ma lus 'dus pa'i bdag nyid can / /
snyigs dus 'gro rnams sdug bsngal rgya mtsho las / /
sgrol ba'i thar 'dod yongs kyi dad dpon mchog /
rje btsun bla ma'i zhabs la gus phyag 'tshal / /
dngos bshams ting 'dzin gyis sprul mchod pa 'bul / /
sdig ltung kun bshags dge la rjes yi rang @# / /
zab rgyas chos 'khor bskor phyir rtag bzhugs gsol / /
rang gzhan dge rtsa rdzogs byang rgyu ru bsngo / /
rgyal kun yab gcig bstan pa'i 'khor lo dang / /
dbyer med rgyal ba gnyis pa tsong kha pa'i / /
ring lugs chu bo'i rgyun bzhin spel mdzad pa'i / /
dpal ldan bla ma'i zhabs la gsol ba 'debs / /
'gro rnams thugs rje'i spyan ras kyis btsa' ba / /
phyag na padmo 'chang ba'i zhing khams 'dir / /
thugs bskyed smon lam bzang pos 'gro 'dren pa'i / /
rje btsun thugs rje can la gsol ba 'debs / /
ma lus bdud sde 'joms la thogs med pa'i / /
rgyud rgyal gsang ba'i bdag po gnyis ba'i rje / /
rgyal bstan tshul bzhin bsrung ba'i snying stobs can / /
bshes gnyen dam pa'i zhabs la gsol ba 'debs / /
blo bzang rgyal bstan 'dzin pa'i snyan grags rnga / /
phyogs kyi 'khor lo 'gengs pa'i rnam dpyod can / /
bslab gsum yon tan 'dod dgu'i char 'bebs pa'i / /
dpal ldan bla ma'i srid mthar zhabs brtan shog /
bslu med bla ma yi dam byin rlabs dang / /
myur mdzad mgon po dam can chos kyi rgyal / /
dmag zod dregs pa lcam sring mthu rtsal gyis / /
dpal ldan bla ma bskal brgyar zhabs brtan shog /
drang srong rig sngags 'chang ba'i bden tshig dang| /
mtha' dag 'gro ba'i legs byas bzang po dang / /
khyad par bdag gis snying nas gsol btab mthus / /
skyabs mgon dam pa yun ring zhabs brtan shog /
de ltar snying nas rtse gcig gsol btab pas / /
gnas skabs nag phyogs bar chad kun zhi nas / /
ci bsam gegs med myur du 'grub pa dang / /
tshe ring nad med bde ldan 'byor thob shog /
deng nas bzungs te tshe rabs thams cad du / /
rje btsun bla mas dgyes bzhin rjes bzungs te / /
thun mong lam gyi rim pas rgyud sbyangs nas / /
bka' bzhin sgrub pa'i mchod pas mnyes byed shog /
de nas rnam dag dbang gis rgyud smin cing / /
dam tshig sdom pa srog ltar gces bzungs nas / /
rgyud rgyal gsang ba'i chos kyi bgo skal la / /
'dod dgur spyod pa'i skal bzang thob par shog /
'jig rten khams su dmag 'khrug mu ge dang / /
gdon bgegs nad rims nyer 'tshe kun zhi zhing / /
rgyal bstan spyi dang 'jam mgon tsong kha pa'i / /
mdo sngags bstan pa dar ba'i bkra shis shog /
ces 'tsho byed dge slong nam mkha' don grub kyis bskul ba'i ngor chos smra ba'i btsun pa blo bzang ye shes kyis rnam gnon zhes pa lcags 'brug rang lo so brgyad lon pa'i yang ngo'i tshes bcu'i nyin bka' gdams pho brang du smras pa'o / /
mang+galaM / / / /
! oM swasti /
mdun du yid bzhin nor spras khri steng du / /
snang mtha'i mgon po blo bzang ye shes dang / /
dur smrig gar gyis rnam rol bstan pa'i dpal / /
rje btsun blo bzang bstan pa'i rgyal mtshan ni / /
gzhon nu'i nyams chags dgyes pa'i 'dzum ldan can / /
zhal gcig phyag gnyis chos 'khor bskor ba'i tshul / /
yid 'ong gser mdog zhwa yis legs par mdzes / /
rdo rje skyil krung gis bzhugs gnas gsum du / /
yi ge gsum gyis mtshan pa'i 'od zer gyis / /
@# / /
rang bzhin gnas nas rgyal ba sras bcas kyis / /
legs bskor ye shes sems dpa' spyan drangs te / /
dam tshig pa dang dbyer med dgyes bzhin bzhugs / /
sgo gsum gus 'dud mchod sprin ma lus 'bul / /
sdig ltung kun bshags rnam dkar mdzad bzang la / /
yi rang chos 'khor bskor phyir legs bzhugs gsol / /
'dis mtshon rnam dkar byang chub rgyu ru bsngo / /
blo bzang mkhyen brtse'i ye shes 'od stong gis / /
rnam dpyod sbrang rtsi'i rgyal mtshan kha phye nas / /
blo gsal bung ba'i tshogs rnams chims byed pa'i / /
blo bzang bstan pa'i mgon la gsol ba 'debs / /
blo bzang rgyal ba gnyis pa'i mdo sngags kyi / /
bstan pa'i rgyal mtshan phyogs bcur bsgreng ba la / /
rlabs chen snying stobs bag chags bzang po can / /
dpal ldan bla ma'i zhabs la gsol ba 'debs / /
bslab gsum rnam par dag pa'i tshul khrims kyis / /
blo bzang rgyal bstan mdzes byed btsun pa'i mchod / /
bshad sgrub bstan pa'i rgyal mtshan gnyen gcig pu / /
yongs 'dzin dam pa'i zhabs la gsol ba 'debs / /
bslu med dkon mchog rin chen byin rlabs dang / /
gnas gsum mkha' 'gro bsrung ma'i mthu rtsal gyis / /
rje btsun bla ma srid mthar zhabs brtan cing / /
mkhas btsun bzang po'i mdzad pa mthar phyin shog /
de ltar rtse gcig yid kyis gsol btab pas / /
byin rlabs gzhug phyir dgyes shing rang la thim / /
rang gi snying ga'i padmor legs bzhugs pa'i / /
thugs kar sa bon sngags kyis bskor bar gyur /
ces dmigs pa dang bcas brjod pa'i ngang nas /
oM AH gu ru su ma ti shA sa na s+ya d+h+wa dza sid+d+hi hUM hUM /
zhes gang lcogs bzlas pa'i mthar /
dge ba 'di yis myur du bdag ces sogs dang /
skye ba kun tu yang dag bla ma dang zhes sogs rang gi blo dang bstun pa'i bsngo ba smon lam bkra shis kyis mtha' brten par bya'o /
zhes pa 'di ni dge slong chos mdzad kyis bskul ba'i ngor chos smra ba'i btsun pa blo bzang ye shes kyis smras pa'o / / / /
bkra shis / /
! oM swa sti /
bla ma yi dam mkha' 'gro'i tshogs rnams dang / /
mgon po tshe dpag med pa'i byin rlabs kyis / /
sprul pa'i zla tshes rdo rje ltar brtan cing / /
bzang po'i 'phrin las phyogs mthar rgyas par shog /
mthu stobs myur mdzad mgon dang re ma ti / /
khyad par dus mtshan 'od chen 'bar ma la / /
mgon po tshe brtan gnyer du legs gtod kyis / /
'bral med bsrung skyob 'phrin las g.yel med mdzod /
ces pa 'di ni dge slong blo bzang bsam gtan gyis bskul ba ltar chos smra ba'i btsun pa blo bzang ye shes kyis smras pa'o / /
mang+galaM / /
! swasti /
blo bzang rgyal ba'i mdo rgyud gzhung lugs rnams / /
mkhyen pa'i ye shes dkyil 'khor rtag 'char bas / /
gangs ri'i ljongs 'dir gsal bar mdzad pa'i rje / /
rje btsun bla ma'i zhabs la gsol ba 'debs / /
blo chen rmad byung mdzad pa bzang po yin / /
sku gsum ye shes myu gu smin mdzad cing / /
skal bzang gdul bya yongs kyi 'dren pa mchog /
dpal @# / /
ldan bla ma'i zhabs la gsol ba 'debs / /
bslab gsum rnam dag tshul khrims kyis phyug cing / /
blo bzang rgyal bstan nyin mor byad pa'i mgon / /
gdul bya'i ma rig mun pa sel mdzad pa'i / /
ye shes mtshan can zhabs la gsol ba 'debs / /
de ltar rtse gcig gsol ba btab pa'i mthus / /
tshe 'di'i bde 'byor srid pa'i phun tshogs la / /
rmi lam du yang zhen pa rab spangs shing / /
rnam dag bslab pa gsum la legs bslabs te / /
'khor ba'i rgya mtsho che las myur bgrod shog /
yang yang drin gyis bskyangs pa'i 'gro ba rnams / /
sdug bsngal gsum gyis mnar ba ma bzod nas / /
bdag gzhan brje ba'i byang chub sems mchog gis / /
theg mchog lam gyi bgrod pa mthar phyin shog /
de ltar thun mong lam la legs bslabs te / /
bla med rdo rje theg pa'i sgor zhugs nas / /
dam tshig sdom pa srog ltar gcas bzungs te / /
tshe 'di nyid la zung 'jug thob par shog /
mdo rgyud gzhung lugs gdams par shar ba yis / /
rgyal bstan phyogs kyi tha gru khyab mdzad cing / /
snyigs dus gangs can 'gro ba yongs kyi mgon / /
blo bzang grags pa'i dpal gyi bkra shis shog /
ces pa 'di ni yongs su rdzogs pa'i bshes gnyen chen po rgyal lhun grub dga' tshal gyi dbu mdzad blo bzang rgyal mtshan gyis bskul ba ltar chos smra ba'i btsun pa blo bzang ye shes kyis bka' gdams pho brang du smras pa'o / /
mang+galaM / /
! 'dir dam can rdo rje legs pa la mchod gtor 'bul tshul ni /
bsangs rdzas /
gtor ma /
gser skyems /
mchod 'bru /
mnga' dar sogs spyan gzigs ci 'byor tshogs par byas la rang nyid yi dam gyi lha gang yang rung ba'i nga rgyal dang ldan pas mchod gtor rnams /
sngags drug dang phyag rgya drug gis byin gyis brlab pa'am /
yang na a kA ro gsum gyis byin gyis brlab pa'am /
mi nus na oM AH hUM gsum gyis byin gyis brlabs la /
kyai| zas gtsang sras po rgyal ba'i bstan pa la / /
rdo rje 'chang gis ji ltar bka' bsgos bzhin /
rgyal ba'i bstan pa bsrung ba'i drag shul can / /
mthu ldan rdo rje legs pa gshegs su gsol / /
yul khams rta ljang can nub dbang bsgyur cing / /
gnam sa'i bar gyi 'byung po 'dul ba'i gtso / /
'jam gling gnas mchog mdzes pa'i rgyan gcig pu / /
rnal 'byor dgra lha chen po 'dir spyon cig /
yid du'ong ba'i gnas mchog dam pa nas / /
skyes mchog gdug pa'i 'khor tshogs brag skyes po / /
'phags yul bsil ldan mdo khams yongs kyi bdag /
'jigs pa'i btsan rgod chen po gshegs su gsol / /
kun dga' ra ba chos 'khor dben pa'i gnas / /
byin rlabs chags pa'i gnas mchog gar bzhugs kyang / /
rtse gcig dad dang dang bas spyan 'dren gyis / /
sngon gyi dam tshig gnyan po dgongs shing gshegs / /
badzra tri shu la /
dzaHhUM baM hoH badzra sa ma ya dzaHdzaHhUM /
dam can nus ldan 'khor tshogs bsrung mar bcas / /
de ring las rnams bsgrub phyir yul mchog 'dir / /
mos pas spyan drangs mnyes pa'i gdan @# / /
la bzhugs / /
lus ngag yid gsum phyag 'tshal mchod sprin 'bul / /
dam rdzas bzang sman bsres gtor rak+ta dang / /
zag med phyi nang gsang ba'i mchod gtor rnams / /
rnga ma 'jigs dam can 'khor bcas la 'bul na / /
rgyal bstan srung mdzad thugs dam skongs gyur cing / /
rnal 'byor bcol ba'i 'phrin las g.yel med mdzod / /
badzra tri shu la mahA b+ha liM ta mahA rak+ta tsit+ta su ta go ro tsa na keng nai ti ta khA hi khA hi /
yul phyogs phyogs de pha rol na / /
rtag 'char byang shar pha rol na / /
gar bzhugs rdo rje'i pho brang na / /
lcags mkhar mthon po gzengs se gzengs / /
gnas mchog pho brang nang shed na / /
yab ni bdud rigs yum ni dmu / /
dmu bdud gshos pa'i nus mthu che / /
bstan skyong rdo rje legs pa byung / /
mngon shes rdzu 'phrul mthu rtsal bdag /
bzhon par si d+ha dkar mo rol / /
yud tsam gcig la stong gsum nyul / /
dar dmar ber chen sku la ma nabs / /
sag zhu dmar po dbu la gyon / /
sku mdog dmar nag rab khros zhal / /
rno thung rab rno mche gtsigs shing / /
g.yas pa gnam lcags rdo rje bsnams / /
g.yon pa dam nyams snying zhal gsol / /
stag ral g.yas mdzes gzig shubs g.yon / /
btsan gyi mdung dmar dgra la 'phyar / /
g.yas na sum brgya drug cu'i 'khor / /
zhib can rta pa sil li li / /
g.yon phyogs dge bsnyen nyi shu'i 'khor / /
skabs gsum dpung sgra dir dir sgrog /
phyi rol bstan pa bud med tshogs / /
glu snyan len cing bshu sgra dir / /
mdun na 'dzin king bzhi bcu gnyis / /
mtshon zhags 'jigs dgrar 'debs la rngams / /
phyi na gtum pa'i btsan 'khor stong / /
btsan gyi 'jigs skad bshu sgra dir / /
mdun bsus kha gdangs lcags spyang dgu / /
dam nyams srog la 'dur zhing rgyug /
rgyab nas zangs kyi 'bar dgu rgyug /
bstan dgra'i bla brku'i las la brtson / /
bsrung ma 'khor tshogs rgya mchor bcas / /
rab tu dang bas 'dud cing bstod / /
gsang sngags bdag po chen po dang / /
grub dbang padma thod phreng gis / /
bka' bsgos dam tshig legs gtad de / /
dbang gis yongs smin gsang mtshan gsol / /
gsang sngags bstan pa bsrung bar bskos / /
rgyal bstan srung mdzad bstod par bgyi / /
sngon gyi dam tshig g.yel med par / /
sha khrag gtor tshogs 'di bzhes la / /
rnal 'byor sgrub po'i bsam pa'i don / /
ji ltar bcol ba'i 'phrin las dang / /
yengs med las bcol 'phrin las sgrubs / /
yul phyogs rnams su dmag 'khrug lo nyes dang / /
nad yams dal yams nyer 'tshe kun zhi zhing / /
bsam don gegs med lhun gyis grub pa dang / /
kun kyang yid mthun chos la spyod par shog /
bstan dang 'gro ba'i mgon po zhabs brtan cing / /
'phrin las dbyar mtsho bzhin du 'phel ba dang / /
snyan pa'i grags pa dbyar skyes rnga gsangs ltar / /
nam yang chad med sgrog pa'i bkra shis shog /
ces pa 'di ni shAkya'i btsun pa blo bzang ye shes kyis smras pa'o / /
bkra shis / /
! oM swasti /
rtag @# / /
tu 'gro rnams brtse ba'i thugs rje yis / /
ngan song sdug bsngal gnas las sgrol mdzad pa'i / /
nyes pa'i dri bral phyag na padmo yi / /
ras bris dkyil 'khor bzhengs pa'i dge ba'i mthus / /
g.yul lho dgos skyes nye 'brel 'khor bcas rnams / /
tshe ring nad med dpal 'byor rgyas pa sogs / /
bsam don ma lus yid bzhin grub gyur te / /
phyi ma gru 'dzin gnas su skye bar shog /
! dus min 'chi ba 'joms la mnga' brnyes pa / /
tshe dang ye shes dpag med lha dgu'i tshogs / /
ras bris dkyil 'khor legs par bsgrubs pa'i mthus / /
'di yi sbyin bdag 'khor dang bcas pa rnams / /
gnas skabs tshe bsod myur du 'phel ba dang / /
padma 'od kyi zhing khams myur bgrod nas / /
'gro kun don du rdzogs pa'i sangs rgyas kyi / /
go 'phang dam pa myur du thob par shog /
! 'od dpag med mgon sras dang bcas pa yi / /
zhing bkod rmad byung ras bris 'di bzhengs pas / /
g.yul lho dgos skyes 'khor dang bcas pa rnams / /
phan tshun mthun zhing chos la spyod pa dang / /
bde skyid dbyar mtsho bzhin du 'phel gyur nas / /
yid la smon pa'i don rnams legs grub ste / /
bde ba can du padmo'i ze'u 'bru las / /
skyes te rgyal sras spyod pa mthar phyin shog /
ces pa 'di ni pa rnam rdzong dpon g.yul lho dgos skyes kyis bskul ba ltar chos smra ba'i btsun pa blo bzang ye shes kyis bka' gdams pho brang du smras pa'o / /
mang+ga laM / /
! oM swasti /
mtshams sprin gzhon nu'i mdangs mdzes 'jam pa'i dbyangs dur smrig gar gyis rnam rol tsong kha pa / /
yab sras brgyud par bcas la gus btud nas / /
dga' ldan lha khang gsar pa'i dkar chag bri / /
! dpal ldan 'dus pa la sogs bla med kyi / /
lha tshogs grangs med rnams la gus btud nas / /
bzang po'i dri ldang tsan+dan las grub pa'i / /
ngo mtshar bla med lha khang dkar chag bri / /
! gang gi mtshan tsam rda bar lhung bas kyang / /
dus min 'chi ba'i nad las skyob pa'i mgon / /
sras dang bcas la dang bas rab btud nas / /
bkra shis li ma 'ba' zhig las grub pa'i / /
mchod khang bde ba can gyi dkar chag brjod / /
! dus gsum rgyal ba thams cad skyed mdzad yum / /
'jigs pa brgyad las sgrol ba'i thugs rje can / /
rje btsun sgrol ma'i zhabs la gus btud nas / /
de nyid snang brnyan gtsor gyur sangs rgyas dang / /
byang sems la sogs mngon sum bzhugs 'dra ba'i / /
'phags yul li ma lha khang dkar chag bri / /
! 'chi med bdag po gser mngal can la sogs / /
dregs ldan kun gyis gtsug tu legs mchod pa / /
rnam 'dren zas gtsang sras bor gus btud nas / /
bstan pa'i bdag pos ji ltar bka' bsgos bzhin / /
bstan pa tshul bzhin skyong bar zhal bzhes pa'i / /
gnas brtan bcu drug dge bsnyen rgyal chen bzhi / /
mngon sum mig gi dga' ston spungs 'dra pa'i / /
tsan+dan gnas bcu lha khang dkar chag bri / /
! gang gis mthong thos dran cing reg pa yis / /
srid zhi'i 'jigs pa kun las skyobs mdzad pa'i / /
rin chen las grub byang chub mchod rten che'i / /
bzhugs khang @# / /
ngo mtshar dkar chag bri bar bya / /
! 'phags yul byon pa'i paN grub bgrangs yas la /
gus pas btud nas 'gro ba'i rmongs pa'i mun / /
sel zhing shes rab snang ba skyed byed pa'i / /
bstan 'gyur lha khang ngo mtshar dkar chag bri / /
! lha mi'i ston pa mchog dang dbyer med pa'i / /
bka' drin gsum ldan rtsa ba'i bla ma dang / /
rgya chen spyod rgyud zab mo lta rgyud dang / /
byin rlabs rgyud pa'i bla ma rnams la 'dud / /
! swasti / /
blo chen mdzad bzang mkhyen pa'i dkyil 'khor las / /
ye shes 'od stong 'gro ba'i 'phrin las kyis / /
skal bzang gdul bya'i 'bras bzang smin mdzad pa'i / /
rje btsun bla ma'i zhabs la gsol ba 'debs / /
bslab gsum rnam dge yon tan yongs rdzogs shing / /
shes bya kun la lta ba'i mkhyen pa can / /
snyigs dus 'gro ba'i mgon dang skyabs gcig pu / /
dpal ldan bla ma'i zhabs la gsol ba 'debs / /
bla ma yi dam bsrung ma'i byin rlabs dang / /
dad ldan gdul byas snying nas gsol btab mthus / /
lte mi'i 'dren pa bskal brgyad? zhabs brtan cing / /
'phrin las dbyar mtsho bzhin du 'phel bang? shog /
bdag kyang deng nas tshe rabs thams cad du / /
mi khom gnas su nam yang mi skye zhing / /
mtho ris yon tan bdun gyis rab mdzes te / /
dpal ldan bla mas rjes su 'dzin par shog /
de nas rgyal ba'i bstan la rab zhugs te / /
rnam dag bcas pa'i mtshams las mi 'da' zhing / /
thos bsam sgom pas rang rgyud smin byas te / /
'gro kun don du sangs rgyas myur thog shog /
ces pa 'di ni blo bzang chos 'dzin gyis bskul ba ltar /
shAkya'i btsun pa blo bzang ye shes kyis smras pa'o / /
bkra shis / /
!na mo gu ru many+dzu g+ho ShA ya / /
kyai| dpal ldan a ti sha sogs rtsa rgyud kyi / /
bla ma dam pas ji ltar bka' bsgos bzhin / /
rgyal ba'i bstan pa yun ring gnas pa dang / /
de 'dzin rje btsun bla ma'i sku che la / /
bar du gcod pa'i dgra bgegs mi min rnams / /
las bzhi'i sgo nas char gcod 'phrin las sgrubs / / / /
bkra shis / /
! swasti /
gangs can skye 'gro yongs kyi mgon po mchog /
'jig rten dbang phyug mgon dang dbyer med pa / /
mtha' yas 'gro rnams theg mchog lam bzang por / /
'god mkhas rje btsun bla mar gsol ba 'debs / /
rgya mtsho'i gos can khyon la legs sbyod pa'i / /
'gro ba yongs kyis rtse gcig gsol btab pas / /
ji ltar smon pa'i bden tshig bslu med pa'i / /
lha mi'i skyabs mgon bskal brgyar zhabs brtan shog /
de ltar sgo gsum rtse gcig gsol btab mthus / /
tshe rabs 'phreng bar dpal ldan bla ma yis / /
rjes bzungs rgyal ba'i 'khor du skye ba dang / /
ci gsung sgrub pa'i skal bzang la spyod shog /
ces pa 'di ni ma Ni ba chos 'phel rgya mtsho sogs kyis bskul ba'i ngor chos smra ba'i btsun pa blo bzang ye shes kyis bka' gdams pho brang du bgyis pa'o / /
mang+galaM / /
! na mo gu ru /
gdul bya'i blo mun sel mdzad 'jam pa'i dbyangs / /
dur smrig tshul 'chang rgyal ba gnyis pa yi / /
chos tshul ma lus yongs @# / /
su 'phel mdzad par / /
gsol ba 'debs so dngos grub rnam gnyis stsol / /
ces pa 'di ni rje zhal snga nas 'jam dbyangs chos 'phel gyi sku bstod yi dam gyi bla rgyud gsol 'debs su bcug chog pa zhig drung ram pa bsod nams dpal mgon gyis bskul pa'i dor chos smra ba'i btsun pa blo bzang ye shes kyis bka' gdams pho brang du smras pa'o / /
bkra shis / /
! oM swasti / /
bslab gsum dag pa'i mkhas mang 'dus pa'i sder / /
bkod legs phul byung rin chen snod mchog 'di / /
phul bas dge mtshan chos dkar ji snyed kyis / /
phun sum tshogs pa'i 'byor pa slar 'phel shog /
ces lcags sbrul zla ba gnyis pa'i tshos gnyis gza' ba sangs dang / /
skar ma she sa'i 'grub sbyor 'dzom pa'i nyin 'phags tshogs 'dus pa rgya mtshor zangs ltir grwa mtshungs brgya dang gcig gsar bskrun gyi zhal byang du bkod pa'o / /
mang+galaM / /
! blo bzang mkhyen brtse'i ye shes 'od dkar gyis / /
'gro ba'i blo yi mun stug sel mdzad cing / /
skye dgu'i dbus na brjid cing mngon mtho ba'i / /
bshes gnyen dam pa yun ring zhabs brtan shog /
dus gsum bsags pa'i dge tshogs rlabs chen mthus / /
rje btsun bla ma'i byin rlabs legs zhugs te / /
rgyal bstan phyogs mthar spel zhing 'dzin pa la / /
mthu stobs nus pa phul byung thob par shog / /
deng nas skye zhing skye ba kun tu yang / /
bshes gnyen mchog gis 'bral med rjes 'dzin cing / /
bslab gsum mang thos lung rtogs yon tan gyis / /
yid kyi shel bum yongs su gang bar shog /
ces pa 'di ni rgya ri sku skye blo bzang 'phrin las kyis bskul ba ltar chos smra ba'i btsun pa blo bzang ye shes kyis smras pa'o / /
mang+galaM / /
! na mo gu ru many+dzu g+ho ShA ya /
rigs kun khyab bdag rdo rje 'chang dbang dang / /
rgyal kun mkhyen brtse'i gter chen 'jam pa'i dbyangs / /
snyigs dus rgyal ba gnyis pa tsong kha pa / /
gsol ba 'debs so bdag rgyud byin gyis rlobs / /
rlung sems dbang thob 'jam dpal rgya mtsho'i zhabs / /
snyan rgyud gdams pa'i mdzod 'dzin ba so rje / /
'chi med sku brnyes d+harma badzra la / /
gsol ba 'debs so bdag rgyud byin gyis rlobs / /
chos brgyad rang grol blo bzang don grub dang / /
de sras thu bo sangs rgyas ye shes zhabs / /
rje btsun blo bzang chos kyi rgyal mtshan la / /
gsol ba 'debs so bdag rgyud byin gyis rlobs / /
blo bzang rgyal ba gnyis pa'i ring lugs pa / /
mkhyen brtse'i ye shes 'od dkar stong 'phro bas / /
gdul bya'i nyon mongs tsha gdung sel mdzad pa / /
gsol ba 'debs so bdag rgyud byin gyis rlobs / /
de ltar shugs drag yid kyis gsol btab bas / /
skye ba kun tu dal brgyad 'byor bcu'i rten / /
rnyed nas thun mong lam gyis rgyud sbyangs te / /
zab lam rdo rje theg pa'i sgor 'jug shog /
ces pa 'di ni lhun grub gling pa mgon skyabs don grub kyis bskul ba ltar chos smra ba'i btsun pa blo bzang ye shes kyis bka' gdams pho brang du smras pa'o / /
bkra shis / /
! oM swasti /
bslab gsum rnam dag 'dus pa rgya mtsho'i sder / /
bkod legs ngo mtshar rin chen snod mchog 'di / /
@# / /
dge legs tshe brtan lhag bsam dag pa yis / /
dul ba phun chags 'byed par longs sbyod shog /
mang+galaM / /
! swasti /
rmad byung mdzad pa'i dkyil 'khor yongs rdzogs shing / /
mdo sngags gzhung lugs 'byed pa'i 'od snang can / /
sa gsum skye dgu'i mun pa sel mdzad pa'i / /
dpal ldan bla ma'i zhabs la gsol ba 'debs / /
blo bzang rgyal ba'i bstan pa'i sgor zhugs nas / /
thos bsam sgom pa'i ye shes rab rgyas pas / /
skal bzang gdul bya'i mun pa sel ba'i gnyen / /
bshes gnyen mtshan mo'i mgon la gsol ba 'dabs / /
tshogs gnyis rgya mtsho'i 'jing las legs 'thon pa'i / /
sku gsum 'dod dgu stsol ba'i yid bzhin nor / /
blo bzang bstan pa'i rgyal mtshan rtser son pa'i / /
rje btsun bla ma'i zhabs la gsol ba 'debs / /
mdo sngags yon tan gangs can ri bo nas / /
'phrin las chad med lhun grub gang+gA'i rgyun / /
dad ldan gdul bya'i zhing sar rtag 'bab pa'i / /
rje btsun bla ma srid mthar zhabs brtan shog /
de ltar gus pas gsol b+pa btab pa'i mthus / /
tshe rab kun tu dpal ldan bla ma dang /
'bral med dam chos dga' ston la spyod cing / /
mthar thug kun mkhyen go 'phang myur tho ba shog /
ces pa 'di ni 'bras sbungs sgyi gnyen? dka' bcu ngag dbang blo bzang gis nged rang gi bstod pa ring mtsho'i tshigs bcad ngag 'don du byas cho ga ba zhig dgos zhes bskul ba'i ngor chos smra ba'i btsun ba blo bzang ye shes kyis smras ba'o / /
bkra shis / /
! swasti /
rtag chad mtha' dang bral ba dbu ma'i don / /
yid 'ong ut+pal lta bu'i ngos dag tu / /
gser sbyangs las grub sher phyin brgyad stong pa / /
bka' bcu ngag dbang blo bzang bsod nams zhing / /
legs par bsgrubs pa'i dge tshogs ches dkar nges / /
padma rdo rje la sogs tshe 'das rnams / /
ngan song mi khom gnas su mi skye zhing / /
mtho ris thar pa'i zhing du bgrod par shog /
rgyu sbyor dka' bcu ngag dbang blo bzang dang / /
grogs byed dpon yig bzo bo la sogs pa / /
gnas skabs tshe bsod dpal 'byor rgyas pa dang / /
mthar thug kun mkhyen go 'phang myur thob shog /
ces pa 'di ni 'bras spungs? spyi gnyer dka' bcu ngag dbang blo bzang gis brgyad stong pa gser ma bsgrubs pa'i dge rtsa bla med du bsngo ba'i tshigs su bcad pa zhig dgos zhes bskul ba'i ngong chos smra ba'i btsun pa blo bzang ye shes kyis smras pa'o / /
bkra shis / /
! swasti /
dka' bcu ngag dbang blo bzang dad stobs kyis / /
mdo sde rnams kyi mchog gyur bskal bzang che / /
rmad byung rin chen gser dngul las bsgrubs pa'i / /
rnam dkar dge tshogs phung po cim chis pas / /
pha mas gtso byas nye 'brel tshe 'das rnams / /
nyams thag 'khor pa'i sdug bsngal rab spangs te / /
sbangs rtogs yon tan yongs su rdzogs ba yi / /
kun mkhyen rgyal ba'i go 'phang myur thob shog /
sbyin bdag dka' bcu ngag dbang blo bzang dang / /
phun tshogs lhun grub phun tshogs rab brtan sogs / /
grogs don byed dang drung yig bzo bo dang / /
mthun pa sgrub rnams tshe ring nad med shog /
ces pa 'di ni 'bras @# / /
sbungs sbyi gnyer dka' bcu ngag dbang blo bzang gis mdo sde bskal ba bzang po gser dngul spel mar bsgrubs pa'i dge ba rdzogs byang du bsngo ba'i tshigs su bcad pa zhig dgos zhes bskul ba'i ngor chos smra pa'i btsun pa blo bzang ye shes kyis smras pa'o / /
bkra shis / /
! swasti /
blo bzang gsung gi legs bshad dri med char / /
skal bzang gdul bya'i zhing sang rtag 'bebs shing / /
bslab gsum yon tan mngon bar brjid pa yi / /
dpal ldan bla ma'i zhabs la gsol ba 'debs / /
blo chen rnam dbyod rta ljang dkyil 'khor las / /
rnam dkar 'phrin las 'od zer 'phro ba yis / /
gling bzhi'i 'gro ba'i mun pa sel mdzad pa'i / /
rje btsun bla ma'i zhabs la gsol ba 'debs / /
'jam mgon bla ma'i bstan pa'i gdugs dkar po / /
khams gsum srid rtse'i bar du bsgreng ba la / /
sngon bsags legs byas smon lam mthu grub pa / /
dpal ldan bla ma'i zhabs la gsol ba 'debs / /
bslu med bla ma yi dam byin rlabs dang / /
drang srong rig sngags 'chang ba'i bden mthu dang / /
dad ldan skye dgus rtse gcig gsol btab pas / /
bskal brgyar zhabs brtan 'phrin las rgyas par shog /
deng nas bzungs te skye ba thams cad du / /
dal brgyad 'byor bcu'i rten bzang rab rnyed de / /
rje btsun bla ma mchog dang mi 'bral zhing / /
rta ga tu dam chos 'dod dgur spyod par shog /
ces pa 'di ni dge slong dam chos lhun grub dang dge slong bsod nams rgyal mtshan gnyis kyis bskul pa'i ngor chos smra ba'i btsun pa blo bzang ye shes kyis smras pa'o / /
mang+galaM / /
! blo bzang rgyal ba'i bstan pa 'dzin mdzad cing / /
bslab gsum rnam dag yon tan mdzad bzang gis / /
gdul bya thar pa'i lam du 'dren mkhas pa'i / /
dpal ldan bla ma yun ring zhabs brtan shog /
ces pa 'di ni sa rdor gdan gyi dpon slob bstan 'dzin bzang po'i ring 'tsho'i tshigs bcad sbyi sos tshogs 'don du btsugs chog pa zhig dgos zhes bskul ba'i ngor chos smra ba'i btsun ba blo bzang ye shes kyis smras pa dag lags 'bel / /
! swasti /
blo bzang grags bstan lha yi lam yangs bar / /
lung rtogs chos kyi nyi ma'i dkyil 'khor rgyas / /
mkhyen brtse'i 'od kyis gdul bya'i mun sel ba'i / /
dpal ldan bla ma'i zhabs la gsol ba 'debs / /
blo chen rnam dpyod phul byung mdzad bzang gis / /
skal ldan gdul ba'i yid la bde ster zhing / /
rgyal bstan chos tshul gsal ba'i nyi ma mchog /
dpal ldan bla ma'i zhabs la gsol ba 'debs / /
blo bzang bstan pa shang ri'i rtser 'phags shing / /
mdo sngags chos tshul 'byed pa'i 'od stong gis / /
nyi ma'i gnyen gyi bstan pa gsal mdzad pa'i / /
dpal ldan bla ma'i zhabs la gsol ba 'debs / /
blo bzang gzhung lugs yid bzhin 'jug dogs las / /
'ongs pa'i bstan pa nyi ma'i chos tshul gyis / /
skal bzang gdul bya'i lo tog smin mdzad pa'i / /
dpal ldan bla ma'i zhabs la gsol ba 'debs / /
bslab gsum yon tan 'bras bu bzang po yis / /
lha mi'i re bskong ba'i @# / /
dpag bsam ljon / /
tshul khrims dri bsung phyogs brgyar 'phro ba yi / /
bshes gnyen dam pa'i zhabs la gsol ba 'debs / /
rmad byung bslu med dkon mchog byin rlabs dang / /
drang srong rig sngags 'chang ba'i bden mthu dang / /
dam can rgya mtsho'i tshogs kyi mthu stobs kyis / /
dpal ldan bla ma yun ring zhabs brtan shog /
de ltar rtse gcig gsol ba btab ba'i mthus / /
tshe rabs kun tu bshes gnyen dam pa yis / /
'bral ba med par rjes su legs bzungs nas / /
rnam mkhyen rgyal ba'i go 'phang myur thob shog /
ces stag lung sku skye blo bzang bstan pa chos kyi nyi ma'i sku bstod brtan bzhugs smon lam dang bcas pa zhig dgos zhes dbon chung blo gros bstan dar dang grwa rigs rnams kyis bskul ba ltang chos smra ba'i btsun pa blo bzang ye shes kyis bka' gdams pho brang du smras pa'o / /
mang+galaM / /
! oM bde legs su gyur cig /
mtha' yas zhing na legs bzhugs rgyal ba rnams / /
gdul bya'i khams dang bsam pa ji bzhin du / /
zhing 'dir dang ba'i yid kyis spyan 'dren na / /
'khor bcas thogs med gnas 'dir gshegs su gsol / /
dbang po'i gzhu ltar dwangs ba'i lha rdzas las / /
legs bsgrubs bkra shis re khas mtshan pa yi / /
srab 'jam gos bzang gdan mchog yid 'ong 'di / /
bla ma sangs rgyas byang sems mnyes phyir 'bul / /
'chi med lam kun yongs su gang ba yi / /
bla ma yi dam dkon mchog mkha' 'gro'i tshogs / /
dam can chos skyong bsrung ma'i tshogs rnams la / /
sgo gsum gus pa'i yid kyis phyag 'tshal lo / /
dwangs pa'i mtsho nang zla gzugs shar ba bzhin / /
dngos bshams yid sprul lha mi'i mchod ba'i tshogs / /
rab 'byams zhing kun gang bar yongs 'bul na / /
dgyes shing bzhes nas mchog thun dngos grub stsol / /
gling bzhi ri rab rin chen rnam pa bdun / /
nye ba'i rin chen bdun dang nyi zla gnyis / /
lha mi'i longs spyod dge chogs ci mchis pa / /
rtsa rgyud bla ma dkon mchog mnyes phyir 'bul / /
thog med dus nas sgo gsum sdig pa'i las / /
bgyis dang bgyid stsal ji snyed mchis ba rnams / /
bla ma rgyal ba sras dang bcas rnams kyi / /
spyan sngar bsam pa thag pas bshags shing sdom / /
dus gsum bsags pa'i rnam dkar phung po la / /
snying nas bsam pa thag pas yi rang zhing / /
'gro ba'i nyon mongs tshag dung sel phyir du / /
dam chos bdud rtsi'i char chen dbab tu gsol / /
zhing mchog mchod dang dbul 'phongs sbyin gtong dang / /
thos bsam sgom sogs dge ba ci bgyis pa / /
drin can ma rnams srid mtsho las sgrol phyir / /
myur du rdzogs byang thob pa'i rgyu ru bsngo / /
bslab gsum rnam dag rtsa ba rab brtan cing / /
'chad rtsod rtsom ba'i yal ga rab tu rgyas / /
don gnyis 'bras bu'i khur gyis rab brjid pa'i / /
blo bzang ye shes zhabs la gsol ba 'debs / /
bslu med dkon mchog rnam gsum byin rlabs dang / /
bstan bsrungs dam can rgya mtsho'i mthu stobs kyis / /
lha mi'i 'dren @# / /
ba blo bzang ye shes kyi / /
zhabs pad bskal brgya'i bar du rab brtan shog /
dus 'di nas bzungs byang chub snying bo'i bar / /
rje btsun bla mas 'bral med rjes bzungs te / /
mdo sngags yon tan ma lus mthar phyin nas / /
kun mkhyen rgyal ba'i go 'phang myur thob shog /
'di ltar bskrun pa'i rnam dkar dge tshogs la / /
brten nas rgyal sras spyod pa phyin drug rnams / /
rtag tu spyod pa'i skal bzang legs thob nas / /
bla med byang chub thob pa'i rgyur gyur cig /
dkar phyogs lha rnams mthu stobs mi nyams shing / /
bzang po'i zhing sar lo thog 'phel pa dang / /
dpal 'byor legs tshogs bya ba dbyar mtsho ltar / /
gong nas gong du 'phel ba'i bkra shis shog /
ces pa 'di ni lci lung chos rje bsong nams dpal bzang gis bskul ba ltar shAkya'i btsun pa blo bzang ye shes kyis smras pa'o / /
! swasti /
blo bzang mkhyen brtse'i nyin byed dkyil 'khor gyis / /
dad ldan gdul bya'i bad mo kha 'byed cing / /
mkhas mang dbus na mngon par brjid pa'i mgon / /
rje btsun bla ma'i zhabs la gsol ba 'debs / /
skye ba kun tu ma gon po khyod nyid kyis / /
'bral ba med par rjes su 'dzin pa dang / /
bka' bzhin sgrub ba'i mchod pas mnyes byas nas / /
theg mchog chos kyi dga' ston la spyod shog /
ces pa 'di ni lhun grub gling pa mgon skyabs don grub kyis bskul ba ltar shAkya'i btsun pa blo bzang ye shes kyis bka' gdams pho brang du smras ba'o / /
mang+galaM / /
! oM bde legs su gyur cag /
phan bde ma lus 'byung ba'i rgyal ba'i bka' / /
gangs can khrod du ji snyed 'gyur ro cog /
mtshan sgrog 'dus sde dar rgyas gling chen por / /
bsgrubs pa'i rnam dkar dge ba zla shel ltar / /
mchog tu dkar ba gang zhig bsags pa des / /
thub bstan sbyi dang rgyal ba gnyis pa yi / /
mdo sngags chos tshul ring du gnas ba dang / /
rgyal ba'i dbang po yab sras zhabs pad brtan / /
bslab gsum rnam dag 'phags tshogs dge 'dun rnams / /
'khor lo gsum gyi rol pas dus 'da' zhing / /
yul phyogs 'dir yang nad 'khrug mu ge sogs / /
zhi zhing chos 'byor 'phel ba'i bkra shis shog /
ces pa 'di ni mtshan sgrog dga' ldan dar rgyas gling du bka' 'gyur yongs rdzogs bsgrubs ba'i tshe chos smra ba'i btsun pa blo bzang ye shes kyis bka' gdams pho brang du smras pa'o / /
mang+galaM / /
! swasti /
dpal ldan 'dod khams gtso mo 'khor bcas la / /
phyi nang dam rdzas spyan gzigs 'di phul bas / /
bsam sbyor ngan pa'i byad kha phur kha sogs / /
'gal rkyen bar chad thams cad myur zhi zhing / /
yab rje chos kyi rgyal po tsong kha ba'i / /
bstan pa mi nub dar zhing rgyas pa dang / /
tshe dang bsod nams dpal 'byor snyan grags rnams / /
yar ngo'i zla ltar rgyas pa'i 'phrin las mdzod / /
! rdo rje 'chang dbang rtsa rgyud bla ma yis / /
bka' bsgos dam las nam yang g.yel med par / /
bgegs rigs bar chad bsam sbyor ngan pa rnams / /
zhi zhing ci bsam gegs med 'grub par mdzod / /
ces pa 'di mchog dang thun mong dngos grub stsal du gsol zhes pa'i @# / /
mjug tu 'don / /
! dus gsum rgyal ba'i bstan srungs chen mo yis / /
gzhan gyi ngan gtad mthu zur byad kha sogs / /
zhi ba'i 'phrin las tshul bzhin bsgrub pa dang / /
mdo sngags yon tan zla ltar rgyas par mdzod / /
yang na /
bdag cag dpon slob 'khor dang bcas rnams kyis / /
dmag zor rgyal mor rtse gcig gsol 'debs na / /
gzhan gyi mnan gtad byad kha rbod gtong sogs / /
byang po nyid kyi gshed du 'bebs par mdzod / /
! blo bzang mkhyen brtse'i rta ljang gis drangs pa'i / /
ye shes snang bas ma rig mun sel zhing / /
gdul bya'i pad tshal ma lus bzhad pa'i gnyen / /
rje btsun bla ma'i zhabs la gsol ba 'debs / /
deng nas skye zhing skye ba thams cad du / /
rje btsun bla ma khyed dang mi 'bral zhing / /
theg pa mchog gi chos kyi dga' ston la / /
'dod dgur spyod pa'i skal bzang thob par shog /
ces ba 'di ni dge slong 'jam dbyangs bkra shis kyis 'di lta bu zhig dgos zhes bskul ba'i ngor shAkya'i btsun pa blo bzang ye shes kyis smras pa'o / /
mang+galaM / /
! swasti /
thub dbang gsung gi pad tshal las 'ongs pa'i / /
shes phyin legs bshad sbrang rtsis rab myos ba'i / /
phul du byung ba'i sgra dbyangs cheng sgrog pa / /
gnas brtan rab 'byor zhabs la gsol ba 'debs / /
ka lA ba yi grong khyer chen po der / /
nyi ma'i shing rta la sogs drang srong rnams / /
dang po'i sangs rgyas dbang gis smin grol la / /
'god mdzad 'jam dpal grags la gsol ba 'debs / /
rang rgyud gzhung lugs shing rta'i srol phye nas / /
rtsod pas tshul bzhin mu stegs pham mdzad cing / /
klu sgrub sras kyi gtsor gyur mkhas pa'i mchog /
slob dpon legs ldan zhabs la gsol ba 'debs / /
'jigs rung mi bzad btson khang nyams thag par / /
sdig spyod rgyal pos phyugs su bsgyur ba yi / /
mchod sbyin rgyu rnams sdug bsngal las skyabs pa'i / /
a b+hAya ka ra'i zhabs la gsol ba 'debs / /
chos phyir lugs srog pa yal bor nas / /
'phags yul dbus bgrod skad gnyis rig gnas sogs / /
mkhas bar sbyangs nas dpal ldan 'dus pa'i rgyud / /
bsgyur mdzad 'gos lo chen por gsol ba 'debs / /
dmar ser ral gri can gyis rjes bzungs nas / /
'phags pa wa ti'i mdun sa chen po der / /
'phrog byed la sogs rgol ngan tshar gcod pa'i / /
sa skya paN chen zhabs la gsol ba 'debs / /
gsang sngags rnying ma'i chos skor mtha' dag don / /
gzhon nu nyid nas nyams su blangs ba'i mthus / /
dam can gshin rje dngos su bran 'khol ba / /
g.yung ston rdo rje dpal la gsol ba 'debs / /
mang thos bslab gsum yon tan gyis gang yang / /
rgyal ba gnyis pa'i sras kyi tshul bzungs te / /
dam can bsrung mas tshul bzhin bka' nyan pa'i mkhas grub dge legs dpal la gsol ba 'debs / /
gzhung lugs shes bya'i gnas la mkhas gyur cing / /
rtse gcig rim gnyis rnal 'byor nyams bzhes pas / /
sku gsum yon tan mngon du gyur pa yi / /
bsod nams phyogs @# / /
glang zhabs la gsol ba 'debs / /
chos brgyad 'ching ba mtha' dag ring spangs nas / /
sgrub pa'i rgyal mtshan mi nub 'dzin pa'i mchog /
'gro la chos char 'bebs mkhas grub pa'i rje / /
blo bzang don grub zhabs la gsol ba 'debs / /
rgyal bstan yid bzhin 'jug dogs las 'ongs pa'i / /
'jam dpal snying po'i bstan pa'i lhun po'i spor / /
chos kyi rgyal mtshan mi nub bsgreng mkhas pa'i / /
dpal ldan bla ma'i zhabs la gsol ba 'debs / /
zhwa ser ring lugs bstan pa'i sgor zhugs nas / /
rmad byung rlabs chen mkhas pa'i mdzad bzang gis / /
skal bzang gdul bya thar pa'i lam bzang por / /
'god mdzad rje btsun bla mar gsol ba 'debs / /
bla ma yi dam bsrung ma'i byin rlabs dang / /
dad ldan gdul byas rtse gcig gsol btab pas / /
lha mi'i 'dren pa yun ring zhabs brtan cing / /
'phrin las dbyar mtsho bzhin du 'phel bar shog /
'jam dpal rnam sprul blo bzang bstan pa'i gnyen / /
mang thos lung rtogs chos kyi rgyal mtshan mchog / /
ma 'ongs kla klo'i tshogs rnams 'joms mdzad tshe / /
bdag kyang 'khor gyi thog mar skye bar shog /
der ma son ba'i tshe rabs kun tu yang / /
byang chub sgrub pa'i rten mchog rab thob nas / /
thos bsam sgom pas rang rgyud smin byas te /
theg mchog chos kyi snod du 'gyur bar shog /
de ltar gus pas gsol ba btab pa'i mthus / /
bdag gi bsam don yid bzhin 'grub pa dang / /
rje btsun chos kyi rgyal po tsong kha pa'i / /
bstan pa dar zhing rgyas pa'i bkra shis shog /
ces pa 'di ni bde thang sku skyes bskul ba la brten nas chos sma ba'i btsun ba blo bzang ye shes kyis smras pa'o / /
mang+galaM / /
! oM bde legs su gyur cig /
lha mi'i ston pa shAkya'i rgyal po dang / /
paN grub zhi mtsho padma ka ra dang / /
khams gsum chos kyi rgyal po tsong khang pa / /
yab sras brgyud bar bcas ba spyi bos mchod / /
lha sa'i jo bo'i sku tshad yongs rdzogs dang / /
gtsug tor ko ko yan chad tshad mnyam pa'i / /
bsam yas byang chub chen po'i sku rgyab tu / /
gser bzang las bsgrubs mdzes pa'i rgyab yol dang / /
bla sku drug dang sman bla bde gshegs brgyad / /
bzhugs khang gan+d+ho la dang rgya phibs bcas /
w /
ka ba gnyis la 'brug bzhis 'khyud pa dang / /
logs bkag sgo bcas gser zangs grub ba la / /
rin chen du ma'i phra yis mdzes pa dang / /
jo bo mchog zung bcas la snam sbyar dang / /
rgyal 'phan cha gcig phye phur cha gcig dang / /
jo bo'i dbu steng thog tu dra mig la / /
'jam rdor dkyil 'khor ras bris yongs rdzogs dang / /
shin tu mdzes pa'i me tog bum pa zung / /
sge khung sgo bcas lcags dra dra mig dang / /
mkhan chen zhi ba 'tsho yi dbu thog tu / /
gser zangs las bsgrubs dben bsdums mchod rten dang / /
dpal ldan a ti sha dang tsong kha ba / /
blo bzang ye shes padma 'byung gnas kyi / /
sku brnyan gser zangs las grub khru tshad re / /
za 'og las bsgrubs me tog dra phyed dang / /
'phan phur snam sbyar phul ba'i rnam dkar mthus /
@# / /
'jig rten khams 'dir bdud rigs bar gcod kyi / /
bsam sbyor ngan pa mtha' dag zhi ba dang / /
'tha' rtsod nad yams mu ge kun zhi zhing / /
char chu dus phebs rtsi bcud lo thog rgyas / /
rgyal bstan sbyi dang rje btsun tsong kha pa'i / /
dri med bstan pa phyogs bcur rgyas pa dang / /
bstan pa'i sbyin bdag skyi shod dga' ldan pa'i / /
rigs rgyud mnga' thang chab srid brtan gyur cing / /
gnas skabs mthar thug bzhed don 'grub pa dang / /
legs tshogs ma lus dbyar mtsho ltar 'phel nas / /
bkra shis rgya mtshos phyogs mthar khyab par shog /
! oM bde legs su gyur cig /
skye dgu'i phan bde ma lus 'byung ba'i gzhi / /
lha mi yongs kyi skyabs gcig gtsug nor che / /
chos 'khor rim pa gsum gyis gdul bya rnams / /
'dul mdzad zas gtsang sras la phyag 'tshal lo / /
rnam dag bslab pa gsum gyis rgyud bsdams shing / /
rim gnyis zab mo'i rnal 'byor mthar son pas / /
byang phyogs skye dgu yongs kyi bstan pa'i gnyen / /
khams gsum chos kyi rgyal por phyag 'tshal lo / /
de la gsang sngags dar rgyas grwa tshang 'dir bzhugs pa rnams kyis dgongs rgyu la /
ji skad du /
spyod 'jug las /
'gro ba'i sdug bsngal sman gcig pu bde ba thams cad 'byung ba'i gnas / /
bstan pa rnyed dang bkur sti dang / /
bcas te yun ring gnas gyur cig /
ces gsungs pa ltar yid can rnams kyi sdug bsngal ma lus pa sel zhing bde ba thams cad 'byung ba'i gnas ni rgyal ba'i bstan pa nyid yin la /
de 'dzin pa'i tshul yang bshad pa thos bsam gyi sgo nas lung gi bstan pa 'dzin /
sgrub pa nyams len gyi sgo nas rtogs pa'i bstan pa 'dzin pa gnyis su nges te /
mdzod las /
ston pa'i dam chos rnam gnyis te / /
lung dang rtogs pa'i bdag nyid do / /
de 'dzin byed pa smra byed dang / /
sgrub par byed pa kho na'o /
zhes gsungs pa'i phyir /
rtogs pa'i bstan pa tshul bzhin nyams su len pa yang lung gi bstan pa'i brjod bya tshul bzhin go ba la rag las pas thog mar rgyal ba'i gsung rab la thos bsam gyis 'jug pa gal che ste /
theg pa chen po mdo sde rgyan las /
'di na dang por thos la brten nas tshul bzhin yid la byed pa 'byung /
tshul bzhin yid la byed las yang dag don yul ye shes 'byung /
zhes gsungs pa'i phyir /
rtogs pa'i bstan pa yang bslab ba gsum gyi nyams len du 'dus shing /
ting nge 'dzin gyi bslab pa dang shes rab kyi bslab pa yang tshul khrims kyi bslab pa la brten nas 'byung ba lung sman gyi gzhi las gsungs ba ltar /
grwa tshang 'dir bzhugs pa'i dge tshul slong rnams kyis thog mar tshul khrims gtsang pa gal che /
de yang tshul khrims bsrung tshul 'dul ba'i sde snod rnams las shes dgos shing /
bsrung tshul rags rim sde snod 'dzin pa rnams la dris nas ji ltar gdams pa ltar lag tu lan pa nyams len gyi gtso bar bzung dgos /
dge slong la pham pa dang dge tshul la pham 'dras gos na gnas nas dbyung /
lhung ba lhag ma rnams kyis gos tshe phyir bcos tshul @# / /
bzhin du byed du 'jug cing /
chang ni srog gi phyir yang ma gnang bas 'thungs na mar me mtshan thub phul nas brgya phyag dang bcas phyir bcos tshul bzhin byed du bcug rjes /
slar mi 'thung ba'i rtsi kha len zhing myos 'gyur 'thung ba'i char gtogs tha ma khi yang spong gang thub byed /
gral la dge tshul slong rnams bslab gral bzhin mi byed par dbang che chung rigs rus mtho ba'i rlos pa rkang pa gang mgyogs mi byed /
gso spyong la 'du ba'i sa tshigs bslab pa gang yang ma blangs pa rnams mi 'jug /
yul dus dang bstun pa'i khyim pa ma dad ba'i spyod pa byas tshe bla ma dge skos rgan pa rnams kyis bslab ston zhib mor byas pa la nyan 'jog gang che byed dgos /
rgyun du tshogs 'don cho ga chos spyod skabs su gang bab la chig sgril byed pa ma gtogs lor gtam mi byed /
'tshog pa'i dus su 'chog brda nas byung thog 'du ba dang /
zhal 'don tshugs nas ma 'byor na phyag gsum 'tshal bar bcad /
bya ba blo bur ba byung na ma gtogs tshogs ma grol bar tshogs nas phyir mi 'gro /
gung seng lta bu la mda' dang rdo skor 'phen pa dmig mangs sho rgyag pa sogs spyod lam mi mdzes pa mi byed /
sbyin bdag gi rim gro sogs kyi phyir 'gro dgos byung tshe dmigs bsal gyis pa gnyis las sbros re mos kyis dbu mdzad dge skos nas gtong ba ma gtogs rang gi 'dod pa kha 'changs kyis mi 'gro /
rang don du zhag gsum phan chad du 'gro dgos byung tshe dge skos pa gnang bzhu /
sbyin bdag gi mang ja byung tshe chos skyong la snyan dar /
bla ma dge skos dbu mdzad chab ril ba rnams la 'byor pa dang bstun pa'i rnam gzhag /
spyi 'bul byung tshe rnyed pa bsnyen par rdzogs ma rdzogs kyi khyad par yul srol ltar byed /
bla brang spyi don ma gtogs rang don du phyin cing tshogs su ma byung na skal ba mi gtong /
lag 'dres ba'i 'thab rtsod byung na nyes pa che chung gi chad ba gtsod /
dus nam yang rang gis khas blangs pa'i bsla ba khrims rnams la dran shes nar mar bsten nas bag yod par bya /
mdo sngags kyi khrir dang gsang bde 'jigs gsum gyi bskyed rdzogs gyi thos bsam bar skabs stobs kyis kun rig tshe chog sogs kyi kha ton bsnyen sgrub sogs la brtson pa dang /
yul dus kyi dbang gis khrims su bca' pa ma nges pa sna tshogs 'gyur ba rnams la las byed pa rnams kyis dge 'dun rnams thugs mi bsun pa'i dag bkod gang thon byed /
bstan pa rin po che sngar srol bzang po nyams pa'i dus 'dir bslab pa sna gcig bsrung ba dang dam pa'i chos 'dzin pa phan yon che bar gsungs pas thub pa'i bstan pa spyi dang khyad par khams gsum chos kyi rgyal po tsong kha pa chen po'i bstan pa rin po che tshang la ma nong ba 'di nyid sgo thams cad nas dar zhing rgyas par byed 'dod pa'i bsam pa bzang po dang /
bstan pa 'di dang de 'dzin par byed pa'i dge 'dun rnams la dad pas bsnyen bkur ba'i sbyin bdag rnams la snying brtse ba dang /
bstan pa bstan 'dzin dang bcas pa'i sku rim rgyab chos bskang so chos spyod la brtson pa dang /
ltos bcas dmigs yul rnams la smon lam rnam par dag pa'i bsam sbyor la brtson pa gal shin tu che /
mdar @# / /
na bgres gzhon thams cad kyis bstan pa rgyas pa'i bsam khur chen po mdzod /
de ltar byed pa rnams la dpal ye shes kyi mgon po phyag drug pa /
dam can chos kyi rgyal po /
dpal ldan dmag zor rgyal mo re ma ti 'khor dang bcas pa rnams kyis 'gal rkyen thams cad sol /
mthun rkyen thams cad yid bzhin du sgrubs /
khyad gsod kyis 'da' bar byed pa rnams la drag po'i chad pas tshar bcad nas slar yang rnal du 'god ba'i 'phrin las mdzod cig /
gtsug lag khang rnams klog pa dang / /
kha ton gyis rgyas legs gnas shog /
rtag par dge 'dun mthun pa dang / /
dge 'dun don yang 'grub par shog /
rmad byung sras bcas rgyal ba'i byin rlabs dang / /
rten 'brel bslu ba med pa'i bden pa dang / /
bdag gi lhag bsam dag pa'i mthu stobs kyis / /
rnam dag smon pa'i gnas 'di 'grub par shog /
chos kyi rgyal po tsong kha pa'i / /
chos tshul rnam dag 'phel ba la / /
gegs kyi mtshan ma zhi ba dang / /
mthun rkyen ma lus tshar bang shog /
sde snod gsum dang rgyud sde rnam pa bzhi / /
gdams pa'i mchog tu shar ba'i bshad sgrub kyis / /
thub bstan phyogs dus kun tu rgyas mdzad pa'i / /
blo bzang grags pa'i dpal gyi bkra shis shog /
ces gsang sngags dar rgyas grwa tshang gi khrims su bca' ba mdor bsdus pa 'di ni shAkya'i dge slong blo bzang ye shes kyis sna tshogs zhes pa chu pho rta'i lo hor zla bdun pa'i dkar phyogs kyi tshes bcu bzhi'i nyin chos grwa chen po bkra shis lhun po'i gzims chung bka' gdams po brang du sbyar ba dge legs 'phel / /
! oM bde legs su gyur cig /
bslu med dkon mchog gsum la skyabs 'gro zhing / /
ngan song gnas su nam yang mi skye bar / /
rje btsun bla ma blo bzang ye shes kyis / /
'bral med rjes 'dzin chos la spyod pang shog /
ces pa 'di ni dge slong chos mchog gi bskul ba'i ngor shAkya'i btsun ba blo bzang ye shes kyis smras ba'o / /
mang+galaM / /
! oM bde legs su byur cib? / /
rdo rje 'chang sogs rtsa rgyud bla ma yis / /
bka' bsgos dam tshig gnyer du legs gtad cing / /
rgyal ba gnyis pa blo bzang grags pa yi / /
mdo sngags bstan pa tshul bzhin bsrung mdzad pa'i / /
lha yi dge bsnyen tshangs pa dung gtsug can / /
dam can rgya mtsho 'khor dang bcas rnams la / /
bkra shis lhun gyis grub pa'i chos grwa che'i / /
mkhan slob dge 'dun gnyer du gtad bas na / /
dam tshig 'phrin las nam yang g.yol med par / /
bstan dgra dam nyams ma lus tshar gcod cing / /
nad gdon bgegs rigs bar chad zhi ba dang / /
chos ldan bsam don yid bzhin 'grub par mdzod / /
bkra shis / /
! oM bde legs su gyur cig /
mdun gyi lha lam yangs pa'i dbyings ngos su / /
yid 'ong lha rdzas gos kyi gdan khri'i stem / /
rtsa ba'i bla ma dge slong rdo rje 'dzin / /
sku mdog dkar ser zhal gcig phyag gnyis pa / /
phyag g.yas chos 'chad g.yon pa mnyam bzhag steng / /
ro brgya'i 'bras bus yongs gang ltung bzed bsnams / /
dur smrig mdangs ldan chos @# / /
gos rnam gsum gsol / /
gser mdog zhwa yi cod pan legs par mnabs / /
mtha' skor dngos rgyud bla ma yi dam dang / /
sangs rgyas byang sems bstan srungs ye shes tshogs / /
grangs med 'khor tshogs rgya mtshos bskor ba yi / /
gnas gsum yi ge gsum gyis mtshan par gyur / /
sgo gsum gus pas snying nas phyag 'tshal zhing / /
mchod 'bul sdig ltung ma lus so sor bshags / /
rnam dkar yi rang chos 'khor bskor ba dang / /
bskal brgyar bzhugs gsol dge tshogs byang chub bsngo / /
rgyal ba gnyis pa'i ring lugs dri med kyi / /
bstan pa'i rgyal mtshan 'dzin pa'i mgon gyur cing / /
'chad rtsod rtsom pa'i spobs pas mngon par brjid / /
dpal ldan bla ma'i zhabs la gsol ba 'debs / /
deng nas bzungs te skye ba kun tu yang / /
rje btsun bla mas 'bral med rje sa 'dzin cing / /
gsung gi chos char bgo skal la spyod pa'i / /
'khor gyi thog mnyid du skye bar shog /
ces pa 'di ni rgyal ba 'phags pa lha'i slob ma dge slong ngag dbang bsam 'phel gyis bskul ba'i ngor chos smra ba'i btsun pa blo bzang ye shes kyis smras pa'o / /
mang+galaM / /
! swasti /
'phags pa spyan ras gzigs kyi sgom bzlas ni /
thog mar skyabs 'gro sems bskyed rgyud dang 'dres nges pa sngon du btang nas /
rang nyid skad cig gis spyan ras gzigs su gsal ba'i thugs ka'i hrIH yig gi 'od zer gyis drin can rtsa ba'i bla ma dang gnyis su med pa'i 'phags pa spyan ras gzigs la rtsa rgyud kyi bla ma yi dam sangs rgyas byang sems dpa' po mkha' 'gro chos skyong bsrung ma'i tshogs kyis bskor ba mdun gyi nam mkhar spyan drangs /
'gro la bu gcig lta bur brtser dgongs shing / /
sgo gsum nyes ba'i skyon gyis ma gos par / /
yi dwags bkres skom sdug bsngal sel mdzad pa'i / /
bla ma spyan ras gzigs la phyag 'tshal lo / /
mchod tshogs rnams 'bul dam tshig nyams chags bshags / /
rnam dkar mdzad la yi rang chos 'khor bskor / /
rtag par bzhugs gsol dge tshogs byang chub bsngo / /
gangs ri ri mgon po dur smrig tshul bzungs nas / /
kha ba can ljongs 'gro rnams byams brtses skyong / /
'jig rten srid pa gsum gyi ston pa po / /
rje btsun bla ma'i zhabs la gsol ba 'debs /
zhes gsol ba btab pas bla ma tshogs zhing dang bcas pa rang nyid la thim pas byin gyis brlabs par gyur /
oM swa b+hA was stong par sbyangs /
'khor ba'i skyon gyis ma gos pa'i padma dang /
zla ba'i gdan gyi steng du hrIH yig dkar po yongs su gyur pa las /
rang nyid spyan ras gzigs sku mdog gangs kyi ri bo la nyi ma shar ba ltar dkar zhing 'tsher ba zhal gcig phyag bzhi pa phyag dang po gnyis dus gsum gyi phyogs bcu'i sangs rgyas thams cad la gus pas thal mo spyor ba /
phyag g.yas nor bu chu shel gyi 'phreng ba brgya rtsa brgyad 'dzin pa /
g.yon padma dkar po 'dab ma kha bye ba'i rtsa ba nas 'dzin pa /
rin po che sna tshogs kyi rgyan gyis brgyan pa pany+tsa li ka'i gos ltar reg na bde ba'i lha rdzas kyi na bza' gsol ba zhabs @# / /
gnyis rdo rje skyil krung gis bzhugs pa'i spyi bor oM dkar po /
mgrin par AH dmar po /
thugs kar hUM sngon po thugs ka'i hrIH hUM gis mtshan pa las 'od zer 'phros /
ri bo gru 'dzin gyi gnas nas 'phags pa spyan ras gzigs ye shes pa spyan drangs /
dam tshig pa dang gnyis su med bar gyung /
slar yang thugs ka'i hrIH las 'od zer 'phros /
dbang gi lha rnams spyan drangs /
khyed rnams kyis bdag la mngon par dbang bskung du gsol /
zhes gsol ba btab pas /
de rnams kyis ye shes kyi bdud rtsis gang ba'i bum pa thogs nas /
oM sarba ta thA ga ta a b+hi She ka ta sa ma ya shrI ye hUM /
zhes gsung zhing dbang bskur bas lus thams cad gang dri ma thams cad dag /
chu lhag pa spyi gtsug tu gnas pa yongs su gyur pa las snang ba mtha' yas kyis dbu brgyan par gyur /
mchod pa byin gyis brlabs la /
oM sarba ta thA ga ta Ar+ya lo ke shA ra sa pa ri wA ra ar+g+haM sogs kyis mchod /
skyon gyis ma gos sku mdog dkar /
zhes sogs kyis bstod /
'khyer so gsum ldan gyi sgo nas yig drug ci mang bzlas /
mjug tu dge ba 'di yis myur du bdag /
ces sogs dang /
byang chub sems mchog rin po che zhes sogs dang /
skye ba kun tu yang dag bla ma dang zhes sogs kyi bsngo smon ci rigs par bya'o /
zhes pa 'di ni mdar pa dka' bcu dge slong bsod nams yar 'phel gyis bskul ba'i ngor chos smra ba'i btsun pa blo bzang ye shes kyis bka' gdams pho brang du smras pa'o / /
bkra shis / /
! swasti /
dus gsum sangs rgyas bde gshegs dpa' bo bdun / /
bcom ldan sman gyi bla dang shAkya'i tog /
dam chos rig grol 'dus pa'i thugs rje yis / /
bden tshig smon pa ji bzhin grub gyur cig /
'chi med bdud rtsi lta bu'i gtung ba'i bcud / /
rgya mtshor 'khyil ba'i rin chen snod mchog 'di / /
lhag bsam dag pas legs par phul ba'i mthus / /
phun tshogs dbang po mtho ris rten thob shog /
dmigs yul don du dkon mchog mchod pa dang / /
dkyil 'khor sgrub mchod gsang sngags bzlas brjod dang / /
sku gzugs bzhengs dang sbyin gtong bgyis pa yis / /
sdug bsngal 'khor ba'i mtsho las sgrol bar shog /
de yi mthu las tshe rabs thams cad du / /
'khor lo bzhi ldan rten bzang thob pa dang / /
rgyal ba'i bstan la bya ba byed pa la / /
kun bzang 'jam pa'i dbyangs dang mtshungs par shog /
mdor na 'dis mtshon rnam dkar dge ba'i mthus / /
'gro rnams bde skyid 'byor pa 'phel ba dang / /
bshad sgrub bstan pa yar ngo'i zla ba ltar / /
ches cher rgyas shing nam yang mi nub shog /
ces pa 'di ni rgyal rtse rdzong dpon lkog nas blo bzang dbang pos bskul ba'i ngor chos smra ba'i btsun pa blo bzang ye shes kyis smras pa'o / /
dge'o / /
! oM bde legs su gyur cig /
blo bzang grags bstan 'chi med lam yangs por / /
bslab gsum nor bu'i dkyil 'khor rab tu rgyas / /
ye shes 'od stong 'bar ba'i gzi byin can / /
dpal ldan bla ma'i zhabs la gsol ba 'debs / /
bslu med bla ma yi dam byin rlabs dang / /
bstan srungs @# / /
dam can rgya mtsho'i mthu stobs kyis / /
dad ldan 'gro ba'i 'dren mchog srid mtha'i bar / /
nam yang g.yo med 'phrin las rgyas par shog /
'di ltar bskrun pa'i rnam dkar legs byas dang / /
rje btsun bla mar snying nas gsol btab mthus / /
dga' ldan chos kyi khang bzang nyams dga' bar / /
'jam dpal snying po'i drung du skye bar shog /
ces pa 'di ni A d+har dge tshul gyis bskul ba ltar chos smra ba'i btsun pa blo bzang ye shes kyis smras pa'o / /
mang+galaM / /
! oM bde legs su gyur cig /
nyan thos mchog gyur rab 'byor 'jam dpal grags / /
klu sgrub sras mchog legs ldan a b+ha yA / /
skad gnyis smra ba 'gos lo sa paN rje / /
'phags bod mkhas grub rnams la gsol ba 'debs /
snang srid zil gnon g.yung ston dge legs dpal / /
bsod nams phyogs glang grub pa'i dbang phyug rje / /
chos kyi rgyal mtshan blo bzang ye shes te / /
bstan pa'i mnga' bdag rnams la gsol ba 'debs / /
nag phyogs mi srun kla klo'i dpung tshogs rnams / /
drag po'i 'khor los bcom nas bla med kyi / /
gdul byar 'god mdzad 'khor lo bsgyur ba'i mchog /
rigs ldan dbang por 'gyur la gsol ba 'debs / /
de ltar dad pa'i yid kyis gsol btab mthus / /
tshe 'dir thun mong lam gyis rgyud sbyangs nas / /
ma 'ongs ka lA pa yi grong khyer du / /
gnyis med rgyud kyi gdul byar rab smon te / /
stong gzugs phyag rgya chen po'i sku thob shog /
gnas skabs su yang nad med tshe ring zhing / /
dbal 'byor longs spyod dbyar gyi chu gter ltar / /
ches cher rgyas shing rgyal bstan 'dzin pa la / /
snying stobs chen po phul du byung bar shog /
ces ba 'di ni co ne rgod tshang phug gi ri khrod ba dge slong ngag dbang rdo rje dang ngag dbang don grub gnyis gyis bskul pa'i blo ngo dang bstun nas chos smra ba'i btsun pa blo bzang ye shes kyis smras pa dge legs 'pheb / /
! swasti /
dkon mchog gsum gyi bden pa'i byin rlabs dang / /
bstan srungs dam can rgya mtsho'i mthu rtsal gyis / /
rgyal ba'i bstan 'dzin blo bzang don grub kyi / /
sku tshe brtan cing 'phrin las rgyas gyur cig /
ces pa 'di ni bya khyung mkhan po r+wa lo sku skye blo bzang don grub kyi zhabs brtan du shAkya'i btsun pa blo bzang ye shes kyis smras pa'o / /
mang+galaM / /
! oM bde legs su gyur cig /
rnam dag bslab gsum ldan pa'i bla ma dang / /
dbyer med ye shes mgon po 'khor bcas la / /
rtse gcig gus pa'i yid kyis gsol 'debs na / /
'gal rkyen bar chad zhi pa'i 'phrin las mjod /
ces pa 'di ni sngags ram pa sangs rgyas bstan 'dzin gyis bskul pa'i ngor shAkya'i dge slong blo bzang ye shes kyis smras pa'o / /
bkra shis / /
! oM bde legs su gyur cig /
rnam dag bslab pa gsum gyis rgyud bsdams shing / /
sher phyin zang mo'i sgra dbyangs cher bsgrags pas / /
'dri zhing 'don pa'i mchog tu lung bstan pa / /
gnas brtan rab 'byor zhabs la gsol ba 'debs / /
dpal ldan dus kyi 'khor lo'i dkyil 'khor du / /
nyi ma'i @# / /
shing rtal sogs drang srong rnams / /
zab mo'i dbang gis rdo rje'i rigs gcig tu / /
smin mdzad 'jam dpal grags la gsol ba 'debs / /
'phags mchog klu sgrub dgongs don ma lus pa / /
thugs su chud kyang rang rgyud shing rta'i srol / /
legs par 'byed mdzad klu sgrub sras kyi mchog /
slob dpon legs ldan 'byed la gsol ba 'debs / /
rgyal yum rnal 'byor ma yis byin brlabs pas / /
dkyil 'khor brgya phrag du ma'i zhal 'byed cing / /
dgongs 'grel bstan bcos du ma mdzad pa yi / /
a b+h+yA ka ra'i zhabs la gsol ba 'debs / /
'phags yul dbus su dka' ba brgya phrag gis / /
bcu gnyis bgrod nas rgyud sde rgya mtsho'i tshogs / /
bod du bsgyur nas gtan la phab pa yi / /
rta nag 'gos kyi zhabs la gsol ba 'debs / /
skye bdu mar brtan pa'i 'khor lo yis / /
rjes su bzungs bas rig gnas mtha' dag la / /
mkhyen pa thogs pa med pa'i rnam dpyod can / /
chos rje sa paN zhabs la gsol ba 'debs / /
snga 'gyur rgyud sde'i don la legs sbyangs shing / /
rim gnyis zab mo'i nyams len mthar phyin pas / /
dregs pa sde brgyad bran du 'khol ba yi / /
g.yung ston rdo rje dpal la gsol ba 'debs / /
gzhan phyogs nga rgyal can rnams rigs pa yis / /
tshar bcad rtsod pa'i khyu mchog rlabs po ches / /
yab rje'i dgongs don gsal bar mdzad pa yi / /
mkhas grub bstan pa'i nyi mar gsol ba 'debs / /
rlabs chen bsod nams bye bas bskrun pa yi / /
lung rtogs yon tan stobs bcu'i rtsal rdzogs shing / /
sku gsum yid bzhin dbang gi rgyal pos mdzes / /
bsod nams phyogs glang zhabs la gsol ba 'debs / /
rdo rje'i sku brnyes chos kyi rdo rje las / /
snyan rgyud gdams pa'i bdud rtse legs mnos nas / /
rtse gcig sgrub pa snying por mdzad pa yi / /
grub pa'i dbang phyug zhabs la gsol ba 'debs / /
gzhon nu'i dus nas ngag dbang lha mo yis / /
rjes su bzungs bas brda sprod gtsug lag la / /
thogs pa med par mkhyen pa'i rnam dpyod can / /
chos kyi rgyal mtshan zhabs la gsol ba 'debs / /
blo bzang rgyal ba gnyis pa'i bstan pa'i sgor / /
legs par zhugs nas skal bzang gdul bya'i tshogs / /
chos kyi char pas yid rab tshim mdzad pa'i rje btsun bla ma'i zhabs la gsol ba 'debs / /
de ltar dam pa rnams la gsol btab pas / /
tshe rabs kun tu dal 'byor rten thob cing / /
lung rtogs yon tan ma lus mthar phyin te / /
sku gsum go 'phang myur du thob par sho ga /
ces pa 'di ni bya khyung mkhan po r+wa lo sku skye blo bzang don grub kyis bskul pa'i ngor chos smra ba'i btsun pa blo bzang ye shes kyis smras pa dge legs 'phel / /
! oM swasti /
blo bzang bstan pa'i de nyid gzigs pa yi / /
ye shes spyan ldan khams gsum 'gro ba'i mgon / /
dad ldan gdul byas snying nas gsol btab mthus / /
zhabs zung bskal brgyar g.yo ba med par shog /
ces pa 'di ni thang sag dga' ldan chos 'khor gyi tshogs 'don gyi ched du 'di lta bu zhig dgos zhes @# / /
bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! oM bde legs su gyur cig /
blo gros bzang po'i yal 'dab rab rgyas shing / /
bslab gsum spyod pa'i dri bsung phyogs brgyar 'phro / /
sku gsum ye shes 'bras bu g.yur za ba'i / /
rje btsun bla ma'i zhabs la gsol ba 'debs / /
bla ma yi dam thugs rje'i byin rlabs dang / /
bstan srungs dam can rgya mtsho'i mthu stobs kyis / /
dpal ldan bla ma bskal brgyar zhabs brtan cing / /
'phrin las dbyar mtsho bzhin du 'phel bar shog /
bdag gis dus gsum bsags pa'i rnam dkar dang / /
dang ba'i yid kyis gsol ba btab pa'i mthus / /
skye zhing skye bar blo bzang ye shes kyis / /
'bral med dgyes bzhin rjes su 'dzin par shog /
ces pa 'di ni rab 'byams pa blo bzang nyi mas bskul ba'i ngor shAkya'i btsun pa blo bzang ye shes kyis smras pa dge legs 'phel / /
! oM bde legs su gyur cig /
bdag gi dus gsum bsags pa'i legs byas dang / /
dpal ldan bla mar rtse gcig gsol btab mthus / /
deng nas yang srid skye pa thams cad du / /
mgon po khyod kyi 'khor du skye bar shog /
der ni rgyal ba'i bstan la rab zhugs te / /
dad brtson shes rab yid gzhungs rgyan gyis spras / /
'chad rtsod rtsom pas rgol ngan tshar gcod cing / /
sdig pa'i grogs po'i dbang du mi 'gyur shog /
nges 'byung byang chub sems kyis rgyud sbyangs shing / /
mtha' bral zab mo'i don la nges pa rnyed / /
rim gnyis lam gyi rtogs pa mthar phyin te / /
zung 'jug bde ba chen po'i sku thob shog /
ces pa 'di ni dge slong blo bzang chos 'phel gyis bskul ba'i ngor chos smra ba'i btsun pa blo bzang ye shes kyis smras pa dge legs 'phel ! na mo gu ru mu ni in+d+rA ya /
rje btsun bla ma blo bzang ye shes la / /
snying nas gus pas gsol ba btab pa'i mthus / /
skye ba kun tu 'bral med rjes 'dzin cing / /
theg mchog chos kyi dpal la longs spyod shog /
ces pa 'di ni rgyal po dbang phyug gis bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! oM bde legs su gyur cig /
blo ldan skal bzang gdul bya'i mgon gyur cing / /
ye shes snang bas ma rig mun pa sel / /
bstan pa'i rgyal mtshan 'dzin pa'i mchog gyur pa / /
dpal ldan bla ma'i zhabs la gsol ba 'debs / /
phyag drug las mgon dpal ldan re ma ti / /
ngal bsos dregs pa lcam sring mthu stobs kyis / /
dpal ldan bla ma'i zhabs pad bskal brgya'i bar / /
g.yo med rdo rje lta bur brtan par shog /
bdag gi sgo gsum rnam dkar dge ba'i mthus / /
bka' drin gsum ldan rje brtsun bla ma yis / /
'di phyi bar do gsum du rjes bzungs te / /
sku gsum go 'phang myur du thob par shog /
ces pa 'di ni par pa blo bzang dar rgyas kyis bskul ba'i ngor chos smra ba'i bcun pa blo bzang ye shes kyis smras pa dge legs 'phel / /
! oM bde legs su gyur cig / /
rgyal kun yab gcig rje btsun @# / /
'jam dbyangs dang / /
dbyer med blo bzang ye shes dpal bzang por / /
byang chub snying po'i bar du gsol 'debs na / /
bskal brgyar mya ngan mi 'da' bzhugs su gsol / /
mi 'dod sdug bsngal mtha' dag 'byung ba'i gzhi / /
rang nyid gces par 'dzin pa'i gcod nas 'di / /
bdag gzhan brje ba'i byang chub sems mchog gis / /
tshe 'di nyid la drungs nas 'byin par shog /
gnas lugs ji bzhin rtogs pa'i shes rab kyis / /
mthar lta'i brag ri ma lus gzhom byed cing / /
dkar nag las 'bras tshul la yid ches nas / /
sdig spong dge ba sgrub par byin gyis rlobs /
zhes pa 'di ni rgod tshang bla ma bkra shis rnam rgyal gyis bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! oM swasti /
blo bzang mkhyen pa'i ye shes rab rgyas pas / /
gdul bya'i yid kyi mun pa sel mdzad cing / /
thub bstan pad tshal bzhad pa'i dpal yon tan / /
dpal ldan bla ma'i zhabs la gsol ba 'debs / /
ngag gi dbang phyug blo bzang grags pa'i bstan / /
'dzin mkhas mdo sngags yon tan khur gyis brjid / /
ye shes rnam par dag pas rgyud phyug pa'i / /
yongs 'dzin dam pa'i zhabs la gsol ba 'debs / /
ngag gi dbang phyug mkhas mang dge 'dun gtso / /
mdo sngags gzhung lugs 'chad pa'i rnam dpyod kyis / /
blo gsal yid la dga' ba bskyed mdzad pa'i / /
bshes gnyen bzang po'i zhabs la gsol ba 'debs / /
bslu med bla ma yi dam byin rlabs dang / /
bstan srungs dam can rgya mtsho'i mthu stobs dang / /
dad ldan gdul byas rtse gcig gsol btab mthus / /
rje btsun bla ma bskal brgyar zhabs brtan shog /
bdag sogs deng nas tshe rabs thams cad du / /
mtho ris yon tan rgyan dang mi 'bral zhing / /
mkha' ltar yangs pa'i rnam dpyod bzang po yis / /
thub bstan mi nub ring du 'dzin par shog /
ces pa 'di ni shel dkar chos sde spyi sos bskul ba la brten nas chos smra ba'i btsun pa blo bzang ye shes kyis smras pa dge legs 'phel / /
! oM swasti /
gnyis med gsung pa'i gzhal gyi bum bzang las / /
legs par 'ongs pa'i mdo sde kun gyi mchog /
sangs rgyas sku tshe'i tshad la mtha' med kyang / /
thabs la mkhas pas ring bsrel bzhag tshul dang / /
ston pa sngon dus khyi'u chu 'bebs su / /
gyur tshe khri khrag nya yi tshogs rnams ni / /
sangs rgyas rin chen gtsug tor can gyi mtshan / /
brjod tshe dud 'gro'i skye gnas las grol te / /
sum cu rtsa gsum lha yi lus thob dang / /
byang chub sems dpas stag mor lus sbyin tshul / /
rmi lam gser gyi rnga sgra'i tshigs bcad las / /
byung ba'i sdig pa'i rnam grangs bshags pa'i thabs / /
dbyangs can spobs pa can gyi sgrub thabs dang / /
shes rab blo 'phel man ngag zab mo dang / /
nor lha mang po'i ras bris la brten nas / /
longs spyod 'dod dgu spyi 'dod sgrub pa'i thabs / /
gser 'od dam pa mchog tu rnam rgyal dang / /
dam chen dam chung gnyis su yongs grags @# / /
pa'i / /
mdo sde'i dbang po che chung rnam gnyis dang / /
bya rgyud de bzhin gshegs pa'i rigs kyi yum / /
stong chen rab 'joms rma bya chen mo dang / /
sor 'brang bsil tshal gsang sngags rjes 'dzin te / /
mchog tu byin rlabs che ba'i lha mo lnga'i / /
gzungs chen grwa lnga'i chos sbyin spel slad du / /
bkra shis dge mtshan dpal gyis rab mdzes shing / /
lhun po ltar brtan gtsang stod chos grwa cher / /
lhag bsam rnam par dag pas par du bsgrubs / /
de yi mthu las rgyal ba'i bstan pa spyi / /
mi nub yun ring dar zhing rgyas pa dang / /
'jam mgon chos kyi rgyal po tsong kha pa'i / /
bstan la gnod byed bar chad myur zhi nas / /
bsam don gegs med yid bzhin 'grub pa dang / /
dpal ldan bla ma zhabs pad brtan pa dang / /
bstan pa'i sbyin bdag dang stobs mnga' thang che / /
phan tshun byams pa'i sems kyis rgyud phyug cing / /
gnas skabs tshe ring nad med bde skyid shog /
mang+galaM / /
! b+h+yauH ma gcig dpal ldan lha mo 'khor bcas la / /
lha rdzas sna lnga'i snyan shal 'di phul bas / /
rin chen rtse pa mi nor 'khor bcas kyi / /
'gal rkyen bar chad thams cad zhi ba dang / /
bsam don yid bzhin 'grub pa'i 'phrin las mdzod / /
! chos skyong spyi la /
rgyal ba'i bstan srungs chen po khyed rnams la / /
lha rdzas gangs ri'i mdangs ldan 'di phul bas / /
rin chen rtse ba dpon g.yog 'khor bcas kyi / /
yid la gcags pa'i bsam don 'grub pa la / /
'phrin las rnam bzhi rtag tu g.yel med mdzod /
ces pa 'di ni sde pa rin chen rtse ba legs ldan don grub kyis 'dod gsol 'di lta bu zhig dgos zhes bskul ba ltar shAkya'i btsun pa blo bzang ye shes kyis bka' gdams pho brang du smras pa dge legs 'phel / /
! oM swasti /
blo bzang rgyal ba'i bstan la rab byung ste / /
ngag dbang 'jigs pa med pa'i rnam dpyod kyis / /
blo gsal mkhas mang tshogs rnams tshims mdzad pa'i / /
rje btsun sprul pa'i sku la gsol ba 'debs / /
mchog gsum bslu med rgyal ba'i byin rlabs dang / /
drang srong smon lam grub pa'i bden tshig gis / /
blo bzang ngag dbang 'jigs med sprul pa'i sku / /
mkhas btsun bzang po'i mdzad pa mthar phyin shog /
dpal ldan ye shes mgon po phyag drug pa / /
phyi nang gsang gsum dam can chos kyi rgyal / /
dpal ldan dmag zor rgyal mo'i mthu stobs kyis / /
rgyal ba'i sras bo skal brgyar zhabs brtan shog /
ces pa 'di ni rgyal sras zhi ba lha'i sprul sku rin po che blo bzang ngag dbang 'jigs med kyi gsol 'debs zhabs brtan du sprul pa'i sku nyid kyi zhabs 'bring pa ngag dbang bstan 'dzin gyis bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! b+h+yauH dus gsum rgyal ba'i yum gcig dbyangs can ma / /
ma lus bstan pa'i 'phrin las sgrub slad du / /
srid gsum bdag mo'i skur bstan re ma ti / /
rten thugs 'di la dgyes bzhin rtag bzhugs nas / /
'jam mgon chos kyi rgyal po tsong kha pa'i / /
bstan dang bstan 'dzin kun la dad stobs can / /
se ches @# / /
tha'i ji mi nor 'khor bcas rnams / /
gzhis byes kun tu 'bral med bu bzhin skyongs / /
khyad par du yang dpon g.yog 'di dag la / /
log par 'khu ba'i mi dang mi min gyi / /
bsam sbyor ngan pa'i nyer 'tshe kun zhi nas / /
tshe ring nad med bsam don yid bzhin sgrubs / /
bkra shis / /
! oM swa sti /
mchog gsum bslu med dam pa'i byin rlabs dang / /
dad ldan gdul byas rtse gcig gsol btab mthus / /
blo bzang bstan pa'i rgyal mtshan sprul pa'i sku / /
slar yang zhing 'dir myur du 'byon par shog /
ces pa 'di ni dgon klung ri khrod kyi suM b+ha rab 'byams pas bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! na mo gu ru many+dzu g+ho ShA ya /
'dir rta mgrin yang gsang lha dgu la mchod gtor 'bul ba'i tshul ni rang rta mgrin gyi nga rgyal dang gsal snang brtan po dang ldan bzhin pa'i ngang nas /
hrIHka dag lhan skyes bde chen rol pa las / /
dam rdzas spyan gzigs mchod gtor bsam mi khyab /
dngos su bshams dang yid kyis sprul pa yis / /
mtha' yas zhing kun yongs su gang gyur cig /
dmar nag gru gsum 'bar ba'i klong dkyil nas / /
yang gsang lha dgu las byed ging chen lnga / /
gza' gdong beg tse lcam sring gri thogs brgyad / /
yul lha gzhi bdag 'khor bcas gnas 'dir spyon / /
rtsa rgyud bla ma yang gsang lha dgu dang / /
zhi khro gnas gsum dpa' bo mkha' 'gro'i tshogs / /
'khor dang bcas la gus pas rab btud nas / /
dgyes pa bskyed phyir mchod sprin rgya mtshos mchod / /
bdag cag nyon mongs bag med dbang gyur pas / /
bla ma yi dam bsrung ma'i tshogs rnams kyi / /
sku gsung thugs dang 'gal ba ci bgyis pa / /
snying nas bshags shing tshangs pa stsal du gsol / /
mtshams sprin la 'khu g.yag rog rta mchog dang / /
bya khyi lce spyang bla med rten mchog 'di / /
rtsa rgyud bla ma padma khro rgyal dang / /
gza' rgod beg tse lcam srid thugs dam bskangs / /
thugs dam skongs shing nyams chags ses gyur nas / /
mkhas mang byes pa grwa tshang dpon slob kyi / /
chos mthun bya ba yid bzhin 'grub par mdzod / /
dam nyams bsgral ba'i sha khrag gtor tshogs dang / /
rak+ta sman bud gser skyems mchod pa 'di / /
padma yang gsang chos skyong 'khor bcas la / /
dad pas 'bul lo brtse bas dgyes bzhin bzhes / /
hrIH snang mtha'i mgon po'i thugs kyi klong yangs nas / /
mi min 'byung po'i cho 'phrul gzhom pa'i phyir / /
gar dgu'i nyams ldan khro rgyal skur bzhengs pa / /
rta mgrin lha tshogs 'khor bcas bstod par bgyi / /
bstan dgra ma lus thal bar brlag byed cing / /
bstan 'dzin tshul bzhin skyong ba'i rA hu la / /
dregs pa lcam sring las mkhan srog bdag dmar / /
gri thogs bshan pa'i tshogs la bstod par bgyi / /
rgyal ba kun gyi mkhyen rtse gcig bsdus pa / /
'jam mgon bla ma blo bzang grags pa yi / /
mdo sngags bstan pa'i bshad sgrub bya ba rnams / /
dbyar mtsho lta bur rgyas pa'i 'phrin las mdzod / /
'phags mchog sprul pa'i gar gyis @# / /
rol mdzad pa'i / /
ngag dbang ye shes rgya mtsho dpal bzang po / /
brtson mdzad bstan 'dzin chos rgyal zhabs brtan cing / /
chos srid mnga' thang rgyas pa'i 'phrin las sgrubs / /
khyad par mkhas mang brgya khrag 'du ba'i gnas / /
byes pa grwa tshang dpon slob 'khor bcas la / /
sdang dgra'i bsam sbyor ngan ba zhi ba dang / /
'chad rtsod rtsom la nam yang g.yel med shog /
ces pa 'di ni ser byes kyi slob dpon pa blo bzang nor bus bskul ba'i ngor shAkya'i btsun pa blo bzang ye shes kyis smras pa dge legs 'phel / /
! oM bde legs su gyur cig /
bslab gsum yal 'dab rgyas ba'i dpag bsam shing / /
legs bshad 'bras bu'i khur gyis rab brjid cing / /
tshul khrims rnam dag dri bsung 'phro ba can / /
rje btsun bla ma'i zhabs la gsol ba 'debs / /
deng nas bzungs te skye ba thams cad du / /
blo bzang ye shes spyan gyis bca' ba dang / /
gsung gi bdud rtsi ngoms med legs 'thungs te / /
yang dag lam gyi rtogs pa mthar phyin shog /
ces pa 'di ni dar khan er khe gsol dpon gyis bskul ba la brten nas shAkya'i btsun pa blo bzang ye shes kyis smras pa dge legs 'phel bar gyur cig /
mang+galaM / /
! oM swasti /
rgyal ba'i yum gcig shes rab pha rol phyin / /
stong phrag brgya pa bzhengs pa'i rnam dkar mthus / /
lo pa nang pa dpon g.yog 'khor bcas kyi / /
gnas skabs mthar thug bsam don 'grub par shog /
ces pa 'di ni lo pa nang pas 'bum bzhengs pa'i dge rtsa rdzogs byang du bsngo thabs 'di lta bu zhig dgos zhes bskul ba'i ngor shAkya'i btsun pa blo bzang ye shes kyis smras pa dge legs 'phel / /
! oM bde legs su gyur cig /
mdun du seng khri pad zla nyi dkyil steng / /
drug pa rdo rje 'chang dang dbyer med pa'i / /
skyabs gsum kun 'dus dpal ldan bla ma ni / /
gsum ldan rdo rje 'dzin pa'i dge slong tshul / /
sku mdog dkar gsal brjid pa'i nyams ldan zhing / /
chos gos gsum mnabs gser mdog zhwa yis mdzes / /
phyag g.yas chos 'chad g.yon pa mnyam gzhag steng / /
bdud rtsis yongs gang tshe y-i bum bzang bsnams / /
rtsa rgyud bla ma yi dam chos srungs dang / /
gnas gsum dpa' bo dpa' mo rnal 'byor ma / /
spyan 'dren mchod pa'i gnas 'dir legs bzhugs gsol / /
mchod tshogs kun 'bul sdig ltung ma lus bshags / /
'gro la chos 'khor rgyun mi 'chad pa dang / /
dngos grub char bzhin 'bebs la rtag rol te / /
bskal brgyar mya ngan mi 'da' gsol ba 'debs / /
rnam dkar dge tshogs byang chub chen por bsngo / /
blo bzang rgyal ba gnyis pa'i mdo sngags kyi / /
dri med chos tshul dgongs don 'byed pa la / /
mkhas mang dbus na mngon par rab brjid pa'i / /
rje btsun bla ma'i zhabs la gsol ba 'debs / /
dkon mchog rin chen rnam gsum byin rlabs dang / /
dkar phyogs dge ba'i lha dang bsrung ma'i mthus / /
'jam mgon bstan pa'i dpal gyur bla ma yi / /
zhabs kyi padmo bskal brgyar brtan par shog /
@# / /
de ltar gsol ba btab pas dgyes bzhin du / /
spyi bor legs byon rang dang ro gcig tu / /
thim nas byin rlabs bdud rtsi dkar dmar gyi / /
rnam par zhu nas lus kyi nang gang bas / /
zag med bde chen rgyun chad med pa yi / /
mchog thun dngos grub 'dod dgu stsol ba dang / /
rim gnyis za ba mo-I yon tan mthar phyin te / /
zung 'jug rdo rje 'chang dbang myur thob shog /
ces pa 'di ni rje btsun ma blo bzang sgrol mas bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! oM swa sti /
blo bzang rgyal ba'i bstan pa rin po che / /
phyogs dus kun tu 'dzin skyong spel ba la / /
bkra shis bzang po'i smon lam mtha' btsan pa'i / /
dpal ldan bla ma'i zhabs la gsol ba 'debs / /
blo gros rnam dpyod yal 'dab rab rgyas shing / /
mkhas btsun bzang po'i dri bsung mngon 'phro bas / /
rnam mang gdul bya'i yid rab tshim mdzad pa'i / /
'phrin las bzang po'i zhabs la gsol ba 'debs / /
blo chen rnam dpyod lus stobs rab rgyas shing / /
bslab gsum lung rtogs yon tan khur gyis brjid / /
rgol ngan 'dam bu'i tshal rab 'joms mdzad pa'i / /
yongs 'dzin bshes gnyen dam par gsol ba 'debs / /
bslu med bla ma yi dam dkon mchog gsum / /
ye shes mgon po ma he'i zhal can dang / /
srid gsum bdag mo'i mthu rtsal nus pa yis / /
rgyal ba'i bstan 'dzin srid mthar zhabs brtan shog /
drang srong rig sngags 'chang ba'i bden tshig dang / /
mtha' yas gdul byas rtse gcig gsol btab pas / /
dpal ldan bla ma bskal pa rgya mtsho'i bar / /
rab brtan 'phrin las rgyas pa'i bkra shis shog /
ces pa 'di ni d+ha las ho thug thu blo bzang bkra shis kyi gsol 'debs zhabs brtan du dbon po dang grwa rigs spyis bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! oM swasti /
'jam mgon blo bzang grags pa'i mdo sngags gzhung / /
ye shes spyan gyis gzigs pa'i rnam dpyod can / /
rnam dag bslab gsum yon tan gyis phyug pa'i / /
rje btsun bla ma'i zhabs la gsol ba 'debs / /
blo bzang lung rtogs dkyil 'khor rab rgyas shing / /
mkhyen pa'i ye shes 'od stong 'phro ba yis / /
skal ldan yid dbang gsal bar mdzad pa po / /
dpal ldan bla ma'i zhabs la gsol ba 'debs / /
blo bzang rgyal ba'i gzhung lugs ma lus pa / /
'dzin mkhas bstan pa nyin mor byed pa'i mgon / /
bag yod tshul khrims dri bsung ngang ldang ba'i / /
yongs 'dzin dam pa'i zhabs la gsol ba 'debs / /
rmad byung dkon mchog rnam gsum byin rlabs dang / /
zhwa ser bstan srungs dam can rgya mtsho'i mthus / /
bstan 'dzin skyes bu rnams kyi zhabs brtan cing / /
'phrin las dbyar mtsho bzhin du 'phel bar shog /
de ltar dang ba'i yid kyis gsol btab pas / /
skye ba kun tu dpal ldan bla ma yis / /
rjes bzungs theg pa mchog gi dga' ston la / /
nam yang ngoms pa med par @# / /
spyod par shog /
ces pa 'di ni brag yag phyag mdzod kyis bskul ba'i ngor /
chos smra ba'i btsun pa blo bzang ye shes kyis smras pa'o / /
bkra shis / /
! oM bde legs su gyur cig /
bde mchog dkar po la brten pa'i bla ma'i rnal 'byor bya ba'i tshul ni /
skyabs 'gro sems bskyed tshad med bzhi sgom pa sngon du btang nas /
rang gi spyi bor padma nyi dkyil steng / /
skyabs gsum kun 'dus rtsa ba'i bla ma dang / /
dbyer med dpal ldan 'khor lo sdom pa ni / /
zhal gcig phyag gnyis bum pa dmar po bsnams / /
de yi pang na rdo rje rnal 'byor ma / /
sku mdog dmar po ka pA la bzungs nas / /
yab yum snyoms par zhugs pa'i tshul gyis bzhugs / /
yi ge gsum mtshan hUM yig 'od zer gyis / /
rang bzhin gnas nas sangs rgyas byang sems dang / /
dpa' bo mkha' 'gro bsrung mas yongs bskor te / /
spyan drangs dam tshig pa dang ro gcig gyur / /
zhing kun rdul gyi grangs dang mnyam pa yi / /
rang lus dpag tu med pa yongs sprul te / /
dpal ldan he ru ka dpal lha tshogs la / /
sgo gsum dang ba'i yid kyis phyag bgyi'o / /
phyi nang gsang ba'i mchod tshogs ma lus 'bul / /
nyes ltung ci bgyis spyan sngar mthol zhing bshags / /
rnam dkar dge la rtag tu yi rang zhing / /
chos 'khro bskor phyir bskal brgyar bzhugs su gsol / /
rang gzhan dus gsum rnam dkar phung po rnams / /
thogs med dus nas drin gyis bskyangs pa yi / /
mkha' mnyam mar gyur sems can thams cad kyis / /
rdzogs pa'i byang chub thob pa'i rgyu ru bsngo /
de nas /
gang la brten na 'chi med bde chen gnas / /
tshe 'di nyid la nges par ster mdzad pa / /
bla ma lhag pa'i lha mchog bde ba che / /
khyod zhabs padmor gus pas gsol ba 'debs /
zhes dang /
skyabs gsum ma lus 'dus pa'i ngo bo bla ma 'khor lo bde mchog la gsol ba 'debs /
zhes sogs lan gang mang gsol ba btab pas bla ma 'khor lo bde mchog dgyes bzhin du rang nyid la thim pas rang nyid 'khor lo bde mchog yab yum du gyur pa'i snying khar 'chi med tshe'i bdud rtsis gang ba'i bum pa'i dbus su rdo rje dkar po rtse lnga pa'i lte bar zla gdan la rang gi sems nyid hUM yig dkar po'i mthar oM hrIHha ha hUM hUM phaT phaT tshe la srungs shig swAhA /
zhes pa'i sngags g.yon bskor du bskor ba la dmigs nas bzlas pa ci 'grub byas pa'i mthar snod bcud kyi yon tan thams cad 'chi med kyi tshe'i bdud rtsir zhu nas rang yab yum du gsal ba la thim /
rang yab yum du gsal ba bum pa la thim /
bum pa rdo rje la thim /
de yang sngags 'phreng hUM dang bcas pa la thim /
hUM yig kyang 'od gsal du thim pa la rtse gcig tu mnyam par bzhag /
'od gsal gyi ngang nas rang nyid he ru ka yab yum gyi rnam par bzhengs par mos nas /
dge ba 'di yis myur du bdag /
'khor lo sdom pa grub gyur nas zhes sogs bsngo ba smon lam bkra shis kyis brgyan par bya'o /
zhes pa 'di ni sku 'bum dka' bcu pa ngang dbang blo gros kyis bskul ba la brten nas chos smra ba'i btsun pa blo bzang ye shes kyis smras pa dge legs 'phel / /
! oM bde legs su gyur cig /
skal bzang dang po'i @# / /
sangs rgyas 'khor ba 'jig /
in+d+ra b+hU ti Ar+ya de ba'i zhabs / /
'gro ba'i mgon po rdo rje rgyal po sogs / /
ngo mtshar skyes rabs ldan la gsol ba 'debs / /
'jam mgon chos kyi rgyal po tsong kha pa'i / /
dri med ring lugs bstan pa'i sgron me che / /
mtha' 'khob mun pa'i gling du sbor mdzad pa'i / /
dpal ldan 'phags pa lta la gsol ba 'debs / /
rim gnyis ting 'dzin rtsal la dbang 'byor pas / /
grub pa'i mtshan ma gsal por ston pa dang / /
chos skyong bsrung mas 'phrin las sgrub mdzad pa'i / /
'phags pa sangs rgyas zhabs la gsol ba 'debs / /
sngon nas tshogs gnyis rgya chen yongs rdzogs pas / /
dregs ldan rgyal pos gtsug gis gus mchod la / /
spyan ras gzigs dbang dngos su bstan pa yi / /
mthong ba don ldan zhabs la gsol ba 'debs / /
zhi khro rab 'byams mkha' 'gro'i zhal gzigs shing / /
log par 'khu ba'i lta grub ngan pa'i tshogs / /
mngon spyod drag pos ma lus tshar gcod pa'i / /
'phags pa chos kyi rgyal por gsol ba 'debs / /
gzhon nu nyid nas dag pa'i snang ba gzigs / /
bsod nams lhun gyis grub pa'i dge legs kyi / /
bstan pa 'dzin skyong spel ba'i 'phrin las can / /
rgyal ba rgya mtsho'i zhabs la gsol ba 'debs / /
nam yang bslu ba med pa'i dkon mchog gi /
thugs rje chad med drang srong bden tshig gis / /
rgyal ba'i bstan 'dzin rgyal ba 'phags pa lha / /
sku tshe brtan cing 'phrin las rgyas par shog /
ces pa 'di ni 'phags pa rgyal ba rgya mtsho'i 'khrungs rabs gsol 'debs zhabs brtan dang bcas pa zhig dgos zhes phyag mdzod blo bzang bstan 'dzin gyis bskul ba'i ngor chos smra ba'i btsun pa blo bzang ye shes kyis smras pa dge legs 'phel / / / /
! oM bde legs su gyur cig /
'dir yang rdo rje 'jigs byed la brten pa'i bla ma'i rnal 'byor 'pho ba dang bcas pa nyams su len tshul ni /
skyabs 'gro sems bskyed tshad med bzhi sgom pa sngon du btang nas /
rang nyid khro rgyal 'jigs mdzad rdo rje yi / /
nga rgyal gsal snang brtan po'i snying dbus su / /
gnas pa'i d+hU tI'i nang du rang gi sems / /
ye shes sems dpa'i ngo bo hUM mthing kha / /
'tsher zhing gsal la 'phur la khad par bsam / /
rang gi spyi bor nyi ma'i gdan steng du / /
rtsa ba'i bla ma mchog dang dbyer med pa'i / /
rdo rje 'jigs byed zhal phyag yongs rdzogs sku / /
legs par bsgoms nas phyag 'tshal mchod pa 'bul / /
sdig ltung kun bshags dge la rjes yi rang / /
chos 'khor bskor phyir bskal par bzhugs su gsol / /
'dis mtshon dge ba rdzogs byang rgyu ru bsngo / /
skad cig dran pas bar chad kun sel zhing / /
mchog dang thun mong dngos grub stsol mdzad pa'i / /
skyabs gsum kun 'dus rdo rje 'jigs byed la / /
snying nas gsol 'debs thugs rje'i lcags kyus zungs / /
rkyen ngan gnad gcod zhi bar byin gyis rlobs / /
bdud dang gshin rje'i 'jigs las bskyab tu gsol / /
ngan song mi khom gnas las thar bar mdzod / /
mkha' spyod bde @# / /
ba can du drang du gsol /
ces gdung shugs drag pos gsol ba mang du btab pa'i mthar bar do 'phrang sgrol gyi gsol 'debs 'dun ba drag pos byas pa'i mthar spyi bo'i bla ma'i thugs ka'i hUM yi ga las 'od zer lcags kyu lta bu byung rang gi spyi bo nas zhugs snying kha'i hUM yig la btab ste yar drangs nas spyi bo nas 'thon bla ma'i thugs kar sib kyis thim /
bla ma rdo rje 'jigs byed mkha' spyod dang bde ba can sogs gang yang rung bar phebs /
thugs ka nas 'thon zhing gang yang rung bar skye ba blangs par bsam /
sbyong ba'i dus su rnam shes spyi bo nas ring du mi 'don bar slar yang snying khar gnas bar bsam /
de ltar sbyangs bas bla ma rdo rje 'jigs byed rang nyid la thim pas rang nyid rdo rje 'jigs byed du gyur bar bsams la bzlas bcung zad byas la bsngo ba dang smon lam gyis rgyas gdab bar bya'o /
zhes pa 'di ni mdzo dge sku skye ngang dbang dkon mchog bzang pos bskul ba'i ngor chos smra ba'i btsun ba blo bzang ye shes kyis smras pa dge legs 'phel / / /
! swasti /
rgyal gsung dri ma med pa 'gyur ro cog /
rnying ma'i rgyud 'bum gsum dang bcas pa rnams / /
legs par bzhengs nas spen ser grwa tshang du / /
lhag bsam dag pas phul ba'i dge ba'i mthus / /
'gro la phen bde ma lus 'byung ba'i gnas / /
bstan pa'i rtsa lag rgyal ba yab sras dang / /
mchod yon zhabs zung bskal brgyar brtan par shog /
yab mes gong ma mgron gnyer gu ru dang / /
blo bzang tshe brtan la sogs 'khor bcas rnams / /
dal 'byor rten bzang myur du thob par shog /
dad ldan rab brtan phun tshogs rgyud bcas rnams / /
gnas skabs 'gal rkyen mi mthun nyer zhi zhing / /
rigs rgyud mnga' thang 'byor pa 'phel ba dang / /
snyan grags phyogs kyi 'khor lo 'gengs par shog /
mkhas mang 'du ba'i sben ser grwa tshang du / /
bslab gsum rnam dag dge 'dun 'phel rgyas shing / /
khrims gtsang thugs mthun 'chad rtsod rtsom gsum gyi / /
chos kyi rgyal rnga rgyud mar brdung bar shog /
! oM bde legs su gyur cig /
mdun gyi lha lam yangs ba'i seng khri'i steng / /
chu skyes nyi zla'i dkyil 'khor rgyas pa'i dbus / /
'jam mgon bla ma mchog dang dbyer med pa'i / /
bka' drin gsum ldan rtsa ba'i bla ma ni / /
sku mdog dkar gsal brjid pa'i nyams ldan pa'i / /
phyag g.yas chos 'chad g.yon pa mnyam gzhag steng / /
brgyad khri bzhi stong chos phung glegs bam bsnams / /
gser mdog zhwa man bas rdo rje skyil krung bzhugs / /
ting 'dzin sngags dang phyag rgyas legs sbrul pa'i / /
phyi nang gsang ba'i mchod sprin rgya mtsho yis / /
mtha' yas zhing kun gang bar yongs 'bul na / /
dgyes shing bzhes nas mchog thun dngos grub stsol / /
de nas dmigs brtse ma skabs dang bstan nas ci mang bzla / /
tshul khrims rnam dag dpag bsam ljon pa'i rtser / /
rim gnyis zab mo'i 'bras bu mngon par brjid / /
'phrin las dri bsung phyogs brgyar 'phro ba yi / /
dpal ldan bla ma'i zhabs la gsol ba 'debs / /
bslu med bla ma yi dam byin rlabs dang / /
bstan srungs dam can rgya mtsho'i mthu rtsal gyis /
@# / /
lha mi'i skyabs mgon rje btsun bla ma yi / /
zhabs bad rdo rje'i khri la g.yo med shog /
de ltar snying nas dad pas gsol btab mthus / /
dal 'byor rten thob rgyal ba'i bstan la zhugs / /
thos bsam sgom pa'i bya ba mthar phyin te / /
sku gsum go 'phang mngon du 'gyur bar shog /
gnas skabs su yang rgyal ba tsong kha pa'i / /
bstan pa mi nub dar zhing rgyas pa dang / /
nag phyogs bgegs rigs bar chad myur zhi nas / /
bsam don gegs med 'grub pa'i bkra shis shog /
ces pa 'di ni chos smra ba'i btsun pa blo bzang ye shes kyis smras pa'o / /
! oM bde legs su gyur cig /
bslu med bla ma yi dam byin rlabs dang / /
mthu ldan chos skyong bsrung ma'i mthu stobs kyis / /
bshes gnyen chen po nam mkha' bsam grub kyi / /
sbrul sku'i zla ba gsar pa myur tshes shog /
ces pa 'di ni ra sgreng yang dgon spyi so dang dben bo nam mkha' grags pa nam mkha' dar rgyas rnams kyis bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! oM bde legs su gyur cig /
bslab gsum rnam dag dri bsung 'phro ba yis / /
shin tu btsun zhing brtan pa'i mchog gyur pa / /
mang thos yon tan bdun gyis phyug pa yi / /
gnas brtan rab 'byor zhabs la gsol ba 'debs / /
byang phyogs sham+b+hala yi grong khyer cher / /
nyi ma'i shing rta la sogs tshangs pa rnams / /
dang po'i sangs rgyas rgyud kyi rgyal po yis / /
smin mdzad 'jam dpal grags la gsol ba 'debs / /
klu sgrub lugs bzang rang rgyud shing rta'i srol / /
'phags yul mkhas ba'i mdun sar 'byed pa yi / /
phyogs las rgyal ba'i grags pa'i gdugs dkar po / /
bsgreng mkhas legs ldan zhabs la gsol ba 'debs / /
rje btsun rnal 'byor ma sogs yi dam lhas / /
mngon sum lung bstan rdo rje 'phreng ba sogs / /
'bum phrag longs pa'i gzhung brtsams 'chad mkhas pa'i / /
slob dpon a b+h+yA ka rar gsol ba 'debs / /
'phags yul paN grub du ma'i zhabs gtugs nas / /
skad gnyis phul du byung ba mkhyen pa yis / /
bstan bcos bsgyur mkhas thams cad mkhyen pa can / /
'gos lo smra ba'i dbang por gsol ba 'debs / /
dam can bsrung mas srog snying legs phul te / /
tshul bzhin bka' sgrub gzhon nu'i dus nyid nas tA re ngag tu brjod la thogs med pa'i / /
chos rjes paN zhabs la gsol ba 'debs / /
gsang sngags rnying ma'i gdams pa zab mo la / /
brten nas mthu yis dbang phyogs yul gru cher / /
char phab skye dgu bde la 'god mkhas pa'i /
g.yung ston rdo rje dpal la gsol ba 'debs / /
gur mgon lcam dral ru 'phreng sde bzhi sogs / /
chos skyong bsrung mas tshul bzhin 'phrin las rnams / /
ji ltar bka' bsgos sgrub par khas blangs pa'i / /
mkhas grub chos rje'i zhabs la gsol ba 'debs / /
lha dang bla ma mkha' 'gros mtshams sbyar te / /
jo gdan bsod nams rin chen zhes bya las / /
dur smrig bla gos legs bzhes bstan pa'i sgor / /
zhugs mdzad bsod nams phyogs glang gsol ba 'debs / /
padma @# / /
can la sogs pa'i sgrub gnas su / /
yid ma mkha' 'gro chos skyong dpang btsugs te / /
sbrul ba'i glegs bam phyag tu legs gtad pa'i / /
grub pa'i dbang phyug zhabs la gsol ba 'debs / /
yi dam lha dang chos skyong bsrung ma yi / /
zhal gzigs dngos su rgyal ba tsong kha pas / /
bstan pa'i bdag por mnga' gsol thos bsam la / /
bskul mdzad blo bzang chos rgyan gsol ba 'debs / /
zhwa ser bstan pa'i mkhas mang rgya mtsho'i sder / /
mdo sngags 'chad rtsod rtsom pa'i bya ba yis / /
blo bzang rgyal ba'i ring lugs 'dzin mkhas pa'i / /
rje btsun blo bzang ye shes gsol ba 'debs / /
mchog gsum bslu med rnams kyi byin rlabs dang / /
dkar phyogs skyong ba'i lha dang bsrung ma'i mthus / /
skyabs mgon mchog gi zhabs pad srid mtha'i bar / /
nam yang mi nub yun ring brtan par shog /
ces pa 'di ni dka' chen blo bzang bzang pos bskul ba'i ngor /
chos smra ba'i btsun pa blo bzang ye shes kyis smras pa dge legs 'phel / /
! oM bde legs su gyur cig /
blo bzang grags ba'i bstan pa'i rgyal mtshan rtser / /
bslab gsum lung rtogs yon tan tog gis mdzes / /
thos bsam 'chad rtsod rtsom pa'i ri mo bkra / /
yongs 'dzin dam pa'i zhabs la gsol ba 'debs / /
bslu med bla ma yi dam byin rlabs dang / /
dam can bsrung ma'i tshogs kyi mthu rtsal gyis / /
blo bzang bstan pa'i rgyal mtshan zhabs brtan cing / /
chos ldan bzhed pa lhun gyis grub par shog /
de ltar rtse gcig gsol ba btab pa'i mthus / /
tshe rabs kun tu dpal ldan bla ma yis / /
nam yang 'bral med rjes su 'dzin pa dang / /
bka' bzhin sgrub pa'i mchod pas mnyes byed shog /
ces pa 'di ni shangs mkha' spyod sgrub sde spyi sos bskul ba ltar chos smra ba'i btsun pa blo bzang ye shes kyis smras ba dge legs 'phel / /
! swasti /
blo bzang grags bstan pad tshal bzhad pa'i gnyen / /
ye shes snang bas 'gro ba'i mun sel zhing / /
thugs rje'i dkyil 'khor cha shas yongs rdzogs pa / /
dpal ldan bla ma yun ring zhabs brtan shog /
ces pa 'di ni sngags pa bla spyis bskul ba la brten chos smra ba'i btsun pa blo bzang ye shes kyis smras pa dge legs 'phel / /
! oM bde legs su gyur cig /
tshul khrims yon tan nor gyis rab phyug cing / /
'chad rtsod rtsom pa'i spobs pa mngon par mtho / /
mchog thun dngos grub ma lus stsol mdzad pa'i / /
dpal ldan bla ma'i zhabs la gsol ba 'debs / /
mchog gsum bslu med bden pa'i byin rlabs dang / /
dam can chos skyong bsrung ma'i mthu stobs kyis / /
dad ldan gdul byas rtse gcig gsol btab mthus / /
skye dgu'i 'dren pa g.yo med brtan par shog /
lhag bsam dag pas dpal ldan bla ma yi / /
yid 'ong snang brnyan bzhengs pa'i rnam dkar mthus / /
dpal ldan bla mas 'bral med rjes 'dzin cing / /
bsam don yid bzhin 'grub pa'i bkra shis shog /
ces pa 'di ni man lung ri khrod pa dka' bcu bsod nams yar 'phel dang drung ram pa ngag dbang shes rab @# / /
gnyis kyis nged rang gi 'dra' ba ga bzhengs pa'i tshe 'di lta bu zhig dgos zhes bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! oM swasti /
bsod nams dbyar gyi rngag sangs sgra / /
phyogs bcur bsgrags pa'i grags pa che / /
gling bzhi'i dbus na mngon mtho ba'i / /
bkra shis lhun po rgyas gyur cig /
rgya mtsho bzhin du khyon yangs shing / /
lhun po bzhin du rab tu brtan / /
nyi zla bzhin du mngon 'phags pa'i / /
bkra shis lhun grub rgyas gyur cig /
bsod nams gang+gA'i rgyun bzhin du / /
rtag tu chad med 'bab pa'i gnas / /
lha dang bla mas lung bstan pa'i / /
gnas kyi mchog rab rgyas gyur cig /
bka' srung rgyal po chen po bzhis / /
dus bzang rnams la gling nyul zhing / /
'dzam gling yangs pa'i gnas kyi mchog /
chos grwa chen po rgyas gyur cig /
dpal 'byor mi zad gter gyi mchog /
nam mkha' mdzod bzhin chad med pa'i / /
bsod nams brgya phrag las bsgrubs pa'i / /
bkra shis lhun bo rgyas gyur cig /
mdo sngags yon tan phul phyin nas / /
dkyil 'khor cho ga'i rnam gzhag la / /
mkhas pa'i phul phyin bzhugs pa'i gnas / /
chos sde chen po rgyas gyur cig /
ltabs mi ngoms brjid chags ba'i / /
lha dang mkha' 'gros mtshan gsol cing / /
dgos 'dod ma lus 'byung ba'i gzhi / /
bkra shis lhun grub rgyas gyur cig /
thub chen rgyal ba ma pham mgon / /
rje btsun sgrol ma rnam gnyis kyi / /
gsung byon ye shes sems dpa'i gnas / /
gling mchog chos grwa rgyas gyur cig /
ces bkra shis lhun bo dpal gyi sde chen phyogs thams cad las rnam par rgyal ba'i gnas bstod tshigs su bcad pa 'di ni ma Ni ba blo bzang dge legs kyis bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! oM bde legs su gyur cig /
thams cad mkhyen pa'i zhabs kyi padmo dri ma med pa la gus pa chen pos phyag 'tshal lo / /
thub dbang rdo rje 'chang dang dbyer med pa'i / /
rje btsun chos kyi rgyal po tsong kha pa / /
yab sras brgyud par bcas la gus btud nas / /
thar par bgrod pa'i them skas bca' yig brjod / /
de la 'dir bzhugs pa'i dge 'dun rnams kyi khrims su bca' ba brjod pa la /
rab tu byung phyin chad 'khor ba mtha' dag sdug bsngal gyi rang bzhin du shes nas lam bslab pa gsum la tshul bzhin du slob bar khas blangs pa yin pas gzhi gsum gyis phyag len mnyams par tshul bzhin du nyams su len dgos /
de yang gso sbyong gi tshe thun mong ba byang chub sems dpa'i sdom pa 'dzin pa sngon du btang nas sngags sdom thob pa rnams kyis so thar byang sems gsang sngags kyi phyir bcos sngon du 'gro ba'i gso sbyong 'chag med byed dgos /
khyad par sngags sdom thob pa rnams kyis thun drug gi rnal 'byor la brtson pa byas na gser chos kyi gdams pa dang 'dra bas ma chag pa gal che /
sdom gsum so so'i bsngo bgrang byas nas ltung ba byung bar mthong tshe ltung ba rigs mthun ma byung ba'i bshags yul mtshan nyid dang ldan pa'i drung du bshags pa rang rang gi lugs bzhin skyen par byed dgos / /
de ltar tshul khrims dag pa gzhir bzungs nas rje bdag nyid chen @# / /
bo'i lam rim che chung bka' gdams gong ma rnams kyi lam rim la mtha' chod par sgro 'dogs bcad /
byang chub tu bgrod pa'i bde lam dang /
'jam dpal zhal lung gi snyib? po lta bu'i skyong rgyu gud pa re la yang thun bzhi'am ma thun gcig tu dmigs rnam skyong /
thun mtshams rnams su'ang dal 'byor don che /
rnyed dka' nam 'chi nges med ngan 'gro'i sdug bsngal las rgyu 'bras rnams bsams nas tshe 'di dang phyi ma'i snang shas rnams 'gog pa gnad kyi don por bzung /
blo mtho ba rnams kyis ni gsang bde 'jigs gsum gang rung gi bskyed rdzogs la 'bad ba dang /
zla ba byung ngo cog gi tshes bcu gang rigs la /
dpal gsang ba 'dus pa'i bdag 'jug yongs su rdzogs pa'am /
brel dbang gis ma grub tshe rdo rje slob dpon gyi dbang man chad blangs na sngags sdom nyams pa gsos par 'gyur bas 'chag med byed /
sbyin bdag khyad par can gyis gsol ba btab pa'i ngor dge 'dun spyi mthun gyis gtong nam gtogs rang rang gi 'dod zhen gyis grong chog la gtan mi 'gro / /
tshogs la 'dus pa nas ma grol gyi bar la long gtam mi byed /
sbyil bu so sor yang chos ldan gyi dgos pa'i ched ma gtogs pa dmag dang chom rkun 'du 'dzi sde rigs kyi phyogs gtam sogs kyis dus 'da' bar mi byed /
chos ldan gyi 'tsho chas ma gtogs tshong bun skyed sog mi byed /
chang 'thungs na ston pas srog gi phyir yang ma gnang bas grwa 'dir sdod sa med par byas /
dbang ches nas thugs dam bka' shog blangs nas dbul 'phongs la khral 'ul mi 'gel /
'phral gyi mdzad spyod kyang khyim pa ma dad pa'i spyod par ma song bar phyi nang mthun pa'i spyi mdzes byed /
khyad bar zhi ba lhas /
bskal ba stong du bsags pa yi /
zhes sogs gsungs pa ltar /
sbyir khong khro khyad par grogs tshangs pa mtshungs par spyod pa rdo rje spun nang phan tshun bla ma slob dpon sogs zhing khyad par can la khong khro ba rnam smin shin tu tshabs che bas gnyen po bskyed nas 'gog pa gal che /
mdor na lam phyogs re bar ma song bar nges 'byung byang chub kyi sems yang dag pa'i lta ba ste lam gyi gtso bo gsum gyis mtshon 'khrul med kyi lam la thos bsam sgom gsum mdzad pa'i sgo nas rgyal ba'i bstan pa phyogs dus gnas skabs thams cad du dar zhing rgyas pa'i bdag rkyen dam par 'gyur bar mdzod /
gtsug lag khang rnams klog pa dang / /
kha ton gyis rgyas legs gnas shog /
rtag tu dge 'dun mthun pa dang / /
dge 'dun don yang 'grub par shog / /
bslab ba nod pa'i dge slong dag /
dben pa dag kyang thob par shog /
g.yeng ba thams cad spangs nas ni / /
sems ni las rung sgom gyur cig /
ces pa 'di ni chos smra ba'i btsun ba blo bzang ye shes kyis smras pa dge legs 'phel / /
! na mo gu ru many+dzu g+ho ShA ya /
'dir gsang ba 'dus pa la brten pa'i bla ma'i rnal 'byor bya bar 'dod pas /
skyabs 'gro bzhi skor sems bskyed tshad med bzhi sgom pa spyi 'gro ltar ram /
yang na /
yid kyi rol pa dri med zla 'dras bsgrubs /
zhes sogs rgyud dang 'dres nges ba sngon du btang nas /
rang nyid zhe sdang rdo rje yum bcas su gyur /
oM AHhUM lan gsum gyis nang mchod dang mchod rdzas cig car du byin gyis brlabs te /
rang gi mdun gyi thad @# / /
drang gnam mkha'i gnas su rin po che sna tshogs las grub pa'i padma 'dab ma stong dang ldan pa'i lte bar seng khri pad zla nyi ma'i dkyil 'khor gyi gdan la /
ngo bo rang gi drin can rtsa ba'i bla ma yin pa la /
rnam pa rgyal ba rdo rje 'chang sku mdog sngon po mi bskyod pa'i dbu rgyan can sngo dkar dmar ba'i zhal gsum phyag drug gi g.yas rdo rje 'khor lo /
padma /
g.yon dril bu rin chen ral gri 'dzin pa /
dbu skra ral pa'i thor tshugs can /
mtshan dang dpe byad kyis brgyan pa /
yum reg bya rdo rje ma sngon mo mi bskyod ba'i dbu rgyan can sngo dkar dmar ba'i zhal gsum phyag drug gi g.yas rdo rje 'khor lo /
padma /
g.yon dril bu rin chen ral gri 'dzin pa /
dbu skra ral pa byed bcings su byas pa shin tu sgeg cing bzhin 'dzum bag dang ldan pa zur gyi lta ba la sogs pa'i rnam 'gyur gyis mdzes pa lang tsho dar la bab cing 'dod yon lnga'i dga' bas rol pa /
yab yum gyi phyag dang po gnyis kyis phan tshun du 'khyud pa /
gnyis ka'ang rin po che'i dbu rgyan gsol ba /
rin po che'i snyan rgyan dang snyan gong ut+pa la'i gdengs ka dang dar dbyangs kyis mdzes par byas pa /
rin po che'i mgul rgyan dang mu tig gi se mo do dang /
rin po che'i do shal dang /
phyag gdub dang /
zhabs gdub dang /
rin po che'i 'og pag ste rin po che'i rgyan brgyad kyis brgyan ba /
sku stod lha rdzas kyi gos kyis ga shal byas shing sku smad lha rdzas kyi dar gyi sham thabs 'phyar ba 'od kyi dkyil 'khor gyis bskor ba'i dbus na yab sems dpa'i skyil mo krung gis bzhugs par gyur /
de'i thugs kar mi bskyod pa /
spyi bor rnam par snang mdzad /
mgrin par 'od dpag med /
lte bar rin 'byung /
brla'i rtsa bar don grub /
lte bar spyan ma /
snying khar mA ma kI /
mgrin par gos dkar mo /
spyi gtsug tu sgrol ma /
mig tu sa snying /
rna bar phyag rdor /
snar nam snying /
lcer 'jig rten dbang phyug /
snying khar 'jam dpal /
gsang gnas su sgrib sel /
tshigs rnams la kun bzang /
spyi gtsug tu byams pa /
mig gi sgor gzugs rdo rje ma /
rna ba'i sgor sgra rdo rje ma /
rna'i sgor dri rdo rje ma /
kha'i sgor ro rdo rje ma /
rdo rje'i sgor reg bya rdo rje ma /
lag pa g.yas la gshin rje gshed /
lag pa g.yon la gzhan gyis mi thub pa /
kha la rta mgrin /
rdo rje la bgegs mthar byed /
dpung pa g.yas ba'i rtsa bar mi g.yo ba /
dpung pa g.yon pa'i rtsa bar 'dod rgyal /
pus mo g.yas la dbyug sngon can /
pus mo g.yon la stobs po che /
spyi gtsug tu gtsug tor 'khor los bsgyur ba /
rkang mthil gnyis su gnod mdzes rgyal po /
de'i mtha' skor du bla ma yi dam sangs rgyas byang chub sems dpa' dpa' bo dpa' mo mkha' 'gro chos skyong bsrung ma'i tshogs kyis bskor nas bzhugs pa /
de dag rang rang gi mdun na rang rang gis gsungs pa'i lung gi chos rnams po ti'i rnam par yod ba /
gtso 'khor thams cad kyi spyi bor sku rdo rje'i ngo bo oM dkar po /
mgrin par gsung rdo rje'i ngo bo AH dmar po /
thugs kar thugs rdo rje'i ngo bo hUM sngon pos mtshan bar gyur /
rang gi thugs ka'i hUM sngon po'i 'od zer lcags kyu'i rnam pa can gyis rang bzhin gyi gnas nas bla ma dang @# / /
gnyis su med pa'i mi bskyod ba'i dkyil 'khor 'khor dang bcas pa spyan drangs /
oM badzra sa ma ya dzaHdzaH dzaH hUM baM hoH gnyis su med par gyur /
gang gi drin gyi bde chen gnas / /
skad cig gis ni 'thob 'gyur ba bla ma rin chen lta bu'i sku / /
rdo rje can zhabs bad la 'dud / /
rmad byung mtshan dpe'i dpal 'bar longs spyod rdzogs / /
kha sbyor bde stong ro la rtag rol cing / /
dmigs med thugs rjes zhi ba'i mtha' spangs pa / /
rgyal ba yan lag bdun ldan la phyag 'tshal / /
long byung na /
gang zhig gzugs dang tshor ba 'du shes zhes sogs dang /
mdor bsdu na /
ston pa bla med sogs dang /
phyag byar 'os pa zhes sogs kyi phyag bya /
rang gi thugs ka'i hUM las byung ba'i mchod ba'i lha mo rnams kyis mchod par bsam /
oM sarba ta thA ga ta ar+g+haM nas spar+sha'i bar gyis mchod /
oM gu ru bud+d+ha bo d+hi satwa sa pa ri wA ra oM AH hUM gis nang mchod phul /
de nas bla ma yab yum snyoms par zhugs bas lhan skyes kyi dga' ba skyes bde bas stong pa nges ba'i bde stong dbyer med kyi ye shes skyes pa gsang ba dang /
de kho na nyid kyi mchod pas mnyes bar gyur /
de nas maN+Dal rgyas bsdus skabs dang bstun nas 'bul / /
de nas bla ma rdor 'dzin ma tshar gsum bya zhing /
gang zhig thogs med srid ba'i chu klung du / /
ma lus kun rtog gis bsags rnyog ba rnams / /
thugs rje che ldan spyan sngar de dag ni / /
cho ga bzhin du thams cad bshags bar bgyi / /
rdzogs sangs rgyas dang byang chub sems dpa' dang / /
'phags ba gzhan gyi dge ba gang mdzad ba / /
de dag kun la yang dag yi rang zhing / /
byang chub tu ni yongs su bsngo bar bgyi / /
de nas sgrub pa'i mchod par rigs lnga'i sdom pa bzung ba byas te /
bla ma de nyid skyon thams cad dang bral zhing / /
yon tan gyi rigs thams cad yongs su rdzogs pa / /
mtshan thos ba tsam gyis 'khor ba dang ngan song gi 'jigs pa las sgrol zhing /
dran btsam gyis mchog dang thun mong gi dngos grub thams cad bde blag tu stsol ba dkon mchog gsum po 'dus pa'i bdag nyid skyabs gnas bslu ba med pa yin snyam du /
gdung shugs drag pos /
bla ma kun 'dus kyi ngo bo bla ma rin po che la gsol ba 'debs so / /
dkyil 'khor kun 'dus kyi ngo bo bla ma rin po che la gsol ba 'debs so / /
sangs rgyas kun gyi bdag nyid bla ma rin po che la gsol ba 'debs so / /
dam chos bdud rtsi'i 'byung gnas bla ma rin po che la gsol ba 'debs so / /
'phags tshogs kun gyi 'dren pa bla ma rin po che la gsol ba 'debs so / /
bslu med skyabs kyi dam pa bla ma rin po che la gsol ba 'debs so / /
bdag gi blo chos su 'gro ba byin gyis brlab tu gsol /
chos lam du longs par byin gyis brlab tu gsol /
chos ma yin ba'i rtog pa skad cig tsam yang mi skye bar byin gyis brlab tu gsol /
zhes snying khong rus pa'i gting nas gsol ba btab pas /
mdun gyi lha tshogs rnams kyi sku'i cha las bdud rtsi sna lnga 'od zer dang bcas ba'i rgyun dpag tu med pa babs bdag dang ma gyur sems can thams cad kyi lus sems la zhugs pas sdig sgrib nad gdon @# / /
bar chad thams cad sbyangs /
tshe dang bsod nams lung dang rtogs ba'i yon tan thams cad 'phel zhing rgyas /
slar yang sngar bzhin gsol ba btab pas bla ma'i thugs kaM 'od zer gyis mtha' skor gyi zhi khro rab 'byams thams cad 'od du sbyangs nas bla ma yab yum la thim /
de gnyis kyang dgyes bzhin du bdag nyid kyi spyi bo nas a wa d+hU ti'i lam nas brgyud de snying kha chos kyi 'khor lo'i dbus su padma'i gdan la zhugs /
de'i thugs ka'i sa bon sngags 'phreng la dmigs nas oM AH badzra d+h+r-i ga hUM hUM /
zhes sogs skabs dang bstun /
dge ba 'di yis myur du bdag /
ces sogs smon lam rgyas bsdus ci rigs pa bkra shis kyis brgyan par bya'o /
zhes bla ma'i rnal 'byor dad pa'i lcags kyu zhes bya ba 'di ni bkra shis ljongs sprul sku blo bzang 'phrin las kyi gsung gis bskul ba ltar bla ma gong ma'i gsung la brten nas chos smra ba'i btsun ba blo bzang ye shes kyis smras ba dge legs 'phel / /
! swasti /
brtan mkhas yon tan gnyis dang legs ldan zhing / /
bslab gsum rnam par dag pa'i yon tan gyis / /
klu dang mkha' lding bslab pa'i gzhir bkod pa'i / /
'phags pa rab 'byor zhabs la gsol ba 'debs / /
byang phyogs ka lA pa yi grong khyer cher / /
nyi ma'i shing rta la sogs tshangs sras rnams / /
dang po'i sangs rgyas dbang gis smin mdzad ba'i / /
'jam dpal grags ba'i zhabs la gsol ba 'debs / /
legs pa'i don ldan rang rgyud grub mtha'i srol / /
rab tu 'byed mkhas klu sgrub sras kyi mchog /
gsang ba'i bdag po mngon sum gzigs pa yi / /
legs ldan 'byed kyi zhabs la gsol ba 'debs / /
rgyud sde 'bum phrag thugs su legs chud nas / /
na len+d+ra zhes bya ba'i yul dbus su / /
mkhas ba'i bya ba gsum gyis dus 'da' ba'i / /
slob dpon a byA'i zhabs la gsol ba 'debs / /
lnga rig yon tan rgya mtsho'i mthar phyin pas / /
sgra bsgyur smra ba'i dbang po mkhas pa che / /
mdo sngags 'chad rtsod rtsom pa'i sbobs pa can / /
'gos lo chen po'i zhabs la gsol ba 'debs / /
rje btsun 'jam dbyangs nyid kyis rjes bzungs nas / /
skyid grong tshong 'dus sa yi nye 'dabs su / /
'phrog byed pham mdzad chos kyi rgyal rnga brdungs / /
sa skya paN+Di ta la gsol ba 'debs / /
mthu stobs nus bas sde brgyad bran 'khol zhing / /
grags pa gzhon nu'i zhabs rdul legs bsten te / /
yongs su rdzogs pa'i dngos por rab bsgrubs pa / /
g.yung ston rdo rje dpal la gsol ba 'debs / /
mdo sngags rig gnas kun la thogs med cing / /
yab rje dam pa'i bstan pa'i srog shing 'dzin / /
dam can rgya mtsho'i tshogs kyis rab bsngags pa'i / /
mkhas grub dge legs dpal la gsol ba 'debs / /
g.yas ru gtsang 'gram lho yi bya 'dabs su / /
ldong rigs grub pa'i rgyud du sku bltams nas / /
bshad sgrub bstan ba'i bya ba mthar son ba'i / /
bsod nams phyogs glang zhabs la gsol ba 'debs / /
snyan rgyud gdams pa'i thugs kyi bcud phyung nas / /
skal ldan gdul bya'i yid rab tshim mdzad cing / /
tshe gcig nyid la zung 'jug sku brnyes ba'i / /
@# / /
blo bzang don grub zhabs la gsol ba 'debs / /
gzhon nu nyid nas shes rab lha mo sogs / /
lhag ba'i lha yis mngon sum byin brlabs pas / /
mkhyen dpyod 'phrin las pha mtha' yas pa yi / /
blo bzang chos rgyan zhabs la gsol ba 'debs / /
blo bzang rgyal ba gnyis ba'i ring lugs kyis / /
bstan ba'i khur chen 'khyer ba'i mos blo can / /
zhwa ser bstan pa mi nub 'dzin ba'i rje / /
blo bzang ye shes zhabs la gsol ba 'debs / /
rgyal ba'i yab gcig rje btsun 'jam dbyangs kyis / /
thos bsam chos kyi 'byor ces lung bstan cing / /
'brom ston thams cad mkhyen pa'i thugs kyi sras / /
rig pa'i dbang phyug chos 'byor dpal bzang po / /
rmad byung skyes rabs tshar du mngar ba yi / /
snang brnyan bi shwa karmas bsgrubs 'dra rnams / /
rab 'byams gzhung lugs smra ba'i slob dpon pa / /
dam chos rgyal mtshan mthun rkyen khur du bzhes / /
sku skye blo bzang bstan pa'i rgyal mtshan sogs / /
ye shes rgya mchos bkod bas khyab byas shing / /
mthun skyen dgos dgu ma lus tshogs par byas / /
bir thogs blo bzang tshe dbang mched grogs kyis / /
yid gzhung sa lhag bsam dag pas bsgrubs pa'i mthus / /
rgyal bstan spyi dang khyad par tsong kha ba'i / /
bshad sgrub bstan pa rgyas pa'i bkra shis shog /
! na mo gu ru mu ni in+d+rA ya /
blo bzang grags bstan shar ri mthon po'i rtser / /
bslab gsum lung rtogs dkyil 'khor rab rgyas shing / /
ye shes 'od stong phyogs bcur 'phro ba yi / /
dpal ldan bla ma'i zhabs la gsol ba 'debs / /
mchog gsum bslu med rgyal ba'i byin rlabs dang / /
bstan srungs dam can rgya mtsho'i mthu stobs kyis / /
rje btsun bla ma srid mthar zhabs brtan cing / /
'phrin las dbyar mtsho bzhin du 'phel bar shog /
deng nas yang sring skye ba thams cad du / /
rje btsun bla mas 'bral med rjes 'dzin cing / /
gnas skabs bde skyid dbal 'byor rgyas pa dang / /
mthar thug kun mkhyen go 'phang myur thob shog /
ces pa 'di ni rgyal mo tshe dbang dbal mos bskul ba'i ngor sh+'+k+ya'i dge slong blo bzang ye shes kyis smras ba dge legs 'phel / /
! na mo gu ru lo ke shwa rA ya /
'dir mtsho brag mgon po la bsangs mchod 'bul tshul ni /
mchod gtor /
gser skyems /
bsangs rdzas /
ba dan go khrab sogs spyan gzigs ci 'byor bshams la /
rang lhag pa'i lha gang yang rung ba'i nga rgyal dang ldan ba'i ngang nas /
mchod rdzas rnams la dmigs te /
oM swa b+hA wa shud+d+ha sarba d+harmA swa b+hA wa shud+d+hony+haM /
stong pa'i dang las b+h+rUM las rin po che'i snod yangs shing rgya che ba rnams kyi nang du oM las mchod rdzas rnams 'dod yon lnga dang ldan pa dwangs shing thogs pa med pa /
bla ma yi dam dpa' bo mkha' 'gro chos skyong bsrung ma brag lha mgon po 'khor dang bcas pa mnyes par byed ba'i dam rdzas spyan gzigs bsam gyis mi khyab bas gang bar gyur /
oM AH hUM lan gsum /
oM sarba bid pU ra pU ra ru ra su ra a barta ya a barta ya ho /
badzra s+pha ra Na khaM swAtA /
zhes nam mkha' mdzod kyi sngags dang phyag rgyas byin gyis brlabs / /
kyai| mdun du mtsho brag rdo rje'i rja ri dang / /
rab @# / /
mdzes sbang ris brgyan pa'i gnas mchog tu / /
mtsho brag mgon bo yab yum sras dang bcas / /
lha klu bdud btsan dri za klu sman sogs / /
ma lus 'khor dang bcas ba spyan 'dren na / /
rang rang 'dod pa'i gdan la dgyes bzhin bzhugs / /
sngon tshe za ma tog gi mdo sde las / /
lung bstan padma saM b+ha'i bka' nyan pa'i / /
brag lha mgon po 'khor dang bcas la 'dud / /
ga bur tsan+dan dkar dmar a ka ru / /
spa shug mkhan ba ba lu su lu dang / /
phur mo sil dzA ti'i dud sprin gyis / /
bla ma yi dam dkon mchog rnam pa gsum / /
dpa' bo dpa' mo mkha' 'gro'i tshogs rnams dang / /
ye shes spyan ldan bsrung ma 'khor bcas la / /
mi gtsang grib kyis phog ba thams cad bsangs / /
khyad par drag lha mgon po 'khor bcas bsangs / /
zur phud lnga ldan dri za'i tshogs rnams bsangs / /
gtsug na rin chen klu chen 'khor bcas bsangs / /
rdo rje g.yu sgron sman btsun 'khor bcas bsangs / /
mdor na dbu ru stod kyi yul phyogs kyi / /
dkar pho lha dang dmar po btsan gyi sde / /
nag po bdud dang khra bo gza' yi sde / /
dmu dar rgyal po ma mo gshin rje'i sde / /
sa bdag klu gnyen rigs rnams thams cad bsangs / /
phye mar ro brgya ldan ba'i gtor ma dang / /
'o chol ja chang btung ba'i tshogs rnams kyis / /
brag lha mgon po 'khor bcas thugs dam bskangs / /
thugs dam skongs shing nyams chags sos gyur cig /
mdzes ldan rlung gi shugs 'chang rta mchog dang / /
rngam brjid g.yag rgod zhol po'i tshogs rnams kyis brag lha mgon po 'khor bcas thugs dam bskangs / /
thugs dam skongs shing nyams chags sos gyur cig /
sha rgyas sbu sdug g.yo ba'i lug dang / /
rtsed 'jor 'khyu ba'i ri dwags tshogs rnams kyis / /
brag lha mgon bo 'khor bcas thugs dam bskangs / /
thugs dam skongs shing nyams chags sos gyur cig /
stag gzig nga ro sgrog pa'i khyi nag dang / /
'phur lding rol ba'i 'dab ldan tshogs rnams kyis / /
brag lha mgon po 'khor bcas thugs dam bskangs / /
thugs dam sgongs shing nyams chags sos gyur cig /
'ja' tshon ltar bkra phyar ba'i ba dan dang / /
rang bsrung go cha gzhan 'joms mtshon cha yis / /
brag lha mgon po 'khor bcas thugs dam bskangs / /
thugs dam skongs shing nyams chags sos gyur cig /
de nas gtor ma zur ba yod na a kA ro gsum gyis bsngo zhing /
gzhi bdag gtor ma gtong /
brag lha mgon po 'khor bcas kyis / /
gtor tshogs rgya mtsho 'di bzhes la / /
bdag cag dbon slob 'khor bcas kyi / /
'gal rkyen sol la mthun rkyen sgrubs /
zhes 'phrin las bcol zhing bkra shis bya'o /
zhes mtsho brag mgon po la mchod gtor 'bul tshul 'di ni 'od sna dgon grwa spyis bskul ba'i ngor chos smra ba'i dge slong blo bzang ye shes kyis smras pa dge legs 'phel ! oM swasti /
lha mi'i ston ba smra ba bla med dang / /
bde ldan zhing gi gtso bo 'od dpag med / /
byang sems nye ba'i sras brgyad 'jig rten dbang / /
padma rA ga' mdangs ldan tsan+d+ran las / /
legs bar bsgrubs pa'i rnam dkar dge ba'i mthus / /
@# / /
g.yul lho dgos skyes nye dur bcas pa rnams / /
gnas skabs tshe ring nad med bde ldan zhing / /
bde ba can du thogs med skye bar shog /
ces pa 'di ni g.yul lho dgos skyes kyis rten bzhengs rnams bgyis pa'i dge ba bsngo phyir du shAkya'i btsun ba blo bzang ye shes kyis smras ba'o / /
bkra shis / /
! oM bde legs su gyur cig /
rgyal kun brtse ba'i bdag nyid spyan ras gzigs / /
gang gi snang brnyan mngon sum byon 'dra 'di / /
dad pas bzhengs bas blo bzang dbang gi rgyal / /
'khor bcas bde ldan sa lam mthar phyin shog /
ces pa 'di ni blo bzang dbang rgyal gyis bskul ba'i ngor chos smra ba'i btsun ba blo bzang ye shes kyis smras ba dge legs 'phel / /
! swasti /
blo chen rgyal sras bzang ba'i spyod ba la / /
yang yang goms pas ye shes snang ba thob / /
dul dul bcas pa'i mtshams las mi 'da' ba'i / /
mang mang gdul bya'i mgon la gsol ba 'debs / /
dus gsum rgyal ba rgyal sras thugs rje dang / /
bka' sdod dam can rgya mtsho'i mthu stobs kyis / /
dbal ldan bla ma bskal brgyar zhabs brtan cing / /
'phrin las yar ngo'i zla ltar 'phel bar shog /
rtsa rgyud bla ma sman bla bde gshegs brgyad / /
'phags mchog thugs rje chen po'i byin rlabs kyis / /
dge 'phel chos 'khor gling gi dge 'dun sde / /
khrims gtsang thugs mthun dar zhing rgyas par shog /
ces pa 'di ni zi na chos rje ngag dbang blo bzang gis bskul ba'i ngor chos smra ba'i btsun ba blo bzang ye shes kyis smras pa dge legs 'phel / /
! swasti /
rgyal dang rgyal sras thugs rje'i byin rlabs dang / /
chos nyid rnam par dag pa'i bden stobs kyis / /
dpal ldan bla ma tshul khrims dar rgyas kyi / /
yang srid bstan pa'i dpal du myur 'byon shog /
ces ba 'di ni khri chen de nyid kyi gsol dbon gyis bskul ba'i ngor chos smra ba'i btsun ba blo bzang ye shes kyis smras ba dge legs 'phel / /
! swasti /
blo bzang rgyal ba gnyis pa'i ring lugs mchog /
phyogs 'dir mdo sngags gzhung lugs spel byed cing / /
ye shes mtshan can 'gro ba 'dren pa'i dpal / /
rje btsun bla ma'i zhabs la gsol ba 'debs / /
bslu med bla ma yi dam byin rlabs dang / /
bstan srungs dam can rgya mtsho'i mthu stobs kyis / /
dpal ldan bla ma yun ring zhabs brtan cing / /
'phrin las dbyar mtsho bzhin du 'pheb? bar shog /
ces pa 'di ni ra sgreng yar dgon gyi grwa ba dge slong blo bzang byams pas bskul ba la brten chos smra ba'i btsun pa blo bzang ye shes kyis smras ba dge legs 'phel / /
! swasti /
blo bzang rgyal ba'i ring lugs spel ba la / /
phyogs 'dir snying stobs mchog gi dpal ldan pa / /
ye shes mtshan can rje btsun bla ma yi / /
zhabs kyi padmo bskal brgyar brtan bar shog /
ces pa 'di ni rab 'byams ba blo bzang bstan pas bskul ba'i ngor chos smra ba'i btsun ba blo bzang ye shes kyis smras pa'o / /
! swasti /
tshul khrims rnam dag rtsa ba rab brten cing / /
mdo sngags gzhung lugs lo 'dab rab tu rgyas / /
rnam dpyod 'bras bu'i khur gyis rab dud pa'i / /
dpal ldan bla ma'i @# / /
zhabs la gsol ba 'debs /
zhes ba 'di ni er te ne mer rgan chos rjes bskul ba'i ngor chos smra ba'i btsun ba blo bzang ye shes kyis smras ba dge legs 'phel / /
! swasti /
rgyal ba'i yab gcig rje btsun 'jam pa'i dbyangs /
drag po'i skur bstan dba' bo gcig pa la / /
phyi nang gsang bas mchod cing bstod pa'i mthus / /
rdo rje'i lus kyi rten bzang thob par shog /
rang sems la sogs 'khor 'das chos rnams kun / /
gdod nas dag ba'i dbyings su bsgoms pa yis / /
tha mal 'chi ba'i mun pa kun bsal te / /
'od gsal chos sku'i nyi 'od 'char bar shog /
rgyu 'bras rdo rje 'dzin ba'i rnal 'byor gyis / /
bar do'i srid sbyangs sprul pa'i zlos gar gyis / /
ma dag snod bcud dri ma kun sbyangs nas / /
'gro kun bde chen gnas la 'god bar shog /
de ltar rim gnyis lam la 'bad pa yis / /
'jam mgon bla ma blo bzang grags pa dang / /
dbyer med dpal ldan rdo rje 'jigs byed kyis / /
skye ba kun tu 'bral med rjes 'dzin shog /
! 'phrin las rnam bzhis gdug pa bdul mdzad ba'i / /
rdo rje 'jigs byed rtsa rgyud bla ma la / /
legs tshogs ji snyed mchis pa'i bkra shis des / /
bdag cag rnams la rtag tu bde legs shog /
zhe sdang 'dul phyir srin po khros pa'i sku / /
bdud las rnam rgyal 'jigs mdzad dpa' bo la / /
legs tshogs ji snyed mchis ba'i bkra shis des / /
bdag cag rnam la rtag tu bde legs shog /
rnam dag bde chen rol ba las byung ba'i / /
rten gyi gzhal yas bsrung 'khor bcas pa la / /
legs tshogs ji snyed mchis pa'i bkra shis des / /
bdag cag rnams la rtag tu bde legs shog /
de nas /
nam mkha'i khyon ltar yangs pa'i pho brang mchog /
ces sogs skabs dang bstun pa'i rgyas bsdus ci rigs pa gnang bar 'tshal /
zhes pa 'di ni jing gir rgyal po'i bkas bskul ba'i ngor chos smra ba'i btsun ba blo bzang ye shes kyis smras pa dge legs 'phel / /
! oM bde legs su gyur cig /
mthu stobs nus pas lha srin sde brgyad rnams / /
zil gnon gsang bdag snyan rgyud gdams ngag gis / /
thugs kyi bang mdzod yongs su gang ba yi / /
grub chen las kyi rdo rjer gsol ba 'debs / /
dge tshogs kun la 'dun pa'i rnam dpyod kyi / /
legs bshad mkhas mang dbus su sgrog pa yi / /
bkra shis dge mtshan phyogs bcur khyab mdzad pa'i / /
rdo rje 'dzin pa'i gtso la gsol ba 'debs / /
shes bya kun la thogs pa med ba yi / /
bsod nams mtshan can thams cad mkhyen pa'i sras / /
bstan pa rgya mtsho'i 'jing la mnga' bsgyur ba'i / /
grub mtshan gdengs ka 'phags la gsol ba 'debs / /
'phags tshogs dge 'dun gtsug gi rgyan gyur cing / /
khams gsum chos kyi rgyal po tsong kha pa'i / /
bshad sgrub bstan pa'i rgyal mtshan 'dzin pa'i mchog /
grub pa'i dbang phyug zhags la gsol ba 'debs / /
blo bzang 'phrin las grags pa'i 'od dkar gyis / /
gling bzhi'i mun pa ma lus sel mdzad cing / /
skal bzang gdul bya yongs kyi gnyen gcig bu / /
bshes gnyen dam pa'i zhabs la @# / /
gsol ba 'debs / /
dkon mchog rin chen rnam gsum byin rlabs dang / /
bstan srungs 'od chen 'bar ma'i mthu stobs kyis / /
rgyal ba'i bstan 'dzin blo bzang 'phrin las kyi / /
zhabs kyi padmo nam yang g.yo med shog /
gnas skabs su yang nag phyogs bdud rigs kyi / /
bsam sbyor ngan pa'i rlung gis mi bskyod cing / /
'chad rtsod rtsom dang thos bsam sgom gsum gyis / /
bstan pa'i bya ba ma lus mthar phyin shog /
ces pa 'di ni dge slong blo bzang bsam gtan /
sbyin ba dbal bzang /
dbon po blo bzang chos 'dzin rnams kyis bskul ba'i ngor chos smra ba'i btsun pa blo bzang ye shes kyis smras pa'o / /
dge legs 'phel / /
! swasti /
blo bzang rgyal ba gnyis pa'i ring lugs mchog /
ljongs 'dir gsal mdzad zla med dge ba'i bshes / /
skal bzang gdul bya yongs kyi gnyen gcig pu / /
rje btsun bla ma bskal brgyar zhabs brtan shog /
ces pa 'di ni rab byung ma ye shes sgrol mas bskul ba'i ngor chos smra ba'i btsun pa blo bzang ye shes kyis smras pa'o / /
bkra shis / /
oM bde legs su gyur cig /
bla ma yi dam mchog gsum byin rlabs dang / /
chos nyid mi 'gyur drang srong bden tshig gis / /
byang phyogs bstan pa'i nyi ma chos kyi rje / /
bstan ba'i rgyal mtshan bskal brgyar zhabs brtan shog /
ye shes mgon po dam can chos kyi rgyal / /
zhing skyong gzi ldan dbang phyug re ma ti / /
dregs ba lcam sring 'khor bcas mthu stobs kyis / /
bstan 'dzin skyes bu yun ring brtan par shog /
byang phyogs skye dgu'i legs byas phung po dang / /
dad ldan slob mas gsol ba btab pa'i mthus / /
blo bzang bstan pa'i rgyal mtshan g.yo med brtan / /
'phrin las nam mkha'i mtha' dang mnyam par shog /
ces pa 'di ni mthon pa ye shes rgyal mtshan gyis bskul ba'i ngor chos smra ba'i dge slong blo bzang ye shes kyis smras ba dge legs 'phel bar gyur cig ! swasti /
bkra shis dge 'phel 'phags tshogs 'dus ba'i sder / /
chos rje ngag dbang dar bos lhag bsam gyis / /
rgya za'i ltung ba'i snod mchog zangs ltar brgyad / /
phul bas bsam don yid bzhin 'grub bar shog /
gzhan yang dge des dge 'dun thugs mthun zhing / /
'jig rten rnam g.yeng log ba'i 'tsho ba spangs / /
chos spyod bcu yis nyin mtshan 'da' ba dang / /
yul phyogs dge zhing dar ba'i bkra shis shog /
mang+galaM / /
! swasti /
thub dbang gsung gi pad tshal las 'ongs pa'i / /
sher phyin legs bshad sbrang rtsis rab myos pa'i / /
phul du byung ba'i sgra dbyangs cher sgrog pa / /
gnas brtan rab 'byor zhabs la gsol 'debs / /
ka lA ba yi grong khyer chen bo der / /
nyi ma'i shing rta la sogs drang srong rnams / /
dang bo'i sangs rgyas dbang gis smin grol la / /
'god mdzad 'jam dbal grags la gsol ba 'debs / /
rang rgyud gzhung lugs shing rta'i srol phye nas / /
rtsod pas tshul bzhin mu stegs pham mdzad cing / /
klu sgrub sras kyi gtsor gyur mkhas ba'i mchog /
slob dpon legs ldan zhabs la gsol ba 'debs / /
'jigs @# / /
rung mi bzad btson khang nyams thag bar / /
sdig spyod rgyal bos phyugs su bsgyur ba yi / /
mchod sbyin rgyu rnams sdug bsngal las bskyabs ba'i / /
a b+h+ya ka ra'i zhabs la gsol ba 'debs / /
chos phyir lus srog dka' ba yal bor nas / /
'phags yul dbus bgrod skad gnyis rig gnas rnams / /
mkhas par sbyangs nas dpal ldan 'dus pa'i rgyud / /
bsgyur mdzad 'gos lo chen por gsol ba 'debs / /
dmar ser ral gri can gyis rjes bzungs nas / /
'phags pa wa ti'i mdun sa chen po der / /
'phrog byed la sogs rgol ngan tshar gcod pa'i / /
sa skya paN chen zhabs la gsol ba 'debs / /
gsang sngags rnying ma'i chos skor mtha' dag don / /
gzhon nu nyid nas nyams su blangs pa'i mthus / /
dam can gshin rje dngos su bran 'khol ba / /
g.yung ston rdo rje dpal la gsol ba 'debs / /
mang thos bslab gsum yon tan gyis gang yang / /
rgyal ba gnyis ba'i sras kyi tshul bzungs te / /
dam can bsrung mas tshul bzhin bka' nyan ba'i / /
mkhas grub dge legs dpal la gsol ba 'debs / /
gzhung lugs shes bya'i gnas la mkhas gyur cing / /
rtse gcig rim gnyis rnal 'byor nyams bzhes pa'i / /
sku gsum yon tan mngon du gyur ba yi / /
bsod nams phyogs glang zhabs la gsol ba 'debs / /
chos brgyad 'ching ba mtha' dag rab spangs nas / /
sgrub pa'i rgyal mtshan mi nub 'dzin ba'i mchog /
'gro la chos char 'bebs mkhas chos kyi rje / /
blo bzang don grub zhabs la gsol ba 'debs / /
rgyal bstan yid bzhin 'jug ngogs las 'ongs pa'i / /
'jam dpal snying po'i bstan pa'i lhun po'i spor / /
chos kyi rgyal mtshan mi nub bsgreng mkhas pa'i / /
dpal ldan bla ma'i zhabs la gsol ba 'debs / /
blo gros yangs pa'i skal bzang gdul bya'i tshogs / /
gtsug na bsod nams ye shes 'bras bu yis / /
legs dud rlung gi rgyal mtshan ltar bkra ba / /
dpal ldan bla ma dam par gsol ba 'debs / /
bla ma yi dam bsrung ma'i byin rlabs dang / /
dad ldan gdul byas rtse gcig gsol btab bas / /
lha mi'i 'dren pa yun ring zhabs brtan cing / /
'phrin las dbyar mtsho bzhin du 'phel par shog /
'jam dpal rnam 'phrul blo bzang bstan pa'i gnyen / /
mang thos lung rtogs chos kyi rgyal mtshan mchog /
ma 'ongs kla klo'i tshogs rnams 'joms mdzad tshe / /
bdag kyang 'khor gyi thog mar skye bar shog /
der ma son pa'i tshe rabs kun tu yang / /
byang chub bsgrub pa'i rten mchog rab thob nas / /
thos bsam sgom pas rang rgyud smin byas te / /
theg mchog chos kyi snod du 'gyur bar shog /
de ltar gus pas gsol ba btab ba'i mthus / /
bdag gi bsam don yid bzhin 'grub ba dang / /
rje btsun chos kyi rgyal po tsong kha pa'i / /
bstan ba dar zhing rgyas pa'i bkra shis shog /
ces pa 'di ni rgyal mkhan po bde thang sku skye blo bzang tshangs dbyangs bstan pa'i rgyal mtshan kho thog thus bskul ba la brten nas chos smra ba'i btsun ba blo bzang ye shes kyis smras ba'o / /
mang+galaM / /
@# / /
oM swasti /
rtsa rgyud bla ma yi dam sangs rgyas dang / /
nyan rang byang sems bstan bsrung mkha' 'gro'i tshogs / /
bden tshig smon lam 'grub ba'i dbang bzhugs nas / /
ji ltar 'dod pa'i don rnams myur 'grub shog /
blo gros bzang po'i yongs 'du sa brtol rtser / /
ye shes 'bras bzang khur gyis yongs brjid cing / /
lhar bcas skye 'gro'i bsam pa skong mdzad pa'i / /
rje btsun bla ma srid mthar zhabs brtan shog /
skye zhing skye bar dpal ldan bla ma yis / /
nam yang 'bral med dgyes bzhin rjes bzungs nas / /
mdo sngags yon tan mthar phyin sa lam gyi / /
rtogs pa myur bgrod kun mkhyen thob bar shog /
ces pa 'di ni rgyal mkhan po bde thang sprul pa'i sku blo bzang tshangs dbyangs phyogs las rnam rgyal er te ne paN+Di ta kha thog thus bskul ba ltar sh+'+k+ya'i btsun pa bzlo bzang ye shes kyis smras ba dge leg 'phel bar gyur cig /
! s+w+s+ti /
bla ma thub ba'i dbang po'i sbyan snga ru / /
rab tu byung nas dgra bcom mngon sum mdzad / /
rgyal chen bzhi yis bka' sgrub rdzu 'phrul gyis / /
rgya mtsho'i klu rnams 'dul mdzad rab 'byor che / /
chos kyi rgyal po lha yi dbang ldan gyis / /
dpal ldan dus kyi 'khor lo'i dkyil 'khor du / /
dbang bskur rdo rje shugs kyis bka' sgrub pa'i / /
rigs ldan kun gyi thog ma 'jam dpal grags / /
slob dpon klu sgrub zhabs la legs btugs nas / /
lho phyogs yul du ma stegs tshar bcad de / /
gsang bdag mngon sum zhal gzigs bya rog mtshan / /
bran 'khol slob dpon chen po legs ldan zhabs / /
rin chen 'byung gnas zhibs rjes bzung shing / /
rdo rje btsun mo'i zhal dkyil mngon sum gzigs / /
gtum chen ma hA kA las bran mdzad pa'i / /
rdo rje gdan pa a b+h+yA ka ra'i zhabs / /
a ti sha yi gtsang gi slob ma'i gtso / /
gsang ba kun 'dus sgrub bshad gtan la phab / /
chos kyi bstan srungs gri gug mgon bo bsten / /
bstan ba rgyas mdzad rta nag 'gos lo'i zhabs / /
rje btsun chen po grags ba rgyal mtshan dang / /
yi dam bstan pa'i 'khor lo'i thugs rje las / /
mu stigs tshar bcad drag po gdor bzhi bas / /
'phrin las grogs mdzad sa skya paN+Di ta / /
zur dbang byams ba seng+ge'i zhabs btud cing / /
'jam dpal gshin rje'i gshed kyi ting 'dzin gyis / /
ma mgon legs ldan 'khor bcas bran du 'khol / /
dregs pa zil gnon g.yung ston rdo rje dpal / /
rje btsun chos kyi rgyal po tsong kha bas / /
rdo rje 'jigs byed dbang dang gdams pa gnang / /
phyag drug mgon po bsnyen sgrub bi'u bum pa / /
lhad zhugs bsal mdzad mkhas grub dge legs dpal / /
mkha' 'gros lung bstan bsod nams rin chen las / /
dur smrog rtags bzhis 'jam pa'i rdo rje bsgrubs / /
dpal ldan lha mo'i mngon sum zhal gzigs nas / /
bka' srungs mdzad ba'i bsod nams phyogs glang zhabs / /
chos kyi rdo rje'i zhabs rdul legs bsten nas / /
'khor lo sngom pa'i dbang dang gdams pa zhus / /
las kyi gshin rje phyi nang gsang gsum @# / /
sogs / /
mngon sum bran 'khol grub ba'i dbang phyug che / /
mkhas grub chen po sangs rgyas ye shes zhabs / /
legs bsten he ru ka yis byin brlabs shing / /
rnam thos sras kyis 'phrin las tshul bzhin du / /
sgrub mdzad blo bzang chos kyi rgyal mtshan zhabs / /
mkhan chen rdo rje 'dzin pa'i bka' drin las / /
rdo rje 'jigs byed dbang dang gdams pa thob / /
'dod khams dbang mo chos kyi bsrung mar bsten / /
blo bzang ye shes gdul bya'i bsod nams zhing / /
de ltar skyes rabs nyi ma'i grangs ldan pa'i / /
snang brnyen bar du slob 'khor spyi tshogs kyis / /
dang bas bsgrubs pa'i dge tshogs gang+gA'i rgyun / /
kun kyang rjes su 'dzin pa'i rgyur gyur cig /
mang+galaM / / / /
! oM bde legs su gyur cig /
lha mi'i rnam 'dren shAkya'i rgyal po dang / /
dbyer med chos kyi rgyal po tsong kha pa / /
yab sras brgyud par bcas la gus btud nas / /
rnam dag bslab ba'i bca' khrims brjod par bya / /
de la grwa tshang 'dir bzhugs pa'i grwa rigs rnams kyis dgongs rgyu la /
yul dus kyis ma btub na ma gtogs gzhi gsum gyi phyag len 'chag med dang /
lhag par gso sbyong 'chag med byed dgos / /
de'i steng nas bslab pa gsum gyi bca' mtshams ston pa'i so thar byang sems kyi bslab bya rgyas bsdus ci rigs pa rnams la 'phral 'phral la lta rtog byed cing phan yon nyes dmigs rnams legs par bsams nas blang dor la rtsal ci yod kyis 'bad par bya zhing /
grwa tshang gi 'don cha'i rigs 'dzin skyor la brtson pa gal che / /
'phral gyi kun spyod thog mar tshogs kyi sgrigs skor la /
dung theng gsum gyi gnyis ba'i thog sdebs 'tshogs grub pa dang /
gsum ba'i thog chos spyod kyi mgo tshugs pa byed cing /
dung theng gnyis pa las 'gyangs tshe phyag gsum re byed /
gral la bslab gral dge bshes yon tan che ba'i rigs la bkur bzos gang che byed /
tshogs 'tshogs pa nas mgrol gyi ring la lus gdan srongs nas sdod pa ma gtogs gzhogs snyes gnyid log pa /
bzhad gad /
long gtam sogs byed pa dang /
dgos med du 'gro ba sogs khyim ba ma dad pa'i spyod pa mi byed /
skyabs 'gro sems bskyed dang /
rgyal ba yab sras kyi zhabs brtan /
sher snying gi bzlog pa rnams 'chag med byed /
de phyin sbyin bdag so so'i 'dod pa dang bstun ba'i rim gro smon lam rnams 'gro gang che byed cing /
bskang gso skor rnams rgyud stod smad dang /
smon lam lhas smon lam dang mthun pa byed cing /
yul dus gang du'ang 'phreng ba chab blug /
bzan chen sogs rab byung gi rtags cha lugs dang ma bral ba byed /
chang 'thung ba ma byin len byed pa mda' rgyag pa sogs 'dul khrims dang 'gal ba'i bag med kyi spyod pa mi byed /
'gyed sogs kyi skabs su bla ma dbu mdzad par bdun skal dang /
bla ma gzhan rnams la lnga skal /
dbu chos gnyer ba sogs la nyis skal /
de phyin sbyin bdag gi blos bslangs nas byin pa ma gtogs gzhan ma 'dren sa med /
gal srid bslab tshugs la tshul @# / /
bzhin ma gnas pa'i rigs la /
bla ma dbu chos rnams kyis dbyibs ltas kyi 'gel bkod byed /
gzhan ma chos sbyod cho ga kun spyod sogs gang sbyir bstan ba rin po che'i mig ltos la gang phan byed dgos par bla ma dbu chos sogs kyis yul dus dang bstun nas bkod ba byed /
bla ma dbu chos sogs las sne pa rnams kyis bstan pa dang grwa tshang la rgyar bsams ba'i 'dzin skyong byed sgo tshang ma phyogs lhung nye 'gyangs rang 'dod spangs ba'i lhag bsam rnam dag byed cing /
de byas phyin dmangs sogs nas kha lag slog pa'i rigs sogs byung na byas tshabs dang bstun ba'i chad pa 'grel /
mdor na las 'bras dbang bzhag gi bya bas rang gzhan gyi mtho ris dang thar pa'i rgyur 'gro ba'i bdag rkyen byed pa gal che /
gtsug lag khang rnams klog pa dang / /
kha ton gyis rgyas legs gnas shog /
rtag bar dge 'dun mthun pa dang / /
dge 'dun don yang 'grub bar shog /
chos kyi rgyal po tsong kha pa'i / /
chos tshul rnam dag 'phel ba la / /
gegs kyi mtshan ma zhi ba dang / /
mthun skyen ma lus tshang bar shog /
ces pa 'di ni shAkya'i btsun ba blo bzang ye shes kyis smras pa dge legs 'phel / /
! oM swasti /
rtsa rgyud bla ma yi dam lha tshogs dang / /
phyogs bcu'i sangs rgyas byang sems nyan rang tshogs / /
drang srong grub ba rnams kyi bden tshig gis / /
ji ltar smon pa'i don rnams 'grub par mdzod / /
sku gshegs de yis gtso byas 'gro kun gyis / /
thogs med dus nas bsags pa'i sdig pa'i las / /
ma lus byang zhing dag nas mi khom gnas / /
spangs te mtho ris rten bzang thob par shog /
gzhon nu nyid nas bstan pa'i sgor zhugs te / /
bslab gsum bcas pa'i mtshams las mi 'da' zhing / /
thos bsam sgom dang 'chad rtsod rtsom gsum gyis / /
rgyal ba'i bstan la bya ba byed par shog /
rje btsun chos kyi rgyal po tsong kha pa'i / /
bstan pa 'dzin skyong spel ba'i khur bzungs nas / /
rlabs chen spyod ba'i bya ba sgrub pa la / /
'gal rkyen zhi zhing mthun rkyen 'grub par shog /
de ltar smon ba ji bzhin dag pa'i zhing / /
zhing khams dam par chos kyi dga' ston la / /
rtag tu ngoms pa med par spyod pa dang / /
'jam dpal snying po'i zhal bzang mthong bar shog /
ces pa 'di ni sku gshegs da'i ching hong tha'i ji dal 'byor rten bzang thob thabs smon lam 'di lta bu zhig dgos zhes jo gdan mkhan rin po ches bskul ba ltar shAkya'i dge slong blo bzang ye shes kyis bka' gdams po brang du smras pa'o / /
bkra shis / / / /
! oM swasti /
sngon gyi grub dbang padma 'byung gnas sogs / /
rtsa rgyud bla mas bka' bsgos dge bsnyen che / /
chos skyong d+harma shrI 'khor bcas kyis / /
kun ra bu slob bcas ba tshul bzhin skyongs / /
bslab gsum rnam dag 'phags tshogs 'dus pa'i sde / /
phan tshun mthun zhing mdo sngags bshad sgrub kyis / /
bstan pa dar zhing rgyas la yun ring du / /
mi nub 'gal rkyen pa gegs rigs zhi bar mdzod / /
khyad par 'jam mgon bla ma tsong kha pa'i / /
bstan la gnod @# / /
byed dgra bgegs gzhom ba dang / /
chos skyong 'khor bcas mthu stobs rab rgyas nas / /
'phags tshogs dge 'dun sku tshe rgyas par shog /
ces chos skyong d+harma shrI la 'phrin bcol gyi tshigs bcad 'di ni gzhu kun ra'i grwa slob rnams kyi 'dod ba ltar chos smra ba ri btsun ba blo bzang ye shes kyis smras ba dge legs 'phel bar gyur cig /
! oM swasti /
bla ma la skyabs su mchi'o / /
sangs rgyas la skyabs su mchi'o / /
chos la skyabs su mchi'o / /
dge 'dun la skyabs su mchi'o / /
'phags pa spyan ras gzigs dbang phyug gi lha tshogs 'khor dang bcas pa rnams la skyabs su mchi'o / /
dpal mgon dam pa chos skyong ba'i bsrung ma ye shes kyi spyan dang ldan pa rnams la skyabs su mchi'o / /
sangs rgyas chos tshogs ma tshar gsum /
tshad med bzhi sgom ba spyi 'gro ltar dang /
khyad par sems can thams cad kyi don du myur ba myur par yang dag par rdzogs pa'i sangs rgyas kyi go 'phang ci nas kyang thob bar bya /
de'i phyir du spyan ras gzigs kha sang+pA Ni'i sgom bzlas la 'jug par bgyi'o / /
oM swa b+hA wa shud+d+ha sarba d+harmA swa b+hA wa shud+d+honyahaM /
stong par gyur /
stong ba'i dang las rang gi sems nyid hrIHdkar po de las 'od zer 'phros /
rgyal ba sras dang bcas pa thams cad mnyes bar byis /
sems can gyi don byas tshur 'dus yongs su gyur pa las /
rang nyid thugs rje chen po kha sar+pA Ni zhal gcig phyag gnyis pa g.yas mchog spyin dang g.yon padma dkar po bsnams pa /
rin po che'i rgyan dang dar sna tshogs kyi na bza' can /
zhabs gnyis sems dpa'i skyil mo krung gis bzhugs pa /
de'i spyi bor oM dkar po /
mgrin par AHdmar bo /
thugs kar hrIH dkar po hUM sngon bos mtshan ba /
de las 'od 'phros /
bsgoms ba dang 'dra ba'i ye shes pa spyan drangs /
dzaHhUM baM hoHdam tshig ba dang gnyis su med par gyur /
mchod pa bya rgyud ltar byin gyis brlabs /
ar+g+haM sogs kyis mchod /
skyon gyis ma gos sku mdog dkar /
zhes sogs kyis bstod /
rang gi thugs kar zla ba'i dkyil 'khor gyi steng du hrIH yig gi mthar oM AHhrIHhUM /
zhes bas bskor ba la dmigs nas bzlas ba bya /
mjug tu dge ba 'di yis myur du bdag ces sogs dang /
byang chub sems nyid rin po che zhes sogs bsngo ba smon lam bkra shis kyis brgyan par bya'o /
zhes shAkya'i btsun ba blo bzang ye shes kyis smras ba dge zhing bkra shis bar gyur cig /
! swasti /
'jigs byed la /
phyi nang gsang ba'i 'chi bdag 'joms mdzad sku / /
mtshan sgrog dga' ldan dar rgyas chos gling du / /
g.yul lho dgos skyes dad pas phul ba'i dges / /
'gro kun 'chi bdag g.yul las rgyal gyur cig /
phyag drug pa la /
dmu rgod gdul dka' thabs kyis 'dren pa'i phyir / /
thugs rje chen po gnod sbyin ltar khros pa'i / /
sku brnyan dang bas bzhengs te phul ba'i mthus / /
g.yul lho dgos skyes bar chad kun sel shog /
lha mo la /
dus gsum rgyal ba'i yum gcig dbyangs can ma / /
bstan dgra tshar gcod dmag zor la dgyes @# / /
tshul / /
bris sku mtshan sgrog chos sder sbyar lags kyis / /
dngos grub rin chen 'dod dgu char du phob / /
chos rgyal la /
rje btsun chos kyi rgyal po tsong kha pa'i / /
dka' sdod chos kyi rgyal po'i snang brnyan sku / /
bi shwa karmas bskrun 'dra 'di phul bas / /
bstan dgra ma lus myur du tshar gcod shog /
mgon po gur /
rnam snang thugs sprul thub bstan bsrung ma'i gtso / /
gur mgon nag po chen bo'i bris zang 'di / /
mtshan sgrog chos sder phul ba'i legs byas mthus / /
dge 'dun sde rgyas sbyin bdag 'byor ldan shog /
zhal bzhi pa /
stobs 'phrog nag po chen po'i bris thang 'di / /
ba snam rdzong sdod g.yul lho dgos skyes kyis / /
dga' ldan dar rgyas gling gi dge 'dun sdir / /
du la bas mthu ldan rnams kyis grogs byed shog /
rnam sras /
rin chen mang sbrul ngal bsos rgyal po che'i / /
mtshar chags brjid ba'i nyams ldan gser mdog sku / /
lhag bsam dag bas phul ba'i bsod nams des / /
yon mchod 'di phyir dge ba'i bkra shis shog /
ces pa 'di ni lha sa ba g.yul lho dgos skyes kyis chos skyong yongs rdzogs kyi bris thang thog tshad ma mtshan sgrog dga' ldan dar rgyas gling du dad pas 'bul rgyu'i rgyab yig smon lam bcas ba dgos zhes bskul ngor chos smra ba'i btsun pa blo bzang ye shes kyis smras ba dge legs 'phel / /
! swasti /
dkon mchog thugs rje chos dbyings bden pa dang / /
dad ldan gdul bya'i mos ba'i rten 'brel gyis / /
mkhas grub dam pa ngag dbang gzhon nu la / /
yang srid bstan 'gro'i dpal du myur 'byon shog /
ces pa 'di ni nyi thang sprul sku rin po che slar yang bstan 'gro'i dpal du myur phebs kyi gsol 'debs su chos smra ba'i btsun pa blo bzang ye shes kyis smras ba dge legs 'phel / /
! oM bde legs su gyur cig /
snang ba mtha' yas thugs rje'i 'od zer las / /
zhing 'dir nyan thos tshul bstan rab 'byor che / /
padma'i ngang tshul 'jam dpal grags ba dang / /
rang rgyud srol 'byed mdzad la gsol ba 'debs / /
grub ba'i dbang phyug rdo rje dril bu ba / /
mtha' bral don rtogs rig pa'i khu byug che / /
dkyil 'khor rgya mtsho'i mnga' bdag a b+ha ya / /
'gos lo chen po rnams la gsol ba 'debs / /
jo 'brom rdog lo'i thugs sras gro lung pa / /
gnas lnga mthar son sa skya paN+Di ta / /
snga 'gyur ring lugs gsal mdzad g.yung ston dang / /
mkhas grub lha dbang rnams la gsol ba 'debs / /
'chad rtsod rtsom pa'i khyu mchog dge legs dpal / /
bsod nams phyogs glang blo bzang don grub dang / /
blo bzang chos kyi rgyal mtshan 'dzin pa gang / /
ma 'ongs 'khor los bsgyur la gsol ba 'debs / /
dam pa'i thugs bskyed mchog gi mtshams sbyar zhing / /
blo bzang rgyal ba'i bstan la rab byung nas / /
thos bsam sgom la brtson pa'i ngang tshul can / /
blo bzang ye shes zhabs la gsol ba 'debs / /
bla ma yi dam mkha' 'gro'i byin rlabs dang / /
bstan srungs dam can rgya mtsho'i mthu stobs @# / /
kyis / /
dpal ldan bla ma bskal brgyar zhabs brtan cing / /
'phrin las dbyar mtsho lta bur rgyas bar shog /
bdag kyang deng nas tshe rabs thams cad du / /
rje btsun bla mas 'bral med rjes bzungs nas / /
mdo sngags yon tan mtha' dag rab rdzogs shing / /
rgyal ba'i bstan pa phyogs bcur spel bar shog /
khyad par tshe 'di'i snang ba 'gag ba'i tshe / /
gnad gcod sdug bsngal cung zad mi 'byung zhing / /
rje btsun bla ma'i thugs rje'i 'od zer gyis / /
dag ba'i zhing du thogs med 'dren par shog /
gnas skabs bdag cag gang du gnas pa der / /
nad 'khrug mu ge'i rgud pa rab zhi nas / /
phan tshun gnod med byams pa'i sems ldan pas / /
'gro kun phan bde'i dpal la sbyod bar shog /
ces ba 'di ni rong bo grub chen skal ldan rgya mtshos paN chen gong ma'i 'khrungs rabs mdzad pa ltar rong po blo bzang rnams rgyal gyis bskul ba'i ngor chos smra ba'i btsun pa blo bzang ye shes kyis bka' gdams po brang du sbyar ba dge legs 'phel / /
! na mo gu ru many+dzu g+ho ShA ya /
blo bzang rgyal ba gnyis pa'i mdo sngags kyi / /
gzhung lugs gnas la mkhyen pa'i dkyil 'khor rgyas / /
ye shes 'od kyis ma rig mun sel pa'i / /
rje btsun bla ma'i zhabs la gsol ba 'debs / /
mtshan dpe gsal rdzogs lta bas mi ngoms shing / /
yan lag drug cu'i dbyangs kyis dam chos ston / /
kun la snyoms pa'i thugs rje rgyun chad med / /
rje bcun bla ma'i zhabs la gsol ba 'debs / /
bslu med bla ma yi dam dkon mchog gsum / /
drang srong bden tshig grub pa'i smon lam dang / /
chos dbyings rnam par dag pa'i bden stobs kyis / /
skyabs mgon dam pa bskal brgyar zhabs brtan shog /
phyag drug mgon po dam can chos kyi rgyal / /
dmag zor rgyal mo rnam mang thos sras dang / /
zhal bzhi dregs ba lcam sring mthu stobs kyis / /
dpal ldan bla ma'i bzhed don lhun grub shog /
gnas skabs bdag cag nad med 'byor pa 'phel / /
tshe ring bsam don yid bzhin 'grub 'gyur zhing / /
rgyal ba'i bstan la bya ba byed ba dang / /
mthar thug kun mkhyen thob pa'i bkra shis shog /
ces pa 'di ni sman ri bla ma g.yung drung tshul khrims sogs bla spyi rnams kyis bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! swasti /
'jam pa'i dbyangs kyis dngos su byin brlabs bas / /
byang sems bslab ba'i gnas kun ston mdzad cing / /
brtul zhugs spyod pas pha rol zil gnon pa'i / /
rgyal sras zhi ba'i lha la gsol ba 'debs / /
gzhon nu nyid nas bka' gdams bstan ba la / /
rab tu zhugs nas sgrub pa'i rgyal mtshan 'dzin / /
gsang thugs sgo brgya 'byed ba'i phu chung pa / /
gzhon nu rgyal mtshan zhabs la gsol ba 'debs / /
skyes stobs ting 'dzin brtan po'i mthu las ni / /
ye shes snang ba 'bar ba'i rdzu 'phrul can / /
mthu stobs nus pa'i mnga' bdag mi g.yo dngos / /
sne'u zur ba'i zhabs la @# / /
gsol ba 'debs / /
'jam dpal dbyangs dngos rgyal ba tsong kha ba'i / /
sgrub brgyud bstan pa'i rgya mtsho spel ba la / /
thugs bskyed smon lam bzang po'i mthu grub pa'i / /
'jam dpal rgya mtsho'i zhabs la gsol ba 'debs / /
shes rab mchog gis zab mo'i de nyid gzigs / /
byang chub sems gnyis 'phel ba'i skyes bu'i mchog /
sbas pa'i brtul zhugs 'dzin ba'i rnal 'byor pa / /
rgyal sras shes rab 'phel la gsol ba 'debs / /
dam chos bdud rtsi'i chu gter 'phel ba'i mtsho / /
tshogs gnyis spyod pa'i rlabs 'phreng g.yo ba yis / /
skye dgu'i phan bde'i lo tog rgyas mdzad ba'i / /
rje btsun bla ma'i zhabs la gsol ba 'debs / /
mthong ba don yod kun mkhyen chos kyi rgyal / /
blo bzang bstan pa'i ring lugs dri med ba'i / /
rgya mtsho'i gos can kun la khyab mdzad ba'i / /
don yod chos kyi rgya mtshor gsol ba 'debs / /
blo gros bzang po'i grags pa gsal 'bar ba'i / /
bstan ba'i rgya mtshor mkhas btsun nor bu 'dzin / /
sku gsum gdengs ka 'bar ba'i 'od stong can / /
rgyal sras klu dbang mchog la gsol ba 'debs / /
ye shes lus can rje btsun 'jam pa'i dbyangs / /
dur smrig gar gyis rnam rol tsong kha ba'i / /
bstan pa 'dzin skyong spel la rab brtson pa'i / /
grags pa'i mtshan can zhabs la gsol ba 'debs / /
de ltar snying nas gsol ba btab pa'i mthus / /
rje btsun bla ma srid mthar zhabs brtan cing / /
rje btsun chos kyi rgyal bo cong kha ba'i / /
bstan pa yun du gnas pa'i bkra shis shog /
ces rgyal sras blo bzang bstan 'dzin rgya mtsho'i skyes rabs don gyi slad du mtshan nas smos te bdag gi mkhan po rin po che gong ma lnga pa chen bos mdzad ba'i go rims dang mthun pa ltar 'khrungs rabs brtan bzhugs dang bcas pa 'di ni zhabs 'bring pa rnams kyis bskul ngo dang bstun chos smra ba'i btsun pa blo bzang ye shes kyis smras pa dge zhing bkra shis par gyur cig /
! swasti /
'di ltar bdag gi 'bad bas bsgrubs pa yi / /
dge ba'i rtsa ba ji snyed mchis pa des / /
'di nas skye ba gzhan gyis mchod bar / /
rnam smin brgyad ldan rten bzang thob par shog /
de tshe jo bo yab sras sku mched gsum / /
'jam mgon chos kyi rgyal po tsong kha pa'i / /
thun mong min pa'i rnam thar gtsang ma la / /
dang cing mos pa'i sems kyis 'jug par shog /
khyad par rgyal ba yab sras rnam gsum gyis / /
'bral ba med par dgyes bzhin rjes bzungs te / /
dad brtson shes rab phul du byung ba dang / /
dam chos bdud rtsi'i dpal la spyod par shog /
de yi mthu las gsung rab kun gyi gnad / /
skyes bu gsum gyi lam gyi rim pa yis / /
rang rgyud sbyong zhing phyin drug bsdu bzhi yis / /
'gro kun don du sangs rgyas myur thob shog /
gnas skabs su yang rigs rgyud mnga' thang dang / /
tshe bsod 'dod dgu'i dpal 'byor sna tshogs ba / /
dge ldan bstan pa rgyas @# / /
phyir 'phel ba dang / /
'dzam gling bde legs chen bos khyab par shog /
ces ba 'di ni rgyal mo tshe ring bkra shis yum sras kyi 'bad ba chen bos byang chub lam gyi rim pa'i lung gsan ba'i dge rtsa rdzogs byang du bsngo ba'i phyir du chos smra ba'i btsun pa blo bzang ye shes kyis smras pa dge legs 'phel / /
! oM swasti /
rgyal kun yum gcig ston ka'i zla ltar dkar / /
zhal gcig phyag g.yon ut+pal sngon pos mdzes / /
'gro la tshe dang ye shes stsol mdzad pa'i / /
rje btsun yid bzhin 'khor lo'i zhabs la 'dud /
ces ba 'di ni rgyal sras sUr+ya'i zhal 'don du chos smra ba'i btsun ba blo bzang ye shes kyis smras ba dge legs 'phel / /
! na mo many+dzu g+ho ShA ya /
dus gsum rgyal ba'i yab gcig 'jam ba'i dbyangs / /
rgya bod kun tu sbrul ba'i zlos gar gyis / /
bstan ba'i snying po gsal bar mdzad pa yi / /
blo bzang grags ba'i zhabs la gsol ba 'debs / /
mgon po gang de'i thugs rje'i byin rlabs kyis / /
blo bzang bstan ba'i nyi ma chos kyi rje / /
gdul bya padmo'i gnyen du 'byon ba dang / /
bzhed don ma lus lhun gyis 'grub par shog /
bdag kyang deng nas tshe rabs thams cad du / /
rdo rje 'chang dbang blo bzang grags ba dang / /
bshes gnyen dam bas 'bral med rjes 'dzin cing / /
theg mchog chos kyi dpal la sbyod bar shog /
skye zhing skye ba dag ni thams cad du / /
dal 'byor rten thob bstan la rab byung nas / /
thos bsam sgom dang 'chad rtsod rtsom gsum la / /
blo gros spobs pa'i snang ba thob par shog /
de ltar sgrub la gnas gsum mkha' 'gro dang / /
chos skyong bsrung mas rtag tu grogs mdzad nas / /
rgyal ba'i bstan pa 'dzin skyong spel ba la / /
bar gcod bgegs kyi mtshan ma zhi bar shong / /
ces ba 'di ni dbon chung blo bzang rgyal mtshan gyis bskul pa'i ngor chos smra ba'i btsun ba blo bzang ye shes kyis sbyar ba'o / /
! oM bde legs su gyur cig /
blo bzang bstan pa'i kun+da'i tshal yangs por / /
mkhyen ba'i ye shes 'od dkar gzi 'bar zhing / /
gdul bya gling bzhi'i mun ba sel ba'i mgon / /
dpal ldan bla ma'i zhabs la gsol ba 'debs / /
blo bzang grags pa'i gzhung lugs rgya mtsho las / /
'ongs ba'i sku gsum ye shes 'od dkar gyis / /
skal bzang 'gro ba'i mi shes mun sel ba / /
dpal ldan bla ma'i zhabs la gsol ba 'debs / /
gangs can ljongs 'dir 'jam mgon blo bzang bstan / /
'dzin la zla med lha mi'i skyabs gcig bu / /
tshogs gnyis ye shes yon tan yongs rdzogs pa'i / /
dpal ldan bla ma'i zhabs la gsol ba 'debs / /
de ltar shugs drag gsol ba btab pa'i mthus / /
deng nas skye zhing skye ba thams cad du / /
rje btsun bla mas 'bral med rjes bzungs te / /
sa dang lam gyi rtogs pa mthar phyin shog /
gnas skabs su yang tshe ring nad med cing / /
rigs rgyud mnga' thang 'byor pa rab 'phel zhing / /
ji ltar bsams pa'i don rnams ma lus pa / /
@# / /
'bad med lhun gyis grub ba'i bkra shis shog /
ces ba 'di ni yang thang lho pa dkon mchog dpal bzang ba bu'i rgyun ldan ngag 'don du byas chog ba'i gsol 'debs smon lam bkra shis dang bcas pa 'di lta bu zhig dgos zhes bskul ba'i ngor chos smra ba'i btsun ba blo bzang ye shes kyis smras ba'o / /
bkra shis / /
! oM bde legs su gyung cig /
blo bzang grags ba'i bstan pa'i rgyal mtshan mchog /
phyogs dus kun tu mi nub 'dzin pa la / /
snying stobs 'phrin las bzang po'i dpal mnga' ba / /
rje btsun bla ma srid mthar zhabs brtan shog /
ces ba 'di ni sems dpa' sprul ba'i sku grags pa rgyal mtshan dpal bzang po'i zhabs brtan 'di lta bu zhig dgos zhes grwa rigs rnams kyis bskul ba'i dor chos smra ba'i btsun ba blo bzang ye shes kyis smras ba'o / /
bkra shis / /
! swasti /
blo bzang mkhyen pa'i dkyil 'khor rab rgyas shing / /
ye shes 'phrin las 'od stong 'bar ba yis / /
dad ldan padmo'i tshal rab kha 'byed ba'i / /
rje btsun bla ma'i zhabs la gsol ba 'debs / /
bslu med bla ma yi dam byin rlabs dang / /
dregs ldan chos skyong bsrung ma'i mthu stobs kyis / /
bstan ba'i sgron me blo bzang ye shes kyi / /
zhabs kyi padmo bskal brgyar brtan par shog /
de ltar rtse gcig yid kyis gsol btab bas / /
skye ba kun tu dpal ldan bla ma dang / /
nam yang 'bral med chos la longs spyad de / /
thos bsam sgom pa ma lus mthar phyin shog /
ces sems dpa' sbrul sku grags ba rgyal mtshan dpal bzang bos bskul ba la brten nas chos smra ba'i btsun pa blo bzang ye shes kyis smras ba dge legs 'phel / /
! na mo gu ru many+dzu g+ho ShA ya /
phyogs bcu'i zhing bzhugs rgyal ba kun gyi / /
mkhyen brtse'i bdag nyid 'jam mgon bla mas / /
rjes bzungs rje btsun blo bzang ye shes / /
rtse gcig gus pas gsel ba 'debs so / /
deng nas bzungs ti mgon po khyod kyis / /
byang chub snying por mchis kyi bar du / /
'bral ba med par rjes su bzungs nas / /
dngos grub ma lus char ltar phob cig /
rgyal ba gnyis pa'i mdo sngags gzhung gi / /
chos tshul ma lus gsal bar byed pa'i / /
mkhyen ba'i ye shes 'od stong 'phro ba / /
rje btsun bla mar gsol ba 'debs so / /
deng nas chos sku mngon du ma gyur / /
de srid 'bral med rjes su bzungs nas / /
rnam grol thar pa'i gling du bgrod bar / /
rje btsun bla mas byin gyis brlobs shig /
lnga brgya tha mang gyur pa'i dus su / /
'gro rnams thar ba'i lam la 'god phyir / /
sna tshogs sprul ba'i mdzad pa ston ba'i / /
dpal ldan bla mar gsol ba 'debs so / /
deng nas byang chub ma thob bar du / /
rtse ba'i spyan gyis nye bar gzigs la / /
mtho ris thar pa'i lam sna drangs te / /
ngan song 'jigs pa kun las skyobs shig /
dus gsum rgyal dang rgyal sras gzhan gyis / /
mngon sum 'dul ba'i skal dman bdag gi /
skyabs mgon rje btsun blo bzang ye shes / /
@# / /
shugs drag dad pas gsol ba 'debs so / /
lha mi'i gnyen gcig bla ma khyed kyis / /
bdag sogs mar gyur sems can rnams la / /
zab rgyas chos kyi char chen phab nas / /
dge ba'i lo tog smin bar mdzod cig /
thub pa'i nyin byed zhing gzhan gshegs nas / /
ma rig mun ba'i smag chen gtibs tshe / /
gdul bya'i yid kyi ku mud 'byed ba'i / /
mkhas grub dam par gsol ba 'debs so / /
las nyon sdug bsngal drag pos gtses pa'i / /
nyams thag mgon med 'gro ba bdag la / /
brtse ba'i ma yis bu la ji bzhin / /
rgyun chad med bar thugs rjes gzigs shig /
sangs rgyas dngos la mchod cing bstod las / /
rtsa ba'i bla mar gsol ba btab na / /
dngos grub myur par gsungs par yid ches / /
gus pa'i yid kyis gsol ba 'debs so / /
deng nas bla ma'i mdzad spyod kun la / /
ma dad log lta cung zad med cing / /
dad ba brtan po rgyun chad med bar / /
rgyud la skye bar byon gyis rlobs shig /
tshe 'dir rang bde 'dod ba'i sems kyis / /
dbang med mi dge'i las la 'jug tshe / /
ngan song g.yangs las sgrol ba'i 'dren ba / /
skyabs gnas rje btsun blo bzang ye shes / /
tshig tsam min bar snying nas gus bas / /
rgyun chad med bar gsol ba 'debs so / /
mi 'dod rgud ba kun las skyob cing / /
'chi med bdud rtsi'i dga' ston s+col cig /
las nyon chu klung drag po'i rgyun gyis / /
mtha' med srid pa'i rgya mtshor khyer tshe / /
skye rgan 'chi'i pha mthar sgrol ba'i / /
ded dpon bzang bo blo bzang ye shes / /
blo snying brang gsum gtad ba'i yid kyis / /
gdung shugs drag pos gsol ba 'debs so / /
yang dag lta bas srid ba'i rtsa ba / /
drung nas 'byin bar byin gyis rlobs shig /
rang don 'ba' zhig sgrub ba'i bsam bas / /
drin can ma rnams 'dor la phyogs tshe / /
theg mchog lam du bkri ba'i bshes gnyen / /
yongs 'dzin dam pa blo bzang ye shes / /
bka' drin chen po yang yang dran pa'i / /
lhag bsam dag pas gsol ba 'debs so / /
byams dang snying rje byang chub sems kyi / /
gdams pa zab mos tshim bar mdzod cig /
thun mong lam kun nyams su bstar bas / /
bla med gdul bya'i snod rung dag la / /
lam dus dbang bzhis smin bar mdzad pa'i / /
rdo rje'i slob dpon blo bzang ye shes / /
rigs kun khyab bdag rdo rje 'chang du / /
yid ches gus bas gsol ba 'debs so / /
sku gsum go 'phang bde ba chen po / /
myur du thob bar byin gyis rlobs shig /
mdor na 'di phyi bar do gsum du / /
gsol ba 'debs so byin gyis rlobs la / /
ma 'ongs sras kyi thu bor 'gyur bar / /
rje btsun bla mas byin gyis rlobs shig /
ces bla ma'i thugs rje'i char rgyun bskul ba'i sprin sgra zhes bya ba 'di ni /
la mo chos skyong chen bo'i drung yig ba bsod nams grags bas 'di lta bu zhig dgos zhes bskul ba'i blo ngo dang bstun nas chos smra ba'i btsun ba blo bzang ye shes kyis bka' gdams pho brang du smras ba'o / /
mang+galaM /
@# / /
oM swasti /
'dir bla ma'i rnal 'byor stobs bzhi bi bshags bsdoms dang bcas pa bya tshul ni /
skyabs 'gro sems bskyed tshad med bzhi sngon du btang nas /
rang yi dam gyi lha gang yang rung ba'i rnal 'byor la gnas bzhir pa'i ngang nas /
oM AHhUM lan gsum gyis mchod rdzas rnams byin gyis brlabs /
dge sems khyad par can byang chub kyi sems kyi ngang nas /
mdun gyi nam mkhar seng ge chen po brgyad kyis bteg pa'i rin po che'i khri'i steng du pad zla nyi ma'i dkyil 'khor gyi steng du bla ma gsum ldan rdo rje 'dzin ba'i rnam pa can /
sku mdog gur kum gyi mdangs dang ldan pa zhal gcig phyag gnyis ba /
phyag g.yas chos 'chad g.yon mnyam gzhag gi steng na bdud rtsis gang ba'i lhung bzed bsnams pa /
sku la chos gos dur smrig gi mdog can dang /
dbu la paN zhwa ser po gsol ba /
zhabs gnyis rdo rje skyil grung gi tshul gyis bzhugs shing rang re rnams la dgyes ba'i 'dzum mdangs dang ldan pa'i tshul gyis bzhugs pa /
de'i mtha' skor du brgyud ba'i bla ma /
yi dam sangs rgyas byang sems dpa' bo mkha' 'gro chos skyong ba'i bsrung ma rang rang gis gsungs ba'i lung gi chos dang bcas te bzhugs ba'i gtso 'khor thams cad kyi spyi bor oM /
mgrin bar AH thugs kar hUM gis mtshan pa /
thugs ka'i hUM las 'od zer 'phros pas /
rang bzhin gyi gnas nas bsgoms pa dang 'dra ba'i ye shes ba spyan drangs /
rang 'dra'i dam tshig ba so so la thim bar gyur /
de nas /
gang gi drin gyis bde chen gnas /
zhes sogs kyi phyag bya /
phyi nang gsang ba'i mchod tshogs ma lus 'bul / /
mi dge sdig ba'i las rnams so sor bshags / /
dge tshogs kun la snying nas yi rangs shing / /
chos 'khor bskor phyir zhabs brtan dge ba bsngo / /
dus gsum sangs rgyas sras bcas spyan snga ru / /
sems bskyed skrag pa'i yid kyis skyabs su mchi / /
mi dge sdom gsum bcas mtshams las 'das pa / /
khong bar dug song bzhin du 'gyod cing bshags / /
slan chad mi bgyid lha yi sgom bzlas dang / /
phyag mchod skor ba mdo sde'i tshig 'dzin klog /
sdig pa'i 'khor gsum stong par bsgom pa sogs / /
gnyen po'i stobs la rgyun du 'bad par bgyi / /
de nas dmigs brtse ma'am /
dge legs yon tan ba'am /
blo gros yangs ba'i skal bzang gdul bya'i tshogs /
zhes sogs rang gang mos kyis gsol ba btab pas /
bla ma'i thugs ka nas 'od zer 'phros pas tshogs zhing gzhan rnams la 'phog pas thams cad 'od du zhu nas bla ma la thim /
bla ma yang 'od du zhu nas rang la thim bas /
bla ma'i sku gsung thugs dang rang gi lus ngag yid gsum dbyer med du gyur pa la mnyam par 'jog pa ni bla ma'i rnal 'byor gyi snying po yin /
de nas /
skye ba kun tu yang dag bla ma dang /
zhes sogs dang /
'di ltar bgyis pa'i rnam dkar dge ba dang / /
dkon mchog thugs rje drang srong bden tshig gis / /
deng nas yang srid skye ba thems cad du / /
rje btsun bla mas 'bral med rjes 'dzin shog /
ces pa 'di ni mtsho sna dkar @# / /
bcu ba blo gros nyi mas bskul ba'i ngor /
shAkya'i btsun pa blo bzang ye shes kyis smras pa'o / /
! na mo gu ru many+dzu g+ho ShA ya /
dus gsum rgyal ba'i ye shes gcig bsdus nas / /
bshes gnyen dam pa'i tshul gyis rnam rol zhing / /
ma nor lam bzang ston pa'i bla ma la / /
gsol ba 'debs so bdag rgyud byin gyis rlobs / /
rgyal dang rgyal sras phal cher btang snyoms kyis / /
bdag cag mgon med 'gro ba yal bor tshe / /
thugs rje rgyun tshad med pa'i bla ma la / /
gsol ba 'debs so bdag rgyud byin gyis rlobs / /
dmu rgod gdul dka'i mtha' 'khob 'gro ba rnams / /
sngon gyi thugs bskyed bzang po'i gzi byin gyis / /
srid zhi'i 'jigs las skyob pa'i bla ma la / /
gsol ba 'debs so bdag rgyud byin gyis rlobs / /
bshes gnyen dam pa srog ltar gces 'dzin cing / /
rnyed dka' 'jig sla'i dal 'byor rten bzang 'di / /
nam 'chi nges med ngan 'gro'i sdug bsngal gyis / /
skrag pa'i blo yis skyabs la blo gtod shog /
dkar nag las kyi rnam smin rgyu mthun dang / /
bdag 'dras tshul la zhib tu bsams pa'i mthus / /
bag yod sbyor ba drag po'i brtson 'grus kyis / /
sdig spong dge ba sgrub par byin gyis rlobs / /
mtho ris rten la'ang yid brtan mi rung zhing / /
skye rga na 'chi nges med ngoms mi shes / /
'thab rtsod gnyen dang 'bral ba'i sdug bsngal sogs / /
bsgoms pas 'khor ba spyi las brgal 'dod shog /
nges 'byung tshul khrims rtse gcig gnas pa'i sems / /
'khor ba'i rtsa ba bcod pa'i lam gcig pu / /
gnas lugs ji bzhin rtobs pa'i shes rab kyis / /
gtan bde'i thar pa myur du thob par shog /
rang nyid ji bzhin drin can pha ma rnams / /
sdug bsngal gsum gyis mnar ba'i tshul bsams te / /
byang chub mchog tu sems bskyed phyin drug dang / /
bsdu ba bzhi yi nyams len mthar phyin shog /
gzhan yang zhi ba lha yi dgongs pa bzhin / /
bdag gzhan brje ba'i snying stobs chen po yis / /
'gro kun sdug kun bdag la len pa dang / /
bdag gi bde dge gzhan la gtong bar shog /
re dogs spangs pa'i skyabs 'gro bsag sbyang dang / /
gdon la gtor ma chos skyong bsrung ma la / /
gsol ba 'debs pa'i sbyor bzhi'i nyams len gyis / /
rkyen ngan lam gyi grogs su sgyur bar shog /
byang chub sems gnyis sbyong ba'i 'phen pa dang / /
yang yang goms dang tshogs gnyis gsog la brtson / /
gces 'dzin 'dul zhing dge ba byang chub bar / /
sems mchog 'phel ba'i rgyu ru bsngo bar shog /
stobs lnga yang dag sbyar ba'i 'pho ba yis / /
dag pa'i zhing du thogs med bgrod pa dang / /
blo sbyong dam tshig bslab bya'i nyams len gyis / /
dal 'byor rten la snying po longs par shog /
thun mong lam sbyangs rnam dag dbang bzhi thob / /
dbang dus khas blangs dam tshig 'bad pas bsrungs / /
rim gnyis zab mo'i gnad la brtson pa yis / /
tshe gcig nyid la sangs rgyas myur thob shog /
de ltar gsol zhing smon @# / /
lam btab ba'i mthus / /
yongs rdzogs man ngag ston pa'i bshes gnyen rnams / /
bskal brgya'i bar du zhabs pad brtan pa dang / /
sangs rgyas bstan pa dar ba'i bkra shis shog /
! oM swasti /
blo bzang rgyal ba gnyis pa'i mdo sngags kyi / /
bstan pa'i rgyal mtshan 'dzin pa'i dpal yon can / /
ye shes 'phrin las 'od dkar 'phro ba yis / /
gdul bya'i blo mun sel la gsol ba 'debs / /
dkon mchog rin chen rnam gsum byin rlabs dang / /
bstan srungs dam can rgya mtsho'i mthu stobs dang / /
dad ldan gdul byas rtse gcig gsol btab mthus / /
dpal ldan bla ma srid mthar zhabs brtan shog /
de ltar shugs drag dang bas gsol btab pas / /
deng nas yang srid skye ba thams cad du / /
rje btsun bla mas 'bral med rjes bzungs nas / /
dam chos bdud rtsi'i dpal la spyod bar shog /
ces pa 'di ni er te ni jo rig thu hor tha'i ji'i mi sna rab 'byams ba chos 'phel sogs kyis bskul ba'i ngong chos smra ba'i btsun pa blo bzang ye shes kyis smras pa dge legs 'phel / /
! oM swasti /
dus gsum rgyal ba'i mkhyen brtse gcig bsdus nas / /
blo bzang bstan pa'i rgyal mtshan 'dzin pa'i dpal / /
ye shes 'od kyis rmongs pa kun sel ba'i / /
dpal ldan bla ma'i zhabs la gsol ba 'debs / /
bla ma yi dam mchog gsum thugs rje dang / /
rig sngags grub pa rnams kyi bden tshig gis / /
'dren mchog dam pa bskal brgyar zhabs brtan cing / /
'phrin las dbyar mtsho lta bur rgyas bar shog /
dad ldan skye dgus rtse gcig gsol btab pa'i / /
rten 'brel chos nyid 'gyur ba med pa'i mthus / /
rje btsun bla ma bskal brgyar zhabs brtan cing / /
bstan pa'i sbyin bdag mnga' thang 'phel bar shog /
ces pa 'di ni dkar? chan rin? chen gyis bskul ba ltar chos smra ba'i btsun ba blo bzang ye shes kyi sa smras pa dge legs 'phel / /
! oM swasti /
tshogs gnyis yon tan rgya mtshos mngon brjid cing / /
'jam mgon zhwa ser bstan pa 'dzin pa'i rje / /
blo bzang rgyal ba'i mdo sngags chos tshul rnams / /
mkhyen pa'i ye shes mnga' la gsol ba 'debs / /
de ltar shugs drag gus pas gsol btab pas / /
tshe 'das a ce rta mgrin chos sgrol sogs / /
ngan song gsum du nam yang mi skye zhing / /
mtho ris rten bzang rtag tu thob par shog /
dkon mchog tshe brtan mgon po rnam pa gnyis / /
blo bzang mchog mdzes blo bzang rgyal mtshan dang / /
tshe brtan mgon po bsam grub rgyal bo dang / /
tshe ring dbyangs can bsod nams bu khrid rnams / /
gnas skabs tshe ring nad med 'byor ldan shog /
mdor na bdag sogs nye dur bcas pa rnams / /
deng nas byang chub snying po ma thob bar / /
yon tan kun rdzogs mgon po khyod nyid kyis / /
'bral med dgyes bzhin rjes su 'dzin par shog /
'jig rten khams su dmag 'khrug mu ge sogs / /
mi shis mtshan ma brgud pa mi 'byung zhing / /
phan tshun byams pa'i sems dang ldan @# / /
gyur nas / /
rtag tu bde ba'i dpal la spyod par shog /
ces pa 'di ni nang so lcang lo can tshe brtan mgon po pha bus 'di lta bu zhig dgos zhes bskul ba la brten chos smra ba'i btsun pa blo bzang ye shes kyis smras pa'o /
dge legs 'phel / /
! na mo gu ru /
'dir bla ma'i rnal 'byor sgom par 'dod pas /
thog mar bla ma bsten pa'i phan yon ma bsten pa'i nyes dmigs rnams zhib tu bsam zhing /
khyad par dam tshig dang sdom pa tshul bzhin mi bsrung ba rnams kyis sangs rgyas byang sems rnams la mchod kyang dgyes bzhin bzhes pa'i dge ba mi thob mod /
'on kyang de lta bu'i slob mas bla ma so so skye bo zhig la mchod pa'ang /
sangs rgyas byang sems rnams byon nas bla ma de'i lus la bzhugs shing /
mchod pa rnams dgyes bzhin bzhes pa dang /
phyogs bcu'i sangs rgyas thams cad mchod pa las bla ma'i ba sbu'i bu ga gcig mchod pa phan yon che ba'i tshul la nges pa drangs nas /
dad pa chen po'i ngang nas /
rang 'jigs byed lta bu'i nga rgyal la gnas bzhin pas /
'bru gsum lan gsum brjod pas /
nang mchod mchod rdzas rnams byin gyis brlabs la /
'di ltar /
mdun gyi nam mkhar dpag bsam ljon pa'i rtser / /
seng khri pang za nyi ma'i dkyil 'khor steng / /
rtsa ba'i bla ma gsum ldan rdo rje 'dzin / /
phyag g.yas chos 'chad g.yon ba glegs bam bsnams / /
mtha' skor rim bzhin dngos rgyud bla ma dang / /
yi dam sangs rgyas byang sems nyan rang dang / /
dpa' bo dpa' mo mkha' 'gro chos skyong dang dam can rgya mtsho'i tshogs kyis bskor bar gyur / /
gnas gsum rdo rje gsum gyi sa bon gyis / /
legs par mtshan zhing hUM yig 'od zed gyis / /
rang bzhin gnas nas so so'i ye shes pa / /
spyan drangs dam tshig pa dang dbyer med gyur / /
gang gi zhabs sen gus pas brten pa yis / /
sku gsum go 'phang myur du stsol mdzad cing / /
gnas skabs bsam don yid bzhin 'grub pa yi / /
rje btsun bla ma'i zhabs la phyag 'tshal lo / /
dngos bshams yid sprul phyi nang gsang ba yi / /
mchod tshogs kun 'bul sdig ltung so sor bshags / /
rang gzhan dge la rjes su yi rangs shing / /
chos 'khor bskor phying bskal brgyar bzhugs su gsol / /
de ltar tshogs bsags spel dang bshags pa yi / /
dge ba'i rtsa ba ji snyed mchis pa dang / /
khyad par bshes gnyen tshul bzhin bsten pa yi / /
dge ba rdzogs ba'i byang chub phyir bsngo'o / /
gang gi rnam dpyod thugs rje'i 'khor lo yis / /
dge legs rgya mtsho'i dpal la dbang bsgyur zhing / /
gdul bya thar ba'i gling du 'khrid mdzad pa'i / /
drin can bla ma'i zhabs la gsol ba 'debs / /
rnam dag nges 'byung shing rta la brten nas / /
bslab gsum rim gnyis gdams pa dbang gi rgyal / /
mdo rgyud rgya mtsho'i klong nas 'dren mdzad ba'i / /
thar 'dod deng dpon mchog la gsol ba 'debs / /
dge legs rgya mtsho'i dpal gyis bskrun pa yi / /
mang thos tshul ldan 'khor lo bzhi dang ldan / /
don gyi snying bo thar lam ston pa yi / /
mtshan @# / /
mchog don dang ldan la gsol ba 'debs / /
bslu med dkon mchog yi dam dpa' bo dang / /
mkha' 'gro chos skyong bsrung ma'i mthu stobs kyis / /
rgyal ba'i bstan 'dzin dge legs rgya mtsho'i dpal / /
zhabs pad bskal brgya'i bar du brtan par shog /
de nas /
skyabs gsum kun 'dus kyi ngo bo bla ma rin po che la gsol ba 'debs so / /
bdag gi blo chos su 'gro bar byin gyis brlab tu gsol / /
chos lam du longs bar byin gyis brlab tu gsol / /
khyad par skyes bu gsum gyi lam gyi rim pa'i rtogs pa khyad par can myur du rgyud la skye bar byin gyis brlab tu gsol /
zhes gdung shugs drag pas gsol ba btab pas /
bla ma'i sku las bdud rtsi sna lnga 'od zer dang bcas pa'i rgyun byung ba /
rang gi lus sems la zhugs pas /
rang rgyud la bla ma'i byin rlabs zhugs par bsam mo / /
de nas /
de ltar mchod cing gsol ba btab pa'i mthus / /
deng nas skye zhing skye ba thams cad du / /
bshes gnyen dam pas 'bral med rjes 'dzin cing / /
bsam sbyor gnyis kyis tshul bzhin bsten par shog /
de nas de yis ji ltar gdams pa bzhin / /
dal 'byor don che rnyed bar dka' ba dang / /
nam 'chi nges med ngan 'gro'i 'jigs pa yis / /
dkon mchog gsum la skyabs su 'gro bar shog /
skye rga na 'chi nges med ngoms mi shes / /
'du byed sdug bsngal phra mo'i tshul rtogs nas / /
bslab gsum nyams len gnad la brtson pa yis / /
rnam grol thar pa'i gling du bgrod par shog /
rang nyid ji bzhin drin can pha ma rnams / /
sdug bsngal gsum gyis mnar ba'i tshul bsams nas / /
byams dang snying rje byang chub sems bskyed nas / /
phyin drug bsdu ba bzhi la spyod par shog /
thun mong lam sbyangs rnam dag dbang bzhi thob / /
dam tshig sdom ba srog ltar gces 'dzin cing / /
rim gnyis lam gyi gnad la brtson pa yis / /
tshe gcig sangs rgyas 'grub pa'i skal ldan shog /
ces se ra rtse'i bla ma dge legs rgya mtsho la gsol ba 'debs tshul /
brtan bzhugs /
lam gyi rim pa la brten pa'i smon lam dang bcas pa zhig dgos zhes sgrub sde phan tshun gyi dge slong ri khrod pa rnams kyis bskul ba'i dor chos smra ba'i btsun pa blo bzang ye shes kyis smras pa dge legs 'phel / / /
! oM swasti /
bla ma'i rnal 'byor sgom par 'dod pas skyabs 'gro sems bskyed tshad med bzhi sgom pa sngon du btang /
bla ma bsten pa'i phan yon /
ma bsten pa'i nyes dmigs rnams bsam zhing /
dge sems khyad par can gyi ngang nas 'di ltar gdon par bya ste /
mdun gyi lha lam yangs par seng khri dang / /
chu skyes nyi zla rgyas pa'i dkyil 'khor steng / /
rtsa ba'i bla ma dkar ser 'dzum dkar 'phro / /
zhal gcig phyag gnyis phyag g.yas chos 'chad dang / /
g.yon pa mnyam gzhag steng na glegs bam bsnams / /
chos gos gsum gsol gser mdog paN zhwas mdzes / /
mtha' skor dngos rgyud sangs rgyas byang sems dang / /
dpa' bo mkha' 'gro bsrung mas bskor bar gyur / /
rigs kun bdag po @# / /
khyab bdag rdo rje 'chang / /
dur smrig gar gyis rnam rol tsong kha pa'i / /
bstan pa'i rgyal mtshan phyogs bcur bsgreng mdzad pa'i / /
rje btsun bla ma'i zhabs la phyag 'tshal lo / /
phyi nang gsang ba sgrub pa'i mchod pas mchod / /
lus ngag yid kyi sdig ltung thams cad bshags / /
dge la yi rang chos 'khor bskor ba dang / /
bskal brgyar bzhugs gsol dge tshogs byang chub bsngo / /
dus gsum rgyal ba kun gyis ma thul ba'i / /
bdag sogs 'gro ba'i skyabs gyur dge ba'i bshes / /
bka' drin chen po rjes su legs dran pas / /
rtse gcig dang ba'i yid kyis gsol ba 'debs / /
de ltar dang ba'i yid kyis gsol btab pas / /
dpal ldan bla mas 'gral med rjes bzungs te / /
nges 'byung byang sems yang dag lta ba la / /
brten nas kun mkhyen go 'phang myur thob shog /
gnas skabs su yang tshe ring nad med cing / /
dam chos sgrub pa'i mthun rkyen ma lus pa / /
'bad rtsol med bar lhun gyis grub pa dang / /
bshad sgrub bstan pa dar ba'i bkra shis shog /
ces pa 'di ni stag rtse rje btsun ma bsod nams chos 'dzom dang /
dge slong blo bzang tshe brtan gnyis kyis bskul pa'i ngor chos smra ba'i btsun pa blo bzang ye shes kyis smras pa dge legs 'phel / /
! oM swasti /
dkon mchog thugs rje drang srong bden tshig dang / /
dam can chos skyong bsrung ma'i mthu stobs kyis / /
blo bzang bstan pa'i rgyal mtshan 'dzin pa'i dpal / /
zhabs pad srid mtha'i bar du brtan par shog /
ces pa 'di ni dge slong chos grags kyis bskul ba'i ngor btsun pa blo bzang ye shes kyis dang bas sbyar ba'o / /
bkra shis / /
! swasti /
'jig rten dbang phyug pad dkar 'chang ba yis / /
gdul ba'i zhing gyur bsil ljongs bod yul 'dir / /
mdo rgyud 'gyur ro cog gi gsung rab rnams / /
bzhengs pa'i dge tshogs zla shel ltar dkar dang / /
tshe rabs sngon nas nyer bsags legs byas dang / /
bstan srungs chos skyong rgya mtsho'i mthu stobs kyis / /
gnas skabs tshe ring nad med 'byor ldan zhing / /
srid pa'i phun tshogs sgrub la mi smon par / /
zab gsal rno myur yangs pa'i rnam dpyod kyis / /
mdo rgyur bstan bcos kun gyi gting dpogs nas / /
rlabs chen rgyal sras spyod pa mthar phyin te / /
ma rnams don du sangs rgyas myur thob shog /
ces pa 'di ni skyid shod sde pa mtsho skyes rdo rje'i sku skye rin po ches bka' 'gyur bzhengs pa'i dge ba bsngo ba'i smon lam du chos smra ba'i btsun pa blo bzang ye shes kyis smras pa dge legs su gyur cig /
! oM bde legs su gyur cig /
mchog thun dngos grub ma lus bdud rtsi'i rgyun / /
dad ldan gdul bya'i rgya mtshor 'bebs mkhas pa'i / /
rje btsun bla ma gang du bzhugs kyang rung / /
bdag sogs rtse gcig gus pas gsol ba 'debs /
ces pa 'di ni thang sag dga' ldan chos 'khor gyi slob dpon dngos grub rgya mtsho de nyid dag pa'i zhing gang du bzhugs kyang gsol ba 'debs pa'i tshigs bcad 'di lta bu zhig dgos zhes @# / /
bskul ba'i ngor chos smra pa'i btsun pa blo bzang ye shes kyis smras pa'o / /
! swasti /
'phags pa spyan ras gzigs dang 'brel ba'i bla ma'i rnal 'byor ji ltar bgyi ba'i rim pa ni /
thog mang skyabs 'gro sems bskyed ni /
bla ma la skyabs su mchi'o / /
sangs rgyas la skyabs su mchi'o / /
chos la skyabs su mchi'o / /
dge 'dun la skyabs su mchi'o / /
'phags pa spyan ras gzigs dbang phyug gi lha tshogs 'khor dang bcas pa rnams la skyabs su mchi'o /
zhes ba tshar gsum /
de nas /
sangs rgyas chos dang tshogs kyi mchog rnams la / /
byang chub bar du bdag ni skyabs su mchi / /
bdag gis spyin sogs bgyis pa'i bsod nams kyis / /
'gro la phan phyir sangs rgyas 'grub par shog /
sems can thams cad bde ba dang bde ba'i rgyu dang ldan par gyur cig /
sdug bsngal dang sdug bsngal gyi rgyu dang bral bar gyur cig /
ces sogs tshad med bzhi sgom pa sngon du btang nas /
mdun gyi nam mkhar pad dkar zla ba'i steng / /
rtsa ba'i bla ma 'phags mchog spyan ras gzigs / /
sku mdog dkar po zhal gcig phyag bzhi pa / /
skyil krung tshul gyis bzhugs pa'i gnas gsum du / /
yi ge gsum mtshan hUM yig 'od zer gyis / /
po Ta la nas ye shes sems dpa' dang / /
dbang lhar bcas pa spyan drangs dbyer med bcing / /
dbang bskur 'od dbag med kyis dbu brgyan gyur / /
snang ba mtha' yas sras kyi thu bo mchog /
'gro ba kun la bu ltar gzigs mdzad cing / /
gangs can 'gro ba'i mgon dang skyabs gyur ba'i / /
bla ma spyan ras gzigs la phyag 'tshal lo / /
mchod tshogs kun 'bul sdig ltung ma lus bshags / /
dge la yi rang chos 'khor bskor ba'i phyir / /
bskal bar bzhugs gsol 'dis mtshon rnam dkar tshogs / /
'gro la phan phyir sangs rgyas rgyu ru bsngo / /
gang la snying nas gsol ba 'debs ba rnams / /
gnas skabs 'jigs pa kun las skyob pa dang / /
phyi ma bde ba can du 'dren mdzad pa'i / /
bla ma spyan ras gzigs la gsol ba 'debs /
zhes pa'i bla ma spyan ras gzigs la blo ling bskyur gyis don dran bzhin pas /
lan gsum mam /
bdun nam nyer gcig sogs skabs dang bstun nas brjod pas /
bla ma spyan ras gzigs rang nyid la thim pas rang yang 'phags pa spyan ras gzigs kyi skur gyur cing /
gzugs snang thams cad spyan ras gzigs kyi sku dang /
sgrar snang thams cad yig drug gi sgra /
rang sems la sogs sems snang thams cad stong nyid snying rje'i snying po can du dran bzhin pas yig drug gang mang bzla zhing /
mjug tu /
dge pa 'di yis myur du bdag /
spyan ras gzigs dbang grub gyur nas / /
'gro ba gcig kyang ma lus pa / /
de yi sa la 'god par shog / /
'di nas nyid mtshams sbyar ma thag /
dag pa'i zhing khams bde ba can / /
padma'i snying po'i ze'u 'bru la / /
rdzus te skye ba len par shog /
skye ba kun tu yang dag bla ma dang /
zhes sogs blo dang bstun nas bya'o / /
zhes pa 'di ni bzhad pa tshe ring dpal 'byor @# / /
gyis bskul ba'i ngor chos smra ba'i btsun pa blo bzang ye shes kyis smras pa'o /
mang+galaM / /
! oM swasti /
rgyal ba gnyis pa blo bzang grags pa yi / /
mdo sngags chos kyi de nyid kun la mkhas / /
rig grol 'dus pa'i dbus na mngon mtho ba / /
yongs 'dzin dam pa'i zhabs la gsol ba 'debs / /
blo gsal skal bzang gdul bya'i tshogs rnams la / /
shes bya'i gnas kun rig pa'i rnam dpyod kyis / /
rnam grol thar pa'i lam bzang ston mdzad pa'i / /
bshes gnyen dam pa'i zhabs la gsol ba 'debs / /
blo gros bzang pos chos kyi gnad rig pas / /
'jig rten 'ching ba'i rgya las rab grol te / /
bshad sgrub bstan pa'i rgyal mtshan 'dzin pa yi / /
yongs 'dzin dam pa'i zhabs la gsol ba 'debs / /
bla ma yi dam mkha' 'gro'i tshogs rnams dang / /
dam can chos skyong bsrung ma'i mthu stobs kyis / /
dpal ldan bla ma bskal brgyar zhabs brtan cing / /
chos ldan bzhed pa'i don kun 'grub bar shog /
bdag sogs deng nas tshe rabs thams cad du / /
dam pa'i mgon gyis rjes su 'dzin pa dang / /
gnas skabs nyer 'tshe ma lus kun zhi zhing / /
stobs bcu mnga' ba'i go 'phang myur thob shog /
ces pa 'di ni shar rtse slob dpon pa blo bzang rig grol la bstod pa ring 'tsho'i tshigs bcad dang bcas pa dgos zhes bskul ba'i ngor chos smra ba'i btsun pa blo bzang ye shes kyis smras pa dge legs su gyur cig /
! na mo gu ru many+dzu g+ho ShA ya /
dus gsum rgyal ba'i mthu stobs gcig bsdus nas / /
nag phyogs bdud sde'i dpung rnams 'joms mdzad cing / /
mchog dang thun mong dngos grub kun stsol ba'i / /
dpal ldan gsang ba'i bdag la gsol ba 'debs / /
'phags yul sa spyod 'gro ba bzang po dang / /
bal yul rgyal po d+harmA pha la'i zhabs / /
kong po shu la'i klu mchog ju lang dang / /
rA dza shrI'i sras la gsol ba 'debs / /
bod rje mes po ag tshom sras kyi mchog /
ljang tsha lha dbon zhes ba mdzes sdug can / /
mu stegs 'dul mdzad rigs ldan rgyal po dang / /
khri stan chos mkhan gyur la gsol ba 'debs / /
sum cu rtsa gsum lha yi sras po mchog /
spa gro grub thob chos kyi seng ge dang / /
bsam bzhin ma Ni 'dren pa'i ne tso dang / /
gla ba dkar por 'khrungs la gsol ba 'debs / /
mnga' ris khyim bdag byang chub bzang po dang / /
chos la mos pa'i gnod sbyin chen po dang / /
lho nub ding ma'i mkhan po grub pa dang / /
dpon chen seng ger gyur la gsol ba 'debs / /
rnga yab gling du gu ru padma dang / /
DA ki rnams kyis rjes bzungs rang rgyud smin / /
lung bstan thob ba'i srin po'i dpa' bo che / /
chos kyi go char gyur la gsol ba 'debs / /
thugs rje nam mkha' lta bur kun la khyab / /
lung rtogs bstan pa'i rgyal mtshan 'dzin pa'i mchog /
mtshan tsam thos pas mtho ris 'dren pa'i mgon / /
las kyi rdo rje'i zhabs la gsol ba 'debs / /
rig grol dge 'dun 'dus pa kun gyi @# / /
gtso / /
bkra shis rgya mtshos phyogs kun khyab mdzad cing / /
rig gnas kun la ma bas pa'i lo tsA ba / /
rab 'byams smra ba'i dbang por gsol ba 'debs / /
rigs brgya'i khyab bdag rdo rje 'chang dbang dang / /
dbyer med bstan pa rgya mtsho spel ba'i mgon / /
mthu stobs gsang ba' bdag po gnyis pa'i zhabs / /
bstan pa rgya mtsho'i zhabs la gsol ba 'debs / /
dge la 'dun pa'i thugs kyi byed po yis / /
chos kyi rgyal po'i srid la dbang bskur zhing / /
dbang phyug brgyad kyi go 'phang mchog brnyes pa'i / /
rje btsun bla ma'i zhabs la gsol ba 'debs / /
blo bzang bstan la rab byung sprul pa'i sku / /
'phrin las pha mtha' yas par gyur pa'i gsung / /
mkhyen brtse nus pa dpag par dka' ba'i thugs / /
rje btsun bla ma'i zhabs la gsol ba 'debs / /
mchog gsum thugs rje drang srong bden tshig dang / /
bstan srungs 'od chen 'bar ma'i mthu stobs kyis / /
bstan 'dzin skyes bu'i bzhed don kun 'grub cing / /
zhabs pad srid mtha'i bar du brtan par shog /
de ltar dung dung yid kyis gsol btab pas / /
brtse brtse'i thugs kyis nam yang mi 'dor zhing / /
snyan snyan gsung gi legs bshad bdud rtsi'i rgyun / /
yang yang ngoms pa med par 'thung bar shog /
ces pa 'di ni dge slong sbyin pa dpal bzang gis 'di lta bu zhig dgos zhes bskul ba'i ngor chos smra ba'i btsun pa blo bzang ye shes kyis bka' gdams po brang du sbyar ba'o / / / /
! oM bde legs su gyur cig /
rab 'byor rigs ldan klu sgrub sras kyi mchog /
a b+h+yA ka ra 'gos lo thams cad mkhyen / /
chos rje sa paN g.yung ston rdo rje dpal / /
mkhas grub dge legs bsod nams phyogs glang dang / /
grub pa'i dbang phyug blo bzang chos rgyan te / /
paN grub dam par gyur la gsol ba 'debs / /
rgyal ba gnyis pa blo bzang grags ba yi / /
bstan la rab byung tshul khrims rnam par dag /
mdo sngags yon tan ye shes rab 'bar ba'i rje btsun bla ma'i zhabs la gsol ba 'debs / /
zhwa ser bsnyan srungs rgya mtsho'i mthu stobs dang / /
dang ldan gdul bya'i mos pa'i rten 'brel dang / /
chos nyid bslu ba med pa'i bden stobs kyis / /
dpal ldan bla ma bskal brgyar zhabs brtan shog /
bdag sogs der nas tshe rabs thams cad du / /
kun mkhyen khyed kyis 'bral med rjes 'dzin cing / /
khyad par ma 'ongs byang phyogs sham+b+ha lar / /
'khor gyi thog ma nyid du 'gyur bar shog /
ces pa 'di ni sprul pa'i sku blo bzang 'brin las kyis 'di lta bu zhig dgos zhes bskul ba'i ngor chos smra ba'i btsun pa blo bzang ye shes kyis bka' gdams pho brang du sbyar ba'o / /
bkra shis / /
! oM swasti /
pad dkar 'dzin pa ngag gi dbang phyug gi /
ye shes thugs rje'i sgyu 'phrul dra ba las / /
bstan pa rgya mtsho'i dpal du legs byon ba'i / /
rje btsun bla ma'i zhabs la gsol ba 'debs / /
rtsa rgyud bla ma yi dam sangs rgyas dang / /
byang sems nyan rang 'phags pa'i tshogs dang bcas / /
drang srong @# / /
grub pa thob pa'i bden tshig gis / /
rje btsun bla ma bskal brgyar zhabs brtan shog /
ye shes mgon bo dam can chos kyi rgyal / /
dmag zor dung skyong dbang mo'i mthu stobs kyis / /
sprul sku'i yang srid sku tshe rab brtan cing / /
dga' ldan chos srid dar zhing rgyas par shog /
dad ldan gdul bya'i mos pa'i rten 'brel dang / /
mtha' yas skye dgu'i legs byas bsod nams mthus / /
rje btsun bla ma mi 'jigs seng ge'i khra ri / /
nam yang g.yo ba med cing brtan par shog /
ches dkar lhag bsam rnam par dag pa dang / /
chos dbyings mi 'gyur bden pa'i byin rlabs kyis / /
phan tshun gnod med byams pa'i sems ldan cing / /
bshad sgrub bstan pa phyogs bcur rgyas par shog /
ces pa 'di ni rgyal dbang mchog gi sprul sku rin po che pad dkar 'dzin pa ngag dbang ye shes rgya mtsho dpal bzang po'i sku bstod zhabs brtan dang bcas pa 'di ni brtson mdzad bstan 'dzin chos kyi rgyal po yum sras dang /
mkhan po rnam pa gnyis /
stag rtse zhabs drung dang bcas pas bskul bar mdzad pa bzhin chos smra ba'i btsun pa blo bzang ye shes kyis 'phags pa 'jig rten dbang phyug gi bzhugs gnas dngos dang dbyer ma mchis pa'i pho brang chen po po ta lar sbyar ba dge legs 'phel / /
! bla ma yi dam bsrung ma'i byin rlabs kyis / /
brtson mdzad bstan 'dzin chos kyi rgyal po'i zhabs / /
srid mthar brtan cing chab srid rgyas pa dang / /
bzhed don ma lus chos bzhin 'grub par shog /
ces pa 'di ni 'bras spungs bla ma spyis bskul ba ltar chos smra ba'i btsun pa blo bzang ye shes kyis smras ba'o / /
mang+galaM / /
! oM bde legs su gyur cig /
mchog gsum bslu med bden pa'i byin rlabs dang / /
dang ldan skyed dgu'i mos pa'i rten 'brel gyis / /
blo bzang bstan pa'i nyi ma chos kyi rje'i / /
yang srid bstan pa'i dpal du myur 'byon shog /
ces pa 'di ni stag lung khu thug thu'i sku skye myur 'byon gyi tshigs su bcad pa 'di lta bu zhig dgos zhes dpon po rab 'byams pa bstan dar gyis bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! bla ma dang lhag pa'i lha dbyer ma mchis pa la phyag 'tshal zhing 'gro ba rnams dag pa'i zhing du drang du gsol /
spyir 'pho ba la /
rab stong nyid kyi ngang nas 'pho ba /
bla ma'i thugs kar 'pho ba /
yi dam gyi thugs kar 'pho ba /
rdzas kyi 'pho ba sogs 'pho ba'i rigs mang yang /
jo bo rje a ti shas /
mtshan tsam thos pas ngan 'gro'i sdug bsngal sel /
zhes ba la bsten pa'i 'chi kha ma'i gdams pa gsungs pa ni tshogs chung la don che ba yin pas /
de'i tshul ni /
thog mar skyabs 'gro sems bskyed bya ba la /
rang nyid 'khor pa dang ngan song gi sdug bsngal gyis 'jigs shing /
dkon mchog la de las skyob ba'i nus pa yod par yid ches ba'i dang pa shugs drag po'i sgo nas /
bla ma la skyabs su mchi'o / /
sangs rgyas la skyabs su mchi'o / /
chos la skyabs su mchi'o / /
dge 'dun la skyabs su mchi'o / /
sangs rgyas @# / /
chos dang tshogs kyi mchog rnams la / /
byang chub bar du bdag ni skyabs su mchi / /
bdag gis sbyin sogs bgyis pa'i bsod nams kyis / /
'gro la phan phyir sangs rgyas 'grub par shog /
ces ba rnams lan gsum gsum rgyud dang 'dres nges bya /
de nas rang nyid skad cig gis sangs rgyas sman pa'i rgyal po sku mdog baiDUr+ya'i mdog lta bu /
dbu gtsug tor dang ldan pa /
zhal gcig phyag gnyis pa phyag g.yas mchog sbyin gyi phyag rgyas a ru ra'i sdong bu 'dzin pa /
g.yon mnyam gzhag gi steng na bdud rtsis gang ba'i lhung bzed bsnams pa /
sku la chos gos dmang po gsol ba /
zhabs rdo rje'i skyil krung gis bzhugs par gyur /
de ltar bsam /
de nas rang gi thugs ka nas 'od zer 'phros pas /
rang bzhin gyi gnas nas /
sngar bshad pa ltar gyi sman pa'i rgyal po la sangs rgyas byang sems kyis bskor ba spyan drangs ba la /
yan lag bdun pa 'bul ba ni /
thugs rje kun la snyoms pa'i bcom ldan 'das / /
mtshan tsam thos pas ngan 'gro'i sdug bsngal sel / /
dug gsum nad sel sangs rgyas sman gyi bla / /
beDUr+ya yi 'od la phyag 'tshal lo / /
dngos bshams yid sprul mchod pa ma lus 'bul / /
thogs med nas bsags sdig ltung thams cad bshags / /
skye 'phags dge ba kun la rjes yi rang / /
'khor ba ma stongs bar du legs bzhugs nas / /
'gro la chos kyi 'khor lo bskor ba dang / /
bdag gzhan dge rnams byang chub chen por bsngo /
de nas /
bdag ming 'di zhes bgyi ba bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sman gyi bla baiD+'+r+ya'i 'od kyi rgyal po la phyag 'tshal lo / /
mchod do /
skyabs su mchi /
zhes pa nyer gcig gam /
bdun nam gsum tsam yid rtse gcig pas gsol ba btab pas /
sman pa'i rgyal po'i thugs rje dang /
mtshan brjod pa'i phan yon dran bzhin pa'i mod la 'pho bar bya'o / /
de ltar byas nas shi na ngan 'gror mi ltung zhing /
bde ba can nam /
sman bla'i zhing khams su skye bar sangs rgyas kyi zhal gyis bzhes shing /
de yang sngon sangs rgyas sman pa'i rgyal pos byang chub sems pa'i spyad pa spyod pa'i tshe dge ba'i rtsab bsags pa rnams rang nyid mngon par rdzogs par sangs rgyas pa'i tshe /
sman bla rang nyid kyi mtshan thos shing dad mos byed pa rnams bde ba can du skye ba'i rgyur bsngos pa'i rten 'brel gyis bde ba can du skye ba la 'od dpag med la gsol ba btab pa las /
sman pa'i rgyal bo'i mtshan nas brjod cing gsol ba btab pa myur bar gsungs pas /
sman pa'i rgyal po'i mtshan nyin mtshan du bdun bdun brjod cing gsol 'debs rgyun du mdzad pa gal che lags /
gzhan yang sman pa'i rgyal po'i sngon gyi smon lam gyi stobs kyis sangs rgyas gzhan las snyigs ma'i dus su sman pa'i rgyal po thugs rje myur zhing /
sems can gzhan 'chi kha ma la yang 'chi kha'i gdams pa byed na /
kho rang sman rgyal du bskyed cing /
sman rgyal ye shes pa spyan drangs yan lag bdun @# / /
pa dbul la /
'chi kham de nyid kyi ming nas smos pa'i sman rgyal la gsol ba btab nas de nyid bstims ba sogs jo bo rje'i gdams pa las 'byung bas de ltar bya'o / /
! oM bde legs su gyur cig /
blo bzang rgyal ba gnyis pa'i mdo sngags kyi / /
bstan pa'i rgyal mtshan 'dzin pa'i gtso bo mchog /
'phrin las lhun grub rgyun mi 'chad pa can / /
rje btsun bla ma'i zhabs la gsol ba 'debs / /
blo bzang skal ldan gdul bya'i tshogs rnams la /
mkhyen brtse'i ye shes stong gi 'od 'phros bas / /
phan bde'i lo tog smin pa'i dga' ston 'gyed / /
blo bzang ye shes zhabs la gsol ba 'debs / /
bslu med bla ma yi dam rdzogs sangs rgyas / /
zhi ba'i mchog gyur lung rtogs dam pa'i chos / /
'phags chogs dge 'dun kun gyi byin rlabs kyis / /
dpal ldan bla ma bskal brgyar zhabs brtan shog /
zhwa ser cod pan man bas pa'i bstan srungs che / /
ye shes mgon po las mgon gshin rje'i chogs / /
'dod khams dbang mo 'khor dang bcas rnams kyis / /
dpal ldan bla ma'i 'phrin las rgyas bar mdzod / /
chos dbyings 'gyur ba med pa'i bden pa dang / /
dad ldan gdul bya'i mos pa'i rten 'brel gyis / /
rje btsun bla ma bskal brgyar zhabs brtan cing / /
'gro kun smin cing grol ba'i bkra shis shog /
ces pa 'di ni sku skye blo bzang bstan pa'i rgyal mtshan gyis ring 'tsho'i tshigs bcad 'di lta bu zhig dgos zhes bskul ba'i ngor jo bo rje dpal ldan a ti sha dang /
kha che'i paN chen shAkya shrI gnyis kyi zhabs kyis bcags pa'i sa shangs lugs gi gdong gzhis ka don grub smon mkhar gyi gzims chung dga' ldan yid dga' chos 'dzin du sbyar ba dge legs 'phel / /
! oM swasti /
yongs 'dzin chos rje dpal ldan ye shes kyis / /
'phags tshogs dge 'dun dgyes ba bskyed phyir du / /
rin chen bkod mdzes snod yangs bsgrubs pa'i mthus / /
rnam mang mkhas pa'i 'byung khungs thos bsam gling / /
grwa tshang che 'di'i blo gsal 'dus pa'i tshogs / /
thugs mthun khrims gtsang 'chad rtsod rtsom pa gsung / /
yar ngo'i zla dang dbyar mtsho ltar 'phel zhing / /
chos mthun 'byor pa lhun gyis 'grub par shog /
ces pa 'di ni zhal snga nas dpal ldan ye shes kyis 'di lta bu zhig dgos zhes bskul ba'i ngor shAkya'i btsun pa blo bzang ye shes gyis smras pa dge legs 'phel / /
! oM bde legs su byur cig /
khams gsum chos kyi rgyal po cong kha pa'i / /
chos tshul rgya mtsho skyong ba'i dge ba'i bshes / /
dad ldan gdul byar thar pa'i las bzang po / /
ston mkhas dpal ldan bla mar gsol ba 'debs / /
blo chen bzang po'i rmad byung mdzad pa'i mthus / /
mdo sngags chos tshul rgya mtsho spel mkhas shing / /
bslab gsum gdengs ka 'bar ba'i klu dbang mchog /
dpal ldan bla ma'i zhabs la gsol ba 'debs / /
tshogs gnyis yon tan rgya mtsho'i dpal mda' zhing / /
rnam dpyod nor bu'i rgyan gyis rnam par mdzes / /
'gro la brtse ba'i thugs @# / /
rje rgyun chad med / /
dpal ldan bla ma'i zhabs la gsol ba 'debs / /
bslu med bla ma yi dam dkon mchog gsum / /
zhwa ser bstan srungs dam can rgya mtsho'i mthus / /
dpal ldan bla ma'i yang srid myur 'byon zhing / /
bstan dang 'gro ba'i dpal du 'gyur bar shog /
drang srong rig sngags 'chang ba'i bden tshig dang / /
dad ldan skye dgus snying nas gsol btab mthus / /
blo bzang chos skyong yongs 'dzin dge ba'i bshes / /
bdag sogs gdul bya'i mgon du myur 'byon sho ga /
bdag sogs deng nas tshe rabs thams cad du / /
dpal ldan bla mas 'bral med rjes bzungs te / /
nges 'byung byang sems yang dag lta ba'i lam / /
myur du rgyud la skye bar byin gyis rlobs / /
gnas skabs su yang 'thab rtsod mu ge sogs / /
'gal rkyen kun zhi tshe ring nad med cing / /
chos mthun 'byor pas nam yang mi 'phongs par / /
'gro rnams bde la 'god pa'i bkra shis shog /
ces jo gdan bye rdzing mkhan po'i gsol 'debs sku skye myur 'byon smon lam dang bcas pa 'di ni dpon po grwa rigs sbyin bdag dang bcas pa rnams kyis bskul ba'i ngor chos smra ba'i btsun pa blo bzang ye shes kyis smras pa'o / /
bkra shis / / / /
! oM bde legs su gyur cig /
rtsa rgyud bla ma gangs can 'gro ba'i mgon / /
spyan ras gzigs kyi thugs rje'i byin rlabs kyis / /
ngag dbang lhun grub gdul bya'i dpal mgon du / /
myur byon bstan pa'i rgyal mtshan 'jugs par shog ces pa 'di ni bla ma dung dkar 'brug sgra ba'i sku skye ngag dbang lhun grub kyi yang srid slar yang bstan 'gro'i dpal du 'byon pa'i gsol 'dibs su chos smra ba'i btsun pa blo bzang ye shes kyis smras pa dge legs su gyur cig / / /
! na mo gu ru shrI kA la tsakra ya /
dus 'khor la brten pa'i bla ma'i rnal 'byor ni / /
skyabs 'gro sems bskyed tshad med bzhi sgom pa sngon du btang nas /
mdun du zla nyi sgra gcan dus me'i steng / /
rje btsun bla ma mchog dang dbyer med pa'i dpal ldan dus kyi 'khor lo sku mdog bsngo / /
zhal bzhi dpung pa nyi ma'i grangs ldan zhing / /
phyag ni bzhi lhag nyi shu sna tshogs mdog /
zhabs gnyis rol stabs 'dod lha drag po mnan / /
gser mdog sna tshogs yum dang dgyes rol pa'i / /
mtha' skor zhi khro bsrung mas bskor nas bzhugs / /
gnas gsum yi ge gsum mtshan 'od zer gyis / /
rang bzhin gnas nas rang rang ye shes pa / /
spyan drangs dam tshig pa dang dbyer med du / /
bdag cag bsod nams zhing du bzhugs par gyur / /
gang gi drin gyis bde chen gnas / /
skad cig gis ni 'thob 'gyur ba / /
bla ma rin chen lta bu yi / /
rdo rje can zhabs pad la 'dud / /
stong nyid snying rje'i bdag nyid can / /
srid gsum skye dang 'jig pa med / /
shes dang shes bya gcig pa'i sku / /
dpal ldan dus 'khor la phyag 'tshal / /
dri dang me tog bdug pa ma / /
mar me zhal zas 'bras bu ma / /
sgeg bzhad rol mo gar ma dang / /
glu ma 'dod ma rnams kyis mchod / /
thog @# / /
med dus nas da lta'i bar / /
chags sdang zhe sdang gti mug gi /
sdig pa thams cad so sor bshags / /
rdzogs sangs rgyas dang byang chub sems / /
'phags pa rnams kyi dge tshogs dang / /
gzhan yang dge ba thams cad la / /
mngon par dga' bas yi rang ngo / /
nyon mongs nad kyis gdungs pa yi / /
skye bo bde phar gso bya'i phyir / /
rdo rje theg pa'i bdud rtsi yi / /
chos gyi 'khor lo skor du gsol / /
ma gtogs 'khor ba'i sdug bsngal las / /
mya ngan 'dA' bzhed spangs nas ni / /
rmongs med 'khor ba dag tshul gyis / /
mtha' yas bskal bar bzhugs su gsol / /
sangs rgyas slob dpon dbang mchog thob / /
des bstan thabs shes dbyer med chos / /
der gnas dge 'dun rnam gnyis la / /
rab tu dang bas skyabs su mchi / /
bla ma sangs rgyas sras bcas la / /
bdag nyid rnam pa kun tu 'bul / /
yon gnas dam pa khyed rnams kyis / /
bran dad 'bangs su gzung du gsol / /
bdag gi dus gsum dge ba rnams / /
rang don dri mas ma gos bar / /
srid gsum sems can ma lus pa / /
sangs rgyas thob pa'i rgyur gyur cig /
dus 'di nas bzung byang chub bar / /
byang chub sems ni bskyed bgyi zhing / /
bsam pa rnam par dag pa bskyed / /
bdag dang bdag gir 'dzin pa spangs / /
zab gsal gnyis med bde chen rnam rol las / /
thabs mkhas gzugs sku'i snang pa rtag 'char zhing / /
yongs dag sa bcu'i rgyal sras mgon po mchog /
gnyis med dus kyi 'khor lor gsol ba 'debs / /
dus gsum rgyal ba'i mkhyen brtse nus mthu rnams / /
mtha' yas gdul bya'i las rnams ji bzhin du / /
bshes gnyen ri mo'i gar gyi rol ba can / /
rje btsun bla ma'i zhabs la gsol ba 'debs / /
rigs ldan grags po slang yang dur smrig gis / /
rnam rol blo bzang chos kyi rgyal mtshan gyis / /
mtshan gyis byin rlabs bshes gnyen tshul 'dzin pa / /
blo bzang ye shes zhabs la gsol pa 'debs / /
de ltar gsol ba btab pas tshogs zhing rnams / /
rab tu dgyes nas mtha' nas 'od du zhu / /
gtso bor thim pa rang gi spyi bor byon / /
byin gyis brlabs phyir rang dang ro gcig gyur / /
'di ltar bgyis pa'i rnam dkar dge ba'i mthus / /
yang srid phyi mar khyed kyis rjes su bzung / /
bka' bzhin sgrub pa'i mchod pas mnyes byas te / /
thab lam rdo rje'i rnal 'byor mthar phyin shog /
ces pa 'di yang chos smra ba'i btsun pa blo bzang ye shes kyis smras ba'o / /
mang+galaM / /
! na mo gu ru b+h+yaH 'dir bla ma dang rje btsun 'jam dpal dbyer med kyi bla ma'i rnal 'byor sgom tshul ni /
thog mar tshe 'di'i che 'dod grags 'dod phyi ma lha mi'i go 'phang thob nas de'i bde ba la spyod 'dod tsam ma yin par / /
sems can thams cad rang gi pha ma sha stag yin pas de rnams sdug bsngal las bsgral ba'i phyir du bla ma'i rnal 'byor bsgom par bya'o snyam pa'i dge sems khyad par can dung dung ba bskyed / /
de nas skyabs 'gro sems bskyed @# / /
tshad med bzhi sgom pa sngon du btang nas /
'di ltar bya ste /
mdun gyi nam mkhar seng khri pad zla'i steng / /
'jam pa'i dbyangs dang dbyer med bla ma ni / /
sku mdog dkar ser gsum ldan rdo rje 'dzin / /
zhal gcig phyag gnyis chos 'chad mnyam gzhag can / /
mthar skor dngos rgyud bla ma yi dam dang / /
sangs rgyas byang sems dpa' bo mkha' 'gro dang / /
chos skyong bsrung mas bskor nas bzhugs pa yi / /
yi ge gsum mtshan hUM yig 'od zer gyis / /
rang bzhin chos sku'i ngang las ma g.yos par / /
gzugs sku'i rnam par nam mkha'i 'ja' tshon bzhin / /
dgyes shing yi shes sems dpa'i tshul gyis ni / /
rang 'dra spyan drangs so sor thim bar gyur / /
yan lag bdun pa 'bul ba la phyag 'tshal ba ni /
phyogs bcu'i rgyal ba rgyal sras thams cad las / /
bdag cag bsod nams zhing gi mchog gyur cing / /
'jam dpal dur smrig gar gyis rnam rol ba'i / /
rje btsun bla ma'i zhabs la phyag 'tshal lo / /
chu gnyis me tog bdug spos mar me dang / /
dri chab zhal zas rol mo sna tshogs pa / /
gzugs sgra dri ro reg bya bsam mi khyab / /
bdag lus bran gyi tshul du legs par 'bul / /
thog med dus nas bsags pa'i sdig pa dang / /
tshe 'di'i bag med tho tsa'i spyod pa yis / /
sdom gsum bcas pa'i mtshams kyi ra ba las / /
'das la snying nas 'gyod cing so sor bshags / /
rang gzhan dge la rjes su yi rangs shing / /
phyi nang gsang ba'i chos 'khor bskor pa dang / /
grangs med 'gro ba'i bsam pa ji bzhin du / /
mtha' yas bskal par zhabs brtan dge ba bsngo / /
de nas /
blo gros yangs pa'i skal bzang gdul bya'i tshogs / /
gtsug na bsod nams ye shes 'bras bu yis / /
legs dung rlung gi rgyal mtshan ltar bkra pa / /
dpal ldan bla ma dam par gsol ba 'debs /
zhes pa nyer gcig tsam gyis gsol ba 'debs shing /
gzhan yang /
bla ma rje btsun 'jam pa'i dbyangs la phyag 'tshal lo mchod do skyabs su mchi'o / /
zhes bskabs dang bstun nas gsol ba btab pas bla ma'i sku'i cha las bdud rtsi sna lnga 'od zer dang bcas ba byung /
rang gzhan sems can thams cad kyi lus sems la zhugs pas nad gdon sdig sgrib thams cad dag /
lus dwangs gsal 'od kyi rang bzhin du gyur /
tshe dang bsod nams lung rtogs kyi yon tan thams cad 'phel zhing rgyas /
mthar tshogs zhing mtha' nas 'od du zhu ba mdun gyi bla ma la thim /
bla ma yang 'od du zhu ba rang la thim /
rang gi lus ngag yid gsum dang bla ma'i sku gsung thugs dbyer med par bsams la /
rang gi snying khar d+hIHdmar ser gyi mthar /
oM AHgu ru su ma ti dz+nyA na sid+d+hi hUM hUM /
zhes pas bskor ba la dmigs nas bzlas pa ci 'grub byas /
dge ba 'di yis myur du bdag /
ces sogs bsngo ba smon lam dang /
khyad par /
'di ltar bsgrubs pa'i rnam dkar dge ba'i mthus / /
deng nas byang chub snying por mchis kyi bar / /
bla ma lhag @# / /
pa'i lha yis rjes bzungs nas / /
dam chos bdud rtsi'i dpal la spyod par shog /
gnas skabs su yang mi mthun phyogs kun zhi / /
chos mthun 'byor pa phun sum tshogs pa dang / /
nam zhig dga' ldan gnas su tsong kha ba'i / /
sras kyi thu bor 'gyur ba'i bkra shis shog /
ces pa 'di ni rab 'byams pa blo bzang bkra shis kyis bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! oM swa sti /
mchog gsum bslu med dkon mchog thugs rje dang / /
bstan srungs dam can rgya mtsho'i mthu stobs kyis / /
ngag dbang phun tshogs dam pa'i skyes bu mchog /
yang srid bstan 'gro'i dpal du myur 'byon shog /
drang srong rig sngags grub pa'i bden tshig dang / /
mtha' yas skye dgu'i legs byas bsod nams dang / /
dad ldan gdul byas rtse gcig gsol btab mthus / /
dam pa'i yang srid gegs med myur 'byon shog /
skye ba kun tu dpal ldan bla ma yis / /
nam yang 'bral ba med par rjes bzungs nas / /
gsung gi dga' ston mchog la longs spyod de / /
mdo sngags yon tan ma lus yongs rdzogs shog /
ces pa 'di ni bkra shis ljongs sprul sku'i yang srid gegs med myur du 'byon pa'i gsol 'debs su chos smra ba'i btsun pa blo bzang ye shes kyis smras pa'o / /
mang+galaM / /
! oM bde legs su gyur cig /
blo chen rgyal ba'i yab gcig 'jam pa'i dbyangs / /
bzang po'i mdzad pas 'gro ba 'dren pa'i dpal /
snyan grags 'od dkar sa gsum khyab pa yi / /
lung rtogs bstan pas phyogs bcur khyab par shog /
mang+galaM / /
! oM swasti /
rang yi dam gang yang rung ba'i nga rgyal la gnas pas /
nang mchod mchod gtor rnams bla med ltar byin gyis brlabs /
oM swa b+hA wa shud+d+ha sarbad+harmA swa b+hA wa shud+d+honyahaM /
stong pa nyid du gyur /
stong pa'i ngang las /
mdun du me dpung dmar nag 'bar ba'i klong dkyil na /
stong gsum yud kyis myul ba'i rta mchog nag po gser gyi sga srab can la chibs pa'i chos skyong rdzong ba tsan dregs pa'i rgyal po sku mdog dmar po srin po khros pa'i gzugs can zhal gdangs shing mche brnon pho bzhi gtsigs pa /
g.yas mdung dmar rnon po dgra la bsnun cing /
g.yon btsan zhags dmar pos dgra bgegs 'ching ba /
bse yi ya lad dang bsre rmog gyon nas bstan dgra tshar gcod pa'i tshul gyis bzhugs pa /
de'i spyi gtsug tu dge bsnyen chen po zhi ba dge slong gi cha byad can /
mdun du klu chen dkar po sprul gyi gdengs ka can /
steng du gnam lcags kyi thog ser 'bebs pa'i g.yu 'brug sngon po kha gdangs shing lce glog ltar 'khyug pa /
g.yas g.yon du sprul pa'i lce sbyang 'phyo zhing rgyu ba 'khor tshogs rgya mtshos bskor nas bzhugs pa'i spyi bor oM dkar po /
mgrin par AHdmar po /
thugs kar hUM sngon po /
rang gi thugs ka'i hUM las 'od zer 'phros pas gar bzhugs rdo rje'i pho brang nas /
chos skyong btsan rgod 'khor dang bcas pa spyan drangs /
rol mo dbyangs dang bcas @# / /
pas /
slob dpon mtsho skyes padma thod 'phreng sogs / /
rtse brgyud bla mas dam bzhag dge bsnyen che / /
bstan dang bstan 'dzin tshul bzhin skyong ba'i phyir / /
'khor bcas thogs pa med par gshegs su gsol /
zhes spyan 'dren dang /
bshags pa ni /
sems nyid nam mkha' lta bur rnam dag kyang / /
blo bur nyon mongs skyon gyis bsgribs pa rnams / /
nongs par gang gyur snying nas bsam pa yis / /
gdod nas dag pa'i dbyings su bshags par bgyi / /
de nas thugs dam bskang ba ni /
dngos bshams yid sprul dam rdzas spyan gzigs dang / /
sha khrag gtor ma ral gri khrab rmog dang / /
rkang gling thod rnga mdung dmar mda' bo che / /
chos skyong 'khor dang bcas pa'i thugs dam bskangs / /
thugs dam skongs shing nyams chags sos gyur nas / /
bar chad zhi zhing mthun rkyen ma lus sgrubs / /
dgra bgegs snying khrag gis bkang thod pa dang / /
dbang po'i me tog sha sna'i dung sprin dang / /
khrag zhag rgya mtsho 'khyil ba'i dri chab sogs / /
chos skyong 'khor dang bcas pa'i thugs dam bskangs / /
thugs dam skongs shing nyams chags sos gyur nas / /
bar chad zhi zhing mthun rkyen ma lus sgrubs / /
ro brgya ldan pa'i gser skyems rgya mtsho dang / /
gzhan yang mchod rdzas sna tshogs bye brag dang / /
snyan cing 'gyur ba'i rol mo'i sgra dbyangs kyis / /
dge bsnyen chen po 'khor bcas thugs dam bskangs / /
thugs dam skongs shing nyams chags sos gyur nas / /
bar chad zhi zhing mthun rkyen ma lus sgrubs / /
bstan dgra 'ching byed btsan zhags dmar po dang / /
rab mdzes rma bya'i mdongs dang dar ru ching / /
bdud bzhi'i g.yul las rnam rgyal rgyal mtshan 'dis / /
dge bsnyen 'khor dang bcas pa'i thugs dam bskangs / /
thugs dam skongs shing nyams chags sos gyur nas / /
bar chad zhi zhing mthun rkyen ma lus sgrubs / /
sha khrag gtor ma ri ltar spungs pa la / /
dmar nag dar gyi cod ban gyis mdzes shing / /
spyangs rtogs sbar byas bdud rtsi'i rgya mtsho 'dis / /
chos skyong 'khor dang bcas pa'i thugs dam bskangs / /
thugs dam skongs shing nyams chags sos gyur nas / /
bar char zhi zhing mthun rkyen ma lus sgrubs / /
de nas bstod pa ni /
dgon gnas dge 'dun sde dang bcas pa rnams / /
tshul bzhin bsrung ba'i rdzong btsan dge bsnyen che / /
dbang gi mdog can srin po khros pa'i gzugs / /
chos skyong 'khor dang bcas la bstod ba rab gyi / /
blo bzang rgyal ba gnyis pa'i mdo sngags kyi / /
bshad sgrub bstan pa'i bya ba rgyas pa dang / /
bstan la gnod byed dam nyams tshar bcad nas / /
las bzhi'i 'phrin las rnam bzhi g.yel med mdzod /
ces pa 'di ni rgyal byed spyi mi blo bzang dpal 'bar dang mgon khang pa dka' bcu chos dbang don grub gnyis kyi blo do dang bstun chos smra ba'i btsun pa blo bzang ye shes kyis smras pa'o / /
! swasti /
blo bzang grags bstan ba gam mthon po'i rtser / /
@# / /
lung rtogs chos kyi rgyal mtshan sgreng pa la / /
mngon par phyogs pa'i rnam dpyod bzang po can / /
rje btsun bla ma'i zhabs la gsol ba 'debs / /
sngon goms bag chags bzang po'i mthu brtas pas / /
gzhon nu nyid nas srid pa'i phun tshogs la / /
mngon par sred pa'i rnyog pa dang bral zhing / /
'chad rtsod rtsom pa'i snang ba rab rgyas shog /
tshul gnas thos bsam sgom pa'i bya ba la / /
gcig tu gzhol ba'i sbyor ba'i brtson 'grus kyis / /
nges 'byung byang sems pha rol phyin drug dang / /
bsdu pa bzhi yi lus stobs rgyas par shog /
mchog gsum thugs rje drang srong 'den tshig dang / /
dam can chos skyong bsrung ma'i mthu stobs kyis / /
blo bzang bstan pa'i rgyal mtshan 'dzin pa la / /
bar chad mi mthun phyogs kun zhi bar mdzod / /
drang srong tshe dpag med dang rgyal ba'i yum / /
rje btsun yid bzhin 'khor lo'i byin rlabs kyis / /
dpal ldan bla ma bskal brgyar zhabs brtan cing / /
'phrin las phyogs kyi 'khor lo 'gengs par shog /
ces pa 'di ni ra sgreng yang dgon gyi ri khrod pa spyis bskul ba'i ngor chos smra ba'i btsun pa blo bzang ye shes kyis smras pa dge legs 'phel / / / /
! na mo badzra b+hai ra wA ya /
lha gnyan chen rta nag 'khor bcas la mchod gtor 'bul bar 'dod na /
rin po che'i snod gas chag sogs skyon dang bral ba'i nang du /
'bru sna sna tshogs bsres pa'i phye zan la ri rgyal lhun po'i gzugs byas pa'i steng du /
bla ma'i gtor ma zlum po pad 'dab bzhis mdzes pa mtheb skyu bzhi /
lhun po'i bang rim g.yas phyogs gnyis par yi dam gyi gtor ma /
bang rim g.yon phyogs su mkha' 'gro'i gtor ma dbyibs zla kham /
lhun po'i rgyab ngos su chos skyong la gru gsum gyi dbyibs can /
lhun po'i mdun du nor gyi lha dang gzhi bdag yul der gnas pa la gtor zlum re re so so la mtheb skyu bzhi bzhi /
lhun po'i bang rim gsum par lha srin sde brgyad kyi bshos bu sogs /
lhun po'i mdun phyogs su g.yag lug ra gsum /
lhun po'i bang rim bzhi par mi nor chos dgu /
chu gteng bdag yas sna tshogs /
'dab bskyod sna tshogs /
ri dwags gcan gzan sogs srog chags kyi bye brag lha lam la 'phur ba /
sa gzhi la 'dzul 'gro ba /
sa dang par snang mtshams la 'grim zhing rgyu ba /
mchod sprin sbyan gzigs kyi bye brag sna tshogs kyis bskor /
gzhan yang /
lha la dbul ba'i zhal zas /
tsit+ta /
dmar gyi gtor ma dang /
gsang phyi 'brang rgyas /
ting lo /
dbus kyi mthe ba skyu /
zan chang /
mtheb skyu sogs kyis bskor ba'i gtor ma'i rim pa dang bcas bshams /
stegs bu gtsang zhing yid du 'ong pa'i khar snam 'phying gtsang ma bting pa'i steng du /
me tog gcal du bkram pa'i khar gtor ma bzhag /
gtor ma la 'bru sna sman sna dar sna tshogs gang 'dzom dang dmar gyis brgyan pa /
de'i mdun ngos su phye mar chang gi phud /
ka ra bu ram sprang rtsi sogs mchod pa sna lnga legs par bshams /
gzhan yang @# / /
gang rigs su /
mdung dar sba tshigs gsum ma la stag gzig ras ma dang me long la dar gyis mdzes pa dang /
nyag phran bya rgod kyi sgros brgyan ba la dar kha dog sna lnga btags ba rnams ma nor bar bshams /
swa b+hA was snod bcud kyis bsdus ba'i chos thams cad stong bar sbyangs /
stong ba'i ngang las sna tshogs padma dang nyi ma'i dkyil 'khor gyi gdan gyi steng du hUM yongs su gyur pa las /
bdag nyid khro bo 'jig rten gsum las rnam bar rgyal ba sku mdog char sprin bzhin sngo ba /
zhal gcig phyag gnyis hUM mdzad kyi phyag rgyas rdo rje dril bu bsnams ba /
spyan gsum pa /
smar dang smin ma rab tu 'bar zhing /
dbu skra kham ser gyen du gzings pa /
lto 'phyang dang /
rin po ches brgyan pa /
stag gi bags pa'i sham thabs can /
zhabs g.yas bskums g.yon bskyangs pas khams gsum gyi snang srid thams cad zil gyis gnon pa /
ye shes kyi me dpung rab tu 'khrug pa'i dbus na bzhugs par gyur /
de nas mchod gtor rnams la /
oM badzra krod+ha hUM ka ra hUM gardza gardza hUM phaT kyis bsangs /
oM swa b+hA wa sogs kyis mchod gtor rnams rang bzhin gyis stong pa nyid du gyur /
stong ba'i ngang las b+huM yongs su gyur pa las rin po che'i gtor snod yangs shing rgya che ba rnams kyi nang du oM AHhUM 'od du zhu ba las byung ba'i mchod gtor bzang zhing rgya che ba dwangs shing thogs pa med pa yul phyogs skyong ba'i gzhi bdag lha klu gnyan po sogs kyi dbang po lnga tshim par byed pa'i spyod yul du mchod tshogs nam mkha'i lam la chu 'dzin gyi phung bo 'khrigs pa bzhin du 'thibs /
bar snang dbyings nas sprin bcud bzhin du babs /
rgya mtsho'i gos can gyi khyon la lo thog bzhin rang rang ci la ci dgyes pa sdul pa sna tshogs pas /
zad med 'dod yon lnga dang longs spyod rgya chen po 'byung bar gyur cig /
oM a kA ro mu khaM sarba d+harmA NaM a dya nudpana na twad oM AHhUM phaT swAhA /
de nas spyan 'dren pa ni /
gser phud /
spos sna tshogs ba'i bsangs dud rol mo dbyangs dang bcas pas /
can se ba se /
'bram sa 'bram /
se du se du tsan tsan ra nga 'du ra tsa na /
a kar+Sha ya dun dun dza dzaH kyi /
phun kha ba'i ri dkar ba ma dang / /
ba lu brtsegs mda'i chu bo g.ya' chu 'bab / /
bar na khyod gnas gnyan po'i ri yi rtse / /
nor bu an+da rnyil ba'i dbyibs 'dra pa / /
g.yas phyogs ri sngon g.yu yi mdangs ldan dang / /
char sbrin dbyar skyes rnga gsangs sgrog byed cing / /
nyi zla zung ni lha yi lam la rgyu / /
skar tshogs grangs med nam mkha'i lam la khyab / /
kun gsal lam la 'ja' yis yongs su gang / /
lhas rtsen lam kun dar gyi lda ldi bres / /
'chi med rnams kyis me tog chang 'bebs sogs / /
de lta bu yi gzhal yas nyams dga' bar / /
lha bdud chen po khyod kyi gnas mchog ni / /
rmang gzhi lcags las grub pa'i zur bzhi bo / /
mchod las byas shing logs bzhi bse las grug /
ba gam sngon po legs mdzes mthing @# / /
la bgyis / /
bad chen mdog smug mchod las mjos par byas / /
ya them sa zla las grub ma them dung / /
mdor na mkha' khyim pho brang dang 'dra ba'i / /
rgya khyon che zhing 'phangs mtho phyi nang gsal / /
bdud kyi grong dang btsan mkhar gyis bskor ba'i / /
bdud mkhar gnyan po de yi gnas chen nas / /
dpon chen rta nag dmar nag rab tu brjid / /
zhal gcig phyag gnyis phyag g.yas ral gri 'phyar / /
g.yan pa sbrul zhags dgra dang bgegs la 'debs / /
zhal gdangs ljags 'dril rta nag rting dkar chibs / /
mched bcas lcam mo gnyis sogs 'khor dang bcas / /
dam tshig can gyi gnas 'dir gshegs su gsol / /
deng 'dir khrims dang cha la gshegs / /
deng 'dir grogs dan mdzad phyir byon / /
deng 'dir nus pa bskyed phyir byon / /
de ring rdzu 'phrul mthu dpung bskyed / /
de ring sngar bcol gtang rag bgyid / /
de ring phyi ma'i zhu skyems ni / /
dgyes pa bskyed phyir legs bar 'bul / /
de ring dam tshig nyams chags skong / /
khyed la mchod pa 'bul ba ni / /
yid 'phrog lha yi me tog dang / /
bzang po'i di ldang bdug spos dang / /
mun sel mar me yid 'od dang / /
dri zhim legs sbyar bshos bzang dang / /
dgra bo bsgral ba'i sha khrag dang / /
rgun 'khur la phug la du dang / /
'bras chan 'bru bcud rak+ta zhag /
snyan 'gyur rol mo'i bye brag rnan sa / /
yul lha 'khor dang bcas la 'bul / /
bgegs rigs su gyur tshar chod la / /
bcol ba'i las rnams g.yel med mdzod / /
bgegs 'dul bsrung ma khyod nyid 'khor tshogs kyis / /
byin rlabs gtor ma rgya mtsho 'di bzhes la / /
bstan pa yun ring 'dzin mdzad skyes bu dang / /
khyad par bdag cag yon mchod 'khor bcas la / /
nag po'i phyogs kyi bar chad zhi ba dang / /
bkra shis bde 'byor mnga' thang gong 'phel mdzod / /
kyai| gdong nag dmu btsan 'khor bcas kyis / /
bar gcod gdon rigs tshogs nyams gyis / /
sha ra skya bdun la sogs pa'i / /
btsan gyi dmag dbung bgegs la drongs / /
btsan gyi zhags pa bstan dgrar thob / /
btsan lcags 'byung bo'i chogs la brobs / /
de ring gus pas gsol mchod 'bul / /
'phrin las rnam bzhi ma yengs sgrubs / /
b+h+yauH lcam mo klu bdud nag mo'i sku / /
sngo sangs kun gsal dwangs pa'i mdog /
gos su chu dar ston po gyon / /
mthing zhun mdangs ldan dbu skra la / /
g.yu gser rgyan spel thod bcings shing / /
spyi bor dbang gi rgyal pos mdzes / /
rin chen g.yu yi phu khyu dang / /
mu tig chun po'i do shal spras / /
phyag zhebs nor pu'i gdub kor 'khrol / /
g.yas pa g.yu yi lce 'de bsnams / /
g.yon pa dug sprul 'dzin mdzad pa'i / /
dam tshig nyams la nad rnams gtong / /
yid 'phrog khri la mngon par 'gying / /
khyod ni gdengs can dpal 'bar ma / /
gdol rigs nag po'i mdzes ma ste / /
mtsho mo g.yas 'khyil bu @# / /
mo yin / /
deng 'dir rta nag bdud lcam grags / /
gzhi bdag rnams dang sa bdag sogs / /
'bum gyis yongs su bskor ba dang / /
gnas chen bsten pa le ma lu / /
yid bzhin brag gi them skas can / /
lto 'gro'i pho brang yid bzhin nas / /
mchod pa'i yul du spyan 'dren na / /
las tshul sgrub phyir gshegs su gsol / /
yid 'phrog dkar gsum sbyar ba yi / /
gtor ma mngar gsum 'o ma yi / /
rgya mtsho chen po'i nang nyid du / /
bzang po'i snan sna bdud rtsi ldan / /
sman sbyar bshos bu legs pa la / /
gzugs mdzes klu ra dkar mo dang / /
chu gter bdag mo 'phar 'gro la / /
zhon pa'i spyan gzigs dgyes phyir 'bul / /
dug nad du gyur sna tshogs pas / /
sdang ba'i dgra bo rnams tshar chod / /
rnal 'byor bdag cag chos sgrub la / /
dug rigs nad sngar zhi ba dang / /
phyis nas kyang ni mi sgrub pa / /
chos sgrub sha stag lus can la / /
klu yi thun mong nor rnams kyi / /
dgos 'dod de ring legs par stsol / /
bdag cag dpon slob 'khor dang bcas rnams la / /
log par lha ba'i yid can bgegs rigs rnams / /
dpon chen khyed kyis snying khrag zhal du gsol / /
mi mthun gdug pa'i tshogs rnams zil gnon tshe / /
rnal 'byor bdag gis lha khyod rab bskul na / /
myur du byon la drag pos sgrol ba'i las / /
g.yel med bsgrub cing bcol ba'i 'phrin las mdzod / /
sku mdog mthing nag chibs su rta nag steng / /
phyag gnyis ral gri dgra la yar gdengs pas / /
nag phyogs gdug can ma lus sgrol bar mdzod / /
sbrul zhags 'dzin pa'i sdigs mdzub rab bgrad pas / /
bdud dpung mtha' dag 'ching ba'i las mdzod cig /
mthu ldan nag phyogs 'dul mdzad khyed rnams kyis / /
sngags dang phyag rgyas byin brlabs gtor tshogs 'di / /
bzhes nas rgyal bstan 'dzin pa'i skyes bu dang / /
khyad par rgyu sbyor yon gyi bdag po la / /
bgegs rigs mi mthun bar gcod byed pa rnams / /
rdul phran tsam yang med par mdzad pa dang / /
bkra shis bde legs 'byor rgyas 'phrin las mdzod / /
sku mdog mig sman ltar gnag pa'i / /
gcung po shing nag dmu can ni / /
sku la za 'og ber lhab lhub / /
gzha' tshon sna lnga'i ska rags bcing / /
dbu la se man thod bcing shing / /
g.yas pa ral gri dgra la gdengs / /
g.yon pa gser lus sna lo bsgyur / /
mdzo pho rog sngon bzhon pa'i steng / /
rin chen gyis mdzes rgyan bzang spras / /
mgul rgyan sa zla'i dril bu 'khral / /
stong gsum skad cig bgrod pa'i stabs / /
gdug pa'i 'khor tshogs dam can rnams / /
grangs med bye bas bskor ba yi / /
yid 'ong ro bda' 'bras brgyan pas / /
rtsa shing nags tshal nas 'bod na / /
bcol ba'i las rnams g.yel med sgrubs / /
kyai /
klu bdud btsan po 'khor bcas ni / /
sku mdog dmar po rdzu 'phrul rte / /
chibs shing dar gyi 'jol ber gsol /
nA ga'i gdengs ka dbu la @# / /
dkris / /
g.yas pa mdung dar dmar po 'phyar / /
g.yon pa mchog dkar dgra la gdengs / /
'byung po'i 'khor tshogs btsan gyi dpung / /
sprul pa'i 'khor tshogs rgya mtshos bskor / /
lhung lhung ches snyan sgra 'byin zhing / /
dri zhim mtsho'i ka'i 'phreng ba can / /
ches gnyan chu mig gnas phyogs dang / /
brag ri dmar po'i lcong lding gi / /
gnas mchog dam pa nas gshegs gsol / /
dgyes pa'i mchod sprin sna lnga dang / /
spyan gzigs bye brag bsam mi khyab / /
dngul zhing bcol ba'i 'phrin las ni / /
rnal 'byor bdag cag 'khor bcas kyi / /
phyi nang gnas pa'i gdug pa thul / /
snang srid dregs pa can rnams kyi / /
stobs dang rdzu 'phrul rnams choms shib / /
btsan dmag bye ba dgra la khye / /
btsan gyi zhags pas dam nyams chings / /
de ring khyed la gus mchod na / /
las bzhi dus las ma yengs sgrubs / /
b+h+yauH lcam gcig klu bdud nag mo ni / /
sku mdog sngo sangs mdzes sdug can / /
chu dar sngon po sku la mnabs / /
mthon ka dbu skyes gsar pa'i rtser / /
su war+Na dang g.yu'i thod mdzes / /
spyi bor bsam 'phel dbang rgyal brgyan / /
g.yu yi rgyan bzang yid 'phrog dang / /
muk+ti ka yi 'phreng ba 'phyang / /
nor bu'i gdub kor sgra 'khrol phyag /
g.yas pa g.yu yi dbyar skyes sngon / /
g.yon pa lho 'phyang chun po 'dzin / /
bstan la gnod byed tshogs rnams la / /
mdze nad la sogs nad ngan gtong / /
rus sbal khri yi steng du 'gying / /
klu bdud ma khyod rlung zas ma / /
gdol rigs nag po'i mdzes ma ste / /
sngon chad mtsho mo g.yas 'khyil ma / /
da lta rta nag bdud lcam zhes / /
grags pa'i dpon chen lha gnyan ni / /
sa bdag lce gnyis pa yi rigs / /
gdug pa can 'bum 'khor gyis bskor / /
klu yi pho brang yid bzhin nas / /
gdug can 'dul phyir spyan 'dren na / /
mchod pa'i gnas 'dir myur du byon / /
rab mdzas dkar gsum dang spyar ba'i / /
zag pa med pa'i gtor ma dang / /
mngar gsum 'o ma'i gling ldan cher / /
nad gso'i sman sna tshogs bdud rtsi / /
bzang nus ldan pa'i sman bshos dang / /
dug can chos dwangs ra dkar mo / /
lto 'phyang 'phrog byed la zhon pa'i / /
yid 'ong spyan gzigs dgyes phyir 'bul / /
dug rigs su gyur sna tshogs pa / /
'byung po mi min gdug rtsub can / /
sdang ba'i dgra bgegs rnams la thongs / /
rnal 'byor dam chos sgrub rnams la / /
sngan chad dug rigs zhi ba dang / /
phyis kyang mi sgrub dam chos la / /
klu yi yon tan ma lus pa'i / /
dngos grub pa dag la de ring stsol / /
de nas /
sngar byin gyis brlabs pa'i gtor ma'i bcud rnams /
dpon chen 'khor bcas kyi ljags 'od zer gyi spu gus drangs te gsol bas dgyes shing tshim par bsams la /
oM a kA ro mu khaM sarba d+harmA NAM a dya nut+pan+na twad na maHsarba ta thA ga ta b+h+yo bi sho mu kho b+h+yaH sarba tad khaM ud ga te s+pha ra Na hi maM ba liM ta kha kha khA hi @# / /
khA hi /
zhes pa lan gsum gyis bsngo zhing /
gtor ma rnams kyi phud bcad de rang rang gi lugs kyi gzhi bdag lhag mgron gyi bar la gsol mchod rgyas par byas nas / /
kyai /
sum rtsen chen po dgongs su gsol / /
bdud kyi gtso bo dgongs su gsol / /
pho lha gnyan khyod dgongs su gsol / /
lha gnyan rta nag dgongs su gsol / /
dge bsnyen che khyod dgongs su gsol / /
khyod ni sngon chad kai la sha yi rigs / /
dbus kyi bsam yas zhes bya'i gnas mchog der / /
mtsho skyes sngags 'chang chen po padma 'byung / /
chos kyi rgyal po khri srong lde'u btsan rjes / /
bsam yas dpal lhun bzheng ba mdzad pa'i khar / /
mthu ldan dregs pa thog rdzi bya ba des / /
dkyil 'khor zhal phye bsil ljongs gdug pa can / /
rnam mang dam la tshul bzhin btags pa'i dus / /
khyed kyis gros dbang che ba'i thog chod nas / /
dpon chen rta nag ces byar mtshan yang gsol / /
kha zha'i ri yi bsrung mar zhal gyis bzhes / /
rgyal bstan gnod pa can 'dul dam yang bcas / /
rnal 'byor stongs grogs byed par ma chad dam / /
sngon gyi dam tshig nam yang g.yel med par / /
dam rdzas ldan pa'i gtor ma 'di bzhes la / /
bcol ba'i las la ma yengs 'phrin las sgrubs / /
khyod sngon gtsang bye seng ge zhes bya'i gnas / /
dpal ldan sha wa ri bas lung bstan pa'i / /
drin can mkhas grub ras pa sku mched dang / /
dam can bsrung ma sgrub pa pho mo'i tshogs / /
bgrang yas rnams kyis yang dag mi gcig gi / /
dkyil 'khor zhal phye rta nag mched gsum po / /
dam la bzhag tsher ra rang srog rnying phul / /
dge bsnyen tshul bzung gsang mtshan legs gsol nas / /
bka' brgyud lugs kyi bstan srungs zhal gyis bzhes / /
ras pa'i lugs brgyud srol skyong dam yang bcas / /
mi rgyud pho lhar bsten ba bar ma chad / /
sngon gyi thugs dam can las g.yel med par / /
zag med gtor ma 'bul ba 'di bzhes la / /
myur du bcol ba'i 'phrin las sgrub par mdzod / /
slob dpon padma thod 'phreng dang / /
bka' brgyud sangs rgyas ras ba yis / /
bka' bsgo dam bzhag mdzad pa yi / /
dpon chen rta nag 'khor tshogs rnams / /
pho brang gnas na bzhugs pa'i tshe / /
rin chen khri yi steng du ni / /
sku mdangs dmar la gzi byin 'phro / /
shel per dmar khra legs mnabs shing / /
rin chen cod pan mdzes par man bas / /
g.yas pa yid bzhin 'phreng ba dang / /
g.yon pa sre mong rgyal thogs shing / /
lha bdag 'khor tshogs dpag med las / /
'dzad med ci bsam dngos grub ster / /
bsrung ma rta nag 'khor bcas ni / /
snang srid 'byung po sde brgyad kun / /
gros 'debs mdun ma bsgyur ba'i tshe / /
padma za 'og gos bzang gdan / /
legs bzhugs gcan gzhan lpags pa'i gos / /
dbu la 'brong gi ye zhu mnabs / /
nad ngan rkyal pa phyag na bsnams / /
'khor tshogs dpag med @# / /
kyis bskor bas / /
do nub mtshan gyi gung bab tshe / /
dgra bo cat+ti? log pa'i tshe / /
'bral ba'i dkyil nas 'dren byed phyungs / /
ltag phyogs bdud rigs tshar chod cig /
don snying rtsa ba nas phyungs shig /
rgyu ma glang khrag thang la bor / /
pags bshus nying lag yan lag chod / /
bdun rgyud rtsad nas gcod par mdzod / /
sdang ba'i sa gsum gnas stongs gyis / /
dmag dpung gnod pa'i dgra la drongs / /
mdung rnon dam tshig nyams la phyor / /
rnal 'byor dam chos tshul bzhin du / /
sgrub po bdag cag 'khor bcas rnams / /
gtan gyi mdun ma legs bde zhing / /
tshe ring 'byor 'phel bde skyid shog /
ces pa 'di ni rgyun mchod la mi bya zhing /
shin tu bka' gnyan pas gal che'i dus su bya'o / /
bsrung ma rta nag 'khor bcas rnams / /
gar bzhugs dbyings kyi gnas mchog gshegs / /
yul phyogs so sor legs par gshegs / /
rang rang bzhugs gnas su gshegs kyang / /
slar yang spyan 'dren dus kyi tshe / /
byon nas 'phrin las yengs med sgrubs / /
bde legs bsngo smon bgyid par smon / /
dpon chen bsrung ma gzhi bdag rta nag 'khor bcas la mchod pa 'bul tshul 'di yang mchod dpon dka' bcu blo bzang bkra shis kyis bskul ba'i ngor shAkya'i btsun pa blo bzang ye shes kyis chos grwa chen po bkra shis lhun po'i gtsug lag /
bang du smras pa'o / /
mang+galaM / /
! swasti /
dad brtson ldan pa blo bzang chos sgron gyis / /
gtsug lag khang rgyan 'phan cha 'di phul bas / /
rje btsun bla ma blo bzang ye shes kyi / /
sku tshe brtan cing 'phrin las rgyas gyur cig /
ces pa 'di ni 'brong rtse rje btsun ma blo bzang chos sgron gyis 'du khang chen mor 'phan cha phul ba'i zhal byang du btsun pa blo bzang ye shes kyis smras pa dge legs su gyur cig /
! oM bde legs su gyur cig /
blo gros bzang po'i dpag bsam ljon pa'i rtser / /
ye shes mchog gi 'bras bu smin pa can / /
byams dang snying rje'i 'dab ma stong ldan pa'i / /
'gro ba'i gdung ba sil la gsol ba 'debs / /
rnam dpyod blo yis shes bya'i gnas kun la / /
zhib mor lta 'dod bzang po'i bsam pa can / /
snyigs dus 'gro ba'i mgon dang skyabs gyur ba / /
ye shes mtshan can zhabs la gsol ba 'debs / /
bla ma yi dam mchog gsum byin rlabs dang / /
drang srong bden tshig grub pa'i smon lam dang / /
chos skyong bsrung ma'i las bzhi'i 'phrin las kyis / /
'dren mchog dam pa bskal brgyar zhabs brtan shog /
snying nas 'gyur med rtse gcig gsol btab mthus / /
deng nas yang srid skye ba thams cad du / /
'bral ba med par dgyes bzhin rjes bzungs te / /
dam chos bdud rtsi'i dpal la spyod par shog /
gnas skabs su yang nyer 'tshe kun zhi zhing / /
chos ldan re ba'i bsam pa ma lus pa / /
'bad rtsol med par lhun gyis grub pa dang / /
zhwa ser bstan pa rgyas pa'i bkra shis shog /
ces pa 'di ni dga' ldan no @# / /
mo khang gis 'di lta bu zhig dgos zhes bskul ba la brten nas chos smra ba'i btsun pa blo bzang ye shes kyis smras pa dge legs 'phil / /
! oM bde legs su gyur cig /
dkon mchog gsum gyi ngo bo bla ma dang / /
dbyer med 'od dpag med mgon nye sras brgyad / /
nai pA la yi mkhas pa du ma yis / /
dri med gser bzang las bsgrubs 'bur skur bzhengs / /
bde ba can dang kun gzigs zhing bkod dang / /
dka' ldan zhing gi bkod pa rab mdzes shing / /
gnas bcu chu 'jam mkhas pa'i lo rgyus ltar / /
pir thogs mkhas bsdus yid gzhungs brtson pas bsgrubs / /
khyad par rgyal ba 'od dpag med mgon la / /
bik+Shu mchog gi na bza' snam sbyar dang / /
zag mid bdud rtsis gang ba'i drang srong snod / /
lhag bsam dag pas bsgrubs pa'i legs byas mthus / /
bstan 'dzin skyes pu thams cad g.yo med brtan / /
tshogs mchog dge 'dun bslab gsum rnam par dag / /
mdo sngags bshad sgrub bstan pa'i bya ba rnams / /
yar ngo'i zla ba lta bur 'phel ba dang / /
dam chos 'dzin pa'i khur chen 'khyer bar shog /
nag po'i phyogs kyi bsam sbyor ngan pa dang / /
snyigs ma'i rgud pa nye bar zhi ba dang / /
chos mthun 'byor pas nam yang mi 'phongs shing / /
mthar thug bde ba can du skye bar shog /
ces pa 'di ni lha khang bde ba can gyi 'od dpag med kyi sku sbyar la bsam don smon lam gyi tshul du chos smra ba'i btsun pa blo bzang ye shes kyis smras pa dge zhing bkra shis par gyur cig /
! dga' ldan zhing bkod lde bas bris zhal byang /
na mo many+dzu g+ho ShA ya /
sa bcu'i byang chub sems dpas bsten pa'i gnas / /
dga' ldan chos kyi pho brang dam pa na / /
rgyal ba'i rgyal tshab ma pham mgon po ni / /
skye ba gcig thogs sems dpa'i tshul du bzhugs / /
g.yas su nam mkha' dri ma med pa dang / /
g.yon du 'jam dpal snying po 'khor gyi tshul / /
theg pa gsum gyi lam srol las brtsams pa'i / /
dam pa'i chos kyi gsung dbyangs rgyun du sgrag /
gzhan yang gsal mchog snying stobs phul byung zhing / /
rnam dpyod spobs pa'i do shal ring du 'phyang / /
mang thos nor bus snyan shal rab mdzes pa'i / /
rlabs chen spyod pa'i 'od kyis phyogs kun 'gengs / /
zhing der skye 'dod thar pa don du gnyer / /
mang du thos shing dam chos 'dzin la smon / /
shes rab ldan zhing yon tan rigs dag la / /
dga' bar bya zhing bsngo bas kha lo bsgyur / /
dga' ldan zhing bkod bsgrubs pa'i legs byas mthus / /
ma 'ongs rdo rje gdan du byams pa mgon / /
sprul sku'i mdzad pas rnam par rol pa'i tshe / /
'dus pa dang po'i 'khor du skye bar shog /
! bde ba can gyi zhing bkod ldebs bris zhal byang /
oM bde legs su gyur cig /
mi mjed zhing nas nub tu 'jig rten khams / /
bye ba phrag khrig brgya stong 'das pa na / /
khams gsum 'khor ba'i gnas su ma gtogs pa'i / /
dag pa'i zhing khams bde ba @# / /
can zhes yod / /
zhing gi mchog de'i dbus na byang chub shing / /
rtsa ba'i sboms ni dpag tshad lnga brgya pa / /
'dab ma dpag tshad brgya brgya 'phyang ba la / /
me tog 'bras bu du mas rnam par brgyan / /
ljon pa'i dbang po'i drung na 'od dpag med / /
padma rA ga'i lhun po ltar brjid pa / /
g.yas g.yon pad dkar 'dzin dang mthu chen thob / /
dag pa'i 'khor tshogs rgya mtshos bskor nas bzhugs / /
rgyal ba de yi mtshan thos dran mos shing / /
the tshom med par snying nas gsol 'debs na / /
zhing de'i padma'i sbubs su skye 'gyur zhing / /
slar yang ngan song gnas su ltung mi srid / /
bde ldan zhing gi bkod pa 'di bzhengs pas / /
mthong thos dran reg ltos bcas 'gro ba rnams / /
bde ba can du thogs med skye ba dang / /
sangs rgyas bstan pa rgyas pa'i bkra shis shog /
mang+galaM / /
! kun gzigs zhing bkod ldebs bris zhal byang /
swasti /
rdul med bsags zhes kun gzigs zhing mchog ni / /
gang+gA'i klung gi bye ma'i rdul snyed dang / /
mnyam pa'i zhing gzhan kun las tha gru yangs / /
'jig rten gzhan gyi snod kyi yon tan kun / /
kun tshang kun gzigs zhing gi lte ba na / /
stong gsum 'jig rten bcu dang khyon mnyam pa'i / /
byang chub shing drung mi 'jigs seng ge'i khrir / /
rgyal ba kun gzigs gser ri lta bur brjid / /
dpag tshad brgyad khri bzhi stong sku yi tshad / /
mthong ba'i mod la the tshom kun gcod cing / /
bde ba can sogs dag zhing gzhan las kyang / /
ches cher rnam dag gdul bya'ang shin tu mang / /
grangs med rgyal ba gzhan gyi mtshan 'dzin las / /
kun gzigs rgyal ba'i mtshan brjod phan yon che / /
'jam dpal dbyangs kyi sgom bzlas la brtson na / /
lha tshogs gzhan gyi sgom bzlas byas par 'gyur / /
de phyir 'jam dbyangs lhag pa'i lhar 'dzin cing / /
kun tu gzigs pa'i zhing gi yon tan rnams / /
yang yang bsams shing gsol ba btab pa yis / /
zhing der thogs pa med par skye bar shog /
bkra shis / /
! na mo gu ru lo ke shwa rA ya /
chos dbyings ngang las pad dkar zla dkyil steng / /
rang sems hrIH yig dkar po'i 'phro 'du las / /
bde legs 'byung gnas dpal ldan bla ma dang / /
dbyer med bde ldan mgon po snang mtha' yas / /
rnam pa thugs rje'i bdag nyid pad dkar 'dzin / /
mtshan dpe'i gzi 'bar 'ja' mtshon sna lnga'i dbus / /
rdo rje skyil krung tshul bzhugs yig gsum gyis / /
gnas gsum legs mtshan hUM yig 'od zer gyis / /
sku gsum lhun grub chos sku'i rol pa las / /
rang rang ye shes sems dpa' dbang lhar bcas / /
spyan drangs dam tshig pa dang dbyer med cing / /
dbang bskur 'od dpag med kyis rgyas btab gyur / /
phyag 'tshal dngos bshams yid sprul mchod tshogs 'bul / /
nongs pa kun bshags dge tshogs rjes yi rang / /
zab rgyas chos 'khor bskor phyir bstan par bzhugs / /
@# / /
dus gsum rnam dkar byang chub chen bor bsngo / /
nyes kun gtan bcom dri med dung mdog can / /
yan lag mchog la 'od mtshan rgyal bas mdzes / /
'gro la thugs rje rgyun chad med 'jug pa'i / /
'phags mchog spyan ras gzigs la phyag 'tshal lo / /
zhes gdung shugs drag pos bstod legs la snang dang nga rgyal ci rigs pa'i sgo nas /
oM ma Ni padme hUM /
zhes brgya stong khri 'bum sogs zla zhing /
mjug tu chad lhag kha bskangs la /
dge ba 'di yis myur du bdag /
spyan ras gzigs dbang 'grub gyur nas /
zhes sogs dang /
bdag nyid 'di snang nub tshe gsum ldan rjes / /
lam bstan bde ldan padmor legs skyes nas / /
bla ma snang mtha' dbyer med zhal mthong gsung / /
mnyan cing rgyal sras spyod pa bdag spyod shog /
rgyal ba'i dkyil 'khor bzang zhing dga' ba der /
zhes sogs 'dod don la gsol ba dang smon lam btab la bkra shis kyis kyang brgyan par bya'o / /
zhes pa 'di ni sa khud ba blo bzang brtson 'grus kyis bskul bltar chos smra ba'i btsun pa blo bzang ye shes kyis bka' gdams pho brang du sbyar ba 'gro kun bde ba can du skye ba'i rgyur gyur cig /
mang+galaM / /
! swasti /
nyon mongs bral ba'i mchog gyur rab 'byor che / /
dang po'i sangs rgyas mnga' bdag 'jam dpal grags / /
klu sgrub dgongs pa rgya cher spel mdzad pa'i / /
legs ldan 'byed kyi zhabs la gsol ba 'debs / /
rdo rje btsun mos byin brlabs a b+ha ya / /
'jig rten mig gyur 'gos lo chen po'i zhabs / /
phyi rol rgol ngan tshar gcod paN+Ti ta / /
kun dga' rgyal mtshan zhabs la gsol ba 'debs / /
sde brgyad bran 'khol g.yung ston rdo rje dpal / /
log smra 'joms mdzad mkhas grub dge legs dpal / /
bshad sgrub bstan pa'i bya ba mthar son pa'i / /
bsod nams phyogs glang zhabs la gsol ba 'debs / /
snyan rgyud gdams pa'i gter gyi mdzod 'dzin cing / /
chos brgyad bya ba mtha' dag ring spangs nas / /
mngon shes rdzu 'phrul thogs med mnga' ba can / /
grub pa'i dbang phyug zhabs la gsol ba 'debs / /
blo bzang grags bstan ba gam mthon po'i rtser / /
mi nub chos kyi rgyal mtshan cher bsgrengs shing / /
sku gsum nor bu'i tog gis rab mtshan pa'i / /
dpal ldan bla ma'i zhabs la gsol ba 'debs / /
rmad byung blo gros bzang po'i dkyil 'khor rgyas / /
ye shes 'od dkar dra ba stong 'gyed pas / /
gdul bya'i ma rig mun pa sel mdzad pa'i / /
rje btsun bla ma'i zhabs la gsol ba 'debs / /
skal ldan gdul byas gsol ba btab pa'i mthus / /
zung 'jug bde ba chen po'i za ma tog /
gzhom gzhig pral ba'i khri 'phang mthon po'i rtser / /
nam yang g.yo ba med par brtan par shog /
bdag sogs deng nas yang srid thams cad du / /
mgon po khyod kyis 'bral med rjes 'dzin cing / /
chos mthun bzhed pa ji bzhin sgrub pa la / /
ngal ba med par bka' bzhin sgrub par shog /
gnas skabs su yang nang yams mu ge dang / /
'thab rtsod lo nyes mi shis rgud pa kun / /
nye bar zhi zhing bsam don ma lus pa / /
'bad med lhun gyis grub pa'i bkra shis shog /
ces pa 'di ni dge legs @# / /
'byung gnas kyis bskul ba'i ngor chos smra ba'i btsun pa blo bzang ye shes kyis smras pa dge legs 'phal / /
! na mo gu ru many+dzu g+ho ShA ya /
'dir chos skyong ba gtse 'khor bcas la mchod gtor phul nas gnyer gtad 'phrin bcol bya ba la /
rang yi dam gang rung gi nga rgyal dang ldan pas nang mchod mchod gtor spyan gzigs rnams byin rlabs rgyas bsdus ci rigs dang /
ma mtha' yid kyis oM AH hUM brjod nas byin gyis brlabs nas / /
kyai /
mdun du khrag zhag rgya mtsho 'khrug pa'i dbus / /
rta ro mi ro pad nyi'i gdan steng du / /
chos skyong lcam sring srog bdag dmang po dang / /
gri thogs bshan pa 'khor bcas bzhugs bar gyur / /
byang shar ma ru rtse yi dur khrod nas / /
bla ma yi dam gnas gsum mkha' 'gro dang / /
dregs pa lcam sring 'khor dang bcas pa rnams / /
dam tshig so so'i rten la dgyes shing bzhugs / /
chu gnyis dbang po'i me tog sung por spungs / /
bsung chan dud ba zhun chen sgron me dang /
mkhris pa'i dri chab sha khrag zhal zas tshogs / /
chos skyong dregs pa lcam sring mnyes phyir 'bul / /
bzhes nas las bzhi'i 'phrin las skrub par mdzod / /
rkang gling thod rnga mkha' 'gro'i cing te sogs / /
snyan brjid 'gyur ba'i rol mo sna tshogs pa / /
chos skyong lcam sring 'khor bcas mnyes phyir 'bul / /
bzhes nas 'phrin las rnam bzhi sgrub par mdzod / /
mtshams sprin mdangs chags mdzes pa'i ra skyes dang / /
zhol g.yag kham pa glog 'gyu'i mgyogs 'gro dang / /
bya khyi lce spyang stag gzig dom dred tshogs / /
chos skyong lcam sring 'khor bcas mnyes phyir 'bul / /
bzhes nas 'phrin las rnam bzhi sgrub par mdzod / /
mtshan ldan yangs pa'i bde skyed snod yangs su / /
sha khrag gtor ma'i tshogs rnams byin brlabs nas / /
chos skyong lcam sring 'khor bcas mnyes phyir 'bul / /
bzhes nas 'phrin las rnam bzhi sgrub par mdzod / /
chos skyong dregs pa'i rgyal po 'khor bcas kyis / /
rtsa rgyud bla ma'i dam las ma 'da' bar / /
mda' pa bkra shis lhun gyis grub pa'i sde / /
dar zhing rgyas la 'phel ba'i 'phrin las mdzod / /
gal te log par 'khu ba'i dgra bgegs kyi / /
snying khrag dron mo hub kyis 'dren pa dang / /
dad cing bkur ba'i bstan pa'i sbyin bdag rnams / /
rigs rgyud mnga' thang rgyas pa'i 'phrin las mdzod /
mdor na mkhan slob dge 'dun sde dang bcas / /
khrims ldan bshad sgrub bya ba mthar phyin nas /
'jam dbyangs mkhas pa'i dbang po shAn+ti pa'i / /
bstan pa yun du gnas pa'i bkra shis shog /
ces pa 'di ni gu ge mda' pa bkra shis lhun po'i bla ma bsod nams dar rgyas kyis yang yang bskul ba'i ngor chos smra ba'i btsun pa blo bzang ye shes kyis smras pa dge legs 'phel / / / /
! thang ka'i rgyab yig /
'jam dpal gshin rje'i gshed kyi sprul pa mchog /
padma yang gsang bka' sdod mthu rtsal can / /
dam tshig rten 'dir dgyes shing bzhugs mdzod la / /
mda' ba bkra shis lhun gyis grub pa'i sde / /
@# / /
phyi nang nor rdzas grwa rigs sbyin bdag bcas / /
gnyer du gtad gyis bdag tu zungs mdzod la / /
gnod byed dgra bgegs ma lus tshar gcod cing / /
bsrung zhing skyong la g.yel ba med par mdzod / /
tAShTHi badzra /
mang+galaM / /
! oM swasti /
mdo sngags chos kyi dpal 'byor rgya mtsho che / /
bslab gsum lung rtogs nor bus yongs gang zhing / /
'chad rtsod rtsom pa'i rlabs phreng g.yo ba can / /
yongs 'dzin dam pa'i zhabs la gsol pa 'debs / /
mchog gsum bla ma yi dam byin rlabs dang / /
bstan srungs dam can rgya mtsho'i mthu stobs kyis / /
bstan 'dzin skyes bu'i zhabs pad brtan pa dang / /
bshad sgrub bstan pa dar zhing rgyas par shog /
ces pa 'di ni dkyil khang slob dpon pa dpal 'byor rgya mtsho'i bstod ba brtan bzhugs dang bcas bzhig dgos zhes blo bzang yar 'phel gyis bskul ba'i ngor chos smra ba'i btsun pa blo bzang ye shes kyis smras pa dge zhing bkra shis par gyur cig / / /
! oM swasti /
'dod khams dbang phyug dpal ldan rem ti / /
rten 'dir bzhugs la dga' ldan er te ne / /
ju nang dpon g.yog 'khor dang bcas rnams la / /
g.yel ba med bar rtag tu bsrung skyobs mdzod / /
tIShTHa badzra /
! oM bde legs su gyur cig /
ma pham rgyal ba'i dbang por gser chab dang / /
snyan shal mdzes byed mchod sprin tshogs phul bas / /
bslab gsum rnam dag rten bzang ring du 'tsho / /
thub bstan 'dzin skyong spel ba'i mthu ldan shog /
gzhan yang 'di ltar bsgrubs pa'i dge ba'i mthus / /
bkra shis lhun gyis grub pa'i chos grwa che'i / /
dge 'dun thugs mthun khrims gtsang bshad sgrub 'phel / /
nag phyogs bdud sde'i g.yul las rgyal bar shog /
'di ltar bsgrub la brtson pa'i skye dgu rnams / /
gnas skabs bsam don yid bzhin 'grub pa dang / /
ma 'ongs zhing 'dir rgyal ba ma pham mgon / /
byon tshe 'khor gyi thog mar skye bar shog /
mang+galaM / /
! oM bde legs su gyur cig mkha' 'gros lung bstan bkra shis lhun po'i spor / /
bdud dpung phye mar 'thag cing zil gnon pa'i / /
byin rlabs gzi 'od 'bar ba'i thub dbang skur / /
gser chab bla gos snyan shal phul ba'i mthus / /
phan bde'i 'byung gnas chos grwa chen po 'di / /
rnam g.yeng lha'i bu'i bdud kyis mi bskyod bar / /
thos bsam sgom la rtse gcig gzhol ba dang / /
bstan 'dzin skyes bu'i zhabs zung rab brtan shog /
bstan la gus pas sri zhu lhur len pas / /
bstan pa'i sbyin bdag dang ldan ji snyed pa / /
dge bcu'i lam gyi them skas la 'dzegs te / /
sku gsum gzhal med khang du 'jug par shog /
mang+galaM / /
! na mo Ar+ya dA ra ye /
'jig rten mgon po'i thugs rje las 'khrungs pa'i / /
bkra shis dpal 'bar yid bzhin 'khor lo la / /
rin chen gser chab mdzes pa'i rgyan phreng dang / /
mchod sprin rgya mtshos bsnyen bkur gsol btab pas / /
tshe dang bsod nams dmigs med snying rje dang / /
'chad rtsod rtsom @# / /
ba'i rnam dpyod dngos grub stsol / /
phyin drug spyod pas rang rgyud mdzes ba dang / /
bsdu bzhi'i thabs kyis gzhan rgyud smin byed shog /
gnas 'dir bsam sbyor ngan pa'i gdug rtsub zhi / /
tshul gnas thos bsam sgom la rab brtson pa'i / /
blo gsal 'dus ba'i tshogs kyis yongs gang zhing / /
legs bshad chos kyi sgra dbyangs sgrog par shog /
bkra shis / /
! oM bde legs su gyur cig /
'chi med dpal ster mgon po tshe dpag med / /
lha dgu'i dkyil 'khor bsgrubs shing mchod ba yis / /
bka' drin che ldan rje btsun sprul pa'i sku / /
blo bzang ye shes bskal brgyar zhabs brtan shog /
dge ba 'di yis bdag dang drin can ma / /
nye dur bcas rnams gnas skabs tshe ring bde / /
chos skyong bsrung mas g.yel med grogs mdzad cing / /
dkon mchog sogs dge la brtson par shog /
deng nas yang srid skye ba thams cad du / /
mtho ris yon tan bdun gyis rab mdzes shing / /
nges 'byung byang chub sems kyis rgyud phyug nas / /
mthar thug bde ba can du skye bar shog /
ces pa 'di ni nye 'khor ba dge legs tshe brtan gyis gcen lung mkha' spyod dgon bar tshe chog 'chi med 'dod 'jo rgyun 'dzugs byas pa'i dge ba bsngo ba'i ched du chos smra ba'i btsun pa blo bzang ye shes kyis smras pa dge zhing bkra shis par gyur cig /
! oM bde legs su gyur cig / /
rgyal ba gnyis pa'i lung rtogs dam chos kyi / /
dpal 'byor bzang po'i bdud rtsi'i dga' ston mchog /
blo gsal gdul bya'i tshogs la 'gyed mkhas pa'i / /
yongs 'dzin dam pa'i zhabs la gsol ba 'debs /
zhes shar rtse slob dpon ba dam chos dpal 'byor gyi bstod pa bla rgyud rim bar bcug chog pa shar rtse spyi mi rnams kyis bskul ba'i ngor chos smra ba'i btsun ba blo bzang ye shes kyis smras ba dge legs 'phel / /
! oM bde legs su gyur cig /
blo ldan bzang po'i zhing sa rab yangs par / /
dge ba'i sa bon grung po legs btab ste / /
ye shes thugs rje'i 'od kyis snyems mdzad pa'i / /
dpal ldan bla ma'i zhabs la gsol ba 'debs / /
de ltar snying nas gus pas gsol btab pas / /
rgyal ba gnyis pa'i bstan pa rin po che / /
bshad sgrub bya bas 'dzin skyong spel mdzad pa'i / /
bstan 'dzin skyes bu'i zhabs pad brtan par shog /
chos bzhin spyod pa'i bstan pa'i sbyin bdag rnams / /
mnga' thang rigs rgyud dbyar mtsho ltar 'phel nas / /
'gyur med dad pas dge 'dun bsnyen bkur zhing / /
dkon mchog gsum dang nam yang 'bral med shog /
bdag sogs 'khor 'bangs ltos bcas skye dgu'i tshogs / /
gnas skabs tshe ring nad med bde ldan zhing / /
dge bcu'i lam gyi them skas la 'dzegs te / /
mngon mtho'i khang bzang dam par 'jug par shog /
'khor ba'i gnas 'dir nges 'byung byang chub sems / /
yang dag lta ba'i lam gyi nyams len gyis / /
sdug bsngal rtsa ba bdag 'dzin rgyun bcad nas / /
rnam grol thar pa'i gling du bgrod par shog /
ces pa 'di ni nom ji tha'i jis @# / /
bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! rje btsun mkhyen pa'i gter la phyag 'tshal lo / /
grangs med rgyal ba bskrun mdzad 'jam ba'i dbyangs / /
dur smrig 'dzin pa'i gar gyis rnam rol nas / /
phyogs 'dir mdo sngags bstan pa gsal mdzad pa'i / /
khams gsum chos kyi rgyal bor gsol ba 'debs / /
rgyal ba gnyis pa blo bzang grags pa yi / /
lung rtogs chos kyi rgyal mtshan 'dzin pa'i mchog /
snang mtha'i mgon bo rgyal ba dben sa pa / /
rje btsun bla ma'i zhabs la gsol ba 'debs / /
ngag gi dbang phyug phyag na padma yi / /
blo chen mkhyen brtse'i rgya mtsho rab yangs bar / /
bzang po'i spyod pa'i nor bus yongs gang pa / /
gangs can 'gro ba'i mgon la gsol ba 'debs / /
blo chen bzang po'i dpag bsam ljon pa las / /
ye shes 'bras bu smin pas g.yung za zhing / /
'phrin las dri bsung phyogs brgyar 'phro ba can / /
blo bzang ye shes zhabs la gsol ba 'debs / /
drang srong mchog dang chos dbyings bden pa dang / /
bstan srungs dam can rgya mtsho'i mthu stobs kyis / /
rje btsun bla ma'i zhabs zung rdo rje'i khrir / /
nam yang g.yo ba med par brten par shog /
de yi mthu las thub pa'i ring lugs kyi / /
chos tshul spyi dang rgyal ba tsong kha ba'i / /
mdo sngags bstan pa dar zhing rgyas pa dang / /
bstan pa'i sbyin bdag mnga' thang yar 'phel shog /
khyad par bkra shis 'phel rgyas gling gi sde'i / /
yongs 'dzin blo gsal rnam dpyod yangs ba'i tshogs / /
bag med rnam g.yeng rlung gis mi bskyod par / /
tshul ldan thos bsam sgom la gzhol bar shog /
mthun pa sgrub pa'i dad ldan sbyin ba'i bdag /
nom chi tha'i ji 'bum skyabs 'khor bcas rnams / /
tshe ring nad med dge 'dun bsnyen bkur zhing / /
stobs bcu mnga' ba'i go 'phang myur thob shog /
ces pa 'di ni bla ma ngag dbang tshul khrims kyis bskul ba'i ngor chos smra ba'i btsun pa blo /
bzang ye shes kyis smras ba'o / /
mang+galaM / /
! b+h+yauH dpal ldan 'dod khams dbang mo re ma tis / /
rdo rje 'chang dbang gsang ba shis rab dang / /
'byung gnas bzang po rgyal ba ye shes zhabs / /
pradz+nyA gu ru saM g+ha b+ha dra dang / /
'od chen rdo rje rtse mo nyi ma 'od / /
rin chen rnam rgyal sangs rgyas 'byung ba dang / /
'jam dbyangs 'khon ston byang sems rin chen mgon / /
nyi ma bshes gnyen nam mkha' rdo rje dang / /
dpal ldan rdo rje rin chen chos bzang dang / /
dge 'dun grub dang kun dga' rgyal mtshan dang / /
dge 'dun grub dang kun dga' rgyal mtshan dang / /
dge 'dun rgya mtsho mkhas pa yon tan mchog /
bsod nams rgya mtsho sangs rgyas ye shes zhabs / /
blo bzang chos rgyan blo bzang rgya mtsho'i sde / /
blo bzang ye shes rtsa rgyud bla ma yi / /
bka' dang dam las nam yang ma 'da' bar / /
dga' ldan bkra shis chos 'phel gling gi mchog /
dpon slob dge 'dun chos 'bangs 'khor dang bcas / /
bshad sgrub dpal 'byor legs tshogs rgyas pa'i gegs / /
nag @# / /
phyogs 'byung po'i bsam sbyor zhi ba dang / /
mthun rkyen yid bzhin 'grub pa'i 'phrin las mdzod /
ces dga' ldan chos 'phel bkra shis gling dpal ldan lha mo la gnyer du gtad pa'i tshigs su bcad pa 'di ni sku 'bum mkhan rin po che chu bzang kho thog thu ngag dbang blo bzang bstan pa'i rgyal mtshan dpal bzang pos bskul ba'i ngor chos smra ba'i btsun pa blo bzang ye shes kyis smras pa dge legs 'phel / /
! oM swa sti /
dus gsum rgyal ba kun gyi bgrod gcig lam / /
chung 'bring chen po'i nyams lan gnad rnams kun / /
dpal ldan mar me mdzad kyis legs bsdus pa'i / /
byang chub lam gyi sgron ma'i dgongs pa'i don / /
'jam mgon chos kyi rgyal po tsong kha pas / /
shing rta chen po rnams kyi bzhed pa bzhin / /
tshad ldan gzhung dang bka' gdams gong ma yi / /
gsung gis legs brgyan lam rim chen mo 'di / /
sems rgyud chos dang bstun 'dod dang pa can / /
rnam dpyod yangs pa blo bzang chos 'tsho yis / /
lhag bsam dag pas rkyen sbyar legs bskul nas / /
gtsang stod bkra shis lhun por par du bsgrub / /
dge ba 'di yis rgya bod hor gsum gyi / /
bstan pa'i sbyin bdag dang ldan pho mo'i tshogs / /
phyogs re'i lam gyis tshim pa ma mchis par / /
'khrul med lam 'dir yid ches rnyed par shog /
bstan 'dzin skyes bu'i zhabs pad brtan pa dang / /
'chad rtsod rtsom dang thos bsam sgom pa la / /
legs par brtson pa'i dge 'dun thugs mthun zhing / /
chos ldan rgyal po'i mnga' thang rgyas par shog /
ces pa 'di ni dge tshul ma blo bzang chos 'tshos bskul nas lam rim chen mo'i par gsar du bsgrubs pa'i tshe chos smra pa'i btsun pa blo bzang ye shes kyis smras pa dge legs su gyur cig /
! na mo lo ke shwa rA ya /
skal bzang 'dren pa stong gi sprul pa'i gzhi / /
gang la gang 'dul ston pa'i zlos gar can / /
'od dpag med mgon sras kyi tshul 'dzin pa / /
'phags ba spyan ras gzigs la gsol ba 'debs zab mo'i thugs kyis yon tan sgam por sbed / /
chos ldan rgyal po'i khrims kyis legs srong zhing / /
mtha' bzhi'i las can dbang du sdud mdzad pa'i / /
sprul pa'i chos rgyal che la gsol ba 'debs / /
gangs ri'i ljongs su dge bsnyen rdzu 'phrul can / /
chos 'phel zhes 'byung rgyal bas lung bstan cing / /
bka' gdams bstan pa'i srol chen legs btod pa'i / /
pha ston rgyal ba 'brom la gsol ba 'debs / /
gsang ba ye shes mkha' 'gros lung bstan pa'i / /
chos grwa chen por rgyal ba tsong kha ba'i / /
mdo sngags bstan pa rgya cher spel mdzad pa'i / /
thams cad mkhyen pa'i zhabs la gsol ba 'debs / /
gzhon nu nyid nas rig pa'i gnas lnga dang / /
mdo sngags kun la mkhyen pa'i spyan yangs shing / /
bshad sgrub bstan pa spel ba'i 'phrin las can / /
dge 'dun rgya mtsho'i dpal la gsol ba 'debs / /
bsod nams ye shes rgya mtsho'i mthar son kyang / /
kun la dag pa'i thugs kyis khyab @# / /
mdzad cing / /
mtha' 'khob 'gro ba'i mgon dang skyabs gyur pa'i / /
bsod nams rgya mtsho'i zhabs la gsol ba 'debs / /
gnam skos rgyal po'i rigs su legs bltams shing / /
mthu stobs yon tan nor bus yongs su gang / /
'phrin las rgya mtsho'i khyon la dbang bsgyur ba'i / /
mthong ba don ldan mdzad la gsol ba 'debs / /
ngag dbang dbyangs can lha mos byin rlabs shing / /
mkhyen rab 'jam dpal dbyangs dang gnyis su med / /
chos srid dpal dang 'byor pas legs phyug pa / /
gangs can 'gro ba'i mgon la gsol ba 'debs / /
ngag gi dbang phyug pad dkar 'dzin pa yi / /
ye shes rgya mtsho'i klong las legs 'khrungs shing / /
mkhas btsun bzang pos 'gro ba 'dren mdzad pa'i / /
rje btsun bla ma'i zhabs la gsol ba 'debs / /
rgyal dang rgyal sras 'phags pa'i byin rlabs dang / /
drang srong bden tshig grub pa'i smon lam dang / /
mtha' dag skye 'gro'i legs byas bsod nams mthus / /
rje btsun bla ma bskal brgyar zhabs brtan shog /
ye shes mgon po dam can chos kyi rgyal / /
dmag zor rgyal mo dung skyong dbang mo sogs / /
bstan srungs rnams kyi 'phrin las mthu stobs kyis / /
chos srid dpal gyis mngon par mtho bar shog /
ces thams cad mkhyen pa sku na rim gyi mdzad pa dang sbyar ba'i sku bstod tshigs su bcas pa 'di dag jo stan spos khang mkhan pos bskul ba'i ngor shAkya'i btsun pa blo bzang ye shes kyis smras pa dge legs 'phel / /
! yi dam gyi bskang thang gcig gi rgyab la /
hUM| bzod par dka' ba'i gzi brjid mtha' yas shing / /
phyi nang 'byung po 'dul mdzad gshin rje'i gshed / /
mchog dang thun mong dngos grub ma lus pa / /
stsol mdzad dpal ldan rdo rje 'jigs byed cher / /
ting 'dzin sngags dang phyag rgyas byin brlabs pa'i / /
zag med bde ster mchod sprin rgya mtsho'i tshogs / /
'chi med lam kun yongs su rab bkang ste / /
mi phyed dad pa'i yid kyis legs 'bul na / /
'phrin las rnam bzhis rgyal ba'i bstan pa la / /
sdang ba'i sems 'chang mi dang mi min kun / /
skad cig nyid la rdul tu brlag pa dang / /
bstan pa'i sgron me phyogs brgyar 'bar bar mdzod / /
mang+galaM / / / /
! mgon po phyag drug pa'i bskang thang gcig la /
hUM| rab zhi chos sku'i ngang las ma g.yos kyang / /
bgegs tshogs gzhom phyir mi bzad khro bo'i skur / /
bstan nas 'dod dgu ma lus ster mdzad pa'i / /
dpal ldan ye shes mgon po'i spyan lam du / /
bsgral ba'i zhing bcu tshang ba'i rak+ta'i mtsho / /
lhun po la 'khu dmar chen gtor ma dang / /
phyi nang gsang rten ma tshang med pa bcas / /
shugs drag dad pa'i yid kyis 'bul lags na / /
rgyal ba'i bstan la 'tshe ba'i drag bgegs dang / /
phyi nang bdud rigs ma lus nyer bcoms nas / /
mdo sngags bstan pa phyogs mthar rgyas pa dang / /
dpal 'byor dbang du 'du ba'i 'phrin las mdzod /
sa ma ya tIShTHa / /
! gcig gi rgyab @# / /
la /
hUM / /
rgyal ba kun gyi mkhyen brtse ma lus pa / /
gcig bsdus gangs ri'i mgon po spyan ras gzigs / /
sna tshogs sprul pas 'gro ba'i don mdzad pa'i / /
mgon po yid bzhin nor bu dgyes bskyed phyir / /
ro brgya'i bcud mgon dkar /
ldan sna tshogs dam rdzas sprin / /
dpag yas lha yi lam kun gang ba dang / /
gling bzhi ri rab rin chen bdun la sogs / /
dngos bshams yid sprul mchod tshogs ma lus 'bul / /
deng nas ji srid byang chub ma thob bar / /
'bral med thugs rje'i brtse bas legs bzungs nas / /
byang chub sgrub pa'i 'gal rkyen kun zhi nas / /
bsam don gegs med 'grub pa'i 'phrin las mdzod /
sa ma ya tIShTHa / /
! de phyin gyi rgyab la /
oM badzra mahA kA la k+ShIM k+She tra bi g+hA na bi nA ya ka hUM hUM phaT /
bdag cag mkhan slob dge 'dun gyi sde dang bcas pa'i legs tshogs bstan pa'i bya ba rnams rgyas par mdzad du gsol phaT swAhA /
oM shrI mahA kA la shA sa na u pa ha ri Ne /
e Sha a b+Shitsa ma ka lo /
a yaM i daM rat+na tra ya /
a pa ka rI NAM /
ya ti pra ti dz+nyAM /
sma ra si /
ta da i daM duSh+TaM /
kha kha khA hi khA hi /
ma ra ma ra /
gr-i h+Na gr-i h+Na /
ban+daha ban+d+ha /
ha na ha na /
da ha da ha /
pa tsa pa tsa /
di na mi ke na mA ra ya hUM hUM phaT /
bdag cag mkhan slob dge 'dun gyi sde dang bcas pa dar zhing rgyas pa dang /
bsam don yid bzhin du 'grub par mdzad du gsol phaT swA hA / /
! dam can chos rgyal gyi bskang thang gcig gi rgyab la /
dzaH 'jam dpal bka' sdong rab brjid drag po'i sku / /
khams gsum log 'dren thal bar cher rlog cing / /
snang srid zil gnon bstan bgra rtsad nas sgrol / /
blo bzang rgyal ba'i bstan srungs mthu stobs cher / /
lhan skyes bde ba chen po'i rol pa las / /
byung pa'i dam rdzas phyi nang mchod pa dang / /
sna tshogs mchod pa'i bye brag mtha' yas pa / /
dpag yas stong gsum khyon kun bkang ste 'bul / /
rgyal bstan spyi dang kun mkhyen tsong kha pa'i / /
bstan dang de 'dzin bu bzhin skyong ba dang / /
bstan la gnod byed ma lus tshar bcad nas / /
bshad sgrub bstan pa dar zhing rgyas bar mdzod / /
b+dz+ra sa ma ya tIShTHa / /
! de phyin gyi rgyab la /
oM kA la rU ba hUM /
khams gsum chos kyi rgyal po tsong kha pa chen po'i bstan pa bstan 'dzin dang bcas pa'i 'gal rkyen mi mthun pa'i phyogs thams cad bzlog par mdzod phaT /
oM tsA muN+Di hUM /
khams gsum chos kyi rgyal po tsong kha pa chen po'i bstan pa bstan 'dzin dang bcas pa'i 'gal rkyen mi mthun pa'i phyogs thams cad bzlog par mdzod phaT / /
! dpal ldan lha mo'i bskang thang gcig gi rgyab la /
b+h+yauH sa bcu'i dbang phyug spros kun nyer zhi yang / /
sna tshogs sprul pa'i thabs tshul sna tshogs kyis / /
bstan dgra gzhom phyir mi bzad drag mo'i skur / /
ston mdzad 'dod khams dbang phyug spyan lam du / /
rang bzhin rnam dag chos dbyings lha lam las / /
byung ba'i phyi nang gsang ba'i mchod pa'i sprin / /
dam rdzas spyan gzigs bla med rten gyi tshogs / /
rab 'byams @# / /
zhing kun bkang ste legs 'bul na / /
bkra shis lhun gyis grub pa'i chos grwa che / /
nam yang bsrung skyob g.yel ba med pa dang / /
legs tshogs bstan pa'i bya ba ma lus pa / /
yar ngo'i zla ltar rgyas pa'i 'phrin las mdzod / /
sa ma ya tIShTHa /
! de phyin gyi rgya ba la /
b+h+yauH rak+mo b+h+yo rak+mo b+h+yo b+h+yo rak+mo thun b+h+yo kha la ra ka chen mo /
rak+mo a bya ta bya thun b+h+yo /
ru lu ru lu hUM b+h+yo chos grwa chen po bkra shis lhun po'i mkhan slob dge 'dun gyi sde dang bcas pa'i 'gal rkyen bar du gcod pa thams cad zhi zhing /
legs tshogs bstan pa'i bya ba dang /
bslab pa gsum gyi nyams len rnams yar ngo'i zla ltar 'phel zhing rgyas par mdzad du gsol hUM / /
! zhal gyi bskang thang gcig gi rgyab la /
hUM rten 'byung mtha' bral rdo rje'i me char gyis / /
mthar lta'i ri bo phye mar gzhom byed pa'i / /
klu sgrub ring lugs skyong ba'i dpa' bo gang / /
zhing skyong chen po 'khor bcas dgyes skyed rten / /
dgra bgegs khrag zhag 'khyil ba'i mchod yon dang / /
bshos bu dmar nag sha rus lhun por spungs / /
rna ba'i bcud len 'gyed pa'i rol mo sogs / /
stobs 'phrog nag po 'khor dang bcas la 'bul / /
bzhes nas rang bzhin rnam dag sems kyi dbyings / /
mthar 'dzin blo bur nyes pa'i dbang song bas / /
bstan la gnod byed dgra bgegs tshar chod la / /
zab lam bstan pa'i snying po rgyas par mdzod / /
sa ma ya tIShTHa / /
! de phyin gyi rgyab la /
oM ma hA kA la kA la bi kA la ra tri ta DoM? b+hi ni tsaN+Da li rAk+Sha si sing+ga li /
de wi hUM bdag cag mkhan slob dge 'dun gyi sde dang bcas pa la sdang zhing gdug pa'i sems 'chang ba'i dgra bgegs thams cad thal ba'i rdul phran bzhin du brlag par mdzod phaT / /
! mgon dkar la /
oM gu ru mahA kA la ha ri Ni sid+d+hi dzaH bdag cag mkhan slob dge 'dun gyi sde dang bcas pa'i mdo sngags bshad sgrub kyi bstan pa'i bya ba rnams yar ngo'i zla ba ltar 'phel zhing rgyas par mdzad du gsol phaT swA hA / /
! 'dod khams ma la /
b+h+yoH ma mo nag mo bet+tA li sen d+ha ku lu ku lu hUM /
bdag cag dpon slob 'khor dang bcas pa'i chos ldan gyi bya ba khyad par can sgrub pa la bar du gcod pa'i mi mthun pa'i phyogs thams cad bzlog par mdzad du gsol phaT / /
! lcam sring gi bskang thang gcig la /
kyai| yang gsang bka' sdod bo stan dgra 'dul mdzad cing / /
rnal 'byor bcol ba'i 'phrin las bsgrub pa la / /
rtag tu g.yel ba med pa'i dam tshig can / /
sgrol gying srog bdag dmar po 'khor bcas la / /
dngos bshams yid sprul mchod tshogs kun 'bul na / /
bzhes nas rgyal ba gnyis pa'i mdo sngags kyi / /
bstan pa dri med nyi ltar gsal ba dang / /
dbyar mtsho bzhin du 'phel zhing rgyas par mdzod / /
khyad par bdag cag dpon slob 'khor bcas kyi / /
'gal rkyen mi mthun phyogs kun bzlog pa dang / /
rgya mtsho'i rlabs bzhin 'phrin las rnam bzhi yis / /
bstan pa tshul bzhin bsru pa las ma g.yel cig| sa ma ya tIShTHa /
! de phyin la /
oM pra Na At+ma k+Shi @# / /
ru pu ru Sha lo hi ta sarba sha hUM mA ra ya hUM bdag cag mkhan slob dge 'dun gyi sde dang bcas pa la gnod cing 'tshe bar byed ba'i dgra bgegs thams cad thal ba'i rdul phran bzhin du brlag par mdzod phaT /
oM rak+mo ya ma tsit+ta dzwa la raM pra ti de wi hUM srog la ya ma dzaH sarba sha trUM mA ra ya rbad phaT /
dgon gnas dge 'dun gyi sde dang bcas pa la bsam sbyor ngan pa'i sems 'chang ba'i mi dang mi min thams cad drag po'i chad pas tshar chod phaT / /
! ne ser ba'i bskang thang la /
kyai| lnga brgya'i gtsug rgyan dI paM ka ra dang / /
gangs can mgon po phyag na padma yi / /
bka' nyan chen po lha yi dge bsnyen che / /
rab 'byams 'khor tshogs rgya mtsho'i spyan lam du / /
rgyu skar lam kun yongs su gang ba yi / /
lha mi'i mchod pa'i bye brag ma lus 'bul / /
bzhes nas sngon gyi g.yar dam ches gnyen pa / /
ma bsnyel sangs rgyas bstan ba bsrung ba dang / /
bkra shis lhun gyis grub pa'i chos grwa che / /
dgon gnas 'phags tshogs 'dus pa'i sde bcas rnams / /
nam yang bsrung skyob g.yel ba med ba dang / /
bka' gdams bstan pa phyogs bcur rgyas par mdzod / /
sa ma ya tIShTHa / /
! rnam sras kyi bskang thang gcig gi rgyab la /
bai /
rin chen mang sprul gang sku gser spyangs kyi / /
lhun po nyi ma 'bum gyi gzi 'bar zhing / /
bslab gsum rnam dag thar 'dod skyes bu yi / /
'dod pa'i re skong rgyal po chen po la / /
dri med gos sngon lung thang phreng ba dang / /
sku gsung thugs dang phyi nang mchod pa'i tshogs / /
'dod yon lnga dang rin chen bdun la sogs / /
dngos bshams yid sprul mchod tshogs ma lus 'bul / /
mi bzad srid zhi'i dbul ba 'bar ba'i me / /
rab bsil 'dod dgu'i chad gyis nyer sel zhing / /
rab gtsang khrims ldan thar 'dod skyes bu yi / /
rab dkar bsam don ma lus yid bzhin bsgrubs / /
sa ma ya tIShTHa / /
! de phyin gyi rgyab la /
oM baM shra ma Na ye dge 'dun gyi sde 'dir phyi nang gi nyer 'tshe thams cad zhi ba dang /
dpal 'byor legs tshogs thams cad rgyas par mdzad du gsol swAhA /
oM ma Ni b+ha drA ya swA hA /
oM d+ha na dA ya swA hA /
oM bai shra wa NA ya swAhA /
oM ke li mA li ni swA hA /
oM pi tsi kuN+Da le ni swA hA /
oM mu khen+d+ra ya swA hA /
oM tsa ren+d+rA ya bdag cag dpon slob 'khor dang bcas pa'i phyi nang gi bar du gcod pa thams cad zhi ba dang /
dpal 'byor phun sum tshogs pa thams cad rgyas par mdzod swA hA / /
! oM bde legs su gyur cig /
lha mi'i ston pa mnyam med shAkya'i tog /
bka' gdams bstan pa'i srol btod mar me mdzad / /
yab sras rgyal ba gnyis pa tsong kha pa / /
rgyud bar bcas la gus pas phyag 'tshal lo / /
de la 'dir sde chen sgrub sde dang /
dge ldan gsang sngags lung du bzhugs pa'i dge 'dun rnams kyi bca' khrims spyi sgos kyi spang blang bya tshul la /
dgon phan tshun gyi mtho khongs tshun chad du gnas brtan la gnang ba ma zhus par mi nag dang bud med kyi rigs mi gtong zhing bud med skya ser gang yang zhag sdod mi byed /
thag rings dang spyi @# / /
don du 'ongs pa sogs mi nag skyes pa mi sdod dka' med byung nam gtogs nye skor ba rnams kyang zhag tu mi sdod /
bud med kyi rigs bla brang dang spyi khang du 'gro dgos byung na ma gtogs gzhan spyil bu so sor mi gtong /
tshul khrims dag pa shin tu gal che bas gzhi gsum gyi lag len rgyun gnas dang /
lo re'i nang du dbyar dgun ston dpyid bzhi la mtshams grwa zla ba re 'chag med byed /
mtshams dus spyi don dang dmigs bsal rkyen dgos byung na ma gtogs gnang ba mi zhu /
rgyun bar yang gnang ba ma zhus par grong khyim sogs su mi 'gro /
gnang ba thob kyang spyi don dang chos zhu ba la sogs dmigs bsal bab 'brel yod nam a gtogs zhag bcu las lhag pa mi sdod /
gal te sdod na zhag grangs kyi phyogs spyi sor 'bul zhing /
zla ba 'das na phogs steng du sgrub sde so sor nyin gang zhabs tog dang /
lo 'das na sgrub grwar mi 'jug /
sgrub grwar 'jug mtshams phogs dus yin pas chu ma 'phrod pa sogs dge sbyor mi 'phel ba'i dmigs bsal bkra shis lhun por dgongs khrol zhus grags rnams phogs lhag spyi sor 'bul /
zla re'i nang du gso sbyongs gnyis dang /
dgu gtor sgrub mchod gnyis la 'du 'tshog dang /
de phyin mchod yon yab sras rnams kyi zhabs brtan gus sgrub dmigs bsal byung nas gtogs ja thug spyil bu so sor 'bul zhing /
so so nas bag yengs spangs te blo nus dang bstun pa'i bsnyen sgrub dang mdo sngags gnyis kyi lam gyi lam gyi rim par nyams 'khrid la brtson par byed /
bsam gtan gyi tsher ma sgra yin pas gling gser tu rgyang 'bod mi byed /
chos mthun 'tsho sgrub ma gtogs dgos med khe tshong sogs dge sbyor la gnod pa'i yo lang mi byed /
dus bde min ci byung yang gzhan gyi bskyas khungs mi byed /
bstan don spyi rim sogs dmigs bsal byung na ma gtogs gzhan don du ming btags pa'i grong chog gi rigs gtan nas mi byed /
'dir ma 'khod pa'i dus dang bstun pa'i sgrigs lam kun spyod spang blang skabs babs thams cad kyang bla ma'i ngag bkod ltar byed cing /
bag yod pa'i sgo nas spyir thar pa don gnyer dang /
'di dag gi rgyab rten du paN chen thams cad mkhyen pas mdzad pa'i re khrod pa'i bca' yig yang yang bltas nas dran pa gso zhing /
mdor na lto gos gtam gsum don du gnyer ba'i tshe 'di'i snang shas dang /
skye ba gzhan du lha mi'i bde ba thob 'dod kyi phyi ma'i snang shas bzlog pa'i gnyen por dal 'byor don che rnyed dka' /
'chi ba mi rtag ba /
las rgyu 'bras rnams rgyud dang 'dres nges pa bskyangs nas /
blo chos su 'gro ba dang /
chos lam du 'gro ba'i thabs su lam rim blo sbyong sogs la zhib tu bltas nas thar pa'i grong khyer du 'jug par 'tshal lo / /
gtsug lag khang rnams klog pa dang / /
kha ton gyis rgyas legs gnas sho /
rtag par dge 'dun mthun pa dang / /
dge 'dun don yang 'grub par shog /
tshe rabs kun tu dpen gnas pa / /
phun sum ldan pa thob par shog /
ces pa 'di ni rje zhal snga nas rig grol gyis bskul ba'i @# / /
ngor shAkya'i dge slong blo bzang ye shes kyis smras ba dge legs 'phel zhing bkra shis par gyur cig / /
! oM bde legs su gyur cig /
'di ltar bsgrubs pa'i rnam dkar legs byas mthus / /
dpal ldan bla ma'i sku tshe srid mtha'i bar / /
nam yang mi nub yun ring brtan pa dang / /
bdag kyang dpal ldan bla mas rjes 'dzin shog /
ces pa 'di ni dpon tshang dge slong nam mkha' don grub kyis bskul ba la brten nas chos smra ba'i btsun pa blo bzang ye shes kyis sug bris su bgyis pa'o / /
mang+glaM / /
swasti /
rab 'byor rigs ldan slob dpon legs ldan 'byed / /
a b+h+yA 'gos lo sa skya paN+Di / /
g.yung ston mkhas grub bsod nams phyogs glang dang / /
grub ba'i dbang phyug chos kyi rgyal mtshan zhabs / /
blo bzang ye shes skyes rabs snang brnyan 'di / /
'tsho byed dge slong nam mkha' don grub kyis / /
dad pas kun bslangs 'bad pas bsgrub pa'i mthus / /
skye ba kun tu bshes gnyen dam pa yi / /
bzhed don tshul bzhin sgrub la skyo ngal med / /
gso rig mdo sngags yon tan mthar phyin te / /
'gro kun nyon mongs nad las sgrol bar shog /
ces pa 'di ni 'tsho byed dge slong nam mkha' don grub khu tshan gyis bskul ba'i ngor chos smras ba'i btsun pa blo bzang ye shes kyis smras pa dge legs su gyur cig /
! gang zhig 'chi ba'i tshe na sems dang bas / /
mtshan tsam thos shing yid la dran pas kyang / /
bde ba can du skye bar zhal ba zhes pa'i / /
sman pa'i rgyal po de la phyag 'tshal lo / /
! bde gshegs bdun du dang 'jam dpal skyabs grol sogs / /
'khor bcas spyan drangs mtshan gyi phan yon bstan / /
'jig rten skyong ba sde dpon bcu gnyis la / /
gtad nas bsrung bar dam bcas shAkya'i tog /
! gang gis mtshan thos gsol btab phyag mchod mthus / /
nad dang gdon rigs du mas mi 'tshe zhing / /
mi dge bcu dang mtshams med bgyid rnams kyang / /
mtho ris thob mdzad mtshan legs yongs bsgrags dpal / /
! sngon tshe spyad pa spyod tshe smon lam gyis / /
mtshan tsam thos pas shes rab mchog thob cing / /
bud med nyes spangs brdzus te skye 'gyur ba'i / /
sgra dbyangs rgyal po'i zhabs la phyag 'tshal lo / /
! gser gyi lhun po las kyang rab brjid cing / /
mtshan tsam sgra 'dzin dbang pos thos pas kyang / /
bslab dral ngan song 'jigs las skyob mdzad pa'i / /
gser bzang dri med snang la phyag 'tshal lo / /
! sngon gyi smon lam rgyas pa'i khyad par gyis / /
mngon par sangs rgyas mtshan tsam dran pa yis / /
mnar med dmyal ba'i sdug bsngal zhi mdzad pa'i / /
mya ngan med mchog zhabs la phyag 'tshal lo / /
! zla ltar dkar zhing smon lam bzhi btab pas / /
yid la dran pas 'thab rtsod kun zhi zhing / /
dad dang chog shes nor dang ldan mdzad pa'i / /
chos bsgrags rgya mtsho'i dbyangs la phyag 'tshal lo / /
! sngon tshe smon lam mchog gis bsgrub pa'i 'bras / /
mtshan tsam rna ba'i lam du grags @# / /
pas kyang / /
gzhan dbang mi 'gyur g.yeng ba zhi mdzad pa'i / /
mngon mkhyen rgyal po de la phyag 'tshal lo /
zhes pa 'di ni 'tshe byed dge slong nam mkha' don grub gyis sman bla bde gshegs ba rgyad kyi sku brnyan tsan+dan dmar po las bsgrub pa'i mtshan byang du chos smra ba'i btsun pa blo bzang ye shes kyis smras pa'o / /
! oM bde legs su gyur cig /
'dir 'od dpag med la brten pa'i bla ma'i rnal 'byor sgom par 'dod pas /
skyabs 'gro sems bskyed tshad med bzhi sgom pa sngon du btang /
mdun gyi nam mkhar rma byas bteg pa'i rin po che'i khri'i steng du padma dang zla ba'i gdan la drin can rtsa ba'i bla ma dang dbyer mi phyed pa'i bcom ldan 'das mgon po 'od dpag med sku mdog byu ru'i lhun po la nyi ma bye ba'i mdangs kyis 'khyud ba ltar dmar zhing 'od zer 'phro ba /
zhi zhing 'dzum pa'i nyams ldan zhal gcig phyag gnyis pa dgu gtsug tor dang ldan cing /
phyag gnyis mnyam gzhag gi steng na chi med 'dud rtsis gang ba'i lhung bzed bsnams pa /
sku la chos gol dmar po gsum gsol zhing /
zhabs gnyis rdo rje'i skyil grub gis bzhugs pa /
de'i g.yas su byang chub sems dpa' spyan ras gzigs sku mdog dkar po phyag g.yas padma dkar po 'dzin pa /
g.yon du byang chub sems dpa' mthu chen thob g.yon padma'i yul 'dzin pa'i steng na rdo rje mtshan pa gnyis kAng gtso bo la phyogs pa'i tshul gyis byang chub kyi shing dpag tshad stod phrag drug cu pa'i mdun na bzhugs pa /
de dag gi g.yas g.yon du nye ba'i sras gzhan rnams dang sprul pa'i nyan thos mang po rdzu 'phrul gyis nam mkha' la 'phur ra sogs rtse zhing bzhugs pa /
de thams cad kyi spyi bor oM /
mgrin par AH thugs kar hUM thugs ka'i hUM las 'od zer 'phros pas bde ba can nas bsgoms pa dang 'dra ba'i ye shes pa spyan drangs /
so so'i dam tshig pa la thim par gyur / /
gang gi mtshan tsam thos shing dran pas kyang / /
dus min gshin rje'i chad pa las grol zhing / /
bde ldan zhing du thugs rjes 'dren mdzad pa'i / /
mgon po 'od dpag med la phyag 'tshal lo / /
dngos bshams yid kyis sprul pa'i mchod pa'i sprin / /
me tog bdug spos snang gsal dri cha ba dang / /
zhal zas rol mo 'dod yon lnga la sogs / /
phul byung zhing gi mchog la dbul bar bgyi / /
thog med dus nas bsags ba'i mi dge'i las / /
sngon pa gsum dang 'gal ba'i nyes ltung sogs / /
ngan song 'jigs pas shin tu skrag gyur te / /
bshags shing slan chad me bgyid bsdam par bya / /
rang bzhan rnam dkar dge ba'i tshogs rnams la / /
rjes su yi rang chos 'khor bskor phyir du / /
mtha' yas bskal ba'i bar du rab bzhugs nas / /
'gro kun srid pa'i mtsho las sgrol bar mdzod / /
de ltar tshogs bsags bshags pa'i dge ba rnams / /
khams gsum las 'das dag pa'i zhing gi mchog /
bde ba can du skyes nas 'gro ba kun / /
ngan song gnas las sgrol ba'i phyir du @# / /
bsngo / /
de ltar yan lag bdun pa phul nas yid rtse gcig pa'i dad pa chen po'i sgo nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa la phyag 'tshal lo / /
mchod do /
skyabs su mchi'o /
zhes lan nyer gcig brjod pas 'od dpag med gtso 'khor gyi sku las bdud rtsi 'od zer dang bcas pa dpag tu med pa byung ba rang gi lus ngag yid gsum la thim pas thog ma med pa nas bsags pa'i sdig sgrib spyi dang /
khyad par bde ba can du skye ba la gegs byed kyi sdig sgrib thams cad byang zhing dag /
'chi med tshe'i dngos grub thob par bsam zhing /
bde ba can gyi smon lam yongs rdzogs sam /
long ma byung tshe tshigs bcad rnams 'don zhing tshogs zhing rnams rten yod na de la bstim pa'am /
rang nyid la byin gyis brlab pa'i phyir bstim pa gang mos bya zhing /
bkra shis kyi tshig bcad gang rigs brjod /
ces pa 'di ni dge tshul ma ngan dbang dbyangs can gyis bskul ba la brten nas chos smra ba'i dge slong blo bzang ye shes kyis bgyis pa bde legs su gyur cig / /
! oM bde legs su gyur cig /
srid gsum zil gnon padma ka ra yi / /
bka' sdod bstan dang bstan 'dzin bu bzhin du / /
skyong mdzad tshangs pa dung gi thor tshugs can / /
yab yum 'khor dang bcas la bstod par bgyi / /
ga pur dzA ti tsan+d+na a ka ru / /
spa shug ba lu su lu la sogs pa / /
bsreg pa'i dud sprin lha lam 'gengs pa 'dis / /
chos skyong chen po 'khor dang bcas pa bsangs / /
bdag cag gzhis byed gang du gnas kyang rung / /
tshe ring nad med dpal 'byor phun sum tshogs / /
gnas skangs bsam don yid bzhin 'grub pa dang / /
mthar thug kun mkhyen 'grub pa'i 'phrin las mdzod /
ces pa 'di ni nang so dbang 'dus rgyal pos bskul ba'i ngor chos smra ba'i btsun pa blo bzang ye shes kyis smras pa'o / /
! oM bde legs su gyur cig /
rtsa rgyud bla ma yi dam sangs rgyas dang / /
nyan rang byang sems bstan srungs mkha' 'gro'i tshogs / /
bden tshig smon lam 'grub pa'i dpang bzhugs nas / /
ji ltar 'dod pa'i don rnams myur 'grub shog /
'khor los bsgyur rgyal rtsigs kyi mu khyud kyis / /
rdzogs smin spyangs gsum spyod pa mthar phyin te / /
yongs dag bde ba can du sangs rgyas pa'i / /
sangs rgyas tshe dpag med la gsol ba 'debs / /
blo gros bzang po'i yongs 'du sa brtol rtser / /
ye shes 'bras bu'i khur gyis yongs brjid cing / /
lhar bcas 'gro ba'i bsam pa skong mdzad pa'i / /
rje btsun bla ma'i zhabs la gsol ba 'debs / /
de ltar gsol ba btab pa'i thugs rje las / /
'gro ba'i 'dren pa blo bzang ye shes kyi / /
zhabs pad srid mtha'i bar du rab brtan cing / /
chos 'khor rgyun chad med par bskor bar shog /
dpal ldan ye shes mgon po phyag drug pa / /
phyi nang gsang gsum dam can chos kyi rgyal / /
'dod khams dbang phyug dregs pa lcam srid mthus / /
blo bzang @# / /
ye shes bskal brgyad zhabs brten shog /
skye zhing skyes bar rje btsun bla ma yis / /
nam yang 'bral med dgyes bzhin rjes bzung nas / /
mdo sngags yon tan mthar phyin sa lam gyi / /
rtogs pa myur bgrod rnam mkhyen thob par shog /
rgyal bstan spyi dang 'jam mgon rtsong kha pa'i / /
bshad sgrub mdo sngags dar zhing rgyas pa dang / /
phan bde'i 'byung gnas bstan pa mi nub par / /
phyogs mthar dar rgyas yun ring gnas par shog /
mtha' dag 'gro 'di mngon mtho'i lam bzang la / /
brten nas nges legs thar pa'i khang bzang rtser / /
'jogs nas zag med bde la spyod pa dang / /
gnas skabs bsam don 'grub pa'i bkra shis shog /
ces pa 'di ni rgyal mkhan po bde thang sprul pa'i sku blo bzang tshangs dbyangs phyogs la rnam rgyal er te ne kho thog thus bskul ba ltar chos smra ba'i btsun pa blo bzang ye shes kyis bka' gdams pho brang du smras pa dge legs 'phel / /
! na mo mu ni in+d+rA ya /
gang gi bde gshegs shAkya thub chen nas / /
bskal bzang 'dren pa gsum pa 'od srungs bar / /
brtson 'grus drag pos tshogs gnyis rab rdzogs nas / /
rtsod dus 'gro ba'i mgon gyur la phyag 'tshal / /
de nas dga' ldan chos kyi pho brang du / /
grangs med lha la dam chos bstan pa'i phyir / /
skye ba mngon par skye ba'i tshul bzung ste / /
dam pa tog dkar gyur la phyag 'tshal lo / /
de chos phyogs bcu'i rgyal bas bskul ba las / /
yul dus gling dang rigs dang cho 'brang la / /
gzigs nas gling chen dkar po'i rnam pa yis / /
dga' ldan gnas nas 'pho la phyag 'tshal lo / /
de nas yum gyi lhums su zhugs pa'i tshe / /
lha yi gzhal med pho brang nyams dga' bar / /
mtshan dang dpe byad bzang pos spras pa yi / /
nyes pa'i dri ma spangs la phyag 'tshal lo / /
mum bi ni yi skyed tshal nyams dga' bar / /
sgyu 'phrul chen mo'i sku las bde bar bltams / /
nga ni 'jig rten kun gyi mchog yin zhes / /
dbyangs kyis go bar mdzad la phyag 'tshal lo / /
nga rgyal stobs kyis bsnyems pa'i lus can rnams / /
dam chos bstan pa'i snod du rung ba'i phyir / /
yig rtsis la sogs sgyu rtsal rtser son pa'i / /
'gran zla bral ba mdzad la phyag 'tshal lo / /
'dam skyes 'dam gyis cung zad ma gos ltar / /
chags dang bral yang btsun mo'i 'khor la sogs / /
grangs med 'gro rnams smin par bya ba'i phyir / /
rgyal srid tshul bzhin bskyangs la phyag 'tshal lo / /
de nas skye rga na 'chis thugs byung nas / /
'khor los bsgyur rgyal srid la ma chags par / /
gcig pur ne rany+tsA na'i chu 'gram du / /
lo drug dka' thub mdzad la phyag 'tshal lo / /
de nas kha zas rags pas stobs bskyed nas / /
ma gadaha yi byang chub shing drung du / /
byams pa'i mchon gyis bdud sde rab bcoms te / /
mngon par sangs rgyas de la phyag 'tshal lo / /
byang chub brnyes nas bA ra nA si ru / /
'khor gyi thog ma lnga sde bzang po dang / /
dbang po rab smin @# / /
lha rnams brgyad khri la / /
bden bzhi'i chos 'khor bskor la phyag 'tshal lo / /
mi 'gyur rdo rje lta bu'i sku brnyes kyang / /
rtag 'dzin le lo can rnams bskul ba'i phyir / /
byang phyogs gyad yul sA la'i shing drung du / /
tha ma'i gzims mal bstan la phyag 'tshal lo / /
zhing 'dir mya ngan 'das pa'i tshul bstan kyang / /
grangs med zhing du mdzad pa bcu gnyis sogs / /
gang la gang 'dul sprul pa'i zlos gar gyis / /
lus can thar par 'dren la phyag 'tshal lo / /
de ltar ston pa'i mdzad pa bcu gnyis tshul / /
dang ba'i yid mtshor mngon sum byon 'dra ba'i / /
bzo yi rig byed mthar son snye mo ba / /
blo bzang tshe dbang mthun pa'i grogs bcas kyis / /
yid gzhungs brtson pa drag pos tshugs bzang zhing / /
rnam 'gyur du ma'i rgyan gyis spras te bris / /
'di ltar bskrun pa'i rnam dkar legs byas mthus / /
rgyal bstan spyi dang 'jam mgon tsong kha pa'i / /
mdo sngags bstan pa dar zhing rgyas pa dang / /
bstan 'dzin skyes bu'i zhabs zung brtan par shog /
'di ltar sgrub la gus pa'i lhag bsam can / /
mthun pa'i yo byad dgos dgu stsol ba dang / /
sgo gsum re res 'bad pa bgyis rnams kyi / /
gnas skabs mthar thugs bsam don 'grub par shog /
'jig rten khams su nad yams mu ge dang / /
dmag 'khrug snyigs ma'i rgud pa kun zhi zhing / /
'gro kun dge bcu'i lam la spyod pa dang / /
rnam kun mkhyen pa'i ye shes mchog thob shog /
! oM swasti /
sman bla mched bdun 'khor dang bcas rnams kyis / /
snyigs ma lnga bdo'i nyams thag 'gro ba la / /
thugs rje brtse ba chen pos rab dgongs te / /
tshogs gnyis rgya cher bsags shing smon pa ni / /
brgyad dang bzhi dang bcu gnyis btab nas ni / /
smon lam yongs su rdzogs te shar phyogs kyi / /
'jig rten khams su da lta 'tsho zhing gzhes / /
sngon tshe rgyal ba shAkya thub pa yis / /
thugs dam rgyud bskul 'khor dang bcas pa rnams / /
mi mjed zhing 'dir gdan 'dzom mngon sum bzhugs / /
de tshe lha mi yid ches gyur pa na / /
mdo sde'i cho ga gsungs shing byin gyis brlabs / /
de la dag pa'i zhing gi bkod pa rnams / /
gnas 'dir mngon sum byon 'dra'i snang brnyan la / /
blta dang gus mchod skal ba bzang snyam du / /
dge ba'i las la brtson pa dag tu gyis / /
khyad par sman pa'i rgyal po'i mtshan tsam zhig /
dran zhing tshe yi 'du byed gtong ba na / /
phyi mar ngan 'gro'i skye gnas dang bral zhing / /
mtho ris lha mi'i go 'phang thob par nges /
bkra shis / /
! byams pa'i mdzad bcu la /
na mo Ar+ya mai tri ya /
dka' spyad drag po'i tshul la ma ltos par / /
theg pa bde zhing lam yang bde ba dang / /
'jug pa bde bas grangs med tshogs rdzogs nas / /
bskal bzang sangs rgyas lnga par 'gyur la 'dud / /
dam pa tog dkar 'dzam gling gnas 'pho tshe / /
rgyal tshab dam par dbang bskur lung yang bstan / /
@# / /
mngon par skye ba'i mdzad pa bstan pa'i phyir / /
sa bcu'i dbang phyug gyur la phyag 'tshal lo / /
'dzam gling tshe ched brgyad khrir gyur pa'i tshe / /
'pho ba'i yul dus mngon par mkhyen nas ni / /
mdun na 'don gtso bram ze tshangs rab dang / /
tshangs ldan yum gyi lhums su zhugs par 'gyur / /
de nas zla bcu yongs su rdzogs pa na / /
me tog rgyas pa zhes bya'i skyed tshal du / /
yum gyi rtsib logs g.yas nas gnod med du / /
bltams tshe brgya byin lha yi dbang pos blangs / /
rig byed bzhi dang sgyu rtsal rtser son tshe / /
bram ze'i bu mo zla ba'i gdong can dang / /
dung gi rgyal bu brgyad khri 'khor dang bcas / /
tshul bzhin rgyal srid skyong la phyag 'tshal lo / /
rin chen bzhi las grub pa'i mchod sdong che / /
bram ze rnams kyis so sor bgos pa na / /
mi rtag yid 'byung skyo ba'i tshul bstan te / /
rab tu 'byung bar mdzad la phyag 'tshal lo / /
rab tu byung ba'i mtshan mo de nyid la / /
dka' thub bdud kyi gnod pa ma mchis par / /
tho rangs rdo rje lta bu'i ting 'dzin gyis / /
mngon par 'tshang rgya de la phyag 'tshal lo / /
byang chub brnyes nas chos 'khor bskor ba'i tshe / /
'dus pa gsum rer dung phyur phrag dgu dang / /
bye ba drug bzhi gnyis kyi dgra bcom gyi / /
'khor gyis yongs su bskor la phyag 'tshal lo / /
zhing 'di'i dngos kyi gdul bya rdzogs pa na / /
zag med mya ngan 'das pa'i dbyings bzhugs nas / /
sku gdung ril po gcig tu bzhugs pa sogs /
tha ma'i mdzad pa bstan la phyag 'tshal lo / /
bde gshegs snga ma'i gdul bya le lo can / /
phal cher byams pa'i bstan la bya ba byed / /
dam bca'i gzungs thos ri dwags bya rnams kyang / /
ma 'ongs rdzogs byang lung bstan 'thob par gsungs / /
! bris sku mthong ba don ldan cho 'phrul dang / /
sman bla'i zhing bkod byams pa'i mdzad pa bcu / /
'jam dbyangs rnam 'phrul sman bla yab sras kyi / /
ring lugs skyong la ngang tshul bzang po can / /
sngon byon mkhas pa'i tshogs la 'gran bzod pa'i / /
pir thogs dbang po rje drung mkhos khang pa / /
blo bzang nor bu mched grogs slob 'khor gyis / /
dang mdun gus pas bsgrims te gzabs nas bris / /
'di ltar bsgrubs las byung ba'i rnam dkar dge /
kun+da dung ltar dkar ba ji snyed par / /
mar gyur 'gro ba kun la phan don du / /
bla med rdzogs byang chen por bsngo bar bgyi / /
bkra shis / /
! bris sku mthong ba don ldan la /
na mo gu ru many+dzu g+ho ShA ya /
gdengs can dbang pos bzungs pa'i 'dab brgya'i steng / /
gser ri ltar brjid shAkya'i rgyal po ni / /
'khor dang bcas pa'i ras bris mthong tsam gyis / /
mi dge bcu dang mtshams med nye ba lnga / /
sdig kun byang zhing tshogs gnyis yongs su rdzogs / /
gtsang gnas 'phags pa'i gnas su skye 'gyur zhes / /
'jam dpal rtsa ba'i rtog par gsungs pa la / /
snying nas yid ches dad pas dpa' ba dang / /
phyag dang mchod pa nyin mtshan nyid byed cing / /
sdig ltung @# / /
kun bshags slan chad mi bgyid sdom / /
rjes su yi rang chos 'khor bskor ba sogs / /
bsag sbyang gnad la brtson pa lhod med rigs / /
bkra shis / /
! na mo shAkya mu na ye /
thub dbang 'od ma'i tshal du bzhugs pa'i tshe / /
mu stegs ston pa drug gi phrag dog gis / /
gzugs can snying por go'u ta ma dang / /
rdzu 'phrul 'gran zhes bskul tshe spyos te btang / /
slar yang mnyan yod grong khyer chen po ru / /
yang yang 'gran zhes gsal rgyal rgyal por bskul / /
de yis ston par zhugs te 'gran no zhes / /
bde bar gshegs pas 'gran zhes zhal gyis bzhes / /
de nas dpyid ra'i dga' ba dang po la / /
gsal rgyal gyis mchod tshems shing btsugs ma thag /
sdong po lo 'dab 'bras bus rab brjid pa'i / /
dpag bsam dbang po skad cig de la byung / /
bzang po dang por u tra ya nas mchod / /
g.yas g.yon rin che sa 'dzin chen po 'khrungs / /
shun tsis mchod tshe zhal bsil bor ma thag /
yan lag brgyad ldan chu klung chen por gyur / /
de nas nyin gsum mchod sprin spros pa'i tshe / /
de snyed ngo mtshar cho 'phrul du ma bstan / /
dga' ba gnyis pa bzang po gnyis pa la / /
mchod tshe 'khor rnams phan tshun sems shes shing / /
'khor los bsgyur ba'i rgyal po chen por gyur / /
tshes brgyad seng ge'i khri las srin po dang / /
rdo rje 'dzin pas cham rngams drag po yis / /
ston pa drug bcom dgu khri srid las bsgral / /
de nas rang byung snang ba brgyad pa dang / /
'jig rten skyong dang mgon med zas sbyin gyis / /
mchod tshe sku yi bkod pa rgya che zhing / /
gsung gi cho 'phrul du ma rim par bstan / /
bcu gnyis bdag po'i tshes dang bcu gsum dang / /
bcu bzhi rgyal ba'i sku mchog dam pa dang / /
shing rta stong dang nyis brgya lnga bcus gang / /
yar ngo'i nya yi tshes pa bzang po la / /
phyag sor las byung gser sbyangs 'od zer gyis / /
las 'bras mngon sum bstan nas ston pa drug /
mtho ris thar pa'i lam la 'dren par mdzad / /
de ltar rgyal ba'i dus chen bzhi po la / /
dge ba'i rtsa ba ji snyed bgyis pa rnams / /
sa ya phrag brgya'i 'gyur du rgyal bas gsungs / /
de yang zhib mor rtsis na de yi tshe / /
nas phul gang zhig lhag bsam rnam dag gis / /
gzhan la sbyin par btang na nas phul ni / /
sa ya phrag brgya ra sbyin par 'gyur ba'i phyir / /
nas khal 'bum phrag brgyad dang sum khri dang / /
sum stong sum brgya sum cu rtsa gsum dang / /
bre drug phul bzhi sbyin pa'i 'bras bu 'byung / /
de ltar gsungs la yid ches skyes nas ni / /
dus chen rnams la dge la 'bad par mdzod / /
bkra shis / /
! blo gros bzang po'i kun gsal rab yangs par / /
tshogs gnyis dpal gyi dkyil 'khor rab tu rdzogs / /
ye shes 'od stong phyogs brgyar 'phro ba yis / /
gdul bya'i ku mud 'byed la gsol ba 'debs / /
blo ldan grang med gdul byar bzang po'i lam / /
tshul @# / /
bzhin ston la ye shes spyan ldan zhing / /
snyigs dus 'gro ba'i skyabs gcig dam pa mchog /
rje btsun bla ma'i zhabs la gsol ba 'debs / /
smon 'jug blo yi rtsa ba rab tu brtan / /
bzang po'i spyod pa'i yal 'dab stong ldan zhing / /
ye shes 'bras bu smin pa'i khur gyis brjid / /
bshes gnyen dpag bsam dbang por gsol ba 'debs / /
blo chen rgyal sras bzang po'i spyod pa rnams / /
gcig tu bsdus nas tshul bzhin 'doms pa la / /
ye shes sems dpa'i tshogs dang dbyer med pa'i / /
rje btsun bla ma'i zhabs la gsol ba 'debs / /
de ltar snying nas gsol ba btab pa'i mthus / /
bdag sogs deng nas tshe rabs thams cad du / /
rje btsun bla mas 'bral med rjes bzungs te / /
rnam smin brgyad ldan rten bzang myur thob shog /
de nas thun mong lam gyis rgyud sbyangs shing / /
bla med rdo rje theg par rab zhugs te / /
rim gnyis lam gyi rtogs pa mthar phyin nas / /
zung 'jug rdo rje 'chang dbang myur thob shog /
ces pa 'di ni phug sgo bla ma ngag dbang bsam 'phel gyi 'dod pa ltar chos smra ba'i dge slong blo bzang ye shes kyis smras pa dge legs su gyur cig /
! swasti /
bde gshegs gtsug tor las 'khrungs gdugs dkar can / /
bskal bzang 'dren pa stong gi byin rlabs kyis / /
bstan 'dzin dam pa rgyal ba 'phags pa lha / /
zhabs zung mi 'gyur yun ring brtan par shog /
dpal mgon sde lnga dmag zor rgyal mo dang / /
rnam mang thos sras 'khor bcas mthu stobs kyis / /
bstan 'dzin dam pa yun ring zhabs brtan cing / /
'phrin las phyogs mthar rgyas pa'i bkra shis shog /
mthu stobs dbang phyug gsang bdag gtum po dang / /
ye shes khyung khra'i 'phrin las gzi byin gyis / /
'phags pa bsod nams lhun grub dge legs dpal / /
steng 'og gdon gyi g.yul las rgyal bar shog /
ces rgyal ba 'phags pa lha'i 'khrungs rabs gsol 'debs kyi zhabs su 'thud chog pa 'di ni phug sgo bla ma ngag dbang bsam 'phel gyis bskul ba'i ngor shAkya'i dge slong blo bzang ye shes kyis smras pa dge legs su gyur cig /
! na mo gu ru bud+d+ha bo d+hi satwA ya /
ngag dbang rgyal ba gnyis pa tsong kha pa'i / /
snyan rgyud gdams pa bsam 'phel dbang gi rgyal / /
gang thugs zab yangs rgya mtshor legs 'khyil ba'i / /
rje btsun bla ma'i zhabs la gsol ba 'debs / /
sngon nas sngon du legs par goms pa yi / /
bzang po'i bag chags sad pa'i snying stobs can / /
dka' dpyad drag pos gdams pa nyams bzhes pa'i / /
ngag dbang bsam 'phel zhabs la gsol ba 'debs / /
srid pa'i phun tshogs snying po med gzigs nas / /
tshe 'di'i rnam g.yeng bya ba ring spangs te / /
gdams pa'i snying po rang gis nyams bzhes nas / /
gzhan la legs par 'doms la gsol ba 'debs / /
dus gsum rgyal sras 'phags pa'i byin rlabs dang / /
drang srong bden tshig grub pa'i smon lam dang / /
chos skyong bsrung @# / /
ma 'khor bcas mthu stobs kyis / /
bshes gnyen dam pa yun ring zhabs brtan shog /
bdag cag slob mar brgyud pa'i gdul bya rnams / /
bshes gnyen dam pas dgyes bzhin rjes bzungs te / /
skyes bu gsum gyi lam gyi rim pa dang / /
phyag rgya chen po'i nyam len mthar phyin shog /
ces pa 'di ni rab 'byams pa blo bzang chos 'dzin / /
dka' bcu ngag dbang shes rab / /
dge slong blo bzang rgyal mtshan /
dge slong ngag dbang dpal ldan /
sogs kyis bskul ba'i dor shAkya'i dge slong blo bzang ye shes kyis smras pa'o / /
! swasti /
rje btsun sgrol ma bsgrub par 'dod pas /
skyabs 'gro sems bskyed tshad med bzhi sngon du btang /
de nas oM swA b+hA wa shud+d+ha sarbad+har+m+ma swa b+hA wa shud+d+hony+haM /
stong pa nyid du gyur /
stong pa'i ngang las paM las padma dang a las zla ba'i dkyil 'khor gyi steng du rang gi sems nyid tAM yig dkar po las 'od 'phros /
sems can thams cad kyi mi shes pa'i mun pa dang tshe'i bar gcod thams cad bsal / /
rgyal ba sras dang bcas pa la mnyes pa'i mchod pa phul /
tshur 'dus yongs su gyur pa las /
rang nyid jo mo sgrol ma yid bzhin 'khor lo ston zla ltar dwangs pa zhi zhing 'dzum pa'i nyams can zhal gcig phyag gnyis spyan gsum ma /
phyag zhabs kyi mthil na rnam thar sgo bzhi mtshon pa'i spyan re re mnga' ba /
g.yas mchog sbyin g.yon udpa la'i sdong bu'i rtsa ba thugs kar mtheb srin gyis bzungs pa'i yal ga gyes pa'i dbus ma kha shag ste bye ba /
g.yas 'dab ma spud nas 'bras bu yod pa /
g.yon pa kha ma bye bas dus gsum gyi sangs rgyas mtshon pa /
dbu skra ral pa phyed spyi bor bcings shing phyed gsil bur grol ba /
dbu'i gtsug tu nyi zla'i mdangs 'phrog pa lta bu'i nor bus brgyan pa /
gzhan yang dbu rgyan snyan rgyan mgul rgyan la sogs pas spras shing dar sna tshogs pa'i na bza' can zla ba'i dkyil 'khor la sku rgyab drang por brten pa /
zhabs gnyis rdo rje'i skyil krung gis bzhugs pa'i spyi bor oM dkar po /
mgrin par AH dmar po /
thugs kar tAM yig dkar po hUM sngon pos mtshan pa /
thugs ka'i hUM las 'od 'phros /
bde ba can sogs rang bzhin gyi gnas rnams nas ye shes pa spyan drangs /
dam tshig pa dang gnyis su med par gyur /
slar yang thugs ka'i hUM las 'od zer 'phros /
dbang gi lha rnams spyan drangs /
khyed rnams kyis bdag la mngon par dbang bskur du gsol /
zhes gsol ba btab pas de rnams kyis ye shes kyi bdud rtsis gang ba'i bum pa thogs nas oM sarba ta thA ga ta a b+hiShe ka ta sa ma ya shri ye AHhUM /
zhes dbang bskur /
sku gang dri ma dag /
chu lhag pa spyi gtsug tu gnas pa yongs su gyur pa las tshe dpag med kyis dbu brgyan par gyur /
mchod pa dngos su bshams pa med na /
'dir OM AHhUM gsum gyis byin gyis brlabs /
oM Ar+ya tA re ar+g+haM /
pAtyaM /
puSh+pe /
d+hU pe /
A lo ke /
gan+d+he /
nai bitya /
shAp+ta @# / /
swA hA'i bar gyis mchod pa 'bul /
'od dpag med mgon thugs rje'i 'od zer las / /
legs 'khrungs 'gro ba'i gdung skyob rgyal ba'i yum / /
rje btsun yid bzhin 'khor lo'i zhabs zung la / /
yan lag mchog gi gtsug gis phyag 'tshal lo /
zhes pas bstod /
thugs kar zla ba'i dkyil 'khor gyi steng du 'khor lo dkar po rtsib sa brgyad pa mu khyud gsum dang bcas pa'i lte bar tAM yig dkar po /
de'i mdun du oM /
mdun nas brtsam te rtsibs brgyad la tA re tut+tA re swa' rnams 'god cing /
tAM yig gi rgyab tu 'god /
mu khyud dang po A li g.yon skor dang /
gnyis pa la kA li g.yas skor / /
gsum pa la rten 'brel snying pos bskor ba las 'od zer dkar po'i tshogs 'phros /
zhi ba'i las 'grub par byas 'od zer ba spu'i sgo nas phyir 'phros /
rang gi mtha' skor du 'od zer dkar po'i gur khyim gyis bskor /
yang sngags 'phreng rnams las 'od zer ser po'i tshogs 'phros /
rgyas ba'i las 'grub par byas /
'od zer dkar po'i gur khyim gyi mthar 'od zer ser po'i gur khyim gyis bskor /
yang 'od zer dmar po'i tshogs 'phrogs dbang gi las rnams 'grub par byas /
'od zer ser po'i mtha' skor du 'khod /
yang 'od zer nag po'i tshogs 'phros /
drag po'i las 'grub par byas /
'od zer ljang khu'i tshogs 'phros /
las rab 'byams 'grub par byas /
'od zer mchin kha'i tshogs 'phros /
de rnams brtan par byas /
'dod zer ljang khu'i gur khyim gyis bskor bar bsams nas yi ge bcu pa'i bzlas pa gang 'grub byas te /
yi ge brgya pas lhag chad kha bskang zhing brtan par byas /
dge pa 'di yis myur du bdag /
rje btsun sgrol ma 'grub gyur nas / /
'gro ba gcig kyang ma lus pa / /
de yi sa la 'god par shog /
ces jo bos 'brom ston pa la gsungs pa'i sgrub thabs sras don ma dang mthun par byas pa 'di ni ye shes dge slong gis bskul ba'i ngor chos smra ba'i dge slong blo bzang ye shes kyis bka' gdams pho brang du smras pa dge legs su gyur cig /
! na mo gu ru /
bla ma'i rnal 'byor sgom par 'dod pas /
skyabs 'gro sems bskyed tshad med bzhi bsgom pa sngon du btang /
bla ma bsten pa'i phan yon /
ma bsten pa'i nyes dmigs rnams bsam zhing /
dge sems khyad par can gyi ngang nas 'di ltar gdon par bya ste / /
! mdun gyi lha lam yangs bar seng khri dang / /
chu skyes nyi zla rgyas pa'i dkyil 'khor steng / /
rtsa ba'i bla ma dkar ser 'dzum dkar 'phro / /
zhal gcig phyag gnyis phyag g.yas chos 'chad dang / /
g.yon pa mnyam gzhag steng nas glegs bam bsnams / /
chos gos gsum gsol gser mdog paN zhus mjes / /
mtha' skor dngos rgyud sangs rgyas byang sems dang / /
dpa' bo mkha' 'gro bsrung mas bskor bar gyur / /
rigs kun bdag po khyab bdag rdo rje 'chang / /
dur smrig gar gyis rnam rol tsong kha ba'i / /
bstan pa'i @# / /
rgyal mtshan phyogs bcur sgreng mdzad ba'i / /
rje btsun bla ma'i zhabs la phyag tshal lo / /
phyi nang gsang ba sgrub pa'i mchod pas mchod / /
lus ngag yid kyi sdig lhung thams cad bshags / /
dge la yi rab chos 'khor bskor ba dang / /
bskal brgyar bzhugs gsol dge tshogs byang chub bsngo / /
dus gsum rgyal ba kun gyis ma thul ba'i / /
bdag sogs 'gro ba'i skyabs gyur dge pa'i bshes / /
bka' drin chen po rjes su legs dran bas / /
rtse gcig dang ba'i yid kyis gsol pa 'debs / /
de ltang dang ba'i yid kyis gsol btab pas / /
dpal ldan bla mas 'bral med rjes bzungs te / /
nges 'byung byang sems yang dag lta pa la / /
brten nas kun mkhyen go 'phang myur thob shog /
gnas skabs su yang tshe ring nas med cing / /
dam chos sgrub pa'i mthun rkyen ma lus ba / /
'bad rtsol med par lhun gyis grub pa dang / /
bshad sgrub bstan pa dar ba'i bkra shis shog /
ces pa 'di ni sngags ram pa bkra shis rgyas tshogs bskul ba'i ngor chos smra ba'i dge slong blo bzang ye shes kyis smras ba dge zhing bkra shis par gyur cig /
! sra sti /
'dul ba lung rnams la thun mong du /
rgyal ba'i bstan pa'i snying po 'dul ba lung / /
bsod nams dpal 'dzom dad pas bzhengs pa'i mthus / /
rgyal bstan spyi dang rgyal pa gnyis pa yi / /
mdo sngags bstan pa dar zhing rgya par shog /
! 'bum po ti bcu brung la thun mong du /
dus gsum rgyal ba ma lus bskyed mdzad ma / /
stong phrag brgya ba'i sher phyin legs bzhengs pas / /
bstan 'dzin spyi dang gangs can 'gro ba'i mgon / /
rgyal ba yab sras bskal brgyar zhabs brtan shog /
! nyi khri rnams la thun mong du /
yum 'bring nyi khri lnga stong bsgrubs pa'i dges / /
phyag rdor sprul pa stong btsan 'gar gyi rigs /
bstan pa'i sbyin bdag dga' ldan skyid shod pa / /
rigs rgyud mnga' thad chab srid brtan par shog /
! khri brgyad stong pa la thun mong du /
khri dang brgyad stong sher phyin yum gyi mdo / /
lhag bsam dag bas bzhengs pa'i rnam dkar gegs / /
bdag dang mar gyur 'gro ba ma lus pa'i / /
sdig sgrib kun byang tshogs gnyis rdzogs par shog /
! shes rab khri ba dang brgyad stong pa gnyis la /
shes rab khri ba bsdus pa brgyad stong pa / /
shog dkar 'dzin ma'i ngos la bkod pa'i mthus / /
chos kun gnas lugs rtogs ba'i shes rab kyis / /
sdug bsngal rtsa ba drungs nas 'byin par shog /
! sna tshogs khri bar /
shar phyin la sogs sna tshogs rgyal ba'i bka' / /
bsod nams dpal 'dzom dang pa sgrub pa'i dges / /
sgo gsum ma dag dri ma kun sbyangs nas / /
ngan song gnas su slar yang mi lhung shog /
! phal chen drug la /
phal chen la sogs rgyal ba'i gsung rab kun / /
bzhengs la mthun pa bsgrub pa'i lus can rnams / /
dal 'byor rten bzang rgyun mar 'thob pa dang / /
rnam kun @# / /
mkhyen pa'i ye shes mchog thob shog /
! dkon brtsegs drug la /
dkon brtsegs la sogs zab dang rgya che ba'i / /
dri med bka' la sri zhu bgyis pa yis / /
dkon mchog gsum dang nam yang mi 'bral zhing / /
rgyal sras spyod la zhum med slob par shog /
! mdo myang 'das gnyis la /
rgyal ba'i mdzad pa kun gyi mchog gyur ba / /
byang phyogs gangs ri'i ljongs 'dir 'gyur ro 'tshal / /
'bri dang klog dang mchod cing bstod pa rnams / /
mi gnas mya ngan 'das ba myur thob shog /
! rgyud sde rnams la thun mong du /
thub pa'i gsung rab kun gyi rtser son pa / /
gsang chen rgyud sde rgya mtsho 'gyur ro 'tshal / /
bzhengs pa'i dge ba zla bstan 'dzin gyis / /
gser ldan dga' ma'i mngal 'khur lci gyur cig /
! rgyud sde rnams la thun mong du /
thub pa'i gsung rab kun gyis rtser son pa / /
'g+sang chen rgyud sde rgya mtsho 'gyur ro 'tshal / /
bzhengs pa'i dge ba zla shel ltar dkar des / /
mdo sngags bstan pa dar pa'i bkra shis shog /
ces pa 'di yang stag rtse'i yum bsod nams dbal 'dzom gyis dad brtson chen pos rgal ba'i bka' 'gyur ro cig bzhengs pa'i dge rtsa rnams rdzogs byang du bsdo ba'i phyir du chos smra ba'i dge slong blau bzang ye shes kyis smras pa dge zhing bkra shis par gyur cig /
! oM bde legs su gyur cig / /
'jam dpal gshin rje'i gshed dang dbyer med du / /
rtse gcig mos pa'i yul gyur rdo rje 'dzin / /
lha bcas 'gro ba'i gtsug rgyan yid bzhin nor / /
rje btsun bla ma'i zhabs la gsol ba 'debs / /
bslu med dkon mchog gsum gyis byin rlabs dang / /
dge ldan bstan srungs rgya mtsho'i mthu stobs kyis / /
blo bzang ye shes zhabs sen rdo rje'i khrir / /
g.yo med 'phrin las phyogs bcur rgyas par shog /
sngon nas bzang po'i las kyis yongs 'brel ba'i / /
dad ldan phu nu tshe rabs thams cad du / /
rje btsun bla mas dgyes bzhin rjes bzungs te / /
mthar thug kun mkhyen go 'phang thob par shog /
ces pa 'di ni pa'i sangs srong btsan bstan skyong gis bla ma dang yi dam dbyer med du gsol ba 'debs shing zhabs pad brtan pa dang /
nged rang phu nu gnyis rjes su 'dzin pa'i smon lam bcas 'khyer bde bzhig dngos zhes bskul ba'i der chos smra ba'i dge slong blo bzang ye shes kyis smras pa dge legs su gyur cig /
! oM swasti /
sku bzhi'i bdag nyid drin can bla ma dang / /
dbyar med mgon po yid bzhin nor bu la / /
snying nas 'dud do mchog dang thun mong gi / /
dngos grub ma lus myur du stsal du gsol / /
de la 'dir mgon dkar yid bzhin nor bu'i rjes gnang bya bar 'dod pas /
gnas dben zing bkra shis la nyams dga' bar /
phyag bdar legs par byas /
dkon mchog gi rten dang /
khyad par mgon po 'di'i bris sku sogs rab gnas can bsham /
sa gzhi 'am / /
maN+Dal dri bzang gis legs par byugs pa la padma dkar @# / /
po 'dab ma bzhi pa lte ba dmar ser gyi dbus su hUM dkar po dang /
padma'i mtha' me ris skor ba bri /
de'i sted many+dzi'am /
rkang gsum gyi steng du 'byor na nas dkar po rjen btags /
ma 'byor na nas dkar mo las grub ba'i gtor ma zur gsum ba mtha' mtheb skyus bskor ba la /
mar rgyan nor bu'i gzugs can dang sbrang rtsi la sogs pas brgyan cing /
mda' rgod sgro ma la mnga' dar me long /
mgon po 'di'i tsa ka li dang bcas ba btsugs mchod gtor spyan gzigs zas sna tshogs kyis bskor ba bshams la /
skyabs sems tshad med bzhi spyi 'gro ltar la /
khyad par sems can thams cad dbul ba'i sbug bsngal dang bral ba dang /
mthar thug rdzogs pa'i sangs rgyas kyi sa la dgod par bya /
de'i phyir du mgon po yid bzhin nor bu'i sgom bzlas la 'jug par bya snyam pa snying thag pa nas lan mang du bsams nas /
rang tha mal du gnas pa'i snying nang du thig lter dmar po rgya sran tsam /
de'i dbus su hUM yig dkar po dngul chu'i mdog 'dra ba /
de las 'od 'phros /
'phags pa mchod /
sems can thams cad kyi dbul ba'i sdug bsngal bsal /
srid zhi'i dpal 'byor phun sum tshogs pa thams cad bsnga sa /
thig le sa bon dang bcas pa la thim pa yongs su gyur pa las /
rang nyid mgon po yid bzhin gyi nor bu zhes pa nas /
ye shes pa dgug gzhug gi bar bskang gso'i skabs ltar la /
nang mchod ba bla med ltar byin gyis brlabS nas 'bul /
phyogs bcu dus gsum zhes sogs kyis bstod nas /
bsnyen ba'i skabs su rang mgon por gsal ba'i thugs ka'i mkha' 'gro ma'i snying khar /
thig le dmar bo hUM dkar po dang bcas pa'i mthar gu ru ma hA kA la ha ri ni sid+d+hi dza /
zhes pa g.yas su bskor ba la dmigs nas bzlas pa bya /
de ltar bsnyen pa sngon du song nas rjes gnang byed pa'i tshe khaS bA Ni'i bdag bskyed bzlas pa dang bcas pa sngon du btang /
de nas mdun bskyed kyi dkyil 'khor gtor ma dang bcas pa swA b+hA was stong par sbyangs /
stong ba'i nga las hUM las nor bu hUM gis mtshan pa yongs gyur pa las /
mgon po yid bzhin nor bu sku mdog dkar la dmar ba'i mdangs chags pa /
khro 'dzum sgegs pa'i nyams can /
zhal gcig phyag drug pa /
phyag g.yas kyi dang bos nor bu rin po che dbang gi rgyal po dang /
g.yon dang pos rin po ches gang ba'i thod bum dku g.yon pa la brten nas 'dzin bas pas 'dod dgu'i char 'bebs pa /
bar pa g+muos ma dbul ba rtsad nas gcod pa'i rdo rje gri gug dang /
khams gsum zil gyis gnon pa'i rtse gsum 'dzin pa /
'og ma gnyis na gnas gsum mkha' 'gro 'bod pa'i cang te'u dang /
srid zhi dbang du sdud pa'i lcags gyu 'dzin pa /
smin ma dang smar dmar ser 'bar zhing /
dbu skra khams ser gyen du brjes pa'i spyi bor bla ma mi bskyod dbang gi rgyal pos rgyas btab cing /
dpral bar sin+d+hu ras byugs pa /
rin po che sna chos las grub ba'i dbu rgyan /
snyan rgyan /
mgul rgyan /
phyag gdub /
zhabs gdub la @# / /
sogs pa rin po cha'i rgyan brgyad kyis brgyan pa /
lha lnga las grub pa'i dar bzang po'i stod g.yags dang smad g.yogs lha ba lhub tu gsol ba /
rin po che'i 'phreng ba dang gser gyi dril bu g.yir khas spras pa /
zhabs gnyis 'gro 'phro la 'choms ba lta bu la mkha' gro dang /
gnod sbyin dang /
nor bdag mang pos bskor nas bzhugs ba'i thugs kar dbang sdud kyi mkha' 'gror sde lnga bzhugs pa'i gtso' 'khor thams cad kyi spyi bor oM dkar po /
mgrin par AH dmar po /
thugs kar hUM sngon po /
thugs ka'i hUM gi 'od zer lcags kyu'i rnam bcan gyis shar lho zhes sogs / /
ye shes pa spyan drang nas bstan /
gdan 'bul ba /
mchod pa bstod pa bzlas pa /
gtor ma 'bul ba gsol ba 'debs pa rnams bya / /
de nas slob ma khrus byas maN+Dal phul nas 'dug pa la /
sngon 'gro'i chos bshad nas /
spyir gyis mgon po'i thugs bskyed tshul khyad par mgon po 'di nyid la zhi ba nor du bsgrub par bya ba dang /
drag po mthu ru bsgrub pa gnyis las /
'di myur mdzad ces pa la brtan nas zhi ba nor du bsgrub pa yin pas /
'di nyid tshul bzhin bsgrubs na chos sgrub pa'i mthun rkyen dgos 'dod ma lus pa stsol zhing /
dbul ba'i sdug bsngal mtha' dag las skyob ba dang /
mthar mkha' spyod du 'dren ba sogs kyi phan yon shin tu che /
de'i gd+mag dag khyad par can grub chen rA hU las /
mkhas grub khyung po rnal 'byor la man ngag sgo skyel gi tshul du byon /
de'i dus su mkhas grub khyung bo rnal 'byor sku mtshams dam bar bzhugs yod ba'i tho rangs kha ba chen po gcig byung ba'i nam langs ma thog la /
A tsA r+ya gcig mjal zer ba a /
nga mtshams dam po la yod bas mjal ba mi yong byas bas /
nga rgya gar ra nge nas 'ongs pa na ba yin /
cis kyang mjal dgos zer nas 'jal /
sman pa la bstan pas khrag tu 'jug zer nas gtar kha byed bar byas pas /
rnal 'byor ba'i gtar kha des mi yongs gsungs nas /
nam mkha' la skyil mo krung du bzhugs nas bsrugs pas sku las khrag mang po bton nas nam mkha' la bzhugs so / /
yangs la bzhugs rlang langs gsung ba la /
bsku mnye bya dgos bas rtsi mar 'byug zhus pas /
rnal 'byor pa'i bsku mnye des mi yongs gsungs /
yang 'u ru ru 'dug pa dang /
nam mkha' la 'b+zhugs nas /
ba spu'i bu ga thams cad nas ku nad mnang po bstan nas nam mkha' la chags pa dang /
yang de rnams ba spu'i bu gar sib bsdus nas bsku mnye mdzad pa la nam mkha' la mkha' 'gro mang pos bskor nas gar sna tshogs bsgyur ro / /
de nas khyung po'i dgongs pa la 'di grub thob cig tu 'dug dgongs nas phyag btsal bskor ba byas gser gyi maN+Dal phul nas thugs rjes gzigs bar zhu 'tshal byas bas /
guN a ka ra la sogs ba grub thob mang bos khyod bod la rgyu gces lung bstan nas khyod can 'ongs pa yin /
rgya gar nas nyi ma @# / /
shar ma thag yongs bas bod sa rong dog bas nam langs ma thog slebs pa yin gsungs /
de nas 'phan yul 'chad khar zla ba gsum bzhugs nas chos dang gdams pa mang po dang /
khyad bar mgon po'i chos skor rnams rdzogs par gsan pa yin /
mdor na ye shes mgon po 'di dag gis /
bla ma yi dam mkha' 'gro chos skyong nor lha thams cad kyi go chod bas /
chos skor 'di dag dang mjal ba skal ba bzang snyams nas spro ba bskyed nas gsan bar zhu /
des na gnas khang 'di nyid kyang tha mal gyi rnam pa can ma yin par dur khrod chen po bsil pa'i tshal la sogs pa'i gnas khyad par can yin snyam pa dang /
gtor ma 'di nyid kyang sngar mdun bskyed kyi skabs ltar mgon dkar yid bzhin gyi nor bu dngos yin snyam pa dang /
de'i steng gi nam mkha' la rgyal pa rdo rje 'chang nas brgyud pa rin chen sna bdun la sogs pa rtsa rgyud kyi bla ma yi dam dkyil 'khor gyi lha tshogs /
sangs rgyas byang sems dpa' bo mkha' 'gro chos skyong bsrung ma'i tshogs dang bcas bas nam mkha' gang bar bzhugs pa dang /
bla ma yang rje btsun kha sar bA ni sku mdog dkar po zhal gcig phyag gnyis pa zhabs gnyis mnyam pa'i stabs kyis bzhengs pa cig tu mos nas /
de'i sbyang sngar spyir 'khor ba dang /
khyad bar ngan song gi sdug bsngal drag cing rtsu ba la yun ring bas 'jigs pa dang /
gzhan yang shes bya'i sgrib pa dang /
dman pa'i sgri ba la sogs pas 'jigs nas /
re sa gzhan na med pa'i blo ltos bcas nas skyabs su 'gro ba dang /
sngar byas kyi sdig pa la khong bar dug song ba lta bu'i 'gyod sems dang /
phyin chad srog la bab kyang mi byed snyam pa'i sdom sems sngon du 'gro pa'i /
sems can thams cad kyi don du rdzogs pa'i sangs rgyas kyi go 'phang myur du thob par bya'o snyam pa'i smon pa'i sems dang /
de'i ched du rgyal sras kyi sdom pa bzungs nas sbyin sogs kyi sbyod pa la bslab par bya'o snyam pa'i sgo nas 'di'i rjes zlos mdzod /
dkon mchog gsum la bdag skyabs mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis gzung / /
sangs rgyas chos dang tshogs mchog la / /
byang chub bar du skyabs su mchi / /
rang gzhan don ni rab bsgrub phyir / /
byang chub sems ni bskyed par gyi / /
byang chub mchog gi sems ni bskyed bgyis nas / /
sems can thams cad bdag gi mgron du gnyer / /
byang chub spyod mchog yid 'od spyad par bgyi / /
'gro la phan phyir sangs rgyas 'grub par shog /
ces pa'i rjes zlos lan gsum bya / /
de nas /
gang gi drin gyis bde chen nyid / /
skad cig nyid la 'char ba gang / /
bla ma rin chen lta bu yi / /
rdo rje can zhabs bad la 'dud / /
khyod zhabs padmo spangs nas ni / /
gtso bo gzhan na skyabs ma mchis / /
'gro ba'i dpa' bo thub chen bos / /
@# / /
bdag la blo mchog stsal du gsol / /
zhes pa'i rjes zlos lan gsum gyis gsol pa btab / /
de nas bla ma rje btsun kha sarbA Ni zhal gcig phyag gnyis par gsal pa'i thugs kar mgon po yid bzhin gyi nor bu /
de'i thugs kar dbang sbud kyi mkha' 'gro ma dmar mo / /
de'i thugs kar thig len mar bo rgya sran tsam pa / /
de'i steng du hUM dkar la dmar pa'i mdangs chags pa cig bzhugs pa gsal btab /
de la slob ma rnams kyis mos gus drag bo byed dgos zhes brda sbrad /
de nas slob ma rnams tha mal du gnas ba'i snying khar thig le dmar po'i steng du thig le dkar po gcig yod pa de las 'od 'phros /
'phags pa mchod /
sems can gyi don byas /
tshur 'dus yongs su gyur pa las /
mgon po yid bzhin gyi nor bu /
de'i thugs kar dbang sdud gyi mkha' 'gro ma /
de'i? thugs kar thig le dmar po hUM dkar po dang bcas par gyur / /
de ltar gyur pa'i mos pa yang mdzod ces brda sbrad /
de nas khyed rang rnams thal mo sbyar nas 'di'i rjes zlos mdzod /
bla ma rin bo che /
bdag la mgon po yid bzhin gyi nor bu'i sku'i byin rlabs stsal du gsol /
zhes rjes zlos dang bstun nas gsol pa btab pas /
dpon slob gnyis ka'i thugs ka'i hUM las 'od zer 'phros /
dur khrod bsil pa'i tshal nas mgon po mkha' 'gro ma'i tshogs kyis bskor ba dpag tu med pa spyan drangs /
rol mo'i sgra dang bcas pas k+ShIM nyer gcig brjod cing /
dzaH hUM baM hoH zhes slob ma la bstim /
mdun gyi gtor ma mgon por bskyed pa khyed rang rnams kyi spyi bor byon ba lus la zims bas mgon po'i sku'i byin rlabs thob pa'i mos pa mdzod byas la /
gtor ma slob ma'i mgo thog /
tu bzhag nas rgyal pa khyab bdag rdo rje 'chang chen pos byin gyis rlobs shig /
dpal ldan sha wa ri dbang phyug gis byin gyis rlobs shig /
mnga' bdag mai tri ba chen pos byin gyis rlobs shig /
grub chen rA hu las byin gyis rlobs shig /
mkhas grub khyung po rnal 'byor gyis byin gyis rlobs shig /
mnyam med rin chen brtson 'grus kyis byin gyis rlobs shig /
dpon ston skyer sgang pa chen pos byin gyis rlobs shig /
gnyan ston spas pa'i rnal 'byor gyis byin gyis rlobs shig /
chos rje sangs rgyas ston pas byin gyis rlobs shig /
mkhas grub shangs ston chen pos byin gyis rlobs shig /
mus chen rgyal mtshan dpal bzang bos byin gyis rlobs shig /
sngags 'chang rdo rje gzhon nus byin gyis rlobs shig /
mnyam med nam mkha'i rnal 'byor pa chen pos byin gyis rlobs shig /
mkhas grub dge legs dpal bzang pos byin gyis rlobs shig /
paN chen chos kyi rgyal mtshan gyis byin gyis rlobs shig /
'khrul zhig rin chen bshes gnyen gyis byin gyis rlobs shig /
rab 'byams smra ba sangs rgyas rgya mtshos byin gyis rlobs shig /
rgyal ba blo bzang don grub kyis byin gyis rlobs shig / /
mkhas grub sangs rgyas ye shes kyis byin @# / /
gyis rlobs shig /
paN chen blo bzang chos kyi rgyal mtshan gyis byin gyis rlobs shig /
rdo rje 'dzin pa dkon mchog rgyal mtshan dpal bzang pos byin gyis rlobs shig /
yid bzhin gyi mgon po khyed kyis rdo rje slob ma 'di rnams kyi phyi bzhin rgyug la /
lus dang grib ma bzhin du 'grogs nas sangs rgyas mthob kyi bar du 'phrin las gang dogs thams cad tshul bzhin du sgrub shig /
ces pa'i bka' bsgo tshar gcig bya /
des khyed dang rnams kyi tshe 'khor pa thog ma med pa nas lus kyi sgo nas bsags pa'i sdig sgrib thams cad dag /
mgon po'i sku'i byin rlabs thob snyam pa'i mos ba mdzod /
ces brjod / /
yang bla ma rin po che bdag la mgon po yid bzhin nor bu'i gsung gi byin rlabs stsal du gsol /
zhes pa'i rjes zlos byas pas / /
bla ma kha sar+pA Ni'i thugs ka'i mkha' 'gro ma'i thugs kar hUM dkar po'i mthar /
gu ru ma hA ka' la ha ri ni sid+d+hi dzaH zhes pa'i sngags kyis bskor nas yod pa las sngags 'phreng mar me gcig las gnyis chad kyi tshul gyis byung pa /
khyed rang rnams kyi zhal nas zhugs snying kha'i hUM yig gi mthar 'khod pa'i mos ba mdzod la /
'di'i rjes zlos gyis byas la /
gu ru ma hA kA la ha ri ni sid+d+hi dzaH zhes pa'i rjes zlos lan gsum bya /
de nas rol mo'i sgri dang bcas bka' bsgo rgyas bsdus ci rigs bya /
des khyed rang rnams bas tshe thog ma med pa nas bsags pa'i ngag gi sdig sgrib thams cad dag /
mgon po'i gsung gi byin rlabs thob pa'i mos pa mdzod bya /
de nas bla ma rin po che bdag la mgon po yid bzhin gyi nor bu'i thugs kyi byin rlabs stsal du gsol /
zhes rjes blos kyi sgo nas gsol pa lan gcig btab bas /
bla ma'i thugs kar pad nyi'i steng du hUM dkar la 'tsher ba'i nang du sangs rgyas mkha' 'gro ma / /
de'i shar du rdo rje mkha' 'gro ma / /
lhor rin chen mkha' 'gro ma /
nub tu padma mkha' 'gro ma / /
byang du las gyi mkha' 'gro ma rnams bzhugs pa shangs bug g.yas pa nas 'thon /
khyod rang rnam pa'i shangs bug g.yon nas zhugs /
khyed rang rnam pa'i snying khar mkha' 'gro sde lda hram me yod pa'i mos pa mdzod byas la rol mo dang bcas bka' bsgo sngar ltar bya / /
des khyed rang rnam pas tshe thog ma med pa nas yid kyi sgo nas bsags pa'i sdig sgrib thams cad dag /
mgon po'i thugs kyi byin rlabs thams cad thob pa'i mos pa mdzod /
ces brjod /
yang 'di'i rjes zlos mdzod /
bla ma rin po che /
bdag la mgon po yid bzhin gyi nor bu'i yon tan 'phrin las kyi byin rlabs stsal du gsol /
zhes gsol pa btab pas /
bla ma'i spyi bo bde chen gyi rtsa 'khor la sangs rgyas mkha' 'gro mas gtso byas pa'i mkha' 'gro sde lnga /
mgrin pa longs spyod kyi rtsa 'khor la padma mkha' 'gro mas gtso byas pa'i mkha' 'gro sde lnga /
snying kha chos kyi 'khor lo'i rtsa 'khor la rdo rje mkha' 'gros gtso byas pa'i mkha' 'gro sde lnga /
lte ba sprul pa'i rtsa 'khor la rin chen mkha' 'gros gtso byas @# / /
ba'i mkha' 'gro sde lnga /
bla ma'i smin phrag tu sna tshogs mkha' 'gro mas gtso byas ba'i mkha' 'gro sde lnga bzhugs pa'i mos ba byas nas /
mkha' 'gro ma de dag las rang 'dra'i mkha' 'gro ma lcags kyu thogs pa dpag tu med pa 'phros pa dang /
bla ma'i thugs ka'i mgon po'i zhabs 'og gi tshogs bdag gi thugs ka nas kyang 'od zer lcags kyu lta bu dpag tu med pa 'phros pas / /
nor lta sogs dang / /
'byung po mthu pa che rnams dang / /
bsgrub bya dbang du 'dod pa de dag bkug ste khyed rang rnams mgon po yid bzhin gyi nor bur gsal ba'i zhabs 'og gi tshogs bdag la thims pas khyed rang rnams ji ltar 'dod pa'i las thams cad sgrub pa'i mos pa mdzod /
bla ma'i rtsa 'khor bzhi'i mkha' 'gro ma rnams dbu ma'i nang na yar song /
smin phrag gi mkha' 'gro ma la thims /
de rnams las rang 'dra dpag tu med pa 'phros /
slob ma rnams kyi smin phrag tu thims pas /
slob ma rnams kyi smin phrag tu mkha' 'gro ma lnga bzhugs pa'i mos pa mdzod /
yang khyed rang rnams mgon por gsal pa'i bum pa nas rin po che lud /
thod pa rin po ches gang ba yang lud /
tshogs bdag gi kha dang bshang lam thams cad nas kyang rin po che la sogs pa lhung lhug byung pas bang mdzod thams cad gang / /
longs spyod zas nor thams cad zad mi shes ba tsam du gyur pa'i mos pa mdzod byas la / /
rol mo dang bcas pa'i bka' bsgo lan gcig bya / /
de nas maN+Dal phul / /
tshogs 'khor byin gyis brlabs nas 'bul zhing rol /
'di'i dus su phyag rten du gang phul ba de dngos grub kyi thog mar 'byung gsung bas rten 'brel legs pa gal che'o / /
'di ltar bgyis ba'i rnam dkar dge pa'i mthus / /
mgon po yid bzhin nor bus rjes bzungs te / /
gnas skabs dbul ba'i sdug bsngal dang bral zhing / /
mthar thug mkha' spyod gnas su 'dren par shog /
ces mgon dkar yid bzhin nor bu'i rjes gnang byed tshul dngos grub char 'bebs zhes pa 'di ni /
slob dpon rin po che rdo rje 'dzin pa blo bzang don grub bas bskul bar mdzad pa la brten nas chos smra ba'i btsun pa blo bzang ye shes kyis bka' gdams pho brang du bkod pa'i yi ge ba ni dka' bcu blo bzang dang po'o / /
mang+galaM / / / /
! khro bo sme brtsegs kyi rjes gnang bya tshul bzhugs /
gang zhig sgom zhing gsang sngags bzlas tsam gyis / /
mi gtsan grib dang khyad par sdi 'khrug gi / /
gnyes pa'i dri ma ma lus drungs 'byin pa'i / /
khro chen me ba brtsegs la phag 'tshal lo / /
de la 'dir khro bo chen po sme ba brtsegs pa'i rjes gnang bya bar 'dod pas / /
sa gzhi ba byung dang dri bzang gis byugs pa'am / /
yang na maN+Dal la padma 'dab brgyad mdzes tshon du bris pa'i steng mny+dzi'i khar bum pa mtshan nyid dang ldan pa mgul chings kha rgyan bum rdzas dri bzang gi chu dang bcas pa'i khar gzungs rdor bzhag pa'i mthar bum pa'i lta / /
chos skyong gzhi bdag rnams la 'bul rgyu'i gtor ma gsum / /
chu gnyis nyer spyod dang bcas pa bshams la /
@# / /
skyabs 'gro sems skyed tshad med bzhi sgom pa spyi 'gro ltar sngon du btang nas /
khro bo chen po sme ba brtsegs pa'i bdag bskyed paN chen blo bzang chos kyi rgyal mtshan gyi gsungs 'bum nas 'byung ba ltar bzlas pa'i bar nyams su blangs nas /
bum pa bsangs nas baM las byung pa'i rin po chi'i bum pa dkar po lto ba che ba mgrin pa ring ba mchu 'phang ba la sogs pa'i mtshan nyid thams cad dang ldan par gyur / /
oM tAp+te ma hA tA bte swA hA /
lha'i chu bo gang+ga' dang bum pa'i chu dbyer mi phyed par gyur /
bum pa'i nang du padma dang nyi ma'i steng du hUM dud kha zhes sogs bdag bskyed ltar bskyed nas / /
de'i spyi bor oM /
mgrin par AH thugs kar hUM gis mtshan pa / /
thugs ka' hUM las 'od zer 'phros pas bsgoms pa dang 'dra pa'i ye shes pa spyan drangs /
dzaH hUM paM hoH gnyis su med par gyur /
slar yang thugs ka'i hUM las 'od 'phros dbang gi lha rnams spyan drangs / /
khyed rnams kyis 'di la dbang bskur du gsol / /
zhes /
gsol pa btab pas de rnams kyis ye shes kyi bdud rtsid gang ba'i bum pa thogs nas / /
oM sarba ta thA ga ta zhes sogs gsungs nas dbang bskur / /
mi bskyod pas dbu brgyan par gyur / /
oM badzra ma hA kro d+ha rA dzA sa ba ri wA ra ar+g+haM pra tIts+tsha swA hA nas /
shap+ta'i bar gyis mchog / /
'jigs pa'i hUM sgra nges sgrog cing / /
zhes sogs sho lo ka gcig gam / /
yang na /
dud gsum sangs rgyas thams cad kyi / /
'phrin las gcig tu bsdus nas ni / /
khro bo'i rgyal po'i skur ston pa / /
smre ba brtsegs la phyag |tal lo / /
zhes pas bstod /
de nas bzlas pa ci 'grub lhag chang kha skong pa sogs byas nas /
gtor ma rnams byin gyis brlabs nas /
dang po bum pa'i lha la oM b+hurkuM zhes sogs kyi mthar /
i daM ba liM ta kha kha khA hi khA hi gsum gyis 'bul ba'am /
yang na oM badzra mahA krod+ha rA dzA sa ba ri wA ra id pa liM ta kha kha khA hi khA hi gsum gyis 'bul /
gtong ma gnyis pa shrI d+harma pA la sa ba ri wA ra zhes sogs kyis chos skyong la 'bul /
gsum pa na maH sarba ta thA ga ta sogs gsum gyis bzhi bdag la 'bul /
de nas /
rang nyid kyis bum pa'i lha las rjes gnang mdor bsdus shig blangs nas /
'dod don la gsol pa gdab ste slob dpon gyi bya ba rnams grub nas slob ma rnams khrus byas /
phyag dang maN+Dal sngon du btang nas 'dug pa la /
khyed rang rnams bla ma dang khro bo'i rgyal po dbyer ma mchis pa la gsol pa'i debs pa 'di'i rjes zlos mdzod byas la /
bla ma brgyud pa dang bcas pa rnams dang /
phyogs bcu'i rgyal pa sras dang bcas pa dang /
yi dam dkyil 'khor gyi lha tshogs thams cad bdag la dgongs su gsol /
bdag ming 'di zhes gyi bas / /
sems can thams cad 'khor ba sdug bsngal gyi rgya mtsho las sgrol zhing rdzogs ba'i sangs rgyas kyis sa la 'god pa'i phyir /
bcom ldan 'das khro bo'i rgya po sme ba brtsegs pa yi dam du stsal du stsal du gsol / /
zhes pa'i rjes zlos lan gsum byed du 'jug /
de nas @# / /
'o lags khyed rang rnams thugs bsam 'di bzhin du mdzod / /
rang re rnams kyis rnyed par dka' zhing rnyed na don che pa'i dal 'byor gyi rten khyad par can thob pa'i dus 'dir / /
skye pa phyi ma'i don du dam pa'i chos rnam par dag pa cig byed dgos te /
'chi bar nges shing nam 'chil nges pa med pas / /
de ring sang tsam 'chi nyen yang yod / /
'chi pa'i tshe tshe 'di'i gnyen nye du gnas lus longs spyod thams cad bor te / /
rang nyid gcig pu mar gyi gseb nas spu bton pa ltar 'gro dgos / /
shi ba'i 'og tu yang med de mi 'gro bar skye ba zhig blang dgos shing de yang las bzang dang gyi rjes su 'gro ba las gar skyel rang dbang ni med / /
skye ba snga ma phan chad kyi las gan rnams par zhog /
tshe 'di nyid rang la rang blo rang la lkog tu ma gyur pas bsams tshe / /
skye pa phyi mar phan pa'i thos bsam sgom gsum sbyin pa tshul khrims sogs ni nyin zhag gcig kyang ma byas / /
thos bsam sbyin gtong sogs cung zad byas pa rnams ni tshe 'di'i snang shas dang 'brel ba sha stags yin pas gal te ngan song gsum du skyes na /
dmyal ba ba rnams la tsha grang / /
yi dwags rnams la bkres sgom / /
dud 'gro rnams la gcig la gcig za ba dang bkol spyod kyi sdug bsngal bsam gyis mi khyab pa yod cing / /
da lta lus la me mdag 'phog ba dang /
dgun grang bsgang la gcer bur zhag gcig tsam sdod dgos pa dang /
bza' btung ye med par zhag kha yar sdod dgos byung na sdug bsngal de dag mi bzod par snang na /
ngan song gsum du skyes na lta ci smos / /
yang steng dbang gis re zhig bde 'gro lha mi'i go 'phang thob kyang mi rnams la dgra mi sdug ba dang 'phrad pa / /
gnyen sdug pa dang bral ba / /
'dod pa btsal te ma rnyed pa /
mi 'dod pa'i dngos po thog tu babs pa / /
skye rgan 'chi la sogs pa'i sdug bsngal rang re rnams kyis mngon sum du mthong zhing myong bas grub pa yin / /
'dod lha 'og ma rnams la lha ma yin dang 'thab pa sogs dang /
gzugs dang gzugs med kyi lha la'ang sngar gyi las bzang po'i 'phen pa zad nas 'og tu ltung pa'i sdug bsngal brjod kyis mi lang bas sdug bsngal de thams cad slar myong ma dgos pa'i yang dag par rdzogs pa'i sangs rgyas kyi go 'phang rin po che ci nas kyang thog par bya / /
de'i ched du dam pa'i chos sgrub dgos shing /
dam pa'i chos sgrub pa la yang nyams grib mi gtsang bas 'phog na nad dang gdon du mas 'tshe zhing / /
shes ba bying zhing mi gsal bas thos bsam sgom gsum byas kyang lam rgyud la mi skye / /
de lta bu'i 'gal rkyen sel ba la khro bo'i dbang po 'di lta bu la bzlas bsgom byas na shin tu bsngags shing /
de yang khro bo'i dbang po 'di'i lo rgyus kyi dbang du byas na /
sngon lha'i yul na bdud ru tra thar ba nag po bya ba rgan po gcig yod pa des lha ma yi sde brgyad kyi dpon byas nas 'dzam bu gling na chos ba yod tshad la par chad byed pas / /
de 'dul ba'i thabs su bcom ldan 'das phyag na rdo rjes ru tra'i @# / /
khyim du byon pas / /
ru tra don gnyer la song nas ru tra mo las med pa la /
der dpal phyag na rdo rjes ru tra de 'dra ba zhig tu sprul nas bzhugs pas / /
ru tra 'ongs nas nga'i khyim du khyod ci byed zer bas /
phyag na rdo rjes khyod pa'i khyim du ma 'ong gsungs nas khyim la 'thabs so / /
de'i dus su phyag na rdo rjes khrod bo 'di sprul nas ru tra mo la skyer bcu gnas / /
de ma thag ru tra de khyur mid byas bshang lam nas bton pas / /
ru tra shin tu skrag nas srog snying phul lo / /
des na khro bo'i rgyal po 'di mi gtsang ba za ba'i khro bo yin pas /
sdig sgrib dang dam tshig nyams pa dang / /
mi gtsang pa 'phog pa bsangs par byed pa la shin tu gal che ste /
jo bo'i zhal nas /
snyigs dus sde 'khrug byas sar lo bcu gnyis sgrub pa byas kyang 'bras bu mi 'byung yang / /
'di'i sgrub pa pos me dgu byas sar bsngags kyang mi lto /
nyes bas mi 'phog /
sde 'khrug nyams grib kyi gnyen po 'di kho na'o / /
zhes gsungs shing / /
rje btsun sa paN yang 'di la thugs rtsigs shin tu che bas / /
'di la sgom bzlas byed pa shin tu sbro zhing / /
sbro ba de dang ldan pa'i sgo nas dkon mchog gsum la skyabs su 'gro ba dang / /
sdig pa bshags pa dang /
dge pa la rjes su yi rang ba gsum sngon du 'gro ba smon pa dang 'jug pa'i bdag nyid can gyi byang chub kyi mchog tu sems bskyed par bya'o snyams pa'i sgo nas 'di'i rjes zlos kyis byas la /
dkon mchog gsum la bdag skyabs mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis gzung / /
sangs rgyas chos dang tshogs mchog la / /
byang chub bar du skyabs su mchi / /
rang gzhan don ni rab bsgrub phyir / /
byang chub sems ni bskyed par bgyi / /
byang chub mchog gi sems ni bskyed gyis nas / /
sems can thams cad bdag gis mgron du gnyer / /
byang chub spyod mchog yid 'ong spyad par bgyi / /
'gro la phan phyir sangs rgyas 'grub par shog /
ces lan gsum gyis rjes zlos byed du 'jug /
de nas khyed rang rnams dmigs ba 'di bzhin du mdzod ces brda sprad la / /
slob ma rnams tha mal du gnas pa'i spyi bor padma dang nyi ma'i steng du hUM du ba'i mdog can yongs su gyur pa las / /
khro bo sme ba brtsegs pa sku mdog dud kha g.yas zhal dkar po /
g.yon zhal dmar po /
phyag drug gi g.yas dang po na rdo rje rgya gram /
gnyis pas rdo rje rtsi lnga pa /
gsum pa na rdo rje lcags kyu / /
g.yon dang pa na rdo rje dbyug pa / /
gnyis pa na rdo rje zhags pa /
gsum pa sdig mdzub mdzad pa /
thos skam po l+na'i dbu rgyan dang / /
rlon pa lnga bcu'i do shal can / /
thod pa skyab po'i 'phreng bas se ral ga byas pa / /
yan lag thams cad sbrul gyis brgyan cing / /
ci lpags kyi stod g.yogs dang / /
stag gi pags pa'i sham thabs can / /
zhabs gnyis bgrad pa'i stabs kyis bzhugs pa'i thugs kar hUM @# / /
du ba'i mdog can / /
de'i 'od kyis sems can thams cad kyi sdug bsngal bsal /
ye shes pa spyan drangs / /
khro bo'i sku la thims / /
sku de nyid slob ma'i spyi bor thims pas / /
lus rnam smin sha khrag rus pa'i tshogs bsregs / /
sems khro rgyal sme ba brtsegs pa'i skur gyur / /
de ltar gyur pa'i mos pa yang brdzod / /
de brtan par bya pa'i phyir / /
kyed rang rnams thal mi sbyar te 'di' rjes zlos mdzod /
sangs rgyas kun la rdor 'chang gis / /
dbang bskur bzhin du 'gro ba rnams / /
rgyal zhing yon tan 'byung pa'i dbang / /
de bzhin bdag la gnang bar zhu /
zhes lan gsum gsol ba btab bas / /
bla mas bum nang gi lha la dmigs te /
khro bo'i rgyal bo 'khor dang bcas pa rnams kyis bdag gi slob ma 'di rnams kyi lus ngag yid gsum sku gsung thugs kyi rang bzhin du byin gyis brlab tu gsol / /
zhes brjod cing bum pa spyi bor bzhag la /
dbang bskur rdo rje chen po ste / /
khams gsum pa yis phyag byas pa / /
sangs rgyas kun gyi gsang gsum pa'i / /
gnas las byung ba sbyin par bya / /
oM sarba ta thA ga ta a b+hi She ka ta sa ma ya shrI ye hUM /
oM b+hur kuM ma hA pra NA ya b+hUrtsi b+hUr ki ma nA se u tsuSham kro d+ha hUM hUM phaT phaT swA hA /
a b+hi Shiny+tsa hUM zhes brjod cing / /
bum chu sbyin la /
dbang bskur / /
lus gang / /
dri ma dga /
chu lhag pa spyi gtsug tu gnas pa yongs su gyur pa las mi bskyod bas dbu brgyan par gyur / /
de ltar gyur pa'i mos pa mdzod /
ces brda sprad / /
des tshe 'khor ba thog ma med pa nas lus kyi sgo nas bsags pa'i sdig sgrib thams cad dag /
khro bo smi ba brtsegs pa'i sku'i rjes gnang /
thob pa yin / /
gsung gi rjes gnang la / /
bla ma khro bo'i rgyal por gsal ba la sngags kyi rjes gnang zhu ba'i don du 'di'i rjes zlos mdzod / /
bcom ldan bdag la stsal lags kyis / /
sngags kyi dngos grub stsal du gsol / /
zhes lan gsum gsol ba btab pas / /
bla ma'i thugs ka nas sngags kyi 'phreng pa me'i 'phreng ba lta bu byang ba / /
byed rang rnams khro rgyal du gsal ba'i zhal nas zhugs / /
thugs kar hUM du ba'i mdog can gyi mthar g.yas skor du 'khor pa'i mos ba mdzod byas la /
oM b+hUr kuM m+hA zhes sogs sngags kyi rjes zlos lan gsum bya / /
de nas slob ma'i mgo bor me tog bzhag la /
bcom ldan 'di la stsal lags kyi / /
'di la 'og par mdzad du gsol / /
sngags kyi dngos grub stsal du gsol / /
zhes slob dpon rang nyid kyis lan gsum brjod / /
des khyed rang rnams kyi tshe 'khor ba thog ma med pa nas ngag gi sgo nas bsags pa'i sdig sgrib thams cad dag /
gsung gi rjes gnang thob pa yin / /
de nas thugs kyi rjes gnang ni / /
dpon slob gnyis ka'i thugs ka'i hUM las 'od zer 'phros snod bcud thams cad la 'phrog /
grib dang mi gtsang ba / /
de dag gi @# / /
rtsa ba las dang nyon mongs pa thams cad sbyangs / /
snod bcud thams cad khro bo'i rang bzhin du gyur pa 'od du zhu nas slob ma la thim / /
khyed rang lhar gsal ba yang stong smad nas 'od du zhu / /
thugs ka'i sngags phreng la thim / /
sngags 'phreng yang hUM la thim / /
hUM zhabs kyu nas rim gyis yal bas mi dmigs par song pa'i ngang la sing nge yer re ba rang gi ngo bos grub pa rdul tsam yang med pa'i lta thog tu bzhag nas mi dmigs bar gyur / /
de ltar gyur pa'i mos pa yang mdzod /
stong pa'i ngang las skad cig gis khro bo'i rgyal bo sme ba brtsegs pa'i skur bzhengs pa'i mos pa mdzod / /
des tshe 'khor pa thog ma med pa nas yid kyi sgo nas bsags pa'i sdig sgrib dag /
khro bo'i rgyal bo'i thugs kyi rjes gnang thob pa yin no / /
bsngan de tsam gyis chog go /
rgyas par na / /
'phrin las kyi rjes gnang ni / /
slob ma khro bi'i dbang por gsal ba'i mig gnyis su me'i rang bzhin gyi raM re re /
sna bug gnyis su rlung gi rang bzhin gyi yaM sngon po re re /
lce'i rtse mor bdud rtsi'i rang bzhin gyi baM dkar po yod par gyur / /
gyur pa'i mos ba mdzod / /
bla ma'i thugs ka nas 'od zer 'phros /
sangs rgyas byang sems kyi byin rlabs dang / /
me chu rlung gsum gyi nus pa bsud nas de dag la thim /
raM las ye shes kyi me 'bar / /
nad gdon mi gtsan ba sogs bsregs /
sems can thams cad kyi zhe sdang gi dri ma sbyangs /
yaM las ye shes kyi rlung byung / /
nad gdon mi gtsang ba sogs bsregs pa'i thal pa yang ma lus par bus / /
sems can thams cad kyi gti mug gi dri ma sbyangs / /
baM las bdud rtsi'i rgyun byung snod bcud thams cad bkrus / /
sems can thams cad kyi 'dod chags kyi dri ma spyangs / /
slar yang me rlung bdud rtsi gsum dang / /
sku'i 'od kyis sems can thams cad kyi dgu gsum gyi dir ma bag chags dang bcas pa sbyangs / /
snod thams cad khor bo'i gzhal yas khang dang /
bcud thams cad khro bo'i skur gyur / /
gyur pa'i mos pa yang mdzod /
ces brda sprad nas sgom du bcug /
des tshe 'khor ba thog ma med pa nas sgo gsum gyi sgo nas bsags pa'i bag chags kyis thams cad dang /
sems can thams cad kyi dri ma bag chags dang bcas ba sbyangs /
khro bo'i rgyal po ' sku gsung thugs yon tan 'phrin las dang bcas pa'i rjes gnang thob pa yin no / /
zhes dag pa yang sbyin par bya'o / /
de nas bla ma la khro bo'i dbang po sme ba btsegs pa'i rjes gnag thob pa'i yon tu maN+Dal phul / /
bla mas mdun bskyed kyi lha la mchod bstod bzod gsol byas nas bum pa skyed kyi ye shes pa gshegs / /
dam tshig ba zhub las bum chung gyur / /
bsngo ba /
smon lam /
bkra shis rnams bya'o / /
'dir 'bad dgo ba zla shel ltar dkar nges / /
mig tsang grib kyi mun ba kun bsal te / /
shes bya'i dkyil 'khor thams cad cig car du / /
mngon sum gzigs pa'i ye shes mchog thob shog @# / /
ces pa 'di ni slob dpon rin po che blo bzang don grub pa'i gsung gis bskul pa'i ngo chos smra pa'i btsun ba blo bzang ye shes kyis bla ma gong ma'i gsung la brten nas bka' gdams pho brang du sbyar pa'i ye ge ba ni dka' bcu blo bzang dbang pos bgyis ba dge legs 'phel / /
! na mo gu ru many+dzu g+ho ShA ya / /
dpal rdo rje 'jigs byed la brten nas 'pho ba nyams su len pa la /
kun slong gi bsam pa sbyang ba /
'pho ba sbyang ba /
las la sbyar pa'o / /
dang po ni /
lus sems bde ba la gnas pa'i skabs kyi nyi ma re re bzhin yang /
rnyed bar dka' zhing rnyed na don che ba'i dal 'byor gyi rten 'di myur du 'jig par 'gyur zhing / /
rgan gzhon bar ma'i 'og rims ma mchis par nam 'chil nges pa med cing / /
'chi ba'i tshe tshe 'di'i gnas lus longs spyod / /
grogs dga' mdza' thams cad kyis rang nyid dbang med du 'dor / /
rang nyid kyis kyang de rnams dbang med du 'dor dgos pas che 'di'i snang zhen drag po rnams je chung je chung du gtong pa dang /
lhag par tshe 'di'i mngon zhen drag po ni bya nam mkha' la 'phur pa'i rkang pa la rdo btags pa lta bu'i 'khor pa'i gegs kyi gtso bo yin pas de'i gnyen por nam 'chi nge med shing pa'i 'og tu ngan song du lhung gi dogs pa'i 'jigs shing skrag pa dang /
dkon mchog gsum la 'jigs pa de dag las skyab pa'i nas pa yod par yid ches nas nyin mtshan kun du dkon mchog la skyabs su 'gro zhing /
sdig spong dge ba bsgrub pa la 'bad par bya'o / /
gnyis pa 'pho ba sbyang ba ni /
skyabs 'gro sems bskyed sngon du btang /
rang nyid rdo rje 'jigs bying zhal gcig phyag gnyis pa gri gug dang thod khrag 'dzin pa /
zhabs g.yas bskums shing g.yon brkyangs pa'i stabs kyis bzhugs pa /
rang gi lus tshad tsam du gsal pa'i lus kyi dbus drang thad du rtsa dbu mnga' smyug tsam zhig lus kyi gzhung shing gi tshul du yod pa'i yar sna spyi bo tshangs bug tu zug pa rgya mthongs kha phye ba lta bu skya thal le ba dang /
mar sna lte 'og sor bzhi tsam du yod par bsams pa'i snying kha'i thad kyi dbu ma'i nang dur dang gi sems nyid hUM yig sngon por gsal btab /
rang gi spyi bor drin can rtsa ba'i bla ma dang dbyer med pa'i rdo rje 'jigs byed sngar ltar gsal btab pa bzhugs pa'i thugs ka'i hUM las 'od zer 'phros pas rang 'dra'i ye shes pa dang sangs rgyas byang sems dpa' mo mkha' 'gro chos skyong bsrung ma'i tshogs dang bcas pa spyan drangs nas de nyid la bstims pas /
skyabs gsum kun 'dud pa'i bdag nyid du bsams nas /
yan lag bdun pa mdor bsdus 'bul ba la thog mar phyag '+tal ni ni /
dus gsum rgyal pa'i yab gcig mkhyen pa'i gter / /
sbros kun nyer zhi'i dbyings las ma g.yos kyang / /
gdug pa 'dul phyir khro bo'i skur bstan pa / /
bla ma rdo rje 'jigs byed la phyag 'tshal / /
zhing kun mchod rdzad bkang nas legs 'bul zhing / /
sgo gsum nyes ltung ma lus so sor bshags / /
rab @# / /
dkar dge la yi rang chos ston phyir / /
bskal brgyar bzhugs gsol dge rtsa rdzogs bar bsngo /
zhes snying thag pa nas yan lag bdun ba 'bul /
bla ma rdo rje 'jigs byed dbyer med la / /
rtse gcig gdung shugs drag pos gsol ba 'debs / /
gnad gcod gshin rje'i 'jigs las bskyab tu gsol / /
dga' ldan mkha' spyod gnas su drang du gsol /
ces gdung shugs drag pos gsol ba gang mang btab pas bla ma rdo rje 'jigs byed kyi thugs ka'i hUM las 'od zer lcags kyu lta bu 'phros /
rang gi spyi bo tshangs pa'i bu gnas zhugs nas snying kha'i hUM yig la btab nas gyen du 'dren pa dang mnyam du hik drag po mang du brjod pas hUM yig de nyid tshangs bug nas 'thon la khad par bsam /
slar yang dal bus snying khar babs /
yang sngar bzhin hUM yig gyen du 'dren pa dang mnyam du hig drag po mang du brjod pa sngar bzhin byas pas spyi bo za ba dang 'khrig pa sogs ma byung bar du bya'o / /
gsum pa las la sbyar ba ni /
bdag nyid 'chi ba'i nad kyis thebs nas 'chi bar thag chod pa na tshe 'di'i gnas lus longs spyod gang la yang chags zhen spangs te longs spyod rnams dkon mchog gi mchod pa dge 'dun gyi bsnyen bkur sogs bsod nams gang che sar btang nas dga' ldan mkha' spyod sogs su skye ba'i rgyur bsngo ba dang smon lam snying thag pa nas bya /
de nas sngar sbyong ba'i skabs ltar skyabs 'gro sems bskyed byas nas dmigs pa rnams sngar bzhin byas bas /
rang gi rnam shes hUM yig tu gsal ba de nyid spyi bo'i tshangs bug kha phya ba nas 'thon /
bla ma rdo rje 'jigs byed kyi thugs kar thim /
bla ma rdo rje 'jigs byed dga' ldan du gshegs /
de'i thugs ka nas rang gi rnam shes hUM yig tu gsal ba de nyid padma'i sbubs su skye ba blangs par bsam mo / /
! 'di ltar 'bad las byung ba'i dge ba'i tshogs / /
kun+da dung dang zla shel ltar dkar des / /
mi pham 'jam dpal snying bo'i zhabs drung du / /
skyes nas dgyes bzhin rjes su 'dzin bar shog /
de nas gsung gi bdud rtsi legs myangs te / /
spyan dang mngon shes rdzu 'phrul thogs med pas / /
rab 'byams zhing du rgyal ba sras bcas rnams / /
kun bzang mchod sprin rgya mtshos mchod par shog /
slar yang bdag gzhan brje ba'i snying stobs kyis / /
ma dag zhing du bsams bzhin srid bzungs te / /
rgyal sras gzhan gyis gdul bar ma spyod pa / /
de kun rmin grol lam la 'god bar shog /
ces ba 'di ni dad stobs dang ldan ba er te ne tha'i jis yang yang bskul ba'i ngor chos smra ba'i btsun ba blo bzang ye shes kyis smras pa dge legs 'phel / /
! oM swasti /
blo bzang mkhyen brtse'i dkyil 'khor rab rgyas shing / /
ye shes 'phrin las 'od stong 'bar ba yis / /
dad ldan padmo'i tshal rab kha 'byed pa'i / /
rje btsun bla ma'i zhabs la gsol ba 'debs / /
bslu med bla ma yi dam byin rlabs dang / /
dregs ldan chos @# / /
skyong bsrung ma'i mthu stobs kyis / /
bstan 'gro'i mgon bo blo bzang ye shes zhabs / /
bskal brgya'i bar du zhabs pad brtan par shog /
dad pa'i yid kyis rtse gcig gsol btab mthus / /
tshe rabs kun tu dpal ldan bla ma dang / /
nam yang 'bral med chos la longs spyad de / /
thos bsam sgom ba ma lus mthar phyin shog /
ces pa 'di ni sku skye blo bzang bstan ba'i rgyal mtshan gyis bskul ba ltar shAkya'i dge slong blo bzang ye shes kyis smras pa dge legs 'phel / /
! swasti /
blo bzang rgyal ba gnyis pa'i mdo sngags kyi / /
bstan pa'i rgyal mtshan 'dzin pa'i dpal yon can / /
ye shes 'phrin las 'od stong 'phro ba yis / /
gdul bya'i blo mun sel la gsol ba 'debs / /
dkon mchog rin chen rnam gsum byin rlabs dang / /
dkar phyogs skyong ba'i bstan srungs mthu stobs dang / /
dad ldan gdul byas gsol ba btab pa'i mthus / /
rje btsun bla ma srid mthar zhabs brtan shog /
de ltar rtse gcig dang bas gsol btab pas / /
deng nas skye zhing skye ba thams cad du / /
dpal ldan bla mas 'bral med rjes bzungs nas / /
dam chos bdud rtsi ngoms med 'thung bar shog ces pa 'di ni shangs dga' ldan chos 'khor gyi gnyer pa ngag dbang tshe ring gis bskul ba ltar shAkya'i btsun pa blo bzang ye shes kyis smras pa'o / /
! oM bde legs su gyur cig /
'jam dbyangs dga' ba'i zhing khams ngo mtshar can / /
mi yi zol bsten 'jam dpal dbyer med sku / /
'khor brgyur rgyal bo'i tshul bzungs mdzad ba can / /
ngag gi dbang phyug zhabs la gsol ba 'debs / /
'jam mgon bstan pa'i ring lugs ma lus ba / /
phyogs brgyar sbel mdzad gnam bskos rgyal bo'i zhabs / /
lha mi'i dpyid du 'gyur med seng ge'i khrir / /
g.yo ba med cing zhabs bad brtan bar shog /
dad ldan gdul bya'i mos ba'i rten 'brel dang / /
mtha' yas skye rgu'i legs byas bsod nams mthus / /
rgyal srid dpal 'byor chos bzhin spyod pa dang / /
phan tshun gnod med byams pa'i sems ldan shog /
ces pa 'di ni 'jam dbyangs gong ma chen po'i gsol 'debs zhabs brtan dang bcas ba 'di lta bu zhig dgos zhes ja sag bla ma dge legs chos 'phel dang /
tA bla ma bzod pa rin chen gnyis kyis bskul ba ltar shAkya'i dge slong blo bzang ye shes kyis smras pa dge legs 'phel / /
! blo bzang bstan pa'i rgya mtsho las 'ongs ba'i / /
bslab gsum rim gnyis nor bu'i dga' ston gyis / /
skal bzang 'gro la phan bde'i dpal stsol ba / /
'jam dbyangs mtshan can zhabs la gsol ba 'debs / /
bslu med dkon mchog gsum gyi byin rlabs dang / /
g.yel med chos skyong bsrung ma'i mthu stobs kyis / /
dpal ldan ngag gi dbang phyug rgyal ba'i sras / /
gdul bya'i mgon du yun ring zhabs brtan shog /
de ltar gsol btab rnam dkar phung po'i mthus / /
@# / /
tshe rabs kun tu bshes gnyen dam pa yis / /
dgyes bzhin rjes su bzungs te dam chos kun / /
rgyal ba'i dgongs ba ji bzhin 'grub bar shog /
ces mu li 'jam dbyangs sku skye'i gsol 'debs brtan bzhugs smon lam dang bcas ba 'di ni gsol dpon rdo rje rgyal mtshan gyis bskul ba ltar shAkya'i dge slong blo bzang ye shes kyis smras pa'o / /
! swa sti /
blo bzang bstan pa'i nyi ma phan bde'i dpal / /
rig grol gnyis ldan dge 'dun kun gyi rje / /
skyabs gsum kun 'dus dpal ldan bla ma yi / /
zhabs pad nam yang g.yo med brtan par shog /
ces pa 'di ni sngags pa grwa tshang gi bla brgyud gras la bcug chog ba 'di lta bu zhig dgos zhes bskul ba'i ngor shAkya'i dge slong blo bzang ye shes kyis smras pa dge legs 'phel / /
! swa sti /
ji bzhin gzigs pa'i ye shes mi dman zhing / /
chos srid dpal 'byor rgyas pa'i mdzad pa can / /
yongs 'dzin dam pa dpal ldan bla ma yi / /
zhabs bad g.yo med yun du brtan par shog /
ces pa 'di ni dkyil khang grwa tshang gi rgyun bskang pa bka' chen ye shes kyis bskul ba ltar chos smra ba'i dge slong blo bzang ye shes kyis smras pa'o / /
bkra shis / /
! swasti /
blo bzang bstan pa'i dpal gyur nyin mo'i mgon / /
ji bzhin gzigs pa'i ye shes mi dman zhing / /
gzhan la 'doms pa'i pa'i blo gros dpal mnga' ba / /
zla med dge ba'i bshes la gsol ba 'debs / /
rgyal ba gnyis pa 'jam mgon tsong kha ba'i / /
mdo sngags bstan ba'i gzhung lugs spel ba la / /
'phrin las 'od bsil bye ba 'gyed mkhas pa / /
'gro ba'i mun sel dam ba'i zhabs brtan shog /
bslu med skyabs kyi dam pa khyed nyid la / /
gus pa'i yid kyis rtse gcig gsol btab mthus / /
phyi nang 'gal rkyen bar gcod kun zhi zhing / /
bsam don chos bzhin 'grub par byin gyis rlobs / /
deng nas bzungs te byang chub snying po'i bar / /
rtag tu dal 'byor tshang ba'i rten thob cing / /
mtshan nyid ldan ba'i dge ba'i bshes gnyen gyis / /
'bral med rjes su 'dzin pa nyid gyur cig /
bstan 'gro'i dpal du bla ma'i zhabs bad brtan / /
de 'dzin skyes bus sa stengs kun la khyab / /
bstan pa'i sbyin bdag dpal 'byor mnga' thang rgyas / /
bstan ba yun ring gnas pa'i bkra shis sho ga /
ces pa 'di ni dad stobs dang ldan pa dpon mo chos skyid kyi gsung gis bskul ba la brten nas shAkya'i dge slong blo bzang ye shes kyis smras pa'o / /
! oM bde legs su gyur cig /
ngag gi dbang phyug smra ba'i zla ba mchog /
rgyal ba'i bstan pa dar zhing rgyas mdzad pa / /
thugs rje'i 'od kyis 'gro kun rjes 'dzin pa'i / /
mtshungs med bla ma'i zhabs la gsol ba 'debs / /
de ltar dang ba'i yid kyis gsol btab pas / /
rgyal ba gnyis pa'i bstan pa rin po che / /
bshad sgrub bya bas 'dzin skyong spel mdzad ba'i / /
bstan 'dzin skyes bu'i zhabs bad brtan par shog /
snying @# / /
nas 'gyur med rtse gcig gsol btab mthus / /
deng nas yang srid skye ba thams cad du / /
'bral ba med par dgyes bzhin rjes bzungs te / /
dam chos bdud rtsi'i dpal la spyod par shog /
ces pa 'di ni bkra shis ljongs mdzod pa ngag dbang legs 'byor dang blo bzang dge 'dun gnyis kyis 'di lta bu zhig dgos zhes bskul ba la brten nas shAkya'i dge slong blo bzang ye shes kyis smras pa dge legs su gyur cig / / /
! swasti /
blo bzang rgyal ba gnyis ba'i gzhung lugs kyi / /
bstan pa'i rgyal mtshan 'dzin pa'i dpal yon can / /
ye shes 'phrin las 'od dkar 'phro ba yis / /
'gro ba'i blo mun sel la gsol ba 'debs / /
bslu med dkon mchog gsum gyi byin rlabs dang / /
bstan srungs dam can rgya mtsho'i mthu rtsal dang / /
dad ldan gdul byas rtse gcig gsol btab mthus / /
rje btsun bla ma srid mthar zhabs brtan shog /
de ltar snying nas gsol ba btab pa'i mthus / /
deng nas bzungs te tshe rabs thams cad du / /
dpal ldan bla mas 'bral med rjes bzungs nas / /
ngoms med bdud rtsi'i dpal la spyod par shog /
ces pa 'di ni bkra shis ljongs pa blo bzang dge 'dun gyis bskul ba ltar shAkya'i dge slong blo bzang ye shes kyis smras pa'o / /
! oM swa sti /
blo bzang grags pa'i ring lugs chu gter che / /
don gnyis lhun gyis grub ba'i gdul bya'i dpal / /
bslab gsum rnam dag 'dul khrims yon tan gyis / /
rab mdzes bla ma'i zhabs la gsol ba 'debs /
ces pa 'di ni rab 'byams pa blo bzang theg mchog gis bskul ba'i ngor shAkya'i btsun pa blo bzang ye shes kyis nyi 'od 'khyil du smras pa dge zhing bkra shis par gyur cig /
! oM swasti /
mtshan tsam dran pas sdig sgrib kun 'joms pa / /
bde bar gshegs pa so lnga'i snang brnyan mchog /
tsan+dan las grub dad dang brtson pa yis / /
legs bskrun dge tshogs zla shel 'od stong gis / /
dpal ldan bla ma'i bzhed dgongs kun+da'i tshal / /
sku gsum ge sar bzang pos rab mdzes shing / /
skye dang skye bar mgon des rjes bzungs te / /
theg pa mchog gi go 'phang myur thob shog /
phan bde 'od brgya'i 'byung gnas rgyal bstan nyi / /
phyogs dus kun tu gsal zhing rgyas pa dang / /
yul phyogs rnams su mi shis rgud pa yi / /
ming yang mi 'byung sde bzhis 'byor gyur cig /
ces lcags ra sbrul ba'i sku ngag gi dbang bos bskul ba ltar shAkya'i btsun pha blo bzang ye shes kyi sbyar ba'o / /
! oM swasti /
thub bstan spyi dang 'jam mgon tsong kha pa'i / /
bstan pa'i pad tshal nyin mor byed pa'i mgon / /
dad ldan gdul byas rtse gcig gsol btab mthus / /
dpal ldan bla ma bskal brgyar zhabs brtan shog /
ces pa 'di shing lug dri zhin lngan gyi zla ba'i dkar phyogs kyi rgyal ba gnyis pa'i ches la lha yi bla ma rgyal sar byon pa'i sbyor ba khyad par can la nye 'khor ba rnams kyis ring 'tsho'i brtan @# / /
bzhugs phul skabs 'di lta bu zhig dgos zhes bskul ba'i ngor chos smra ba'i btsun ba blo bzang ye shes kyis thogs med du smras ba'o / /
dzayan+tu / /
! oM bde legs su gyur cig /
blo gter bzang po'i nyin byed rab gsal zhing / /
mkhyen brtse'i ye shes 'od zer stong 'bar bas / /
phan bde'i 'byung gnas rgyal bstan 'dab brgya'i tshal / /
'phel mdzad dpal ldan bla mar gsol ba 'debs / /
gzhon nu nyid nas dam pa'i chos 'dzin cing / /
rnam dbyod shes bya'i dkyil 'khor rgyas pa yis / /
gling bzhi'i skal ldan gdul bya'i mgon po nyid / /
bskal brgyar rdo rje'i khri la brtan par shog /
rje btsun bla ma bstan dang 'gro ba'i dpyid / /
zhabs kyi padmo g.yo ba med ba dang / /
rnam dkar 'brin las bzang bo'i dbal yon rnams / /
dbyar gyi chu bo bzhin du 'phel bar shog /
ces ba 'di ni dka' chen skal bzang rgya mtshos bskul ba'i ngor shAkya'i btsun pa blo bzang ye shes kyis sbyar ba'o / / / /
! oM bde legs su gyur cig /
zab mo mtha' gnyis bral ba'i gnas lugs kyi / /
don bzang tshul bzhin 'byed la zla med pa'i / /
skal bzang gdul bya yongs kyi gnyen gcig bu /
yongs 'dzin dge ba'i bshes gnyen zhabs brtan shog /
blo bzang ring lugs dri med mdo sngags kyi / /
chos tshul 'chad la mkhas ba'i grags pa yis / /
phyogs rnams kun tu gsal zhing rgyas mdzad pa'i / /
dpal ldan bla ma yun ring zhabs brtan shog /
mchog gsum bsrung ma dam can mthu stobs dang / /
rig sngags 'chang ba rnams kyi bden tshig dang / /
dad ldan rnams kyis gsol ba btab ba yis / /
bstan 'gro'i dpal du yun ring nyer 'tsho shog / /
ces ba 'di ni rgod tshang gnas bla ma blo bzang rab rgyas kyis yang yang bskul ba'i ngor chos smra ba blo bzang ye shes kyis smras ba'o / /
! shing lug sngags grar bzang gos kyi dra ba dra phyed sbyar ba'i zhal yig /
na mo gu ru b+hud+d+ha bo d+hi satwA ya /
bla ma yi dam skyabs gnas dkon mchog gsum / /
rgyud sde bzhi yi dkyil 'khor lha rnams dang / /
bka' nyan dam can chos skyong bsrung ma'i tshogs / /
'khor ngang bcas ba dgyes byed spyan lam du / /
lha rdzas lid 'ong nor bu'i rgyan gyis mdzes / /
'dod yon lnga dang rin chen bkra shis brgyad / /
dngos bshams yid kyis sprul pa'i mchod sprin 'di / /
bla ma yi dam chos srungs mnyes phyir 'phul / /
rdzu 'phrul shugs 'chang mdzes ba'i rta mchog dang / /
sprin ltar gtibs pa'i g.yag rog lug nag dang / /
dgra bo'i snying 'byin bya nag khyi nag tshogs / /
chos skyong bsrung ma dgyes pa bskyed phyir 'bul / /
tshe dang bsod nams rnam dkar bgyid 'phrin rnams / /
dbyar gyi chu bo bzhin du rab rgyas nas / /
bsam pa'i don kun gegs med 'grub pa sogs / /
las bzhi'i 'phrin las g.yel ba med bar mdzod / /
dge 'dis mtshon nas skye ba thams cad du / /
mthu ldan bsrung mas tshul bzhin grogs byas te / /
gdon bgegs 'byung po mi mthun phyogs @# / /
zhi nas / /
mdo sngags bstan pa phyogs bcur rgyas gyur cig /
bslab pa gsum dang rgyud sde rnam pa bzhi / /
gdams pa'i mchog tu legs par gzigs pa yi / /
mi nub thub bstan rgyal mtshan 'dzin ba la / /
'jam mgon bla ma dang mtshungs bkra shis shog /
! seng g.yabs kyi dra phyed la /
oM swasti /
bslab gsum rnam dag mkhan slob dge 'dun sde'i / /
phyi dang nang gi bar gcod zhi ba dang / /
mi dang mi min bsam pa ngan ba rnams / /
drag po'i chad pas myur du tshar chod mdzod / /
sa ma ya tIShTHa / /
! oM swasti /
ngag gi dbang phyug blo bzang bstan pa'i gnyen / /
lung rigs chos kyi dpal ldan dge ba'i bshes / /
bslab gsum dag pa'i dkyil 'khor rab rgyas pa'i / /
sprul sku'i zla ba myur du 'char bar shog /
sngon goms mkhyen brtse'i lha lam yangs pa nas / /
dge legs nyin byed 'od kyi snang pa yis / /
gdul bya'i pad tshal bzhad mdzad mgon khyod kyis / /
rjes bzungs yang srid zlos gar bsgyur bar shog /
rmad byung bslu med thugs rje'i byin rlabs dang / /
bstan srungs dam can rgya mtsho'i mthu stobs kyis / /
dad ldan gdul bya'i tshogs kyis yongs smon pa'i / /
'dod pa'i re ba ji bzhin 'grub gyur cig /
ces pa 'di ni chos rje phun tshogs rnam rgyal dang /
phyag mdzod bsod nams seng ge /
gsol dpon lhun grub rgya mtsho bcas kyis bskul ba ltar /
chos smra ba'i btsun pa blo bzang ye shes kyis smras pa'o / /
! oM swasti /
rgyal ba'i ring lugs nyin mor byed pa'i mgon / /
'jam dbyangs sprul ba'i gar gyi rnam rol sku / /
blo bzang bstan pa'i rgyal mtshan 'dzin pa'i rje / /
dpal ldan bla ma'i zhabs la gsol ba 'debs / /
'chad rtsod rtsom pa'i rnam dpyod spobs pa yis / /
thub pa'i lung rtogs dkar cha'i zla bzhin du / /
'phel mdzad rje btsun bla ma bstan 'gro'i mgon / /
bskal brgyar gdong lnga'i khri la g.yo med shog /
dkon mchog rin chen rnam gsum byin rlabs dang / /
drang srong rig sngags grub pa'i bden tshig dang / /
dad ldan gdul byas gsol ba btab pa'i mthus / /
'gro 'dren dam pa srid mthar zhabs brtan shog /
ces pa 'di ni phun tshogs yel ting dbang gis bskul ba ltar shAkya'i btsun pa blo bzang ye shes kyis bka' gdams pho brang du sbyar ba'o / /
mang+ga laM / /
! oM bde legs su gyur cig /
blo bzang mkhyen brtse'i dkyil 'khor rab rgyas shing / /
ye shes snang bas gdul bya'i mun pa sel / /
mdo sngags gzhung gi chos tshul spel mdzad pa'i / /
dpal ldan bla ma bskal brgyar zhabs brtan shog /
ces pa 'di ni dga' ldan rab rgyas pa gzhis byes bla spyis bskul ba ltar shAkya'i dge slong blo bzang ye shes kyis smras pa'o / /
dge'o / /
! oM swasti /
ngag dbang blo gros bzang po'i dkyil 'khor rgyas / /
lung rigs @# / /
mchog gi 'od ldan bshes gnyen che'i / /
rab dkar lhag bsam zla ba'i ma ma las / /
rgyal ba'i mchod rten gtsug lag khang rnams la / /
nyams gsos byi dor legs par bgyis pa dang / /
'gro la dam pa'i bdud rtsi spel bas mtshon / /
bdag dang gzhan gyi dus gsum dge ba'i tshogs / /
ji snyed mchis dang mchog gsum byin rlabs mthus / /
dus 'di nas bzungs rnam mkhyen ma thob bar / /
nges 'byung byang sems yang dag lta ba dang / /
rim gnyis lam gyi rnal 'byor zab mo'i don / /
rnam dag blo yis sgrub la brtson par shog /
deng nas brtsams te tshe rabs thams cad du / /
dga' ldan chos kyi zhing khams dam pa der / /
rgyal ba'i rgyal tshab ma pham mgon po dang / /
'jam dpal snying po nam mkha' dri ma med / /
rgyal sras rnams kyi gsung gi bdud rtsi'i bcud / /
ngoms pa med par bgo skal longs spyad nas / /
rlabs chen spyod pa tshogs gnyis yongs rdzogs te / /
'gro kun rgyal ba'i go 'phang myur thob shog /
ces pa 'di ni mtho lding mkhan po ngag dbang mchog ldan gyis 'di lta bu zhig dgos zhes bskul ba ltar shAkya'i btsun pa blo bzang ye shes kyis bka' gdams pho brang du smras pa'o / / / /
! rgyal ba'i bstan srungs 'ga'i bskar gso dngos grub kun 'byung bzhugs /
rang nyid skad cig gis dpal rdo rje 'jigs byed zhal gcig phyag gnyis kyis gri gug dang thod pa 'dzin pa yum dang bcas pa'i skur bzhengs par gyur /
nang mchod mchod gtor rnams 'jigs byed ltar byin gyis brlabs la / /
hUM /
stong pa'i ngang las mdun du pad nyi'i steng / /
ye shes me dpung 'bar ba'i klung dkyil na / /
m+hA kA la phyag drug mthu stobs can / /
g.yas pas gri gug thod 'phreng cang te'u 'khrol / /
g.yon gyis thod khrag rtse gsum zhags pa 'phen / /
glang chen stag lpags mi mgo sprul gyis brgyan / /
re ma ti dang 'khor tshogs rgya mtshor bcas / /
las bzhi'i 'phrin las sgrub phyir brtan par bzhugs dam can chos rgyal ma he'i zhal can ni / /
mthing nag phyag gnyis thod dbyug zhags pa 'dzin / /
tsA muN+Di sogs pho mo'i 'khor gyis bskor / /
g.yas bskums stabs kyis ma he'i gdan la bzhugs / /
dam ga zor las dgyes srin mo khros pa'i gzugs / /
zhal gcig phyag gnyis be con thong khrag 'dzin / /
dus bzhi'i lha mo ma mo kun gyi dbus / /
rdzu 'phrul dre'u'i steng du brtan par bzhugs / /
gnod sbyin zhal gcig phyag gnyis sku mdog dmar /
zangs gri glo mchin mda' gzhu ru mtshon bsnams / /
gdong dmar srog bdag gri thogs bka' nyan bcas / /
pad nyi rta ro mi ro khrir brtsegs bzhugs / /
dbang gi mdog can phyag g.yas tsan+dan be ra / /
g.yon pa btsan gyi @# / /
zhags pa bzungs nas ni / /
bstan dgra 'ching byed bdud bzhi 'dul mdzad pa'i / /
rlung ltar myur 'gyogs rta yi gdan la bzhugs / /
spyan 'dren ni /
hUM /
sngon tshe rdo rje 'chang gis bka' bsgos shing / /
bstan dang bstan pa 'dzin pa'i skyes bu rnams / /
tshul bzhin g.yel med srung zhing skyong mdzad pa'i / /
chos skyong bsrung ma 'khor dang bcas pa rnams / /
rang rang sngon gyi gnas mchog so so nas / /
'phrin las sgrub phyir gnas 'dir gshegs su gsol / /
e hya hi /
badzra sa ma ya dzaH dzaH dzaH hUM baM hoH dam tshig pa dang gnyis su med par gyur /
ka ma la ye stwaM /
hUM /
dgra bgegs bsgral ba'i khrag zhag mchod yon dang / /
dbang po'i me tog tshil chen dud pa'i sprin / /
zhun chen sgron me khrag zhag ga bur dri / /
sha rus 'bru nag zhal zas rol mo'i tshogs / /
'dod yon tan rin chen bdun dang phyi nang mchod / /
dngos bshams yid sprul mchod sprin rgya mtsho 'di / /
rab 'byams sa dang nam mkha'i khyon bkang ste / /
chos skyong bsrung ma 'khor bcas mnyis phyir 'bul / /
bzhes nas rgyal bstan spyi dang tsong kha pa'i / /
bstan la gnod byed mi dang mi min tshogs / /
thams cad rdul phran bzhin du brlag par mdzod / /
de nas yig brgya ci rigs bzlas te /
bshags pa bya ba ni /
hUM rdo rje 'chang dang rtsa rgyud bla ma dang / /
yi dam dkyil 'khor bka' sdod bcas rnams la / /
'khor ba thog med nyes tshogs ci mchis pa / /
gnong zhing 'gyod pa'i sgo na sa mthol lo bshags / /
rtsa ba yan lag dam tshig 'gal ba dang / /
sku gsung thugs dang yon tan 'phrin las kyi / /
sgrub rdzas dman dang mchod gtor nyams pa sogs /
gtang rag dus su ma btang mthol lo bshags / /
mdor na sgo gsum nyes tshogs ci mchis pa / /
bla ma yi dam bsrung mar bcas pa la / /
spros bral mi mngon dbyings nas bshags bgyis na / /
thugs rje che ldan rnams kyis bzod par gsol / /
de nas bskang rdzas byin brlab ni /
hrIH Sh+TIH sa bsangs /
swa b+hA wa sa stong bar sbyangs /
stong pa'i ngan las bskang rdzas rnams kyi rang rang gi ming yig dang po thig les brgyan pa zhu ba las byung ba'i bla ma dang yi dam chos skyong bsrung ma 'khor dang bcas pa mnyes par byed pa'i dam rdzas spyan gzigs mchod pa'i bye brag bsam gyis mi khyab bzhig bla ma yi dam chos skyong bsrung ma 'khor dang bcas pa rnams kyi spyan lam du 'byung zhib rgyas par gyur cig /
oM sarba bid ces sogs nam mkha' mdzod kyi sngags dang phyag rgyas byin gyis brlabs /
oM ar+g+haM AH hUM /
de bzhin du sbyar te /
spar+sha AH hUM /
bskang gso ni /
hUM /
bla ma yi dam chos bsrung 'khor bcas la /
dam rdzas spyan gzigs mchod pa'i bye brag rnams / /
ma tshang med par dgyes byed legs 'bul na / /
ye shes spyan lam yongs su mdzes gyur cig /
dgra bgegs snying khrag dmar gyi ar+g+haM dang / /
dbang po lnga yi me tog ri @# / /
ltar spungs / /
gu gul tshi la chen bsregs pa'i dud sprin 'khrigs / /
zhun chen sgron me stong gsum gsal ba 'dis / /
bla ma yi dam 'khor bcas thugs dam bskangs / /
chos skyong bsrung ma 'khor bcas thugs dam bskangs / /
thugs dam bskangs shing nyams chags gsos gyur nas / /
bar gcod kun gsol dngos grub ma lus stsol / /
dgra bge gas bsgral ba'i khrag zhag dri chab dang / /
sha rus zhal zas lhun por rab tu spungs / /
myos byed bdud rtsi'i btung ba mtsho ltar bskyil / /
snyan brjid rol mo'i sgra yis sa gsum khyab / /
bla ma yi dam 'khor bcas thugs dam bskangs / /
chos skyong bsrung ma 'khor bcas thugs dam bskangs / /
thugs dam bskangs shing nyams chags gsos gyur nas / /
bar gcod kun gsol dngos grub ma lus stsol / /
rdzu 'phrul shugs 'chang zla ba'i mdongs ldan pa'i / /
mdzes pa'i rgyan sbas rta nag rlung ltar 'phyo / /
rdo rje'i r+wa ldan chang sprin lta bur gtibs / /
drag po'i ngar sgra sgrog pa'i zhol chen 'dis / /
bla ma yi dam 'khor bcas thugs dam bskangs / /
chos skyong bsrung ma 'khor bcas thugs dam bskangs thugs dam bskangs shing nyams chags gsos gyur nas / /
bar gcod kun gsol dngos grub ma lus stsol / /
'jam pa'i spu tshogs spyi gtsug shel ltar 'tsher / /
r+wa bzhi co da pan gyis mdzes lug nag dang / /
rdo rje'i mchu sder 'jigs pa'i sgra 'byin zhing / /
'phur lding rol pas khams kun khyab pa 'dis / /
bla ma yi dam 'khor bcas thugs dam bskangs / /
chos skyong bsrung ma 'khor bcas thugs dam bskangs / /
thugs dam bskangs shing nyams chags gsos gyur nas / /
bar gcod kun gsol dngos grub ma lus stsol / /
khros pa'i kha gdangs 'bar ba'i che ba gtsigs / /
dam nyams srog la rngams pa'i khyi nag dang / /
g.yang gzhi rgyu rlon mgo 'phreng do shal dang / /
glang chen stag lpags drag po'i chas rnams kyis / /
bla ma yi dam 'khor bcas thugs dam bskangs / /
chos skyong bsrung ma 'khor bcas thugs dam bskangs / /
thugs dam bskangs shing nyams chags gsos gyur nas / /
bar gcod kun gsol dngos grub ma lus stsol / /
bdud sde'i dpung gis mtshon cha'i char phab kyang / /
gzhom gzhig bral ba'i rdo rje'i go mtshon dang / /
dam rdzas dmar chen gtor ma ri ltar spungs / /
mthing nag dar brgyan sbyangs rtogs sbar byas bas / /
bla ma yi dam 'khor bcas thugs dam bskangs / /
chos skyong bsrung ma 'khor bcas thugs dam bskangs / /
thugs dam bskangs shing nyams chags gsos gyur nas / /
bar gcod kun gsol dngos grub ma lus stsol / /
'dod yon rin chen bdun dang bkra shis rtags / /
nyi zla ri rab gling bzhi rgyal srid bdun / /
phyi nang gsang ba bla na med pa'i rten / /
dngos shams yid sprul tshang zhing yid 'ong 'dis / /
bla ma yi dam 'khor bcas thugs dam bskangs / /
chos skyong bsrung ma 'khor bcas thugs dam bskangs / /
thugs dam @# / /
bskangs shing nyams chags gsos gyur nas / /
bar gcod kun gsol dngos grub ma lus stsol / /
bsku la ni /
hUM /
rdo rje 'chang dang grub chen lwa ba pa / /
sang+g+ha b+ha dra 'od bo che sogs dang / /
brgyud pa'i bla ma'i tshogs la smong pa yi / /
dam nyams sdig can de dag bsgral du gsol / /
rnal 'byor dge 'dun sde dang bcas rnams la / /
gshe zhing skur ba 'debs pa'i dgra bgegs tshogs / /
mthu dang rdzu 'phrul ma lus kun nyams te / /
rgyal bas bka' bsogs drag po'i las rnams sgrubs /
bstan la gnod byed dgra bgegs tshar bcad nas / /
rnal 'byor dpon slob dgon gnas dge 'dun bcas / /
tshul bzhin bsrung la g.yel ba med pa dang / /
bstan 'dzin skyes bu'i zhabs pad brtan par mdzod / /
mdo sngags yon tan mtha' dag rgyas pa dang / /
bstan la gnod byed gdug pa'i sems 'chang rnams / /
bsrung ma rnams kyis snying khrag zhal gsol nas / /
'dul bar zhal bzhes dam bca' ma bsnyel bar / /
rtag tu bsrung skyob g.yel ba med par mdzod / /
bzlog pa ni /
chos sku yang pa'i pho brang nas /
zhes sogs byed /
bzlas pa sbro na chos skyong so so'i bskang gso nang ltar byed /
de nas gtor ma byin gyis ba rlabs la /
gtor ma 'bul ba ni mgon po 'khor dang bcas pa'i ljags hUM las skyes pa'i rdo rje rtse gcig pa dmar po 'od kyi sbu gu can du gyur pa'i spu gus gtor ma rdubs te gsol bas /
zag med kyi bde bas thugs rgyud tshims par gyur /
oM badzra m+hA kA la k+ShI k+Shi tra big+h+nAn bi nA ya ka hUM hUM phaT phaT sa pa ri wA ra i daM ba liM ta kha kha khA hi khA hi /
zhes pa bdun gyis gco bo yab yum 'khor bzhi bcas pa dang /
shAs na'i mjug tu /
bilaM ta btags pa gsum gyis dam can spyi la dbul / /
om shrI m+hA kA la sa pa ri wA ra ar+g+ha nas /
shabta pra tIts+tsha hUM swA hA /
oM badzra ma hA kA la k+ShIM k+She tra bi g+h+nAn bi nA ya ka hUM hUM phaT phaT sa pa ri wA ra oM AH hUM /
oM shrI m+hA kA la shA sa na zhes pa nas phaT phaT oM AH hUM gis nang mchod dbul /
chos kyi rgyal po yab yum 'khor dang bcas pa'i ljags hUM las skyes pa'i rdo rje rtsa gcig pa dmar po 'di kyi sbu gus gtor ma'i bcud drangs te gsol bar gyur oM kA la rU pa sa pa ri wA ra sarba bi g+h+nAn sha truM mA ra ye i daM pa liM ta kha kha khA hi khA hi /
tsA muN+Di sa pa ri wA ra sarba bi g+h+nAn sha truM mA ra ya i daM ba liM ta kha kha khA hi khA hi /
zhes bdun bdun brjod de gtor ma phul bas 'khor dang bcas bas gsol bar bsams la /
oM kA la rU pa sa pa ri wA ra ar+g+haM nas /
shap+ta pra tIts+tsha hUM swA hA /
oM kA la rU pa oM AH hUM /
oM tsA muN+Di oM AH hUM /
ya ba ti la sogs pa gshin rje po mo'i tshogs dang bcas pa'i zhal du oM AH hUM /
zhes pas dbul /
dpal ldan lha mo 'khor dang bcas pa'i ljags hUM las skyes pa'i rdo rje rtse gcig pa dmar po 'od kyi sbu gu can gyis gtor ma'i bcud drangs te gsol bar gyur /
oM kA li de wi sa pa ri wa ra sarba bi g+h+nAn sha truM mA ra ya i daM ba liM ta kha kha khA hi khA hi /
zhes pa nyer gcig gis dbul /
oM a kA ro gsum gyis 'khor rnams la dbul /
oM kA li de wi sa ba ri wA ra ar+g+haM nas /
shap+ta pra tIts+tsha hUM swA hA /
oM kA liM de wi sa paM ri wA ra oM AH hUM /
chos skyon @# / /
lcam sring 'khor dang bcas pa'i ljags hUM las skyes pa'i rdo rje rtse gcig ba dmar po 'od kyi sbu gu can du gyur bas gtor ma'i bcud drangs te gsol bar bsams la /
o rak+mo pra Na Ang+ma sa ba ri wA ra sarba bi g+h+nAn sha truM mA ra ya i daM ba liM ta kha kha khA hi khA hi /
zhes pa bdun gyis 'bul /
'khor rnams la a kA ro gsum gyis dbul /
oM rak+mo ba Na Ang+ma sa ba ri wA ra ar+g+haM nas /
shap+ta pra tIts+tsha hUM swAhA /
oM rak+mo pra Na Ang+ma sa ba ri wA ra oM AHhUM /
chos skyong tshangs pa 'khor dang bcas pa'i ljags hUM las skyes pa'i rdo rje rtse gcig pa dmar po 'od kyi sbu gus gtor ma'i bcud drangs te gsol bar gyur /
ma hA brA h+ma Na i daM ba liM ta kha kha khA hi khA hi /
gsum dang /
'khor rnams la a kA ro gsum gyis dbul /
mahA brA h+ma Na sa ba ri wA ra ar+g+haM nas /
shap+ta pra tIts+tsha hUM swA hA /
mahA brAh+ma Na sa pa ri wA ra oM AHhUM /
chos skyong bsrung ma 'khor bcas la / /
bdag gis gtor ma phul ba yis /
zhes sogs brjod /
gzhi bdag gtor ma btang /
de nas bstod pa bya ba ni /
hUM /
chos dbyings ngang las rnam yang ma g.yos par / /
ma rungs 'dul phyir drag po'i skur bzhengs nas / /
mngon spyod las kyis bstan dgra 'dul mdzad pa'i nag po chen po 'khor bcas bstod par bgyi / /
kA la rU pa 'jigs rungs drag po'i gzugs / /
bstan la gnod byed 'joms mdzad mthu stobs can / /
rgyal bas bka' bsgos bstan pa srung mdzad pa'i / /
chos rgyal yab yum 'khor dad bcas la bstod / /
rdo rje 'chang dbang dpal ldan bla ma yi / /
spyan sngar bstan pa tshul bzhin srung ba'i gtso / /
dpal ldan 'dod khams dbang phyug 'khor bcas la / /
bsam pa dag pas yi rang phyag 'tshal lo / /
bcom ldan gshin rje'i gshed kyi bka' nyan pa'i / /
sgrol gying srog bdag dmar po 'khor bcas kyis / /
gnod byed dgra bgegs mtha' dag zhi mdzad pa'i / /
'khor chogs rgya mtshor bcas la gus bas bstod / /
rdzu 'phrul shugs 'chang rta mchog rag pa'i gdan / /
dbang gi mdog can beng chen zhags pa 'dzin / /
'jigs rungs srin po drag tu khros pa'i gzugs / /
mche gtsigs thod skam lda yis dbu brgyan cing / /
bse yi rmog dang bse yi ya lad gyon / /
bstan dgra tshar gcod ral gri rked la btags / /
las bzhi'i 'phrin las tshul bzhin sgrub mdzad pa'i / /
'khor tshogs dam can rgya mtshor bstod par bgyi / /
mnga' gsol ni /
bla ma yi dam chos srungs tshogs rnams kyis / /
'phrin las ma lus tshul bzhin sgrub pa la / /
nam yang g.yel ba med par grogs mdzad pa'i / /
skyabs gnas kun 'dus ngo bor mnga' gsol lo / /
dran pa tsam gyis mchog thun dngos grub rnams / /
stsol mdzad rtsa rgyud bla ma yi dam lha / /
dpa' bo mkha' 'gro chos skyong bsrung tshogs kyis / /
rtag tu srung skyob dge ba'i bkra shis shog /
ces pa 'di ni sku skye blo bzang bstan pa'i rgyal mtshan gyis 'di lta bu zhig dgos zhes yang yang nan gyis bskul ba ltang chos smra ba'i btsun pa blo bzang ye shes kyis bka' gdams pho brang du smras pa bde legs su gyur cig / /
@# / /
snyan dar spyir /
oM swasti /
dngos su bshams dang yid kyis sbrul pa yi / /
mchod sprin bde ba chen pos rgyas btab rnams / /
bdud bzhi las rgyal rgyal ba'i dbang sku la / /
legs phul rnam dkar bya ba bzang po'i mthus / /
mi shes mi mthun rgud pa kun zhi nas / /
bsam don gegs med myur du 'grub par shog /
! rje cod kha par /
mchod sprin lha yi lam gang dngos bshams dang / /
ting 'dzin gyis sprul mchod tshogs ci mchis nga / /
'jam mgon chos kyi rgyal po tsong kha par / /
phul ba'i ches dkar bzang po'i bya ba'i mthus / /
dug gsum nyes tshogs rtsad nas drungs phyung ste / /
chos kun rten 'brel ngos su legs shar nas / /
skye ba kun tu rgyal ba tsong kha pas / /
'bral med rjes 'dzin bsam don myur 'grub shog /
! zha lu'i dus gsum sangs rgyas kyi yug gyon la /
oM swasti /
dngos su bshams dang yid kyis legs sprul ba'i / /
mtha' yas mchod sprin bde stong rgyas btab rnams / /
dug gsum las rgyal thams cad mkhyen sku la / /
dad bas phul ba'i ches dkar legs byas mthus / /
shes bya'i gnas lugs ji bzhin rtogs pa yi / /
zab yangs myur pa'i rnam dpyod cher 'phel te / /
lung rtogs bstan pa yun ring spel 'dod pa'i / /
bsam don ma lus gegs med 'grub par shog mang+ga laM / /
! yi dam /
oM swasti /
gdug pa can rnams da ngang byed gshin rje'i gshed / /
'jigs mdzad dpa' bo chen po dgyes skyed phyir / /
snyan shal mdzes byed lha rdzas 'di phul bas / /
ma rig mun pa'i tshogs rnams drungs phyung ste / /
bsam don myur 'grub 'phrin las g.yel med sgrubs / /
! mgon po /
'jig rten dbang phyug khros pa'i skur bstan nas / / /
ma rungs 'dul mdzad ye shes mgon po cher / /
snyan shal yid 'ong 'di phul dge ba'i mthus / /
phyi nang nag phyogs bar chad kun zhi nas / /
ji bzhin bsam don myur 'grub 'phrin las mdzod / /
! chos rgyal /
'jam dpal bka' nyan chos kyi rgyal po cher / /
shin tu yid 'phrog lha dar phul ba yis / /
shes bya'i gnas lugs thogs med 'byed nus shing / /
sdang dgra zhi nas bsam don chos bzhin sgrubs / /
! lha mo /
'dod pa khams la mthu stobs dbang sgyur zhig / /
bstan 'dzin kun gyi gnyen gcig mkha' 'gro'i gtsor / /
snyan shal yid 'phrog lha rdzas 'di phul bas / /
mdo sngags gzhung lugs gnas rnams ma lus pa'i / /
tshig don myur rtogs bgegs rigs zhi bar mdzod / /
! rta mgrin /
rgyal ba kun gyi mkhyen brtse mtha' dag rnams / /
gcig bsdus rgyal bsren 'joms la mthu rtsal che / /
khro bo'i rgyal po rta mchog rol pa che / /
dgyes phyir snyan shal yid 'ong 'di phul bas / /
bdud rigs stobs chen myur bzlog 'phrin las sgrubs / /
! byams pa /
ma 'ongs rdo rje gdan du sangs rgyas nas / /
bdud bzhi las rgyal ma pham mgon po la / /
snyan shal mdzes byed lha dar 'di phul bas / /
nges 'byung byang chub sems kyis rgyud phyug cing / /
bslab gsum rnam dag yid gzhungs bag dang ldan / /
shes bya'i gnas kun ma 'dres 'byed pa la / /
zab gsal ches myur yangs pa'i rnam dpyod @# / /
dang / /
spobs pa thogs med dge la sbro bar shog /
! rdo rje rab brtan ma /
lha srin sde brgyad bran 'khol bstan srungs che / /
nor gyi mchog stsol rdo rje rab brtan mar / /
snyan shal mdzes byed lha rdzas 'di phul bas / /
chos ldan re ba'i bsam pa kun 'grub shog /
bkra shis /
! chos rgyal gyi yum tsA muN+Di la /
b+h+yauH dam can gshin rje'i lcam gcig tsA muN+Dir / /
snyan shal mdzes byed lha rdzas 'di 'bul gyi / /
nag phyogs bdud rigs bgegs rnams tshar chod la / /
bsam don tshul bzhin 'grub pa'i 'phrin las mdzod / /
mang+ga laM / /
! oM bde legs su gyur cig /
blo bzang rgyal ba gnyis pa'i gzhung lugs la / /
mkhas dang grub pa'i dpal gyur thams cad mkhyen / /
chos kyi rgyal mtshan 'dzin la zla bral ba / /
mgon de'i gsung gi legs bshad pusta ka / /
rnam dpyod phul phyin bkra shis chos 'phel gyis / /
bstan 'gro'i don du chos sbyin spel slad che / /
mi phyed dad pas par du bsgrubs pa'i mthus / /
kun mkhyen byang chen thob pa'i rgyu ru bsngo / /
mdor na deng nas tshe rabs thams cad du / /
rje btsun bla mas 'bral med rjes bzungs te / /
sa dang lam gyi rim pa mthar phyin nas / /
bla med go 'phang myur du thob par shog ces pa 'di ni shAkya'i dge slong blo bzang ye shes kyis smras pa dge legs 'phel / /
! o swasti /
rdo rje 'chang dang dbyer med pa'i / /
bka' drin gsum ldan drin can rje / /
mi phyed 'bad pas bgyis pa yis / /
skye ba kun tu rjes 'dzin shog /
! rje btsun 'jam pa'i dbyangs kyi thugs rje'i 'od zer gyis / /
sku yi rnam 'phrul dpag med ston mdzad blo bzang grags /
shes bya'i dkyil 'khor mtha' dag gzigs pa'i spyan ldan ba'i / /
rnam thar ngo mtshar rmad byung ji bzhin 'di bris dge /
! snang ba mtha' yas thugs rje'i 'od zer las /
zhing 'dir nyan thos tshul bzungs rab 'byor sogs / /
'khrungs rabs snang brnyan gus pas bzhengs pa'i mthus / /
rje btsun bla mas 'bral med rjes 'dzin shog /
! dzaH 'jigs byed ma he khros pa'i zhal gdangs shing / /
phyi nang gsang ba'i 'chi bdag 'joms mdzad sku / /
sgo gsum gus pas legs par bsgrubs pa yis / /
'gro kun 'chi bdag g.yul las rgyal gyur cig /
! rgyal ba kun gyi mthu stobs gcig bsdus pa / /
bcom ldan 'khor lo chen po gos sngon can / /
'di ltar bskrun pa'i rnam dkar dge tshogs kyis / /
gnas skabs 'jigs chen brgyad las thar bar shog /
! bde ba can du skye bar zhal bzhes pa'i / /
sman ba'i rgyal po bde gshegs bdun dang bcas / /
legs par bskrun pa'i rnam dkar bye ba'i mthus / /
dag pa'i zhing du thogs med bgrod par shog /
sangs rgyas bstan pa skyon bar zhal bzhes pa'i / /
byang chub sems dpa'i tshul bzungs nye sras brgyad / /
snang brnyan phul du byung ba bskrun ba yis / /
byang chub sems dang rnam yang 'bral med shog /
! gzhon nu lang cho rgyas pa'i 'gying bag can / /
g.yu yi ljon shing yal ga brkyangs 'dra'i sku / /
snang brnyan yid 'od tshar du dngar ba 'di / /
bsgrubs pas 'jigs pa brgyad las skyob bar shog ! hUM /
dmu rgod gdul dka' thabs kyis @# / /
'dren pa'i phyir / /
thugs rje chen po gnod sbyin ltar khros pa'i / /
sku brnyan gtso 'khor dang bas bzhengs pa'i mthus / /
sbyin pa'i bdag po'i bar chad kun sel shog /
! dzaH rje btsun chos kyi rgyal po tsong kha pa'i / /
bka' sdong chos kyi rgyal po'i snang brnyan sku / /
lhag bsam rnam par dag pa'i dge tshogs kyis / /
bstan la gnod byed ma lus tshar gcod shog /
! hUM /
'gro kun dbul ba ma lus sel mdzad pa'i / /
myur mdzad yid bzhin mgon po'i bris sku 'di / /
'bad pas bgyis pa'i legs byas phung po'i mthus / /
'dod dgu'i dngos grub ma lus char ltar phobs / /
! dus gsum rgyal ba'i yum gcig dbyangs can ma / /
bstan dgra tshar gcod dmag thor la dgyes sku / /
rngam brjid 'gyid pag ldan pa'i bris sku 'dis / /
dngos grub rin chen 'dod dgu char ltar phobs / /
! bai rin chen mang sprul rnam mang thos pa'i sras / /
mtshar chags brjid pa'i nyams ldan gser mdog sku / /
lhag bsam dag pas bgyis pa'i bsod nams des / /
yid bzhin nor dang chos rnams 'phel bar shog / /
bkra shis / /
! swasti /
blo gros rnam dpyod dpag bsam ljon pa bzang / /
mdo sngags yon tan du ma'i yal 'dab rgyas / /
tshul khrims rnam dag 'bras bus rab mdzes pa / /
dpal ldan bla ma'i zhabs la gsol ba 'debs / /
blo gsal skal bzang gdul bya'i tshogs rnams la / /
zab dang rgya che'i lung rtogs chos tshul gyi / /
gdams pas kun nas tshims par mdzad pa yi / /
yongs 'dzin dge ba'i bshes la gsol ba 'debs /
bslu med bla ma yi dam byin rlabs dang / /
bstan srungs dam can rgya mtsho'i mthu rtsal gyis / /
bshes gnyen chen po mtha' dag 'gro ba'i dpal / /
bsod nams zhing du bzhugs la gsol ba 'debs /
zhes pa 'di ni stod sgar dpon khang chen nas kyis yang yang bskul ba ltar shAkya'i dge slong blo bzang ye shes kyis bka' gdams pho brang du smras pa'o / /
! oM bde legs su gyur cig /
ngag gi dbang phyug blo bzang grags pa yi / /
chos ldan 'byor pa'i dga' ston spel ba la / /
dpal ldan 'phrin las bzang po'i mdzad pa can / /
mtha' yas gdul bya'i dpal du brtan par shog /
bslab gsum rin chen rgyan gyis rnams par mdzes / /
gsung rab tshul bzhin 'chad la mkhas pa'i mchog /
shes bya'i gnas kun rab tu mkhyen pa rgyas / /
rje btsun bla ma'i zhabs la gsol ba 'debs / /
deng nas bzungs te skye ba thams cad du / /
'dren mchog bla ma khyed rjes bzungs nas / /
bka' bzhin bsgrub la brtson pa lhur len cing / /
kun mkhyen rgyal ba'i go 'phang myur thob shog /
ces pa 'di ni nyi thang bla spyis sprul pa'i sku ngag dbang chos ldan dpal bzang po'i brtan bzhugs gsol 'debs smon lam dang bcas pa 'di lta bu zhig dgos zhes bskul ba ltar chos smra pa'i btsun pa blo bzang ye shes kyis bka' gdams pho brang du bgyis pa'o / /
! oM swasti /
rnam dag tshul khrims rtsa ba rab brtan cing / /
ba slab gsum mdo sngags yon tan yal ga rgyas / /
don gnyis gdul bya'i 'bras bu lhun grub pa'i / /
yongs 'dzin bstan 'gro'i mgon po zhabs brtan shog /
@# / /
blo bzang mkhyen brtse'i ye shes padmo'i gnyen / /
'gro ba'i blo mun ma lus sel ba la / /
zla bral kun mkhyen ring lugs 'dzin pa'i rje / /
mkhas grub dam pa bskal brgyar brtan par shog /
blo gros bzar po'i rnam dpyod gang+gA'i rgyun / /
legs bshad yan lag brgyad ldan rdzing bu ru / /
legs bris dga' ba'i dpal la longs spyod pa'i / /
lha mi'i mgon po bskal brgyar yun 'tsho shog /
mchog gsum slu med thugs rje'i byin rlabs dang / /
bstan srungs dam can rgya mtsho'i mthu rtsal dang / /
skal ldan gdul byas rtse gcig gsol btab mthus / /
'gro ba'i mgon po yun ring zhabs brtan shog /
bdag sogs deng nas skye ba thams cad du / /
dpal ldan bla ma khyed dang mi 'phral zhing / /
theg mchog chos kyi dpal la longs spyad nas / /
bzhed don lhun gyis grub pa'i bkra shis shog /
ces pa 'di ni sde pa rin chen rtse nas kyis 'di lta bu zhig dgos zhes bskul ba'i ngor shAkya'i btsun pa blo bzang ye shes kyis bka' gdams pho brang du sbyar ba'o / /
! swasti /
blo gros bzang po'i rnam dpyod yangs pa las / /
legs bshad 'byor bas skal ldan gdul bya'i tshogs / /
mgon po khyod kyis tshim par mdzad pa yi / /
bshes gnyen bzang po'i zhabs la gsol ba 'debs / /
zhes pa 'di ni shar rtse'i spyi mi rnams kyis bskul ba'i ngo ra chos smra ba'i btsun pa blo bzang ye shes kyis sbyar ba'o / /
! na mo gu ru /
'jam mgon bla ma'i snang brnyan yid 'phrog 'di / /
blo bzang bstan pa'i rgyal mtshan gyis bsgrubs pas / /
skye ba kun tu rje btsun yab sras kyis / /
'bral med rjes bzungs rnam dkar byang chub bsngo /
zhes pa 'di ni rje btsun cong kha ba'i sku brnyan gyi rgyab yig la dgos zhes bskul ba ltar shAkya'i btsun pa blo bzang ye shes kyis smras pa'o / /
! oM swasti /
blo gsal nyin byed 'od stong 'bar ba yi / /
bzang po'i mdzad pas gdul bya'i mun pa sel / /
mdo sngags shes bya'i gnas kun ye shes kyis / /
gsal mdzad dpal ldan bla ma zhabs brtan shog /
bslab gsum rnam dag ljon pa bzang po'i 'bras / /
yongs su gang ba'i mig stong 'byong pa yis / /
'gro la 'dod dgu'i phan bde stsol mdzad pa'i / /
bshes gnyen dpag bsam ljon pa zhabs brtan shog /
dkon mchog rnam gsum blo gros mkhyen brtse'i gter / /
gcig bsdus bzang po'i dur smrig gang rol zhing / /
ye shes sgrib bral bde ba'i dpal mnga' ba / /
yongs 'dzin dam pa yun ring zhabs brtan shog /
sdom gsum bang rim mthon po'i ba gam can / /
mtha' bral rim gnyis don rtogs nor gyis phyug /
rtse gcig mnyam gzhag mi g.yo rab brtan pa'i / /
zung 'jug rdo rje 'chang la gsol ba 'debs / /
bslab gsum dag pa'i dge 'dun 'dus pa'i tshogs / /
khrims gtsang dbyar gyi nor bu'i gnas ltar 'phel / /
blo bzang gsung gi ring lugs nyams med par / /
nyin mtshan kun tu ngal med spyod par shog /
dge 'dis mtshon nas skye ba thams cad du / /
dpal ldan bla mas 'bras med rjes bzungs te / /
mdo sngags yon tan ma lus mthar phyin nas / /
kun mkhyen rgyal ba'i go 'phang myur @# / /
thob shog /
blo bzang gsung gi legs bshad ma lus pa / /
phyogs dus kun tu dar zhing rgyas gyur nas / /
thub pa'i ring lugs mtha' dag rab rgyas shing / /
phun tshogs dpal 'byor rgyas pa'i bkra shis shog /
ces pa 'di ni snye mo rgyal byed mkhan slob 'dus tshogs rnams kyis bskul ba'i ngor shAkya'i dge slong blo bzang ye shes kyis bka' gdams pho brang du smras pa'o / /
! bla ma 'jam pa'i dbyangs la phyag 'tshal lo / /
ma he rab tu khros pa'i gdan steng du / /
sku mdog dmar po 'jigs su rung ba'i gzugs / /
zhal gcig phyag gnyis phyag g.yon thod pa'i steng / /
g.yas pa yid bzhin nor bus mtshan pa bsnams / /
zhabs gnyis g.yas bskums g.yon brkyangs bzhugs la bstod / /
blo bzang rgyal ba gnyis pa tsong kha pa'i / /
mdo sngags bstan pa tshul bzhin srung ba dang / /
'phrin las tshul bzhin thogs med sgrub mdzad pa'i / /
dam can gshin rje 'khor dang bcas la bstod / /
rnal 'byor bdag cag dgon gnas dge 'dun sde / /
srung skyo ba g.yel med tshul bzhin sgrub pa dang / /
nag phyogs bdud rigs bar gcod tshar bcad de / /
mthun rkyen tshul bzhin 'grub pa'i 'phrin las mdzod / /
ces pa 'di ni rab 'byams pa ngag dbang chos 'phel gyis nan gyis yang yang bskul ba ltar chos smra ba'i dge slong blo bzang ye shes kyis bka' gdams pho brang du smras pa'o / /
! na mo gu ru many+dzu g+ho ShA ya /
bla ma'i rnal 'byor bsgom par 'dod pas /
skyabs 'gro sems skyed tshad med bzhi sngon du btang /
swa b+hA was stong par sbyangs /
stong pa'i dang las /
rang gi mdun du kun bzang mchod sprin dbus / /
gdong lngas legs bteg 'od 'bar ren chen khri / /
'dab stong ge sar nyi zla'i dkyil 'khor steng / /
rigs brgya'i khyab bdag dpal ldan rdo rje 'chang / /
dbyer med mkhas pa'i gtsug rgyan kun gyi rje / /
sku mdog shal ltar mdangs gsal dgyes ba'i zhal / /
phyag g.yas chos 'chad g.yon pa mnyam gzhag steng / /
brgyad khri bzhi stong glegs bam gyis mdzes shing / /
'od stong gzhon nu'i mdangs can chos gos gsum / /
gsol zhing gser mdog paN zhwas legs par mdzes / /
skyabs gsum dkon mchog 'dus pa'i bdag nyid can / /
yid 'phrog 'ja' tshon sna lnga'i gur khyim dbus / /
zhabs gnyis rdo rje skyil krung tshul gyis bzhugs / /
gnas gsum rdo rje gsum mtshan hUM yig gi / /
'od kyis ye shes pa rnams sbyan drangs te / /
dbyer med 'gro ba'i bsod nams zhing du bzhugs / /
mtha' yas rgyal ba kun gyi mkhyen brtse rnams / /
gcig bsdus dur smig gar gyis rnam rol ba / /
bstan dang 'gro ba'i dpal gyur thams cad mkhyen / /
rje btsun bla ma'i zhabs la phyag 'tshal lo / /
yid 'ong mtsho dang rdzing bu padmas brgyan / /
dri zhim tsan+dan dkar dmar snang gsal dang / /
spos chu'i mtsho chen lha mi'i ro brgyar ldan / /
snyan 'jebs dngos bshams yid kyis sprul nas 'bul / /
thog med dus nas sgo gsum nyes ltung rnams / /
bgyis dang bgyid stsal yi rang ci mchis pa / /
bsam pa thag pas dpal ldan @# / /
bla ma yi / /
spyan sngar bshags shing mi bgyid sdom pa nod / /
sngon bsags skye 'phags dge ba'i las rnams la / /
yang dang yang du dga' ba legs skyes nas / /
rlabs chen dge tshogs rgya cher 'phel 'gyur ba'i / /
rnam dkar bsod nams kun la rjes yi rang / /
ma rig dug gsum dri mas sbags pa rnams / /
mkhyen brtse'i chu gter rgya mtshos rab bsal nas / /
rang rang gdul bya'i blo dang 'tsham pa yi / /
zab dang rgya che'i chos 'khor bskor du gsol / /
bstan dang bdag sogs 'gro ba'i dpal nyid du / /
bshes gnyen mchog gi thugs rje'i 'od zer gyis / /
gdul bya'i blo mun ma lus sel mdzad phyir / /
grangs med bskal brgya'i bang du brtan par bzhugs / /
de yi mthu las tshe rabs kun tu bdag /
mtshan nyid ldan pa'i bshes gnyen dam pa yis / /
'bral ba med par rjes su 'dzin pa dang / /
mdo sngags yon tan ma lus rgyas phyir bsngo / /
de nas dmigs pa dang bcas rang gang mos kyi bla ma'i gsol 'debs sam /
mtshan sngags ci mang bzla / /
rgyal ba kun gyis bsngags pa'i rnam grol lam / /
legs par ston mdzad 'dzam gling mkhas pa'i rgyan / /
bstan dang 'gro ba'i yongs 'dzin dge ba'i bshes / /
dpal ldan bla ma'i zhabs la gsol ba 'debs / /
phyogs bcu'i rgyal ba rnams kyi mkhyen brtse'i gter / /
legs bar 'byed la thogs med blo gros rgyas / /
thub dbang bstan pa spel la zla bral ba / /
skyabs mgon thugs rje'i gter la gsol ba 'debs / /
dam pa'i chos tshul lha lam yangs pa la / /
lung dang rigs pa'i nyin byed stong 'bar ba / /
skye dgu'i legs byas dpal du shar pa yi / /
rje btsun bla ma'i zhabs la gsol ba 'debs / /
'jam mgon bstan pa'i lugs bzang 'dab brgya'i tshal / /
legs bshad sbrang rtse zab mo'i bcud chags pa / /
skal bzang bung ba'i tshogs rnams tshim mdzad pa'i / /
skyabs mgon thugs rje can la gsol ba 'debs / /
yon tan kun gyi gzhi gyur sdom brtson ldan / /
mtha' bral stong nyid rnam dpyod yal 'dab rgyas / /
rim gnyis mthar phyin zung 'jug 'bras bus brjid / /
rdo rje 'dzin pa'i gtsol gsol ba 'debs / /
de ltar dad shugs drag pos gsol btab pas / /
bla ma'i yi ge gsum las bdud rtsi'i rgyun / /
rim dang cig car byung nas bdag nyid kyi / /
sgo gsum thims nas sgrib bzhi rnam par dag /
dbang dang sku bzhi thob cing bla ma nyid / /
dgyes shing thim pas rang dang dbyer med gyur / /
skye ba kun tu yang dag bla ma dang /
zhes sogs ba sngo smon shis brjod rnams skabs sbyar bya'o /
zhes bla ma'i rnal 'byor 'di ni khal kha nas sngom brtson dang ldan pa rje btsun sprul pa'i sku blo bzang bstan pa'i rgyal mtshan gyi bkas bskul ba la brten nas /
shAkya'i dge slong blo bzang ye shes kyis bka' gdams pho brang du smras pa'o / /
sarba dzA ga taM / /
! oM bde legs su gyur cig /
ngag gi dbang phyug dge legs 'od dkar can / /
'jam mngon bstan pa'i zla mdzes gsal mdzad cing / /
'gro ba'i tsha gdung ma lus bsil @# / /
ba'i dpal / /
rje btsun bla ma rdo rje ltar brtan shog /
rgyal ba gnyes pa'i ring lugs mtha' dag la / /
legs par sbyangs pas blo gros thogs med mkhyen / /
gdul bya'i re ba mtha' dag stsol mdzad pa'i / /
bshes gnyen bzang po'i zhabs la gsol ba 'debs / /
bdag sogs skye zhing skye ba thams cad du / /
theg mchog dge ba'i bshes gnyen chen po yis / /
'bral ba med par rjes su bzungs nas ni / /
thams cad mkhyen pa'i go 'phang mthar phyin shog /
ces pa 'di ni mtshan sgrog zhabs drung la brtan bzhugs gsol 'debs shig dgos zhes dpon po dge slong blo bzang bsam gtan dang grwa tshogs rnam kyis bskul ba'i ngor shAkya'i dge slong blo bzang ye shes kyis bka' gdams pho brang du smras pa'o / /
mang+ga laM / /
! swasti /
blo bzang rgyal ba gnyis pa'i mdo sngags kyi / /
yon tan ma lus rab tu gsal mdzad cing / /
skal ldan gdul bya yongs kyi gnyen gcig pu / /
dpal ldan bla ma'i zhabs la gsol ba 'debs / /
deng nas bzungs te tshe rabs thams cad du /
bshes gnyen mtshan nyid ldan pas rjes bzungs te / /
theg pa mchog gi lam bzang dam pa la / /
bde bla gnyid du myur du bgrod par shog /
dge 'dis mtshon nas skye ba thams cad du / /
dal brgyad 'byor bcu tshang ba'i rten thob cing /
rnam dag lam bzang mchog la spyod pa yi / /
'gro kun 'dren pa'i dpal du 'gyur bar shog /
ces pa 'di ni rje btsun ma bkra shis chos 'phel gyis bskul ba'i ngor shAkya'i btsun pa blo bzang ye shes kyis bka' gdams pho brang du smras pa'o / /
! oM bde legs su gyur cig /
blo bzang rgyal ba'i ring lugs 'dzin pa la / /
mkhas mang rgya mtsho'i dbus na mngon brjid cing / /
'jam mgon bstan pa'i rgyal mtshan 'dzin pa'i rje / /
dpal ldan bla ma bskal brgyar zhabs brtan shog /
bslab gsum yan lag brgyad ldan chu gter las / /
'ongs ba'i legs bshad bdud rtsi bzang po yis / /
dad ldan gdul bya'i yid rab tshim mdzad pa'i / /
yongs 'dzin bshes gnyen rdo rje ltar brtan shog /
mchog gsum slu med bden pa'i byin rlabs dang / /
mos ldan 'dus pas rtse gcig gsol btab mthus / /
rje btsun bla ma bskal brgyar zhabs brtan nas / /
'phrin las bzang po dbyar mtsho ltar 'phel shog /
ces khal kha rje btsun sprul pa'i sku la brtan bzhugs shig dgos zhes rta nag pa slob dpon mer rgan chos rje ngag dbang chos 'phel gyis bskul ba'i ngor shAkya'i btsun pa blo bzang ye shes kyis bka' gdams pho brang du smras pa'o / /
! b+h+yauH 'dod khams dbang phyug gtso mo re ma tir / /
'phrin las rnam bzhi g.yel med mdzad phyir du / /
gtang rag dgyes pa bskyed phyir legs 'bul na / /
bzhes nas bgegs rigs bar chad bzlog par mdzod / /
mang+ga laM / /
! chos bzhin sgrub pa'i gang zag skyong mdzad pa'i / /
'dod khams dbang phyug dbyer med lcam sring khyod / /
'phrin las bzhi gzhir rtag tu bsgrubs pa yis / /
'gal rkyen kun sol mthun rkyen bsam don sgrubs / /
! oM bde legs su gyur cig /
dpal mgon ye shes mgon po 'khor bcas la / /
bstan dang bstan 'dzin bcol zhing legs gtad pas / /
@# / /
bstan 'dzin skyes bu'i zhabs pad brtan ba dang / /
mthu ldan khyod kyis las bzhi bka' bzhin sgrubs / /
! yid bzhin dbang rgyal ye shes chen po'i tshul / /
bdag cag 'gro drug 'khor bcas bde ldan zhing / /
las bzhi rtag tu bsgrub lam g.yel bar / /
bde skyid mchog tu 'grub pa'i 'phrin las mdzod / /
! rnam mang thos sras 'dod dgu'i char 'bebs ba'i / /
'khor tshogs rgya mtshos las rnams tshul bzhin du / /
sgrub mdzad bsrung mas rtag tu bya ra dang / /
mdo sngags yon tan rgyas pa'i 'phrin las stsol / /
! 'jam mgon chos kyi rgyal po yab sras kyi / /
bstan pa tshul bzhin srung mdzad chos kyi rgyal / /
'phrin las rnam bzhi g.yel med mdzad pa dang / /
las rnams myur du bde skyid ldan bar sgrubs / /
! drag po rdo rje mthu stobs nag po yi / /
'khor dang bcas bas las bzhi g.yel med par / /
rtag tu tshul bzhin sgrub par mdzad pa dang / /
bsam don yid bzhin 'grub pa'i 'phrin las mdzod / /
! rnam mang thos sras 'khor dang bcas rnams kyis / /
dgos 'dod re ba yid bzhin sgrub ba dang / /
bde skyid 'byor pa nor 'bru rab 'phel zhing / /
bsam don gegs med 'grub pa'i 'phrin las mdzod /
ces me bya chos srungs rnams la snyan shal so sor phul ba'i zhal yig tu shAkya'i btsun pa blo bzang ye shes kyis bka' gdams pho brang du smras pa'o / /
! dpal gyi lha mos las bzhi g.yel med cing / /
dngos grub mi zad legs par stsol mdzad pa'i / /
sangs rgyas bstan pa ches cher rgyas pa dang / /
gnas skabs su yang byams brtses skyong bar shog /
ces pa 'di yang me bya ma gcig dpal gyi lha mor snyan shal phul ba'i zhal yig tu shAkya'i btsun pa blo bzang ye shes kyis pho brang chen po po ta la'i gzims chung bde ba can du smras pa'o / /
! 'dren mchog mnyam med shAkya'i rgyal po la / /
bstan pa rgyas pa'i gsol ba btab pa'i mthus / /
'thab rtsod dmag 'khrug mi mthun kun zhi nas / /
'gro la bde skyid 'byor ldan nad med shog /
ces pa 'di yang jo bo rin po cher snyan shal phul ba'i zhal yig tu shAkya'i dge slong blo bzang ye shes kyis pho brang chen po po ta lar smras pa'o / /
! yongs su dag pa'i zhing khams bzang po der / /
padmo'i sbubs su rdzus te skyes gyur nas / /
zhal bzang gsung gi dbyangs snyan legs thos te / /
bla med theg pa'i go 'phang myur thob shog /
ces bde ba can du skye ba'i smon lam 'di yangs khud pa rje drung blo bzang brtson 'grus kyis jo bo rin po cher snyan shal phul ba'i zhal yig tu shAkya'i btsun pa blo bzang ye shes kyis pho brang chen po po ta lar smras pa'o / /
! b+h+yauH 'dod khams dbang phyug dpal ldan re ma ti / /
'phrin las tshul bzhin sgrub par khas blangs bzhin / /
mdo sngags yon tan mtha' dag rgyas 'gyur ba'i / /
srid mtha' bar du brtan pa'i 'phrin las mjod /
ces pa 'di yang dpal ldan lha mor snyan shal phul ba'i zhal yig tu shAkya'i btsun pa blo bzang ye shes kyis dben sa chos kyi pho brang du smras pa'o / /
! swasti /
bla ma yi dam chos srungs tshogs rnams kyis / /
ji ltar bcol ba'i las bzhi thogs med du / /
g.yel ba med par tshul bzhin rab bsgrubs nas / /
rnal 'byor dgon @# / /
gnas dge 'dun sde bcas skyongs /
zhes chos srungs rnams la 'phrin 'chol tshigs bcad 'di yang shAkya'i btsun ba blo bzang ye shes kyis bka' gdams po brang du smras pa'o / /
bkra shis / /
! oM bde legs su gyur cig /
'jam mgon bstan pa'i dpal gyur bla ma mchog /
sku gsung thugs dang yon tan 'phrin las rnams / /
gcig tu bsdus pa dge legs rgya mtsho'i dpal / /
dbyer med bla ma mchog la gsol ba 'debs / /
blo bzang rgyal ba'i mdo sngags chu gter las / /
'ongs pa'i legs bshad rnam dpyod bdud bdud rtsi'i rgyun / /
'gro rnams tshim mdzad rje btsun bla ma la / /
rtse gcig gus pa'i yid kyis gsol ba 'debs / /
bslab gsum rnam par dag pa'i mkha' dbyings la / /
lung rtogs yon tan nyin byed stong 'bar bas / /
skal bzang gdul bya'i blo mun sel mdzad pa'i / /
rje btsun bla ma'i zhabs la gsol ba 'debs / /
rgyal ba'i chos tshul kun la thogs med pas / /
bshad sgrub bstan pa'i rgyal mtshan 'dzin pa la / /
mkhas mang rgya mtsho'i dbus na mngon mtho ba / /
dpal ldan bla ma'i zhabs la gsol ba 'debs / /
deng nas bzungs te tshe rabs thams cad du / /
dpal ldan bla mas 'bral med rjes bzungs nas / /
mchog dang thun mong dngos grub stsol mdzad pa'i / /
bka' bzhin sgrub pa kho nas mnyes byed shog /
ces pa 'di ni sgrub khang gzhan phan gling /
ra kha brag bde chen gling /
phur bu lcog byang chub gling gsum gyi dge slong bya bral ba rnams kyis rtsa ba'i bla ma dang dbyer med du gsol ba btab chog pa'i gsol 'debs 'di lta bu zhig dgos zhes nan gyis bskul ba ltar shAkya'i dge slong blo bzang ye shes kyis bka' gdams pho brang du bgyis pa'o / /
bkra shis / /
! swasti /
blo bzang rgyal ba'i ring lugs 'dzin pa'i rje'i / /
snang brnyan ngo mtshar mdzes sku 'di bzhengs pas / /
nam yang mi nub bskal brgyar zhabs brtan cing / /
'dis mtshon dge bas don kun grub gyur cig /
'tsho byed nam mkha' don grub kyis bskul ba'o / /
dge'o / /
! swasti /
rmad byung bslu med dkon mchog thugs rje dang / /
skal ldan gdul byas brtse gcig gsol btab mthus / /
bstan 'gro'i dpal du sprul sku'i bsil zer can / /
myur du tshes ba'i 'dod pa yongs smin shog /
blo gros 'phrin las bzang po'i rnam dkar gyis / /
rlabs chen bya ba myur du yongs smin pas / /
sprul pa'i bzhed don bzang po legs grub nas / /
yang srid bstan 'gro'i nyer 'tshor 'gyur bar shog /
mthu ldan chos skyong bsrung ma'i mthu rtsa la dang / /
drang srong rig sngags 'chang ba'i bden tshig dang / /
mtha' yas 'gro ba'i legs byas bsod nams mthus / /
gdul bya'i re ba yongs su smin gyur cig /
ces pa 'di ni 'bri khung sprul sku dkon mchog 'phrin las bzang po'i yang srid myur 'byon gyi tshigs bcad tshogs 'don du btsugs chog pa cig dgos zhes sprul pa'i sku dkon mchog 'phrin las don grub chos kyi rgyal po'i gsung gis nan gyis bskul ba la brten nas chos smra ba'i btsun pa blo bzang ye shes kyis bka' gdams pho brang du bgyis pa'o / /
sarba dza ga taM / /
! na mo shAkya mu na ye /
rtsa rgyud bshad rgyud la sogs rgyud kyi gzhung / /
bod yul gsal @# / /
bar mdzad brgyal ba'i bka' / /
kha ba can ljongs ji snyed 'gyur ro cog /
legs par bzhengs pa'i dge ba mthar phyin shog /
! rgyal gsung yum don shes rab pha rol phyin / /
legs par bgyis pas mar gyur 'gro kun gyi / /
sgrib gnyis bag chags bcas ba dag gyur nas / /
kun mkhyen rgyal ba'i bstan ba rgyas gyur cig /
! rgyal ba'i gsung rab kun gyi bcud phyung ba / /
sher phyin brgyad stong legs par bskrun pa'i mthus / /
'jig rten khams 'dir bde skyid 'byung ba dang / /
mthar thug bla med byang chub myur thob shog /
! bsil ljongs bod yul 'gyur ba'i mdo sde mchog /
legs par bzhengs pa'i dge tshogs du ma'i mthus / /
bde skyid 'byor ba snyan grags rgyas ba dang / /
thub pa'i bstan pa yun du rgyas phyir bsngo / /
! bde bar gshegs pa'i gsung rab myang 'das che / /
legs par bsgrubs pa'i rnam dkar bya ba'i mthus / /
rgyal bstan yun ring mi nub gnas pa dang / /
thub dbang go 'phang bde blag thob par shog /
! mdo sde gsung rab phal bo che bzhengs pas / /
'gro la bde skyid mtha' dag 'byung ba dang / /
tshogs gnyis yongs rdzogs sgrib gnyis kun byang nas / /
kun mkhyen thub bstan phyogs bcur rgyas par shog /
! dkon mchog brtsegs pa glegs bam bzhengs pa'i mthus / /
bdag sogs mar gyur sems can thams cad kyi / /
ma rig mun pa mtha' dag legs bsal nas / /
grangs med dag pa'i zhing du skye bar shog /
! 'dul lung gsung rab glegs bam bskrun pa yis / /
rgyal bstan mi nub yun du brtan pa dang / /
de 'dzin skyes bu'i sku tshe 'phrin las rgyas / /
dmag 'khrug nad yams mi mthun zhi bar shog /
! thub pa'i gsung rab mdo rgyud rgya mtsho'i tshogs / /
bskrun la mthun rkyen sgrub pa'i 'gro ba yis / /
sgo gsum gus pa'i sgo nas 'bad pa'i dges / /
'gro kun don du sangs rgyas myur thob shog /
! oM swasti /
bslab gsum rnam dag yon tan kun gyi gzhir / /
blo bzang lung rtogs sa brtol yal 'dab rgyas / /
tshogs gnyis ye shes 'bras bus legs mdzes pa'i / /
bstan 'gro'i mgon po bskal brgyar zhabs brtan shog /
rgyal ba'i bstan pa rin chen chu gter las / /
rnam dag blo gros ldan pa'i ded dpon gyis / /
zab rgyas yid bzhin nor bu'i khur khyer ba'i / /
bstan ba'i nyer 'tsho yun ring zhabs brtan shog /
lhar bcas 'gro ba kun gyi skyabs kyi mchog /
byams dang snying rje'i 'od stong 'phro ba yis / /
skye dgu'i rmongs ba'i mun pa sel mdzad pa'i / /
rje btsun bla ma yun ring rtag brtan shog /
bsod nams phun sum tshogs pa'i gzhal med khar / /
bslab gsum rim gnyis nor bus yongs gang zhing / /
'phrin las bzang bo'i rgyal mtshan cher bsgreng ba'i / /
yongs 'dzin dam pa bskal brgyar g.yo med shog / /
blo bzang mkhyen brtse'i dpal gos sbrang rtsis gtams / /
legs bshad ngo mtshar dri bsung phyogs brgyar 'phro / /
skal bzang bung ba'i tshogs rnams tshims mdzad pa'i / /
'gro ba'i 'dren mchog zhabs pad brtan par shog /
mdo rgyud gzhung lugs kun la mkhyen pa rgyas / /
'chad rtsod rtsom pa'i legs bshad rgyun mi 'chad / /
mtshan dpe rdo rje lta bur rab brtan pa'i / /
skyon bral rje btsun bla mar gsol ba 'debs / /
'phags tshogs 'dus bas rtse gcig gsol btab mthus / /
zhabs @# / /
zung mi nub ri dbang ltar brtan cing / /
'dis mtshon dge bas mkha' mnyam 'gro ba kun / /
'bral med rjes bzungs chos la spyod par shog /
ces ba 'di ni zur bzhi slob dpon dge bskos 'dus tshogs bcas bas ring du 'tsho ba'i tshigs bcad tshogs 'don du btsugs cho ga pa zhig dgos zhes bskul ba ltar bu ram shing ba'i ring lugs ba dge slong blo bzang ye shes kyis bka' gdams pho brang du smras pa'o / /
! swasti /
sku bzhi'i bdag nyid blo bzang rdo rje 'chang / /
dbyer med gsum ldan ye shes 'od dkar gyis / /
skal ldan gdul bya'i ku mud rab bzhad ba'i / /
'khor lo'i mgon bo srid mthar zhabs brtan shog /
ces ring 'tsho'i tshigs bcad 'di ni sngags grwa spyi sos bskul ba ltar shAkya'i dge slong blo bzang ye shes kyis smras ba'o / /
! oM bde legs su gyur cig /
blo gsal gsung rab kun la mkhyen ba rgyas / /
bzang bo'i mdzad bas 'gro la thugs brtse zhing / /
ye shes 'phrin las gdul byar stsol mdzad pa'i / /
bshes gnyen bzang bo bskal brgyar zhabs brtan shog /
blo bzang grags bstan padma'i gnyen gcig bu / /
bstan dang 'gro ba'i dpal du legs shar ba'i / /
ye shes 'od kyis thub bstan gsal mdzad pa / /
rje btsun bla ma g.yo med brtan bar bzhugs / /
zab rgyas chos tshul kun la mnga' brnyes shing / /
mkhas mang 'dus ba'i tshogs su sgrog pa la / /
mkhas pa'i dpal gyur kun mkhyen ring lugs ba / /
yongs 'dzin dge ba'i bshes gnyen zhabs brtan shog /
blo gros rnam dpyod 'chi med lam yangs bar / /
ma rig chu 'dzin dri mas ma bsgribs shing / /
sbangs rtogs bdud rtsi'i 'byung gnas 'od gsal ba / /
dpal ldan bla ma bskal brgyar zhabs brtan shog /
mdo sngags yon tan ma lus thugs chud nas / /
bshad sgrub bstan pa'i rgyal mtshan 'dzin pa la / /
mkhas mang rgya mtsho'i dbus na mngon bar mdzes / /
mi 'jigs khri la g.yo ba med par shog /
blo bzang rgyal ba gnyis pa'i lung rtogs kyi / /
bstan pa rin chen phyogs brgyar gsal mdzad cing / /
zhwa ser ring lugs 'dzin la zla bral ba / /
'gro 'dren dam par gus pas gsol ba 'debs / /
deng nas skye zhing skye ba thams cad du / /
yongs 'dzin bshes gnyen mchog gis rjes 'dzin cing / /
rnam dag bde 'gro'i rten bzang legs brgyud nas / /
mthar thug bla med byang chub myur thob shog /
ces pa 'di ni dkyil khang zhal snga nas ye shes dpal 'byor gyis ring 'tsho'i tshigs bcad zhig dgos zhes nan gyis bskul ba ltar shAkya'i btsun pa blo bzang ye shes kyis gzims khang rgyal mtshan mthon por sbyar ba'o / /
! oM bde legs su gyur cig /
rgyal ba'i chos tshul kun la blo gros rgyas / /
lung dang rigs pas skal bzang gdul bya la / /
rtse gcig ye shes spyan gyis legs gzigs pa'i / /
mtshungs med rje btsun bla ma zhabs brtan shog /
blo bzang rgyal ba gnyis pa'i chos srid la / /
rab bsngags mkhas mang dbus na mngon par brjid / /
ye shes 'phrin las sa gsum skye dgu'i gnyen / /
bshes gnyen dam pa yun ring zhabs brtan shog /
byams pa dang snying rje'i lha lam yangs @# / /
pa la / /
blo bzang mkhyen brtse'i dkyil 'khor rab rgyas shing / /
ye shes 'od kyis thub bstan padmo'i tshal / /
rgyas mdzad dpal ldan bla ma zhabs brtan shog /
bslab gsum rin chen 'byung gnas rgya mtsho las / /
'thon pa'i byang sems yid bzhin dbang gi rgyal / /
'gro la phan bde'i lam bzang mchog stsol ba'i / /
rje btsun bla ma bskal brgyar zhabs brtan shog /
'jig rten khams 'dir dmag 'khrug mu ge sogs / /
mi shis mi mthun rgyud pa kun zhi zhing / /
thub ba'i bstan pa yun ring gnas pa dang / /
'gro kun bde skyid ldan pa'i bkra shis shog /
ces pa 'di ni sde srid rin po che dang dpon ja'i sang rnams kyi gsung gi nan gyis bskul ba ltar shAkya'i btsun pa blo bzang ye shes kyis bka' gdams pho brang du 'phral du bgyis pa'o / /
! swasti /
blo bzang rgyal ba gnyis pa'i lung rtogs rnams / /
phyogs 'dir sbel la rnam dpyod khur khyer nas / /
ye shes thugs rjes 'gro ba'i don mdzad ba / /
dpal ldan bla ma bskal brgyar zhabs brtan shog /
rmad byung blo gros mdzad ba'i yongs 'du che / /
mdo sngags yon tan yal 'dab rab tu rgyas / /
rim gnyis zab mo'i 'bras bus legs dud pa'i / /
yongs 'dzin dam pa zhabs pad brtan par shog /
bla ma yi dam bsrung ma'i byin rlabs dang / /
gus ldan mos pas snying nas gsol btab mthus / /
bstan 'gro'i mgon po bskal brgyar zhabs brtan nas / /
'gro kun lam bzang mchog la 'god par shog /
ces pa 'di ni bka' blon bkra shis rtse nas bkra shis tshe ring gis bskul ba'i ngor shAkya'i btsun pa blo bzang ye shes kyis smras ba'o / /
! swasti /
phun tshogs blo gros gangs kyi ri bo nas / /
byin rlabs thugs rje'i rgyun bzang legs 'ongs ba'i / /
ye shes bdud rtsis 'gro kun tshims mdzad pa / /
dpal ldan bla ma srid mthar zhabs brtan shog /
thog med dus nas nyon mongs dug gsum gyis / /
sbags pa'i nyes tshogs ma lus ci mchis pa / /
bsam ba thag bas spyan sngar bshags shing sngom / /
bdag gzhan dus gsum dge tshogs ji snyed ba / /
de dag thams cad bla med byang chub tu / /
legs par bsngos pas bdag gzhan 'gro ba kun / /
rdzogs pa'i sangs rgyas thob pa'i rgyur gyur cig /
ces pa 'di ni sgo mang bla ma blo bzang phun tshogs kyis bskul ba ltar shAkya'i dge slong blo bzang ye shes kyis smras pa'o / /
! swasti /
'jam dpal dpa' bo'i rim gnyis zab mo'i lam / /
bsgoms pa'i legs tshogs rnam par dag par bdag /
zung 'jug bde ba chen po'i go 'phang mchog /
thob nas 'gro kun theg mchog lam 'god shog /
ces mi dbang mthu stobs dbang pos 'jigs byed smon lam mdor bsdus shig dgos gsung ba ltar gshin rje'i gshed kyi rnal 'byor pa blo bzang ye shes kyis smras pa'o / /
! swasti /
lha mi'i ston pa zas gtsang sras po yis / /
rmad byung mdzad pa bcu gnyis rnam rol ba'i / /
rgya cher rol pa la sogs dri med bka' / /
bzhengs pa'i dge bas rdzogs byang myur thob shog /
! swasti /
dri ma med pa'i gsung rab rnams bzhengs pas / /
sgrib gnyis bag chags bcas pa drungs phyung ste / /
bdag sogs mar gyur sems can @# / /
thams cad kyis / /
yang dag lam bzang myur du thob par shog /
dge 'dis mtshon nas dus gsum dang 'brel ba'i / /
rnam dkar ci mchis dpal ldan bla ma yis / /
'bral med rjes su 'dzin pa'i rgyur gyur te / /
rgyal ba'i bstan la bya ba byed par shog /
ces pa 'di ni blo bzang phun tshogs kyis pha ma nye 'brel sogs kyi las sgrib sbyang phyir rgya cher rol ba sogs glegs bam bzhi bzhengs ba'i dge ba rdzogs byang du bsngo ba'i tshigs bcad cig dgos zhes bskul ba ltar shAkya'i dge slong blo bzang ye shes kyis smras ba'o / /
! swasti /
'phags bod mkhas pa'i gzhung lugs rab 'byams la / /
blo gros ye shes rgyas pa'i rnam dpyod kyis / /
gzigs nas bstan ba'i mgon por rab bsngags pa'i / /
rje btsun bla ma bskal brgyar zhabs brtan shog /
ces 'phags pa sprul pa'i sku'i brtan bzhugs 'di ni se ra khams tshan spyi sos bskul ba ltar shAkya'i btsun pa blo bzang ye shes kyis bka' gdams pho brang du sbyar ba'o / /
! oM bde legs su gyur cig /
tshogs gnyis yongs rdzogs mngon par rab 'phags pas / /
ye shes 'od dkar 'phreng ba'i legs bshad kyis / /
thub bstan kun+da'i tshal kun rgyas mdzad pa'i / /
'gro ba'i mgon po bskal brgyar zhabs brtan shog /
'phags pa mchog gi srid la ye shes kyis / /
dbang bsgyur bstan pa'i rgyal mtshan 'dzin pa la / /
sprul sku'i yang srid rnam dpyod thugs rje'i rgyun / /
legs 'ong bstan 'gro'i mgon po zhabs brtan shog /
chu 'dzin dris dben 'phags pa'i lha lam la / /
shang ba'i ye shes 'gro ba'i sgron me yis / /
rgyal ba gnyis pa'i bstan ba'i padmo'i tshal / /
'byed mdzad mgon po khyod nyid zhabs brtan shog /
gzhon nu nyid nas khyod sku'i sa 'dzin la / /
chos gos mtshams sbrin gsar pas rab mdzes shing / /
mkhas mang gser ri'i dbus na rab brjid pa'i / /
bang rim mngon mtho srid mthar zhabs brtan shog /
blo bzang rgyal ba gnyis pa'i gsung rab don / /
ji bzhin thugs su chud nas gdul bya la / /
'chad la ngal med yan lag drug cu'i gsung / /
rgyun chad med par yun ring sgrog par shog /
khyod thugs dpal 'bab mdzod las nyin re bzhin / /
thugs rje'i chu klung bye ba 'bum phrag brgya / /
nam yang chad med gang+ga'i rgyun bzhin du / /
'beb mkhas rje btsun bla ma zhabs brtan shog /
bla ma yi dam bsrung ma'i thugs rje dang / /
dad ldan skal bzang gdul bya'i mos pa'i mthus / /
sprul sku'i sku tshe bgrang yas bskal brgya'i bar / /
nam yang g.yo med rdo rje lta bur shog /
ces 'phags pa rgyal brgya mtsho'i mchog gi sprul pa'i sku 'phags pa ye shes bstan pa'i mgon po'i brtan bzhugs tshigs su bcad pa 'di ni chos rje ngag dbang bstan 'dzin lhun grub kyi gsung gis bskul ba la brten nas chos smra pa'i btsun pa blo bzang ye shes kyis bzla ba'i yar tshes dge ba la bka' gdams po brang du smras pa'o / /
mang+ga laM / /
! swasti /
byang chub sems dpa' brgyad kyis zhing khams mchog /
bgrod pa'i lam bzang sgo brgya legs phye nas / /
mgon pho 'od dbag med kyi zhal dkyil bzang / /
legs par mthong ba'i skal bzang la spyod shog /
@# / /
ces ba'o / /
! na mo gu ru shAkya mu na ye /
dpag med bskal bar 'gro la rab gzigs pa'i / /
rmad byung thugs rje rlabs chen mdzad pa yis / /
don kun lhun grub gzhan don rgyun mi 'chad / /
thub dbang rdo rje 'chang la gsol ba 'debs / /
bdag gzhan sems nyid 'byongs bar byin gyis rlobs / /
ngag gi dbang phyug gzhon nu mdzes ba'i sku / /
chos tshul kun la blo gros mkhyen ba rgyas / /
'gro la byams dang brtse bas rab dgongs nas / /
shes rab mchog stsol khyod la gsol ba 'debs / /
bdag gzhan sems nyid 'byongs bar byin gyis rlobs / /
blo gros bzang pos lung rtogs dam chos rnams / /
spel la zla bral ngur smrig 'chang ba'i tshul / /
grags ba'i legs bshad chos sgra mngon par bsgrags / /
'chos kyi rgyal por gyur pa la gsol ba 'debs / /
bdag gzhan sems nyid 'byongs phar byin gyis rlobs / /
blo bzang gsung gi legs bshad bgo skal la / /
spyod ba'i 'gro la ye shes kyis gzigs nas / /
smin grol lam la 'god pa'i ded dpon mchog /
bslu med gtan gyi skyabs la gsol ba 'debs / /
bdag gzhan sems nyid 'byongs par byin gyis rlobs / /
bslab gsum rnam par dag pa'i yon tan las / /
byung ba'i mkhas btsun bstan pa'i dpal du gyur / /
grags pa'i 'brug sgra 'jig rten gsum na sgrog /
mtshungs med rje btsun bla mar gsol ba 'debs / /
bdag gzhan sems nyid 'byongs par byin gyis rlobs / /
ji lta ji snyed mkhyen ba rab rgyas shing / /
rmad byung bslu med sngon nas thugs bskyed mthus / /
ldrongs 'dir skye dgu'i ma rig mun sel ba'i / /
bshes gnyen nyin mo'i mgon la gsol ba 'debs / /
bdag gzhan sems nyid 'byongs par byin gyis rlobs / /
gsung rab dgongs don tshul bzhin legs par rtogs / /
zab lam rim gnyis zab mo'i rnal 'byor las / /
nam yang mi g.yo bying rgod skyon bral ba'i / /
ting 'dzin rtse gcig sgrub la gsol ba 'debs / /
bdag gzhan sems nyid 'byongs par byin gyis rlobs / /
dus gsum bdag gzhan dge rnams mchog tu dkar / /
bsags pa'i bung po ji snyed mchis pa rnams / /
'gro ba'i don du byang chub rgyur gyur nas / /
thar 'dod thar ba'i grong du 'jug par shog /
ces 'di dge slong ri khrod pa / /
dka' bcu blo bzang bsam gtan gyis / /
rgyun par kha 'don byas chog pa'i / /
thung dbang rdo rje 'chang chen dang / /
bla ma rje dang 'jam dbyangs la / /
gsol 'debs smon lam dang bcas zhig /
dgos zhes nan gyis bskul ngo dang / /
bstun nas dge slong btang snyoms pa / /
blo bzang ye shes zhes byas smras / /
dge bas 'gro kun bde gyur cig /
sarba dza ga ti / /
! swasti /
blo bzang mkhyen brtse'i dmag bsam ljong ba'i rtser / /
bslab gsum dag pa'i me tog yongs mdzes shing / /
ye shes 'bras bu bzang pos yongs su dud pa'i / /
'gro 'dren dpag bsam yongs 'du zhabs brtan shog /
kun mkhyen gnyis pa'i ring lugs 'dzin pa la / /
mdo sngags yon tan kun la blo gsal zhing / /
'phrin las bzang bos gdul bya'i re ba skong / /
ye shes mtshan ldan nam yang g.yon @# / /
med shog /
mchog gsum bslu ba med pa'i byin rlabs dang / /
dpal ldan ye shes mgon po'i mthu stobs dpung / /
dad ldan gdung shugs drag po'i rten 'brel gyis / /
skye dgu'i gnyen mchog srid mthar zhabs brtan shog /
ces ba 'di ni hang thong spyi gnyer dka' bcu blo bzang bkra shis kyis nan tan che ba'i ngor chos smra ba'i btsun pa blo bzang ye shes kyis smras pa'o / /
! oM s+w+s+ti /
rin chen du ma bzhu ba'i snod yangs su / /
'chi med bdud rtsi'i rgya mtsho 'khyil ba las / /
phun tshogs ro brgya'i mchod sbyin rba rlabs g.yo / /
mchog gsum ye shes bdud rtsis mnyes bar shog /
blo bzang chos ldan dang pas rgyu sbyar zhing / /
las byed sgo gsum dang bas bsgrubs pa yi / /
dge tshogs 'od dkar 'phreng ba'i bsod nams kyis / /
dal 'byor rten rgyud thar ba'i grong 'jug shog /
ces pa 'di ni blo bzang chos ldan gyis snar thang legs bshad gling grwa tshang du tshogs khro gsar bzos kyi zhal yig tu btsun pa blo bzang ye shes kyis smras ba sarba dza ga taM / /
! na mo gu ru mu ne in+d+rA ya /
mtha' yas 'gro la rjes brtses rab gzigs nas / /
grangs med bskal bar bsod nams ye shes kyi / /
tshogs rdzogs mi mjed zhing gi mchog gyur ba / /
mnyam med shAkya'i gtso la phyag 'tshal lo / /
lha mi'i rang nar legs bris gtso bos bsgrubs / /
sprul ba'i bzo bo bi shwa karma yis / /
legs bskrun rgyal ba nyid dang gnyis med skur / /
slar yang ye shes spyan drangs dbyer med gyur / /
spyan ras gzigs dbang rje btsun zhi khro mas / /
thugs bskyed smon lam btsan bo'i rdzu 'phrul gyi / /
dge mtshan du mas sba ba yul gyi mchog /
bsil ljongs bstan 'gro'i bde skyid spel ba la / /
ngal med rtse gcig bsgrubs ba'i rnam dpyod kyis / /
byang chub snying bo'i gnas dang legs mtshungs pa / /
lha ldan sprul pa'i gtsug lag khang chen bo'i / /
mi 'jigs rgyan gyis spras pa'i khri 'phang rtser / /
legs byon gser gyi lhun bo ltar brjid cing / /
yid 'ong lha mi kun gyi skyabs kyi mchog /
rgyal ba nyid dang dbyer med snang brnyan cher / /
sgo gsum gus pa'i sgo nas phyag 'tshal lo / /
dngos bshams yid sprul lha mi'i mchod pa'i rdzas / /
chu 'dzin ltar 'khrigs zhing kun khyon gang ba / /
kun bzang mchod pa'i sprin la 'gran ba bzhin / /
rgyal ba rgyal sras 'khor bcas mnyes phyir 'bul / /
'khor ba thog ma med nas sdig pa'i las / /
da lta'i bar du bgyis pa ci mchis pa / /
spyan sngar bsam pa thag pas bshags bgyis nas / /
slan chad sgo gsum yang dag sngom la gnas / /
sangs rgyas byang sems nyan rang skye dgu yi / /
dus gsum rlabs chen tshogs gnyis rgya mtsho las / /
byung ba'i dge tshogs rlabs 'phreng cher g.yos pa'i / /
bdag gzhan dge la snying nas rjes yi rang / /
phyogs bcu'i sangs rgyas 'jig rten byon pa rnams / /
'khor ba ji srid ma stongs de srid du / /
rang rang gdul bya'i bsam pa dang bstun nas / /
zab cing rgya che'i chos 'khor bskor bar bskul / /
rje btsun chos kyi rgyal po tsong kha pas / /
thugs bskyed smon lam bzang po bskrun ba bzhin / /
mdo sngags bstan pa phyogs bcur rgyas pa dang / /
gangs ljongs @# / /
'gro ba'i mgon du brtan bar bzhugs / /
lha yi dbang po brgya byin bsod nams mthus / /
thub pa'i zhal dkyil bzang bo legs mthong nas / /
dang bas rin chen phung por rab bskrun ba'i / /
rgyal ba'i sku mchog zhing 'dir brtan par bzhugs / /
mtshungs med rnam 'dren bskal bzang bzhi pa yis / /
rang nyid bstan 'gro'i bde skying spel ba la / /
dbyer med rab gnas legs brtsal rten gyi mchog /
ljongs 'dir srid mtha'i bar du rtag bzhugs gsol / /
phan bde'i 'byung gnas bstan brgyas pa dang / /
gangs can 'gro la bde skyid kun stsol ba'i / /
zla med shAkya'i rgyal po'i snang brnyan mchog /
'dzin ma'i khyon 'dir bzhugs par gsol ba 'debs / /
de ltar gdung shugs drag pos gsol btab mthus / /
gangs ljongs bstan dang 'gro ba'i dpal nyid du / /
g.yo med brtan cing phan bde mchog stsol ba'i / /
thub dbang nyi ma'i gnyen la gsol ba 'debs / /
khyod la phyag 'tshal mchod cing gsol btab ba'i / /
dge tshogs pad dkar rtsa ba ltar dkar ba / /
bla med rdzogs byang thob pa'i rgyur gyur nas / /
stobs bcu mnga' ba'i go 'phang thob phyir bsngo / /
'dir /
sems can don du bdag gis sngon /
zhes sogs bstan 'bar ma bya /
de nas /
bdag gzhan dus gsum bsags ba'i dge ba'i mthus / /
rnam dag smon pa'i re ba legs grub ste / /
mthar thug kun mkhyen go 'phang myur bgrod nas / /
'gro ba'i don la ngal ba med par shog /
phyogs 'dir 'byung ba'i gnod pa la sogs pa / /
mi mthun rgud pa ma lus kun zhi nas / /
bde skyid 'byor pas lus sems bde ldan zhing / /
mchog thun bzhed pa lhun gyis 'grub par shog /
thub bstan spyi dang 'jam mgon bla ma yi / /
bstan pa mi nub yun ring gnas pa dang / /
de 'dzin skyes chen dge 'dun sde dang bcas / /
phyogs dus kun tu yun ring gnas gyur cig /
bslab pa gsum dang mdo sngags yon tan mthus / /
yul phyogs 'dir yang dmag 'khrug lo nyes dang / /
mu ge la sogs mi mthun kun zhi nas / /
skye dgu yongs la tshe ring bkra shis shog /
phun sum tshogs pa mnga' ba gser gyi ri bo 'dra /
zhes sogs shis brjod kyang bya'o /
zhes sangs rgyas bcom ldan 'das 'jig rten thams cad kyi ma 'dris pa'i mdza' bshes chen po bla na med pa'i snang brnyan rin po che bstan 'gro'i mgon du lha ldan sprul ba'i gtsug lag khar chen por nam yang mi g.yo bar bzhugs su gsol ba 'debs ba'i tshul 'di ni rang nyid kyang sgo gsum gus pa chen po'i thog /
dad gtong gi yon tan gyis phyug pa sde srid rin po che mthu stobs dbang po'i gsung gis bskul pa la brten nas shAkya'i btsun pa blo bzang ye shes kyis gzims khang rgyal mtshan mthon por sbyar ba 'dis kyang bstan 'gro'i bde skyid dbyar mtsho ltar 'phel ba'i rgyur gyur cig /
sarba mang+ga laM / /
! oM swasti /
'chi med bdud rtsi skyengs byed a mr-i ta'i / /
snod mchog rin chen las grub bkod legs mnga' / /
dge 'dun dgyes byed yon tan phun tshogs kyis / /
phul pa'i dge 'di byang chub chen por bsngo /
zhes yon tan phun tshogs kyis ba so mi tshan la 'jam rkyen phul ba'i zhal byang du bgyis ba'o / / / /
@# / /
na mo gu ru /
rig grol gnyis ldan mkhas mang 'dus ba'i tshogs / /
mnyes byed zag med bde 'thung yol go mchog /
legs phul dge bas 'gro kun chos mthun gyi / /
'byor ba mi zad gang+ga'i rgyun 'bab shog /
sarba dza ga taM /
zhes ba 'di ni 'dus tshogs su zangs ltir drug cu re gcig phul ba'i zhal yig tu bgyis ba'o / /
! 'dul ba lung la /
oM bde legs su gyur cig /
thub dbang mkhyen brtse'i 'phrin las pha mtha' lha yi lam brgal zhing / /
skyon bral yon tan kun gyi gter gyur mi mjed zhing gi mgon / /
kun la byams sdang mi mnga' brtse bas bu ltar skyong mdzad ba'i / /
zla med bskal bzang bzhi pa nyi ma'i gnyen gyi zhabs la 'dud / /
rgyal ba'i nang mdzod gces bsdus 'dul ba lung / /
sdud mdzad 'phags mchog nye bar 'khor sogs dang / /
bsil ri'i ra bas yongs bskor mdzes rgyan du / /
sgyur byed lo paN rnams la gus bas 'dud / /
bstan ba'i rtsa ba 'bul ba lung sde bzhi / /
baiDUr mdangs ldan mthing shog kun gsal ngos / /
su war+Na yi rgyu skar rab bkra bar / /
mkhas mang bsdus ba'i sor mo'i 'phrul las bskrun / /
dri med bka' la lhag bsam dag pa yis / /
legs byas bsgrubs bas lus can phan bde'i gnas / /
thub dbang 'jam dpal snying po'i lung rtog bstan / /
rgyas shing de 'dzin yun rings zhabs brtan shog /
'gro la bde skyid rgya cher 'byung ba'i gzhi / /
thub bstan rtsa ba 'dul ba'i sde snod rnams / /
bzhengs la mthun rkyen sgo gsum ci rigs bas / /
bskrun ba'i yid can sgrib byang tshogs rdzogs shog /
bdag sogs dmu rgod rengs ba'i glang chen la / /
dran shes tshul khrims lcags kyus nyer btab nas / /
bag yod la sbyar dul ba'i rnam dpyod kyi / /
bslab gsum rin chen dra bas spras par shog /
'gro kun go 'phang mchog la ma reg bar / /
skye zhing skye bar rgyal ba'i bstan pa la / /
rab tu byung nas tshul khrims gtsang ma'i gos / /
klubs nas mi 'khrugs dge slong lta bur shog /
! yum rgyas ba'i bsdus pa shes rab kyi pha rol tu phyin pa 'bum la /
zab gsal sbros bral stong nyid snying rje can / /
skye 'gag pha mthar bral ba nam mkha' bzhin / /
kun khyab rgyal ba ma lus bskyed mdzad pa'i / /
yum chen shes rab pha rol phyin mar 'dud / /
rgyal bas lung bstan nA gArdzun yis / /
gdengs can gnas byon nad gsos chos sbyin spel / /
mi yul bsod nams zhing du sher phyin 'bum / /
spyan drangs bka' drin mnyam med de la 'dud / /
dus gsum bde gshegs kun gyi lam gcig bu / /
mtha' bral stong nyid don ston thub pa'i bka' / /
rgyal ba nyid dang dbyer med legs gsungs pa / /
bzhengs bas 'gro kun rten 'brel don rtogs shog /
bdag kyang deng nas yang srid thams cad du / /
yongs 'dzin bshes gnyen mchog gis rjes 'dzin cing / /
mtha' bral don rtogs 'gro kun sgrol ba la / /
'jam dbyangs mgon po nyid dang mtshungs par shog /
mtha' yas 'gro pa'i nyon mongs dug gsum dbung / /
bdag med shes rab mtshon chas drungs phyung nas / /
gtan du phan dang bde ba'i grong khyer cher / /
'jug la sku gsum go 'phang thob phyir @# / /
bsngo / /
! yum 'bring gi rgyas ba shes rab kyi ba rol tu phyin ba stong phrag nyi shu lnga pa la /
stong phrag nyi shu lnga pa'i pusta ka /
bgyis la lus ngag yid gsum zang zing gis / /
phan byed lus can kun kyang thub ba'i bka' tshul bzhin rtogs nas sa lam rim 'dzeg shog /
phyogs 'di mdzes byed shes rab pha rol phyin / /
bzhengs pa'i dge 'dis mar gyur 'gro ba kun / /
gnas skabs mngon mtho lha mi'i rten brgyud de / /
mthar thug zas gtsang sras dang mtshungs gyur cig /
! yum 'bring gi 'bring shes rab kyi pha rol tu phyin pa khri brgyad stong ba la /
dus gsum rgyal ba kun bskyed sher phyin mdo / /
khri brgyad stong pa yi ger bris ba'i mthus / /
'gro kun gnod med byams pa'i sems ldan zhing / /
thams cad gzigs pa'i go 'phang thob phyir bsngo / /
! yum 'bring gi bsdus pa shes rab kyi pha rol tu phyin pa khri pa la /
shes rab khri ba ri mor bgyis ba'i mthus / /
'gro kun nyon mongs bag chags gnyid sad nas / /
dga' ldan chos kyi pho brang nyams dga' bar / /
theg mchog lam bzang chos la longs spyod shog /
! yum bsdus pa'i rgyas ba shes rab kyi pha rol tu phyin pa brgyad stong pa la /
legs gsungs 'khor lo bar ba bsdus pa'i mdo / /
rnam dag bsam pas tshul 'dir 'bad pa'i dges / /
bdag la re ltos bcas pa'i yid can kun / /
bde ldan zhing der myur du 'dren bar shog /
! sher phyin sna tshogs la /
sher phyin sna tshogs glegs bam bgyis pa'i mthus / /
shAkya'i rgyal bo'i dgongs don legs rtogs nas / /
rnam grol thar pa'i lam mchog bzang po der / /
myur 'jug mgon de'i bzhed pa sgrub gyur cig /
! phal bo che la /
sangs rgyas mtshan gyi rnam grangs mang ston pa / /
chos 'khor gsum ba las byung rgyal ba'i bka' / /
phal chen bla mar bgyis pa'i dge ba 'dis / /
bstan pa rin chen phyogs bcur rgyas par shog /
'di yis mtshon nas m+zhum snying stobs kyis / /
bstan la bya ba bgyis pa'i bsod nams mthus / /
'jig rten khams 'dir lo byugs legs pa dang / /
'gro kun tshe ring nad med bde ldan shog /
! dkon mchog brtsegs pa la /
theg chan las gsungs dam chos dkon mchog gi /
rnam ba thams cad bsdus bas dkon brtsegs zhes / /
thub bas byang chub sems dpa' rnams las brtsams / /
theg chen rnam pa bcu drug chos bstan to / /
chos kyi 'khor lo tha ma smon pa'i lam / /
bsil ljongs bstan 'gro'i dpal du legs shar ba / /
sri zhur bgyis ba'i dge tshogs 'od dkar gyis / /
'gro rnams kun mkhyen zhing mang bgrod phyir bsngo / /
! myang 'das la /
thub dbang mya ngan 'da' khar zhal chems 'bum / /
gsungs pa bod yul bsod nams zhing mchog tu / /
bkur stir bgyis bas nyams thag ma rgan rnams / /
sgrib byang tshogs rdzogs myang 'das thob gyur cig /
! mdo mang la /
rgyal bas chos 'khor gsum du bskor ba las / /
theg pa ched man ci rigs gtogs pa'i bka' / /
yi ger bris pa'i rnam dkar bsod nams mthus / /
rgyal ba'i bstan pa phyogs @# / /
bcur rgyas par shog /
thub gsung byang phyogs ji snyed 'gyur ro 'tshal / /
bzhengs pa mthun rkyen sgrub pa'i lus can rnams / /
dal 'byor rten brgyud bshes gnyen dam pa yis / /
'bral med rjes su 'dzin pa'i rgyur gyur cig /
gzhan yang dge 'dis mar gyur 'gro ba kun / /
skye rgan 'chi'i sdug bsngal las grol nas / /
rtag tu dam ba'i chos la spyod pa dang / /
bde ldan zhing du thogs med skye bar shog /
! rgyud 'bum la /
gang sku mtshan dpe'i dpal gyis kun nas mdzes / /
gsung dbyangs drug cus dam chos rna bar 'je bas / /
zab yangs mkhyen brtse'i thugs kyis 'gro la gzigs / /
thub dbang 'khor lo'i mgon por phyag bgyi'o / /
'gro ba nyon mongs nad kyis mnar ba yi / /
gnyen por chos phung ji snyed lags gsungs ba'i / /
nang nas 'bras bu rdo rje theg pa'i lam / /
mchog tu gyur pa yin ces rab tu bsngags / /
gdul bya dman 'bring mchog dang ches mchog la / /
lta dang rgod bcang gnyis 'khyud rnam pa bzhir / /
gsungs pa gsang sngags rgyud sde'i busta ka /
bzhengs dges 'gro kun lam 'dir 'jug par shog /
thun mong lam sbyangs dbang gis rgyud smin nas / /
mtshan bcas mtshan med lha yi rnal 'byor dang / /
bskyed rdzogs zung 'jug lam sogs rgyud sde yi / /
dgongs don ma 'dres so sor rtogs par shog /
thabs kyi theg pa las gsungs dam tshig sdom / /
tshul bzhin bsrungs pas bdag sogs mkha' mnyam 'gro / /
'di'am yang srid bcu drug mi 'da' bar / /
bcu gsum rdo rje 'dzin ba'i sar bgrod shog /
phyogs 'ding thub ba'i gsung rab 'gyur ro 'tshal / /
an+da rnyil 'dra'i rgya shog rmang byung la / /
rin chen gser sbyangs gtso ma'i khu ba yis / /
sdeb gzugs legs bkra sor mo'i zlos gar bsgyur / /
glegs bam brgya phrag brgal la mthun sbyor dang / /
sgo gsum bya ba bgyis dang bgyid stsal ba'i / /
'gro kun byang chub thob pa'i rgyur bsngos pas / /
dus gsum rgyal ba'i smon lam kun 'grub shog /
shAkya'i btsun pa blo bzang ye shes kyis / /
bde gshegs bka' rnams gzugs su bgyis pa'i mthus / /
mkha' mnyam 'gro ba'i mi mthun rab zhi nas / /
ring min sangs rgyas go 'phang thob phyir bsngo / /
lha dang bcas pa'i 'gro ba ma lus pa'i / /
'phral yun phan bde 'byung ba'i gnas kyi mchog /
don kun grub dang 'jam mgon bla ma yi / /
mdo sngags bstan pa phyogs bcur rgyas gyur cig /
rgyal ba'i lung dang rtogs pa'i bstan ba nyid / /
mi nub yun ring phyogs brgyar spel ba la / /
rtse gcig rnam par dag pa'i smon lam gyis / /
bzhed pa ji bzhin lhun gyis grub grur cig /
rnam 'dren bzhi ba'i dgongs don ji lta bar / /
'khrul med tshul bzhin ston mdzad tsong kha pa'i / /
mdo sngags bshad sgrub nor 'dzin khyon khyab nas / /
bstan 'dzin skyes bu'i zhabs pad brtan bar shog /
chos grwa che 'di'i bslab gsum dge 'dun sdes / /
mtshon pa'i phyogs bcu'i dge 'dun ji snyed pa / /
thugs mthun khrims gtsang bstan pa'i bya ba rnams / /
'phel zhing 'khor los nyin mtshan 'da' bar shog /
bdag la skyabs yul bcol ba'i @# / /
yid can kun / /
gnas skabs tshe ring nad med dpal 'byor rgyas / /
mthar thug bde ldan zhing gi gtso bo yi / /
zhal mthong gsung gi bdud rtsi'i ro myong shog /
rnam dpyod phul du byung pa rgyal ba'i bka' / /
yul phyogs gang dang gang du bzhugs gyur pa / /
de dang der ni bdung rigs mi mthun phyogs / /
zhi zhing bde legs chen bos khyab gyur cig / /
de ltar ngo mtshar yon tan rgya mtsho'i gter / /
rgyal ba'i dam chos 'di yi byin rlabs kyis / /
tshe rabs kun tu rgyal ba'i bka' bsgrubs nas / /
'gro kun sprol la ngal ba med bar shog /
ces b+ho Ta'i yul 'dir rgyal ba don kun grub ba'i bka' yod do cog rnams bstan la gces 'dzin bu ston thams cad mkhyen ba chen pos gsal bar mdzad pa'i dkar chag zhib mor 'khod ba dbang du bzhag /
phyi mo zhwa lu lo tsA ba d+harma bA la b+ha dras zhus dag lan bdun song zhes ba'i ma dpe chen mor grags pa la dngos su btugs pa'i skye chos paN chen blo bzang chos kyi rgyal mtshan gyi dag ther mdzad pa sor bzhag thog /
hor khongs re gnyis mtshal bar ma nas zhal bka'i te bstan 'gro'i dbal du bka' 'gyur rin po che rgya shog ngo mtshar ba la snga phyir rtsol bas bzhengs 'dun thog /
mdzod pa dka' bcu blo bzang rdo rjes btsun bas khur blangs /
rab 'byams pa rin chen don grub dang blo bzang chos 'phel gnyis kyi do dam dang /
dpon yig ba e dbyibs pa dang /
snye mo ba dang /
gdor dkar pa mkhas bsgrugs bsdus te sla chos dam chos dang ma gyogs khyad du ma song bar dad rings dal bus bkod gzugs mdzes bar byas shing /
chos grwa chen bo 'di nyid kyi rab 'byams smra la sogs bas dpyad gsum dag par bgyis shing phun sum tshogs ba'i glegs bam rin po che bsod nams kyi yang rtser son pa'i sde tshan so so'i mjug tu che ba rjod smon lam tshigs su bcad ba 'di yang shAkya'i dge slong blo bzang ye shes kyis bka' gdams pho brang du sbyar ba'o / /
sarba mang+gaMli / /
! s+w+s+ti /
rmad byung blo gros bzang po'i rnam spyod kyis / /
rab 'byams shes bya kun la mkhyen pa rgyas / /
bslu med thugs rje dang ldan mos ba'i mthus / /
zhabs bad me g.yo brtan bar gsol ba 'debs /
zhes nye mo rgyal byed dkyil khang grwa tshang gi slob dpon par gsol 'debs brtan bzhugs 'di ni ngag dbang bstan 'dzin dang /
dka' bcu ye shes dpal 'byor gyis bskul ba'i ngor dge slong blo bzang ye shes kyis smras ba'o / /
! oM bde legs su gyur cig /
bsod nams ye shes tshogs gnyis yongs rdzogs pa'i / /
yon tan bral bas chen chu gnyer 'khyil ba las / /
'phra ni las rlabs 'phreng phyogs bcur g.yo ba can / /
rje btsun bla ma yun ring rtag brtan shog /
dri bral 'dab rgya bzhad pa'i phang phung la / /
mkhyen brtse sbrang rtsi zab mo'i bcud chags pas / /
skal ldan bung ba'i tshogs rnams tshims mdzad ba'i / /
mtshungs med bstan 'gro'i dpal du zhabs brtan shog /
dar dang gtong bas mngon bar 'phags pa yi / /
snang brnyan rmad byung rin chen las grub pa / /
logs byas rnam dkar bzang pos bskrun ba'i mthus / /
skye ba kun tu rjes bzung 'bral med @# / /
shog /
ces ba 'di ni sbel rgyang nas dka' chen blo bzang 'phrin las dang blo bzang rnam rgyal spun gnyis kyis ngos ring 'tshe'i rten 'brel du rgyal ba tshe dpag med dang 'od dpag med /
ston ba shAkya thub pa /
skyes rabs bco lnga bar grags pa rnams kyi sku brnyan gser zangs las bzhengs pa'i rgyab yig tu 'di lta bu dgos zhes nan gyis bskul pa'i ngor shAkya'i dge slong blo bzang ye shes kyis sbyar ba'o / /
dge'o / /
! oM s+w+s+ti /
sna tshegs ri mos spras pa'i gos bzang las / /
bdud rigs mi mthun bzlog ba'i 'cham gos mchog /
yon tan phun tshogs dad pas phul ba'i dges / /
'gro kun mi mthun rkyen las thar bar shog /
! lha rdzas rnam bkra las grub yid 'ong 'phan / /
ba so gtsug lag khang gi mdzes rgyan du / /
yon tan phun tshogs dad bas kun blangs nas / /
phul ba'i dge 'dis bstan bar ba rgyas shog /
ces pa 'di yang yon tan phun tshogs kyis ba so lhun grub bde chen du phod ka cha dang 'phan phul ba'i dge ba bsngo phyir smras ba'o / /
! s+w+s+ti /
rje btsun bla ma'i snang brnyan rgyu skar 'phreng / /
dge legs tshe brtan bgrang yas bsod nams kyis / /
bskrun pa'i rab dkar legs byas ji snyed pa / /
'gro kun bla med byang chub thob phyir bsngo / /
mang+gaM / /
! na mo sh+'+k+ya mu na ye /
skye dgu'i ma rig 'dzoms mdzad thub ba'i legs bshad 'gro ba'i sgron / /
ljongs 'dir 'gyur 'tshal dga' ldan rab rgyas bla spyi'i mos blo yi / /
brtson pas bka' blon bkra shis rtse par bskul bzhin legs phul ba'i / /
dge ba 'di yis bdag gzhan kun la mchog thun dngos grub stsol /
ces bka' blon bkra shis tshe ring gis dga' ldan rab rgyas su rgyal ba'i bka' 'gyur phul ba'i mjug tu 'di lta bu zhes pa'i ngor sh+'+k+ya'i btsun pa blo bzang ye shes kyis sbyar ba'o / / / /
! oM s+w+s+ti /
rnam mang thos sras nor la mnga' brnyes pa / /
gdung pa 'dul phyir mdung dmar rnon po bzungs / /
dam nyams srog dbugs len zhing 'phrin las sgrub / /
lha yi tshangs pa dbang gi rang bzhin rgyal /
ces ba 'di yang lcags byi la mo chos skyong la gtang rag phul ba'i mgo brjod du smras ba'o / /
! hUM /
gos bzang bkod legs rab mdzes bskang rdzas 'phan / /
ye shes mgon po 'khor bcas bcas spyan lam du / /
legs 'byung dgyes bskyed rab 'byams 'phrin las kun rtag tu g.yel ba med bar stsol bar mdzod / /
dge legs lhun grub dang ba'i rdzing bu ru / /
rnam dkar legs byas 'od dkar shar ba bzhin / /
bstan dang de 'dzin dgon gnas rab brtan cing / /
rgyu sbyor nad med bde bas 'byor gyur cig / / /
! b+h+yauH 'dod khams gtso mo dpal ldan re ma ti / /
mnyes byed spyan gzigs bye brag bsam mi khyab / /
phul ba'i dge bas mkha' mnyam 'gro ba yi / /
byang chub sgrub pa'i 'gal rkyen bar gcod srungs /
ces pa 'di ni dka' chen dge legs lhun grub kyis rgyud khang du mgon bo lha mo'i bskang thang phul ba'i 'dod gsol du sbyar ba'o / /
! na mo ru ra we /
blo bzang mkhyen pa'i gting mtha' mi mngon zhing / /
ye shes lus can rgyal kun yab gcig lha / /
ngur smrig gis mdzes kun mkhyen @# / /
tsong kha ba'i / /
dam chos rgyal mtshan 'dzin la gsol ba 'debs /
rgyal dang rgyal sras gzhan gyis ma thul ba'i / /
snyigs dus ma rungs skye dgu mtha' dag la / /
thugs rje'i spyan gyis nye bar gzigs mdzad pa / /
rje btsun bla ma'i zhabs la gsol ba 'debs / /
rig gnas kun mkhyen chu gter las 'thon pa'i / /
legs par bshad pa'i dbyar skyes 'bum dkris te / /
zab rgyas char 'bebs ba'i klu dbang mchog /
dpal ldan bla ma'i zhabs la gsol ba 'debs / /
de ltar dungs dungs gus bas gsol btab mthus / /
yang yang skye ba'i 'phreng ba ma chad bar / /
brtse brtse'i spyan ras btsa' ba'i bka' drin las / /
mtho mtho'i rig skyes rab tu 'byung bar shog /
deng nas bzungs te skye ba thams cad du / /
mgon khyod zhabs bad gtsug tu legs bkod de / /
dkar nag las 'bras khyad du mi gsod cing / /
zab gsal ches myur blo dang ldan par shog /
'di phyi bang do'i gnas skabs thams cad du / /
'jigs skrag 'khrul pa'i snang ba rang sar zhi / /
rmad byung gdams pa nyams su blangs pa las / /
zhing khams dam par thogs med skye bar shog /
der yang zhi ba'i bde la ma chags shing / /
lha mig mngon shes rdzu 'phrul thogs med bas / /
ma dag zhing gi nyam thag 'gro ba kun / /
skad cig gcig gis bde ba la 'god bar shog /
ces pa 'di ni dge slong ngag dbang rin chen gyis bskul ba'i ngor chos smra ba'i btsun pa blo bzang ye shes kyis smras ba'o / /
mang+glaM / /
! s+w+s+ti /
phyogs bcu'i rgyal ba rgyal sras sems dpa' che / /
rab 'byams 'phags tshogs dge 'dun byin rlabs kyis / /
rje btsun dam pa chos rgyal dbang phyag gi /
sprul sku bzlos gar myur du ston par shog /
drang srong bden tshig chos srungs mthu stongs dang / /
dad ldan gdul bya'i mos pa'i rten 'brel gyis / /
mtha' yas 'gro la chos 'khor skor phyir du / /
bsams bzhin zhing 'dir sprul sku myur 'byon shog /
sngon gyi thugs bskyed bzang pos rab bskul te / /
rang bde zhi ba'i dbyings su mi mnal bang / /
shin tu nyam thag mgon med dbugs 'byung phyir / /
zhing 'dir gzugs sku'i snang brnyan myur ston shog /
'gro la rtag tu brtse ba'i thugs rje dang / /
lhag bsam rnam par dag pa'i dkyil 'khor rgyas / /
bshad sgrub nyin mor byed pa'i dpal yon can / /
mngal gyi chu 'dzin rgya las myur grol shog /
khyad bar kun mkhyen gnyis pa yab sras kyi / /
bstan la rab gus skal bzang bung ba'i tshogs /
legs bshad bdud rtsi'i sbrang rtsis tshim slad du / /
ljongs 'dir sprul sku'i 'dab rgya bzhad bar shog /
rmad byung rten 'brel slu med bden pa dang / /
dad ldan skye dgu'i legs byas bzang po'i mthus / /
phan bde'i 'byung gnas dbal ldan bla ma yi / /
sprul sku'i zla ba gsar pa myur tshes shog /
de ltar smon cing gsol ba btab pa'i mthus / /
mi mthun nag po'i phyogs kun rab zhi nas / /
bdag sogs gdul bya'i re ba'i 'bras bzang tshogs / /
phyogs 'dir bsam bzhin myur du smin par shog /
ces rje drung dge 'dun chos rgyal dbang phyug gi sku skye myur phebs kyi tshigs bcad 'di ni de nyid kyi rjes 'jug rnams kyis @# / /
bskul ba ltar sha'+k+ya'i btsun ba blo bzang ye shes kyis bka' gdams pho brang du sbyar ba'o / /
mangaM / /
! oM bde legs su gyur cig /
blo bzang rgyal ba gnyis pa'i bstan pa gnyen / /
mdo sngags gzhung lugs smra la thogs med cing / /
ye shes spyan gyis chos kun ma lus gzigs / /
dpal ldan bla ma'i zhabs la gsol ba 'debs / /
tshul khrims rnam par dag pas rgyud bsngams shing / /
bag yod tsan+dan dri yis legs bsgos pa / /
'gro kun ma lus sprol ba'i khur 'khyung ba'i / /
dpal ldan bla ma'i zhabs la gsol ba 'debs / /
rgya chen legs byas bzang po smin pa'i mthus / /
shes bya kun la thogs med rnam dpyod kyis / /
ljongs 'dir skal ldan 'gro la dam chos kyi / /
bdud rtsi'i dga' ston 'gyed la gsol ba 'debs / /
de ltar shugs brag mos pas gsol btab pas / /
mgon po khyod kyi thugs rjes nyer bzungs nas / /
skye ba kun tu 'khor lo bzhi ldan gyi / /
rten bzang rnyed nas chos la spyod par shog /
mgon khyod ma 'ongs byang phyogs sham+b+ha lar / /
'khor los bsgyur ba'i mdzad pa ston pa'i tshe / /
gnyis med rgyud kyi gdul bya'i mchog gyur te / /
tshe gcig nyid la rdo rje'i sku thob shog /
ces ba 'di ni dge slong bsam gtan rgya mtshos 'di lta bu zhig dgos zhes bskul ba'i 'dod pa dang sbyar te shAkya'i btsun pa bzlo bzang ye shes kyis bka' gdams pho brang du smras pa'o / /
mang+glaM / /
! oM s+w+s+ti /
thugs rje'i bdag nyid rje btsun pad dkar 'chang / /
dur smrig gar gyi tshul zungs thams cad mkhyen / /
gangs can 'gro ba yongs kyi skyabs mgon mchog /
rje btsun bla ma'i zhabs la gsol ba 'debs / /
blo chen gting dbag dka' ba'i brtse ba yis / /
bzang po'i spyod ba nam yang mi 'dir zhing / /
mkhyen pa'i ye shes phyogs kun 'phro ba yi / /
dpal ldan bla ma'i zhabs la gsol ba 'debs /
dkon mchog rin chen gsum gyi byin rlabs dang / /
zhwa ser bstan srungs dam can rgya mtsho'i mthus / /
rje btsun bla ma yab sras srid mtha'i bar / /
zhabs zung mi 'gyur g.yo med brtan bar shog /
bdag sogs deng nas tshe rabs thams cad du / /
dpal ldan bla mas dgyes bzhin rjes bzungs te / /
mngon par 'tshang rgya'i mdzad pa ston pa'i tshe / /
'dus pa dang po'i 'khor du skye bar shog /
de tshe gsung gi bdud rtsi rab myangs te / /
bshad sgrub bya ba'i brtson pa mi 'dor zhing / /
lam lngas bcu'i rim pa mthar phyin te / /
sku gsum go 'phang mngon du 'gyur bar shog /
ces pa 'di ni rab 'byams ba 'jam dbyangs rgya mtshos bskul ba ltar chos smra ba'i btsun pa blo bzang ye shes kyis smras pa dge legs 'phel / /
!oM bde legs su gyur cig /
gsum ldan rab 'byams smra ba 'dus ba'i sde / /
dgyes skyed ro brgya'i mchod yon sbreng ba'i ched / /
sna tshogs rin chen las grub yol go 'di / /
lhag bsam dag bas bsgrubs pa'i rnam dkar mthus / /
lha mi'i 'dren mchog khyab bdag rdo rje 'chang / /
blo bzang grags bstan 'dab stong padmo'i gnyen / /
ye shes snang mdzod nyi ma 'od po che / /
srid mtha'i bar du g.yo med ches gsal @# / /
shog /
'di yi ched du sgo gsum ci rigs pas / /
'bad pa bgyis pa'i bla slob las byed sogs / /
bsam don kun 'grub yangs pa'i rgyal khams su / /
snyings ma'i rgud bral rdzogs ldan dpal rgyas shog /
mang+glaM / /
!oM bde legs su gyur cig /
gsum ldan rab 'byams smra ba 'dus pa'i sder / /
ro bda'i mchod yon sbreng ched yol go 'di / /
'bad pas bsgrubs pa'i khyu mchog rlabs po ches / /
rigs kun khyab bdag blo bzang grags pa yi / /
mdo sngags bshad sgrub ye shes 'dor bar ba / /
g.yo med bskal pa rgya mtshor ches gsal zhing / /
tshul 'dir 'bad bgyis bla slob las byed sogs / /
bsam don kun 'grub 'jig rten bde legs shog /
mang+gaM /
zhes pa 'di gnyis sngags grwa'i tshogs khro gsar bzhengs kyi kha byang du bgyis pa'o / /
! na mo Ar+ya lo ke shwa rA ya /
chos sku 'gyur med bde ba'i lha lam du / /
ngo mtshar gzugs sku'i chu khur 'bum dkrigs te / /
snyan 'jebs drug cu'i dbyangs sgrog phan bde'i char / /
'bebs mkhas zas gtsang sras bos dge legs stsol / /
gsung rab ma lus gdams pa'i mchog gzigs nas / /
shing rta chen po gnyis kyi bzhed ba'i srol / /
ljongs 'dir gsal la zla bral ngag gi lha / /
'jam dpal snying pos deng 'dir shes par mdzod / /
phyag na padmo'i thugs rje'i rol ba yi / /
drang srong rus pa'i rang bzhin las 'khrungs shing / /
yid sgrubs sde bcas ri 'joms rtse brgya ba'i / /
rdo rje thogs med rtsal kyis 'gro 'di skyongs / /
mkhyen brtse nus ldan don gnyis mngon gyur ba'i / /
mtha' yas zhing bzhugs rgyal ba ma lus dang / /
legs gsungs lung rtogs chos dang tshogs mchog la / /
sgo gsum mi byed dang bas phyag pa gyi'i / /
dngos bshams yid sprul mchod tshogs ma lus 'bul / /
nongs pa kun bshags rnam dkar rjes yi rang / /
srid mthar bzhugs la zab rgyas chos 'khor skor / /
dus gsum dge tshogs byang chub chen por bsngo / /
mkha' mnyam 'gro 'di'i phan bde'i bsod nams zhing / /
rgyal ba'i bstan dang de yang dkon mchog gi /
sku gsung thugs kyi rten la rag las shing / /
khyad par ring bsrel rnam bzhi'i mchod rten dang / /
bde gshegs gsung rab bskrun pa'i bsod nams gang / /
skye dgu'i phan bde'i 'byung gnas dam pa ru / /
lan cig min par zas gtsang sras po des / /
mdo rgyud rgya mtshor gsungs pas yid drangs te / /
bstan la rab gus pa mdzangs brtul phod can / /
sa yi nye dbang la 'khu star sdong pa / /
blo bzang ye brtan dgongs pa rdzogs thabs su / /
sku gsung thugs rten bzhengs pa'i dkar chag bri / /
skyed byed mthun dngos gser dngul spus legs dang / /
snyem zangs g.yu rnying phra rgyu du ma dang / /
dngul chu ti tsha shog sang gos dar dang / /
bzo bo'i cha rkyen la sogs rin thang rnams / /
gser dril dbus 'gyur 'chang gi zho'i 'khor lo / /
mkha' gzugs me grangs se ba phyed bzhi dang / /
dngul srang mig mkha' mda' dang bse ru'i grangs / /
zho gsum skar brgyad de yi bzhi cha yis / /
mkhyen brtse'i bdag nyid rje btsun pad dkar 'chang / /
gangs can @# / /
'gro ba'i rnam 'dren zla bral ba'i / /
thams cad mkhyen gzigs snang brnyan byin chags ba / /
lta byed dga' ston ma lus spungs pa bzhin / /
snyigs ma'i mgon bo bde gshegs mched brgyad dang / /
rgyal sras rgya mtsho'i rlabs chen mdzad ba'i tshogs / /
legs par ston pa dkon brtsegs yongs rdzogs dang / /
shes rab pha rol phyin ba rdo rje gnang / /
thar pa chen po gra lngar bcas pa dang / /
thugs rten byang chen mchod rten gser zangs dang / /
dngul dkar las grub rnam mang phras spras pa / /
gzungs bzhugs rab gnas dang bcas legs par bsgrubs / /
'dis mtshon dus gsum dge tshogs ston zla ltar / /
mchog tu dkar ba gang zhig bsags ba des / /
sa gsum 'gro ba'i skyabs mgon gcig pu ba / /
gangs can mgon po srid mthar zhabs brtan cing / /
dga' ldan chos srid gser sbyangs cod pan ni / /
yan lag dam ba'i rgyan du lags bzhes shing / /
gnam bskos sa yi dbang phyug mi dbang mchog /
sangs rgyas rgya mtsho bskal brgyar zhabs brtan cing / /
gang gi chos srid nyi zla zung 'brel ba'i / /
lung las 'dzin pa blo bzang tshe brtan gtsos / /
mgron gnyer 'grub blo bzang rin chen dang / /
smon skyid dngos grub la sogs zhir zhugs rnams / /
thog med dus nas skye ba'i 'phreng ring bor / /
mi dge bcu dang mtshams med nye ba sogs / /
bgyis dang bgyid rtsa lam lus byang gyur te / /
sku gsum gzhal med khang du phyin gyur cig /
der ma son pa'i tshe rabs kun tu yang / /
dal brgyad 'byor bcu'i rten bzang rab rnyed nas / /
bshes gnyen dam ba'i mgon gyis legs zin te / /
rgyu 'bras theg pa'i sa lam mthar phyin shog /
dka' bcu rab brtan bkra shis rgya mtsho dang / /
rab brtan phun tshogs khri lcam bsod nams dbang / /
blo bzang dpal sgron blo bzang chos 'dzom dang / /
shel dkar g.yang 'dzom mdog gog la sogs kyang / /
gnas skabs mi mthun phyogs kun rab zhi zhing / /
tshe ring dpal 'byor rigs brgyud legs tshogs rnams / /
chang med dbyar mtsho lta bur 'phel ba dang / /
dge bcu'i lam gyis mngon mtho'i rten thob cing / /
mtshan nyid ldan pa'i bshes kyi ded dpon mchog /
bsam dang sbyor bas tshul bzhin legs bsten nas / /
phyin drug bsdu bzhi'i gru chen nang zhugs te / /
sku gsum nor bu'i gling du phyin par shog /
'di ltar bsgrabs pa'i bzo rigs las byed dang / /
mthun rkyen zur 'degs zhal 'debs bul ba sogs / /
sgo gsum ci rigs 'brel ba thogs pas mtshon / /
bdag sogs mar gyur sems can thams cad kyis / /
phyogs bcu dus gsum sras bcas rgyal rnams kyi / /
thugs bskyed smon lam rmad byung mdzad pa'i tshogs / /
ma lus gcig tu bsdus nas sgrub pa dang / /
sdig pa'i las la nam yang mi 'jug cing / /
bag yod dge bcu'i las kyis dus 'da' ba'i / /
dal 'byor rten thob rgyal bstan sgor zhugs nas / /
phyin drug rim gnyis rnal 'byor mthar phyin te / /
zung 'jug rdo rje 'chang gi sa thob shog /
spyi dang khyad par 'jam mgon bla ma yi / /
bstan dang de 'dzin bskal brgyar zhabs brtan @# / /
cing / /
bstan la gus mchod dpal 'byor rigs rgyud 'phel / /
bkra shis rgya mtshos deng 'dir bkra shi shog /
'jig rten khams su'ang lnga bdo'i rgud pa'i dngos / /
g.yul 'khrug lo nyes mu ge nad yams sogs / /
phyi nang nyer 'tshem lus rab zhi nas / /
rdzogs ldan dpal la spyod pa'i bkra shis shog /
ces star sdong nas blo bzang tshe brten gyi dgongs rdzogs su sku gsung thugs rten bzhengs pa'i dkar cha smon lam dar bcas ba 'di ni dka' bcu smra ba blo bzang rab brtan dang zhal ngo bkra shis rgya mtsho sogs kyis rten so so'i rgyu song gi bsngoms tho rtsom gzhi bcas bsrings ngos /
dkar chag tshigs bcad ngag 'don lta bu byas kyang chog pa 'di lta bu zhig dgos zhes bskul ba ltar sh+'+k+ya'i btsun pa blo bzang ye shes kyis bka' gdams pho brang du sbyar ba dge zhing bkra shis par gyur cig /
ngag 'don byed na yan lag bdun pa'i mjug nas sh+lauka brgyad bzhag pa'i de phyin 'don / /
! oM bde legs su gyur cig /
rgyal ba gnyis ba'i mdo sngags gzhung lugs rnams / /
skal ldan gdul bya'i yid la rtsom mdzad cing / /
'bras bu bzang pos 'gro rnams smin grol las / /
'god mdzad dpal ldan bla mas rjes 'dzin shog /
ces pa 'di ni rab 'byams pa sangs rgyas rgyas don grub la gnang pa'o / /
! dpal ldan 'dod pa khams kyi dbang phyug phyug mar / /
srab 'jam yang ba'i dar tshon sna lnga 'di / /
mi phyed dad pas sku la phul ba'i mthus / /
'gal rkyen kun zhi bde ba rgyas thob shog / / /
! oM s+w+s+ti /
myur mdzad ye shes mgon po spyan ras gzigs / /
tshe dpag med mgon sgrol dkar tshe sbyin na ma / /
'dod khams dbang phyug rta mgrin gsang sgrub bcas / /
legs par bzhengs pas bsam don 'grub par mdzod / /
mang+glaM ! hUM /
bar chad kun sel yid bzhin mgon po la / /
kai la sha yi mdangs mdzes lha rdzas 'di / /
phul ba'i rnam dkar legs byas dpal yo na gyis / /
yid la bsams pa'i don bzhin 'grub par mdzad / /
! b+h+yauH 'dod pa'i dpal ltar dam gzor rgyal mo la / /
bkra sis rtags mtshan yid 'ong lha gos 'di / /
dang ba'i yid kyis phul ba'i dge tshogs kyis / /
yid la bsams pa thogs med 'grub par mdzod / /
! hrIH na ma yang 'phrin las sgrub la thogs med par / /
bkra shis rtags kyis mtshan pa'i lha gas 'di / /
lha chen tshangs pa chen po khyod nyid la / /
phul bas bsam don yid bzhin 'grub par mdzod / /
bkra shis / /
! b+h+yauH dpal ldan dung skyong dbang mo srid gsum mar / /
snyan shal mdzes byed dar tshon sna lnga 'di / /
phul bas tshe dang bsod nams dpal 'byor dang / /
legs pa'i bya ba thams cad yid bzhin du / /
bsam don gegs med 'grub pa'i 'phrin las stsol / /
bkra shis / / / /
! na mo gu ru badzra d+ha rA ya /
sku mtshan bzang smad byung longs spyod rdzogs / /
gsung 'gag med brjod dang bral ba'i dbyangs / /
thugs dmigs med zhi ba'i mtha' spangs pa / /
rigs dkyil 'khor bdag por gsol ba 'debs / /
@# / /
zas gtsang ma'i sras po 'dren pa mchog /
sgyu drug cu rtsa bzhi'i rtsa la la mkhas / /
don snying po mthar phyin lhun gyis grub / /
lha nyi ma'i gnyen gyi zhabs la 'dud / /
yul kha ba can ljongs byang phyogs 'dir / /
bka' sde snod zab mo'i chos sgra bsgrags / /
rje thub bstan 'dzin la zla bral ba / /
dpal 'jam dpal snying po'i zhabs la 'dud / /
rje sangs rgyas kun las lhag pa'i mgon / /
skyabs bslu med kun 'dus dge ba'i bshes / /
yongs bdag sogs 'gro ba'i gtsug gi rgyan / /
don snying po len par byin gyis rlobs / /
dus deng nas byang chub ma thob par / /
snying khongs nas skyid sdug lam 'khyer tshe / /
yid gus pas 'bral med legs bsten na / /
thugs rtse bas ma yengs rtag skyongs shig ! nor dngos po'i mthun rkyen med kyang bla ma /
las sgrub 'bras bslu med yid ches shing / /
sdig mi dge'i las la mi 'jug par / /
dran shes bzhin bag yod bsten par shog / /
phyi snang ba'i 'dod dgu sgyu ma'i nor / /
rtag mi thub rtsa rtse'i zil par mtshungs / /
srog 'tsho ba'i zas gos ci byas bde / /
gsog rum gyi blo sna bstung bar shog /
spyir blo ngan mi dgos bya ba med / /
phyi dngos po 'tshel rin mi tshe 'dzad / /
nang kho thag chod pa 'byor pa'i mchog /
dpal phun tshogs yang rtse rnyed bar shog / /
! lar dam chos sgrub la bar gcod gegs / /
sbrin na bun zhin du 'thibs pa yong / /
blo nang du ma sbyangs yan pas lan / /
nang sems gnyis 'byongs par byin gyis rlobs / /
gdon mthu can yi dwags tshogs rnams dang / /
lha lha min dud 'gro mi rnams kun / /
khro gtum pa'i rnam 'gyur mang ston kyang / /
kun sgyu ma lta bur rtogs par shog /
don de ltar yang yang goms pa'i mthus / /
rkyen bar gcod gnod pas mi brji zhing / /
dpal bla med byang chub sgrub pa la / /
zas gtsang ma'i sras dang mtshungs par shog /
! sngon thog ma med nas da lta'i bar / /
rgyu mi dge'i las la goms pa'i 'bras / /
rkyen mi 'dod sdug bsngal char babs kyang / /
rang kho nas len par shes par shog /
lar mi bzod sdug bsngal ches lci ba / /
ri chen po brdibs pa ltar gyur kyang / /
dang len zhing bag yod legs bsten pas / /
yid bde ba chen po'i ngang gnas shog /
ma 'gro ba'i sdug bsngal bzod dka' ba / /
kun bdag gi steng du smin pa'i khur / /
blos khyer bas sdug bsngal rgya mtsho che / /
dus myur du skems par byin gyis rlabs / /
! mi bdag la srid gsum yid can kun / /
brdeg mtshang 'bru mi 'dod dgrar blta yang lam bzod pa bsgom pa'i rten gyur bas / /
kun bka' drin che bar rtogs par shog /
spyir 'di nang dgrad bzungs skye 'gro rnams / /
thog med nas drin gyis bskyangs pa'i na / /
drin che ba sha stag yin pas na / /
byams snying rje dga' ba sgom par shog /
sgos byang chub sgrub la bzod sgom rten / /
dgra ma gtogs gzhan mi gda' bas / /
'di brtags na bka' drin shin tu che / /
don bshes gnyen nyi ma 'char bar shog /
! bdag 'dzin gyi dgra bo phugs 'changs @# / /
nas / /
dgu gsum gyis kun bslangs g.yo khram sogs / /
mi dge ba'i las la dbang med bkol / /
bdag 'dzin 'di 'joms par byin gyis rlobs / /
nyon mongs sogs phyi nang gnod pa'i tshogs / /
ci byung yang chos kun rang mtshan ru / /
bden grub pa rdul tsam med rtogs nas / /
blo 'khrul pa'i bdag gnyis gzhom par shog /
de ltar dug gsum las sangs rgyas rgyu / /
blos chod na ci nas sgrub tu yod / /
don de phyir bla ma'i gdams ngag rnams / /
yid ma yengs sgom par byin gyis rlobs / /
dge 'dis mtshon dus gsum skye 'phags kyi / /
las mchog tu dkar ba ci mchis pa / /
drin che ba'i mar gyur 'gro ba kun / /
dpal kun mkhyen thob pa'i rgyu ru bsngo / /
dus rnam pa kun tu bde ster zhing / /
don mngor ston pa gdams pa'i phul / /
rje bka' gdams gong ma'i dgongs ba'i don / /
phyogs kun tu dar rgyas bkra shis shog / /
ces pa 'di ni ri khrod 'dzin pa'i dka' bcu ba blo bzang nas rgyal gyis bskul ba'i ngor chos smra ba'i btsun pa blo bzang ye shes kyis bka' gdams pho brang du smras pa'o / /
pr-its+tsha / /
!s+w+s+ti /
blo ldan rlabs chen spyod pa'i gter mnga' ba / /
bzang po'i mdzad pas gus ldan re ba skong / /
rig pas gsung rab kun la legs sbyangs pas / /
grol gyur bshes gnyen bzang bor gsol ba 'debs / /
mtha' dag zhing mang gdul bya'i don gyi ched / /
sna tshogs thugs rje gang+ga'i gzegs ma'i rdul / /
rab 'dzag 'gro ba'i sdug bsngal tsha gdung rnams / /
sel phyir zhing 'dir rgyun chad med par shog /
dkon mchog rin chen rnam gsum byin rlabs / /
dad ldan mos bas gdung shugs drag po yis / /
rtse gcig gsol ba btab pas yang srid kyi / /
zla tshes bzang po myur du 'chad bar shog /
ces pa 'di yang bde chen ri khrod khag grwa btsun bcas dang dge slong dkon mchog rdo rjes /
zhal snga nas blo bzang rig grol gyi yang sring myur 'byon gyi gsol 'debs 'di lta bu zhig dgos zhes bskul ba ltar shAkya'i dge slong blo bzang ye shes kyis smras pa'o / /
dge'o ! swasti /
bla ma yi dam lha srungs tshogs rnams kyi / /
snang brnyan ye shes sems dpa' dngos byon par / /
ri khud chos sde dpon slob yon sbyor rnams / /
gnyer gtad mthu ldan bsrung mas 'phrin las bzhis / /
skyong zhing mi min log lta tshar chod cig /
sa ma ya tiShTHa /
zhes pa 'di'ang blo bzang brtson 'grus kyis ri khud chos sder chos skyong yongs rdzogs kyi sku thang phul ba'i gnyer gtad du smras pa'o / /
! hUM /
dur khrod chen po bsil ba'i tshal gnas pa'i / /
'jigs rung gzugs can mgon po'i bka' nyan gtso sngon tshe khas blangs dam bca' ma bsnyel bar / /
bdag sogs rtag tu bsrung skyob g.yel med mdzod /
ces pa 'di yang mgon khang chen mo'i k+She tra pA la'i skur snyan shal phul ba'i zhal yig tu bgyis pa'o / /
! na mo gu ru /
sa gsum 'gro ba kun gyi mchod sdong cher / /
rab dkar lha rdzas dri bral phul ba'i dges / /
ljongs 'dir 'gro la bde skyid 'byung ba'i gzhi / /
mgon khyod lung rtogs chos tshul 'bar gyur cig /
ces pa 'di yang lcags byi dbus su phyin skabs dga' ldan dngul gdung rin po cher brgya mchod dang bcas snyan shal zung 'brel gyi ngos la bstan ba rgyas pa'i gsol 'debs su bris pa'o / /
! 'dod khams sprul pa shes gyi ri bo ltar / /
sna mang rin chen du mas rab mdzes shing / /
mda' dar me long @# / /
rin chen gter snod 'dzin / /
nam yang g.yel med 'phrin las rnam bzhis skyongs /
zhes lcags byi dbus myul skabs dpal lha'i snyan shal gyi ngos la 'phrin las bco du bgyis so / /
! oM bde legs su gyur cig /
phul byung blo gros 'chi med lam yangs bar / /
sngon goms thugs bskyed bzang po'i chu 'dzin 'khrigs / /
legs bshad gru char skal bzang rgya mtsho'i dbus / /
'bebs mkhas dpal ldan bla mar gsol ba 'debs / /
mgon khyod blo bzang rgyal ba'i bstan pa la / /
nyer zhugs rig grol gnyis ldan skal bzang tshogs / /
'phrin las rgya mtsho'i rlabs kyis skyong mdzad pa'i / /
bstan pa'i mnga' bdag mchog la gsol ba 'debs / /
sa 'dzin dkar pos yongs bskor zhing khams 'dir / /
rgyal ba'i dam chos ma lus spel ba la / /
lnga rig du mas bsgrun du ma mchis pa'i / /
'jigs med smra ba'i seng ger gsol ba 'debs / /
gang thugs blo chen bum bzang las 'ongs pa'i / /
da chos bdud rtsis skal bzang rgya mtsho'i tshogs / /
srid pa'i mtsho las rol ba'i sar bkri ba'i / /
phan bde'i lam ston srid mthar zhabs brtan shog /
rtsa rgyud bla ma tshe dpag med mgon dang / /
rnam rgyal yid bzhin 'khor lo la sogs pa / /
'chi med mchog stsol yi dam lha tshogs kyi / /
byin rlabs 'dzad pa med pa'i sprin bcud kyis / /
rje btsun bla ma bskal brgyar zhabs brtan shog /
! bsod nams dar rgyas bde ldan ring 'tsho zhing / /
rgyal ba'i chos srid 'phrin las phyogs kun tu / /
sbel la sgo gsum ngal med brtson pa dang / /
dpal 'byor longs spyod dbyar mtsho ltar 'phel shog /
ces pa 'di ni 'phyong rgyas ri bo sde chen spyi sos /
thams cad mkhyen pa blo bzang rgya mtshor gsol 'debs brtan bzhugs dang /
yab la'ang zham ring du 'gyur ba sogs kyi 'dod gsol yod pa tsag dgos zhes bskul ba'i blo ngo dbang bstun sha'+k+ya'i btsun pa blo bzang ye shes kyis smras pa'o / /
! oM s+w+s+ti /
blo bzang rgyal ba gnyis pa'i thugs kyi bcud / /
gcig bsdus skal bzang rgya m+tos las 'thon pa'i / /
bgrang yas skye dgu'i re skong yid bzhin nor / /
bsam 'phel dbang gi rgyal por gsol ba 'debs / /
'gro kun duH kha las sgrol dam bcas nas / /
gang 'dul ji bzhin sgyur mkhas gru 'dzin bdag /
sgyu 'phrul dra ba las byon 'phags yul gyi / /
mi rje paN grub tshogs la gsol ba 'debs / /
mgon khyod thugs rje'i 'od gzigs bsil ljongs 'dir / /
dge bcu'i khrims spel ngan 'gro'i lam bkag nas / /
thub bstan snang ba'i mdzad kyis khyab mdzad pa'i / /
chos rgyal lo paN rnams la gsol ba 'debs / /
sgrol mas lung bstan dI paM ka ra'i sras / /
bka' gdams shing rta'i srol 'byed 'brom ston rje / /
'khon rigs bstan pa'i mnga' bdag 'khor lo'i mgon / /
kun dga' snying po'i zhabs la gsol ba 'debs / /
'dir snang srid bdir snying po med gzigs nas / /
lam bzang sgrub mdzad sangs rgyas sgom pa dang / /
rgyal ba'i dgongs don 'byed @# / /
mkhas thams cad mkhyen / /
dge 'dun grub kyi zhabs la gsol ba 'debs / /
'jam dpal snying po'i lung rtogs chos srid la / /
dbang sgyur dge 'dun rgya mtsho'i dbus gnas shing / /
gdul dka' mtha' 'khob skye 'gror thar pa'i lam / /
ston mkhas bsod nams rgya mtshor gsol ba 'debs / /
zab lam rim gnyis mthar phyin bdud sde'i dpung / /
phyi mar 'thag mdzad yon tan rgya mtsho'i dpal / /
rnam 'dren kun gyi gtsug rgyan thams cad mkhyen / /
ngag dbang blo bzang rgya mtshor gsol ba 'debs / /
smyos rigs las 'khrungs kun mkhyen ngag gi dbang / /
blo bzang rin chen tshangs dbyangs rgya mtsho'i zhabs / /
blo gros bzang pos 'gro la dam chos char / /
'bebs mkhas skal bzang rgya mtshor gsol ba 'debs / /
mgon khyod zhabs zung mi 'gyur rdo rje'i khrir / /
bgrang yas bskal par g.yo med brtan pa'i ngos / /
zab rgyas chos 'khor mtho ris rnga bo che / /
gzhom med rtag pa'i nga ror stsal pa gang / /
mkha' mnyam 'gro ba'i khyu mchog rlabs chen gyis / /
thos pa'i dga' ston phun tshogs rol pa las / /
smin grol lam bzang them skas rtser 'dzegs nas / /
sku gsum gzhal med khang du myur 'jug shog /
gzhan yang ljongs 'dir nad mtshon mu ge sogs / /
mi mthun rgud pa'i ming yang mi grag cing / /
blo bzang grags bstan phyogs bcur rgyas pa dang / /
'gro kun bde skyid ldan pa'i bkra shis shog /
ces thams cad mkhyen pa blo bzang skal bzang rgya mtsho'i 'khrungs rabs gsol 'debs brtan bzhugs dang bcas pa 'di yang 'jam dbyangs gong ma rgyal po'i zhabs 'bring pa rgung tshe dbang nor bu sogs dang mtsho sngon dpon khag rnams kyis bskul ba la brten nas chos smra ba blo bzang ye shes kyis pho brang chen po po ta la'i gzims chung bde ba can du sbyar ba'o / /
! oM bde legs su gyur cig /
blo gter khang bzang bslab gsum nor gyis phyug /
zab lam rim gnyis tog gis rab mdzes shing / /
lung rtogs bstan pa'i rgyal mtshan mngon mtho ba'i / /
rje btsun dam pa yun ring zhabs brtan shog /
dam pa'i chos tshul kun la blo gros rgyas / /
bskal bzang gdul bya'i re skong bstan pa'i gnyen / /
bslab gsum rnam dag rgyal mtshan 'dzin pa'i dpal / /
'gro ba'i 'dren pa bskal brgyar zhabs brtan shog /
sngon goms dge tshogs sa bon smin pa'i 'bras / /
rab 'byams gzhung lugs kun la thogs med par / /
dri med dgongs don tshul bzhin legs 'byed pa'i / /
mkhyen rab dbang phyug 'gyur med rtag brtan shog /
blo bzang rgyal ba gnyis pa'i mdo sngags kyi / /
ring lugs 'dzin la mkhas mang gtsug na mdzes / /
snyan grags lha yi rnga dbyangs sa steng khyab / /
rje btsun bla ma'i zhabs pad brtan par shog /
rgyal ba'i dgongs don rin chen 'byung gnas las / /
zab gsal shes rab ldan pa'i ded dpon gyis / /
zab lam rim gnyis nor bu'i khur blangs nas / /
bstan pa'i rtsa lag gyur la gsol ba 'debs / /
tshogs gnyis phun sum @# / /
tshogs pas rgyud gtams shing / /
sku gsum mngon gyur gsang gsum mi zad pa / /
lhun grub 'phrin las bzang po'i mdzad pa can / /
'gro kun brtse bas skyong la gsol ba 'debs / /
dkon mchog rin chen yi dam 'khor lo'i lha'i / /
byin rlabs gnas gsum mkha' 'gro'i 'phrin las kyis / /
zhabs zung 'gyur med rdo rje ltar brtan cing / /
nyin mtshan rtag tu dge ba'i bkra shis shog /
ces mtshungs med bstan pa'i gsal byed rje btsun dam pa blo bzang bstan pa'i rgyal mtshan dpal bzang po'i brtan bzhugs gsol 'debs dang bcas pa 'di yang sha'+k+ya'i btsun pa blo bzang ye shes kyis dang ba'i yid kyis bka' gdams pho brang du smras pa'o / /
sarba mng+galaM / / / /
! na mo gu ru /
rlabs chen dge tshogs 'dzin ma'i ltor 'khyil ba'i / /
legs bshad sdong bu yal ga lo 'dab rgyas / /
bslab gsum rnam dag rim gnyis 'bras bus brjid / /
'gro 'dren dpag bsam dbang por gsol ba 'debs / /
byams dang snying rje'i lha lam yangs ba las / /
lung rtogs chu 'dzin 'khrigs pa'i gru char gyis / /
skal bzang gdul bya'i yid la dgos 'dod stsol / /
rje btsun bla ma srid mthar zhabs brtan shog /
bdag sogs deng nas skye zhing skye ba ru / /
mgon khyod thugs rjes nam yang mi btang bar / /
bka' bzhin g.yel med sgrub pas mnyes byas nas / /
bla med byang chub sgrub la brtson pang shog /
ces pa 'di ni 'jam dbyangs gong ma chen po'i zham ring pa rgung tshe dbang nor bus nan gyis bskul ba'i ngor chos smra ba'i btsun pa blo bzang ye shes kyis smras pa'o / /
! oM swa sti /
ngag gi dbang phyug mtshan dpe'i dpal 'bar zhing / /
thugs rje'i 'od kyis 'gro blo'i ma rig pa'i / /
smag rum kun sel dran pa tsam gyis kyang / /
gtan gyi bde ba steng la gsol ba 'debs / /
sngon bsags dge tshogs du ma'i bsod nams mthu / /
rgya chen mkha' ltar khyab pa lugs brgya'i khrims / /
kun gyi gnya' bar lci mdzad mi bdag rje'i / /
sku tshe chab srid srid mthar brtan par shog /
'jigs bral gdong lngas nyer mdzes rin chen khrir / /
gnam bskos sa yi bdag po rdo rje ltar / /
mi 'gyur 'jam dpal snying po'i bstan pa la / /
gus pas mchod cing mnga' thang rab rgyas shog /
ces 'jam dbyangs gong ma chen por gsol 'debs brtan bzhugs dang bcas pa zhig dgos zhes zham ring pa rgung tshe dbang nor bus bskul ba ltar sha'+k+ya'i dge slong blo bzang ye shes kyis bka' gdams pho brang du sbyar ba s+r+ba dza gtaM / / / /
! s+w+s+ti /
phun tshogs blo gros bzang po'i bi gam rtser / /
lung dang rtogs pas brgyan pa'i lhab lhub can / /
mtha' bral nor bu'i tog gis rab mdzes pa'i / /
bstan pa'i rgyal mtshan 'dzin la gsol ba 'debs / /
mdo sngags gzhung lugs bsil rir gnas bcas nas / /
dri med rigs pa'i sder 'phreng cher g.yo zhing / /
'chad rtsod rtsom pa'i ngor sa gsum sgrog /
'jig bral smra ba'i seng ge rtag bzhugs gsol / /
rmad byung blo gros dkyil 'khor yangs pa la / /
@# / /
nges 'byung tshul khrims ri dwags mtshan mas mdzes / /
gdul bya'i kun 'byed pa'i 'od dkar can /
bgrang yas bskal par nub med snang bar shog /
rnam 'dren ma lus 'dus pa tsong kha pa'i / /
ring lugs dgongs don mtha' dag spel ba la / /
ngal med 'phrin las phyogs kun 'gengs mdzad pa'i / /
bshes gnyen mchog de bskal brgyar zhabs brtan shog /
deng nas stobs bcu mnga' ba'i go 'phang mchog /
ma thob de srid bde ba'i lam ston mkhan / /
mgon bo khyod dang 'bral med dam chos la / /
spyod pa'i skal ba bzang por bdag gyur cig /
ces rje btsun dam pa blo bzang bstan pa'i rgyal mtshan dpal bzang por gsol 'debs brtan bzhugs dang bcas pa 'di ni dkyil khang zhal snga nas ye shes dpal 'byor gyis gsung ba bzhin chos smra ba blo bzang ye shes kyis bgyis so / /
! s+w+s+ti /
rnam dkar bsod nams nyer sad dal 'byor rten / /
mi rtag snying po len blos gzhon nu nas / /
thub bstan snying po so so thar pa'i sgong / /
nyer zhugs dpal ldan bla mar gsol ba 'debs / /
blo bzang rgyal ba'i lung rtogs chos tshul la / /
mnga' brnyes 'chad rtsod rtsom pa g.yas 'khyil sgra / /
snyan pa'i grags bas phyogs kun 'gengs mdzad pa'i / /
rje btsun bla ma srid mthar zhabs brtan shog /
dge tshogs sa gzhir dal 'byor ljon pa'i shing / /
dad pa'i gzhi brtan tshul khrims rtsa ba bzang / /
thos pa'i sdong bu gtong ba'i yal 'dab klubs / /
ngo tsha khrel yod shes rab 'bras bu yis / /
legs dud mi g.yo g.yung drung ltang brtan shog /
zung 'jug sku brnyes sangs rgyas rdo rje 'chang / /
lung rtogs dam chos de sgrub dge 'dun gyi / /
byin rlabs drang srong grub pa'i bden tshig gis / /
sprul sku'i zhabs zung 'gyur med brtan par shog /
phyag drug rnam mang thos sras chos kyi rgyal / /
zhwa ser 'chang ba'i bstan srungs rgya mtsho'i mthus / /
blo bzang rgyal bstan 'dzin mkhas sprul pa'i sku'i / /
'phrin las snyan grags phyogs bcur rgyas par shog /
ces dza ya paN+Di ta'i yang srid kyi brtan bzhugs 'dod gsol dang bcas pa 'di yang ja sag bla ma dang grwa chang bzhi'i slob dpon grwa rigs bcas pas bskul ba'i ngor shAkya'i dge slong blo bzang ye shes kyis sbyar ba'o / / / /
! o s+w+s+ti /
blo gros khang bzang bsam 'phel yid bzhin dbang / /
bslab gsum rin chen dpal 'bar mdo sngags gzhung / /
legs bshad 'chad rtsod rtsom pa'i piN+Da ta / /
chos kyi rgyal po'i zhabs la gsol ba 'debs / /
rnyeng dka' dal ngang 'byor pa'i kA ra li / /
bstan pa'i snying po tshangs spyod brtul zhugs can / /
rdul gyi chus dben lung rtogs 'bras bus mdzes / /
bshes gnyen yongs 'du'i dbang po zhabs brtan shog /
byang sems sdom pa'i chu gter las 'thon pa'i / /
byams dang snying rje'i dpal gos ge sar gyis / /
skal ldan sbrang rtsi'i brtul zhugs 'dzin ba'i tshogs / /
tshims mdzad dpal ldan bla ma rtag bzhugs gsol / /
gsang sngags sa 'dzin dkar po'i rtser 'gying zhing / /
rigs @# / /
lnga spyi dang bye brag dam tshigs sngom / /
nyes bral ral pa'i khur 'chang zab don sgra / /
sgrog mkhas gdong lnga'i dbang po rtag brtan shog /
sdom gsum rnam dag me zhal lam yangs par / /
lung dang rigs pa'i chu khur cher 'khrigs shing / /
log smra rgol 'joms dbyar skyes rnga gsang sgra / /
srid mtha'i bar du ngal med sgrog par shog /
mchog gsum byin rlabs bstan srungs rgya mtsho'i mthus / /
blo bzang dbang chen dpal 'bar paN+dita / /
chos kyi rgyal po'i zhabs brung rdo rje'i khrir / /
nam yang g.yo med pa skal brgyar brtan par shog /
sha'+k+ya'i rgyal po'i ring lugs gdugs dkar pos / /
legs khyab 'jam gling yangs pa'i gzhi chen por / /
mgon khyod 'phrin las bcu gnyis bdag po yi / /
tsha zer gyis gar chos 'byor rgyas par shog /
ces sprul pa'i sku blo bzang dbang chen dpal 'bar paN+Da ti no mon khang la gsol 'debs brtan bzhugs mdzad 'phrin rgyas ba'i smon tshig dang bcas pa cig dgos zhes dpon er te ne ching dbang dang /
grwa tshang gsum gyi slob dpon grwa rigs /
phyag mdzod blo bzang mkhas mchog /
dbus ceng tho yon /
a chi thu dar rgan nang so sogs kyis bskul pa'i ngor shAkya'i dge slong blo bzang ye shes kyis smras pa'o / /
! na mo gu ru /
sku bzhi'i bdag nyid rdo rje 'chang dbang dngos / /
mtshams sprin gzhon nu'i mdangs ldan na bzas klubs / /
rtse gcig yid kyis khyod la mngon phyogs te / /
shugs drag dang ba'i sgo nas gsol 'debs na / /
rnam dag rlabs chen spyod pa'i 'od dkar gyis / /
bdag sogs gdul bya'i ku mud legs phye nas / /
kha sbyor bdun ldan longs spyong rdzogs pa'i sku'i / /
go 'phang mngon sum stsol la gsol ba 'debs / /
tshe rabs sngon nas legs smon gyis 'brel ba'i / /
mgon po khyod dang byang chub ma thob bar / /
nam yang 'bral med gsung gi bdud rtsil / /
spyod cing bka' bzhin sgrub bas mnyes byed shog /
ces pa 'di yang bsten pa'i rtsa lag chen po rje btsun dam pa blo bzang bstan pa'i rgyal mtshan dpal bzang po'i bkas 'di lta bu zhig dgos zhes bskul ba la brten nas dge slong blo bzang ye shes kyis bka' gdams pho brang du smras pa dge legs 'phel / /
!s+w+s+ti /
pad dkar 'chang dang blo bzang ye shes zhabs / /
dam pa'i mtshan can 'jam dbyangs mi bdag rjer / /
gus pas gsol 'debs nyes ltung ci mchis pa / /
bshags shing mi bgyid 'bral med rjes 'dzin shog /
ces rigs 'byor phun sum tshogs pa khal kha don grub dbang gi rgyun gyi kha 'don du 'di lta bu zhig dgos zhes bskul ba'i ngor smras pa'o / /
! na mo mny+dzu shI ye /
gang gi blo gros dri bral 'chi med lam / /
cha shas yongs rdzogs rgyu skar bdag po bzhin / /
'dzam gling skye dgu'i dbus na mngon brjid pa'i / /
sa yi dbang phyug yun ring zhabs brtan shog /
skal bzang rnam 'dren bzhi pa'i ring lugs kyi / /
gdugs dkar srid rtser 'degs la 'jam pa'i dbyangs / /
mi yi zol bsten mkhyen brtse nus pa'i dpung / /
@# / /
rab rgyas bskal pa rgya mchor g.yo med shog /
gsar gyi sgrog byed sder lngas nyer mdzes khrir / /
sa yi bdag po mi g.yo g.yung drung ltar / /
rtag brtan thub bstan spyi dang tsong kha pa'i / /
bstan la gus mchod bzhed don lhun grub shog /
lho phyogs dz+m+bu 'i ljon pas spa ba'i gzhir / /
rlabs chen mdzad pas dbang bsgyung gnam bskos lha'i / /
rigs rgyud mnga' thang bla nas blar 'phel zhing / /
chab 'bangs dge bcu'i khrims kyis 'tsho bar shog /
bslu med mchog gsum dam pa'i byin rlabs dang / /
mnga' 'bangs mos ba'i rten 'brel phun tshogs mthus / /
zhabs zung bskal pa rgya mtshor g.yo med cang / /
'gro kun 'chi med bde ba'i bkra shis shog /
ces lha mi'i gtsug rgyan 'jam dbyangs gong ma chen po'i brtan bzhugs 'di yang me tog zla ba'i dus chen nyin dge slong blo bzang ye shes kyis bka' gdams pho brang du smras pa dge legs 'phel / /
! na mo gu ru sarba d+harma pa' la ya /
blo chen theg pa kun gyi gsang ba'i mdzod / /
ma nor yongs su ston mdzad dge ba'i bshes / /
'gro kun phan bde'i lam la 'god mkhas pa'i / /
rje btsun bla ma rdo rje ltar brtan shog /
stobs ldan ye shes mgon po phyag drug pa / /
dam can chos kyi rgyal po skye 'gro'i bdag / /
gur mgon stobs 'phrog nag po zhal bzhi pa / /
'dod khams dbang mo gnod sbyin yab shur dmar / /
rnam mang thos sras 'khor bcas khyed rnams la / /
sngon nas mkhas grub du mas gnyer gtad pa'i / /
lhun grub bde chen dgon gnas dge 'dun sde / /
rten gsum mchod thebs dkor rdzas longs spyod 'khor / /
bcol lo gtad do rtag tu mel tshe dang / /
mi dang mi min log lha'i gnod byed rnams / /
ma lus rnal phran bzhin du rlag pa dang / /
'phrin las rnam bzhis g.yel med grogs mdzod cig /
ces pa'ang lhun po rtse 'dus sdes 'phrin bcol chogs 'don du btsugs chog pa zhig dgos zhes nan gyis bskul ba'i ngor gshin rje'i gshed kyi rnal 'byor pa blo bzang ye shes kyis smras pa'o / /
! b+h+yoH thugs mchog zhib rdzu 'phrul ci ra yang ston / /
dpal ldan 'dod pa khams kyi dbang phyug ma / /
mthu stobs thogs med 'khor dang bcas pa rnams / /
dngos bshams rung mthun 'di la brtan bzhugs la / /
sangs rgyas bstan pa dkon mchog dbu 'phang bstod / /
khyad par mar rgan+da'i ching 'khor bcas rnams / /
bcol lo bltos so lus dang grib ma bzhin / /
'grogs la gzhan gyi mnan gtang byad phur sogs / /
bsam ngan sbyor rtsub mi dang mi min gyi / /
gnod byed mi mthun gegs rnams zhi ba dang / /
tshe dang bsod rnams dpal 'byor rigs rgyud 'phel / /
'bangs bcas mnga' thad dar zhing rgyas pa sogs / /
'phrin las g.yel med mthun pa'i rkyen kun sgrubs / /
sa ma ya tiShTHa /
ces pa 'di yang rgan da'i ching gis dpal ldan lha mo'i rten thugs gsar bzo'i 'dod gsol du sha'+k+ya'i dge slong blo bzang ye shes kyis smras pa'o / /
! oM bde legs su gyur cig /
@# / /
blo gros yon tan khur gyis rab brjid cing / /
mkhas btsun bzang po'i dri bsung phyogs brgyar 'phro / /
ye shes 'od kyis rgyal bstan gsal mdzad pa'i / /
snang brnyan mthong ba don ldan 'di bskrun dges / /
mtshon pa'i rnam dkar phung bo ci mchis dang / /
dus gsum rgyal ba sras dang slob mar bcas / /
mchog gsum thugs rje bsrung ma'i mthu stobs kyis / /
yongs 'dzin chen po bskal brgyar zhabs brtan shog /
skye dgu'i phan bde mtha' dag 'byung ba'i gzhi / /
sangs rgyas bstan pa mdo sngags dam chos kyis / /
rgyud gtams 'dus pa'i tshogs kyis yongs gang ba'i / /
dge mtshan rdzogs ldan 'gran bzhin rgyas par shog /
'jig rten dus 'khrug nad yams mu ge sogs / /
rgud pa kun zhi 'khor bar dus ring nas / /
'khyams ba'i 'gro kun sdug bsngal las grol zhing / /
byang chen spyod pa'i rgya mtshor myur 'jug shog /
ces pa 'di yang glo spug pa dka' chen blo bzang mkhas mchog gis snga phyir nan gyis bskul ba'i ngor sha'+k+ya'i btsun pa blo bzang ye shes kyis smras pa'o / /
! s+w+s+ti /
rnam dag dad pa'i rten gyi mchog gyur pa / /
rnam dpyod gzugs sku'i rnam 'gyur ngo mtshar can / /
rnam dag dge 'dis mi mthun kun zhi nas / /
rnam dag sku gsum go 'phang myur thob shog /
ces pa 'di yang khang chen nas da'i ching bA dur gyis skyes rabs bco lnga dang /
gnas bcu'i sku thang bzhengs ba'i rgyab yig tu bkod ba'o / /
! s+w+s+ti /
tshe rabs du mar legs byas nyer bsags mthus / /
bslab gsum khang bzang rtsa ba rab brtan cing / /
'chad rtsod rtsom ba'i rgyal mtshan 'dzin mkhas pa'i / /
yongs 'dzin dge ba'i bshes la gsol ba 'debs /
zhes thos bsam gling zhal snga nas tshe brtan rgyal mtshan gyi gsol 'debs 'di yang spyi mi rnams kyis bskul ba'i ngor sha'+k+ya'i btsun pa blo bzang ye shes kyis smras pa'o / /
! s+w+s+ti /
dag gi dbang phyug rgyal btsong kha pa'i / /
gsung rab dgongs don 'chad la mkhas pa'i mchog /
gsum ldan ngur smrig rgyan gyis rnam par mdzes / /
theg mchog dge ba'i bshes la gsol ba 'debs /
ces rgyud smad bla ma dag dbang mchog ldan gyi gsol 'debs 'di yang bla ma dbu mdzad ngag dbang bkra shis kyis brgyud rim gsol 'debs su bcug chog pa zhig dgos zhes bskul ba ltar shAkya'i dge slong blo bzang ye shes kyis smras pa'o / /
! oM bde legs su gyur cig /
ngag dbang chos kyi 'dun sa mdzes pa'i rgyan / /
grags pa'i 'od dkar g.yo pa'i lhab lhub can / /
mdo sngags bstan pa'i rgyal mtshan 'dzin pa'i dpal / /
bzang po'i mdzad pas rol la gsol ba 'debs / /
rab 'byams shes bya'i nam mkha' yangs pa la / /
lung rigs 'od stong 'phro ba'i dkyil 'khor rgyas / /
skal bzang gdul bya'i chu skyes rab bzhad pa'i / /
sprul sku'i nyin byed bskal brgyar brtan par shog /
bgrang yas bskal par tshogs gnyis goms pa'i mthus / /
gzhon nu nyid nas thub bstan sgor @# / /
zhugs te / /
mtshams sprin la 'gran ngur smrig bla gos 'chang / /
lung rtogs yon tan dbyar mtsho ltar 'phel shog /
bslab gsum rnam dag nor 'dzin yangs pa'i gzhir / /
tshul khrims dri bsung 'phro ba'i dpag bsam ljon / /
rim gnyis 'bras bu'i khur gyis rab brjid pa'i / /
skal ldan gdul bya'i re ba yongs smin shog /
blo bzang rgyal ba gnyis pa'i bstan pa la / /
rab gus dam pa'i mgon gyis rjes bzungs nas / /
dang ldan 'gro kun srid pa'i rgya mtsho las / /
sgrol ba'i ded dpon chen por 'gyur bar shog /
rmad byung dge tshogs kun la spyad pa'i mthus / /
mdo sngags gzhung lugs rgya mtsho chen po la / /
'dod dgur dbang bsgyur mtshungs med sprul pa'i sku / /
mkhas pa'i dbang phyug srid mthar brtan par shog /
dkon mchog thugs rje dpal mgon chos skyong ba'i / /
bsrung ma'i mthu dang dad ldan mos pa'i mthus / /
sprul sku'i sku tshe rnam dkar 'phrin las rnams / /
yar ngo'i zla ltar 'phel ba'i bkra shis shog /
ces lcang skya zhabs drung gi sku skye ngag dbang chos kyi grags pa bstan pa'i rgyal mtshan dpal bzang po'i gsol 'debs /
brtan bzhugs /
'dod gsol dang bcas pa 'di ni /
'jam dbyangs gong ma chen bo'i gser yig pa tA bla ma dka' bcu shes rab dar rgyas kyis bskul ba ltar sha'+k+ya'i btsun pa blo bzang ye shes kyis smras ba'o / /
! oM s+w+s+ti /
ngag gi dbang phyug blo bzang grags ba yi / /
bstan ba'i rgya mtsho phyogs bcur spel ba la / /
brtson 'grus lhod pa med pa'i snying stobs can / /
dpal ldan bla ma'i zhabs la gsol ba 'debs / /
de ltar bdung shugs drag pos rtse gcig tu / /
gsol btab bden tshig mchog gsum byin rlabs mthus / /
thub bstan pad tshal 'byed mkhas chos kyi rje'i / /
yang srid nyin mo'i 'dren pa myur snang shog /
phyag drug gur zhal rnam sras chos kyi rgyal / /
thub bstan bsrung ba'i dam cad rgya mtsho yis / /
bdag sogs re ba'i rdzing bu yongs gang ba'i / /
'phrin las gru char rtag tu 'bebs gyur cig /
ces pa 'di ni sgo mang bla ma ngag dbang brtson 'grus kyi sprul sku myur 'byon gyi gsol 'debs shig dgos zhes no yon sde ba dang dben chung rab 'byams ba 'jam dbyangs mkhas mchog gnyis kyis bskul ba ltar shAkya'i btsun pa blo bzang ye shes kyis smras pa'o / /
!oM bde legs su gyur cig /
blo chen rnam 'dren kun gyi mkhyen brtse'i gter / /
gcig bsdus ngur smrig gos bzang 'chang ba'i gzugs / /
ye shes rang snang gsal bas 'gro mun sel / /
zhabs zung mi 'gyur rdo rje ltar brtan shog /
dge tshogs 'bum phrag bye bas bskyed pa'i sku / /
skal bzang 'dun ldan rgya mtsho'i gtsug na brjid / /
rgyal ba gnyis pa'i lung rtogs 'dzin ma'i khyon / /
'gengs mdzad bshes gnyen dam ba zhabs brtan shog /
blo gsal mkhas mang 'dus pa'i tshogs rnams kyi / /
bshad sgrub bstan ba'i bya ba mthar son nas / /
rje btsun bla mas byang chub ma thob bar / /
rjes bzungs bka' bzhin sgrub @# / /
pas mnyes byed shog /
ces ring 'tsho 'dod gsol gyi tshigs bcad 'di ni shar rtse legs bshad gling pa slob grwa spyis nan gyis bskul ngor sha'+k+ya'i btsun pa blo bzang ye shes kyis bka' gdams pho brang du bgyis so / /
! na mo gu ru mny+dzu g+ho ShA yang /
rgyal bas 'di 'don mchog tu lung bstan cing / /
sher phyin 'doms la zla bral rab 'byor tshe / /
dang po'i sangs rgyas dbang gis log lta can / /
grol mdzad 'jam dpal grags par gsol ba 'debs / /
'phags yul sa 'tshor sku bltams mkhas mang bsten / /
rig grol 'dus pa'i dbu mdzad legs ldan 'byed / /
mes 'jigs grong khyer du ma bden char gyis / /
zhi mdzad a b+h+yA ka rar gsol ba 'debs / /
dam pas rjes bzungs slob ma mang bsten cing / /
gsung rab dgongs don gsal mdzad sgra bsgyur rje / /
rig gnas kun la mkhyen pa'i snyan grags rdas / /
kun khyabs paN zhabs la gsol ba 'debs / /
bsnyen sgrub mthar son bstan srungs rgya mtsho yis / /
bka' nyan mthu stobs dbang phyug rdo rje dpal / /
blo bzang rgyal ba'i gzhung lugs bdab brgya'i tshal / /
bzhad mdzad mkhas grub nyin mor gsol ba 'debs / /
mkha' 'gros brda' sbyar bslab gsum nor gyis phyug /
zab don kho nar gzhol ba bsod nams mtshan / /
ma sbyangs sgra bshad mkhas tshogs mgu mdzad pa / /
blo bzang don yod grub par gsol ba 'debs / /
g.yul ngor pham pa'i skye bo'i tshogs du thar / /
skyabs sbyin legs mdzad blo bzang chos rgyan rje / /
gzhon du nyid nas thub bstan sbel ba la / /
brtson mdzad bshes gnyen dam par gsol ba 'debs / /
de ltar rtse gcig yid kyis gsol btab cing / /
dri med bka' la bkur sti bgyis pa'i mthus / /
bgrang yas bskal par bsags pa'i nyes ltung tshogs / /
ma lus da lta nyid du byang bar shog /
pha mas thog drangs bdag cag nye 'brel sogs / /
bde ldan zhing du padmo'i sbubs nyid las / /
skyes te rgyal ba'i zhal mthong thugs bcud kyis / /
tshims nas rlabs chen spyod pa mthar phyin shog /
ces er te ne dar rgan chos rjes rgyal ba'i bka' 'gyur rin po che bzhengs pa'i sham du 'bri 'don byed rgyur rje btsun blo bzang chos kyi rgyal mtshan gyi gsang pa'i rnam thar bzhin gyi skyes rabs gsol 'debs 'dod gsol dang bcas pa zhig dgos tshul nan cher byung kyang 'di ltar legs par mngon nas sha'+k+ya'i btsun pa blo bzang ye shes kyis sbyar pa dge legs 'phel / /
! s+w+s+ti /
bla ma mchog dang dus gsum sangs rgyas dang / /
bde gshegs bdun gyi gzugs sku rab bskrun dges / /
blo bzang dge legs mched kyis dal 'byor rten / /
thob nas rje btsun bla mar 'bral med shog /
ces pa 'di yang dge slong blo bzar bkra shis kyis bskul ba ltar sha'+k+ya'i btsun pa blo bzang ye shes kyis smras pa'o / /
! s+w+s+ti /
rin chen las grub btung ba'i snod langs mchog /
khrims ldan dge 'dun sde rnams dgyes phyir @# / /
du / /
bul bas lha mi'i dpal 'byor dang ldan zhing / /
bshad sgrub dge tshogs rtag tu rgyas par shog /
ces pa 'di ni zhi gnas grwa tshang gi tshogs khro'i kha byang du shAkya'i btsun pa blo bzang ye shes kyis bgyis pa'o / /
! na mo gu ru lo ke shwa rA ya /
'dir thugs rje chen po rgyal ba rgya mtsho la brten pa'i bla ma'i rnal 'byor nyams su len par 'dod pas /
skyabs su 'gro ba dang /
sems bskyed pa dang /
tshad med pa bzhi sgom pa rnams sngon du btang nas /
rang nyid skad cig gis thugs rje chen po yab yum du gyur par bsam zhing /
'bru gsum brjod pas nang mchod mchod rdzas rnams cig tsar du byin gyis brlabs /
de nas /
mdun gyi nam mkhar rang gi smin mtshams thad / /
'dab stong ge sar thabs shes nyi zla'i steng / /
skyabs gnas kun 'dus rtsa ba'i bla ma dang / /
dbyer med thugs rje'i bdag nyid spyan ras gzigs / /
sku mdog dkar dwangs khro 'dzum dgyes pa'i nyams / /
zhal gcig phyag g.yas mu tig bgrang 'phreng dang / /
g.yon pas dri bral pad dkar sdong bu bsnams / /
zhabs gnyis cung zad g.yas brkyangs kyis bzhugs par / /
yum mchog gsang ba ye shes mkha' 'gro ma / /
dmar mo phyag g.yas gser gyi DA ma ru / /
g.yon pa thod khrag 'dzin pas mgul nas 'khyud / /
gnyis ka'ang mtshan dpe'i dpal 'bar rus pas spras / /
mtha' skor bla ma yi dam sangs rgyas dang / /
byang sems nyan rang bka' sdod bsrung ma'i tshogs / /
rang rang 'dod pa'i gdan la dgyes bzhin bzhugs / /
de dag sgo gsum sku gsung thugs rdo rjes / /
mtshan ba'i hUM las 'od 'phros po Ta la / /
sogs nas rang 'dra'i ye shes sems dpa'i tshogs / /
spyan drangs dzaH hUM baM hoH dbyer med du chu la chu bzhin gnyis med ro gcig gyur / /
rab 'byams zhing gi phra rab rdul gyi grangs / /
de rnyed bdag lus dpag med rab sprul nas / /
bla ma lha tshogs 'khor dang bcas rnams la / /
lus ngag yid gsum sgo nas phyag bgyi'o / /
ci 'byor bkod pa khyad 'phags dngos bshams dang / /
yid sprul phyi nang gsang ba'i mchod sprin 'bul / /
thog med dus nas da lta'i bar bsags pa'i / /
sdig ltung kun bshags phyin chad mi bgyid sngom / /
rgyal dang rgyal sras nyan rang so skye yis / /
dus gsum dge tshogs bskrun la rjes yi rang / /
bdag cag 'gro ba'i blo ngo dang 'tsham pa'i / /
zab rgyas chos 'khor rgya mtsho bskor du gsol / /
thub bstan snying po lung rtogs spel ba dang / /
bdag cag mos blor bskal brgyar bzhugs gsol 'debs / /
'dis mtshon dge tshogs kun+da ltar dkar gang / /
'gro rnams kun mkhyen go 'phang thob phyir bsngo / /
sngon goms dge tshogs rgya mtsho'i dpal nyid las / /
byung ba'i khyod sku mtshan dang dpe byad kyis / /
rab mdzes lta bas mi ngoms mthong dang thos / /
dran reg don ldan mdzad la gsol ba 'debs / /
gang sku 'gyur med dbal gyi mgul nyid nas / /
gsung dbyangs drug cus brgyad khri bzhi stong chos / /
mtha' dag @# / /
gdul bya yongs la sgrog mdzad pa'i / /
smra ba'i dbang po mchog la gsol ba 'debs / /
zab lam rim gnyis nor gyis legs phyug cing / /
mkhyen brtse nus pa lha yi lam ji bzhin / /
mu mtha' dpag par dka' ba'i thugs mnga' ba / /
spros bral zla med mchog la gsol ba 'debs / /
gang gi sku gsung thugs kyis mdzad pa'i gar / /
gsang gsum mi zad 'khor lo'i rol pa yis / /
gdul bya smin grol lam la 'god mdzad pa'i / /
'gro ba'i ded dpon mchog la gsol ba 'debs / /
bde legs ma lus 'byung ba'i sgo gcig bu / /
drin can bla ma rgyal ba rgya mtsho'i dpal / /
khyod min re sa'i skyabs gzhan ma mchis pas / /
gsol ba 'debs so bdag rgyud byin gyis rlobs /
zhes gdung shugs drag pos gsol ba gang mang btab pa'i mthar /
de ltar gsol btab bla ma'i sku'i cha las / /
bdud rtsi'i rgyun babs sdig sgrib nad gdon sbyangs / /
tshe dang bsod nams lung rtogs yon tan rgyas / /
lus sems bde chen bdud rtsi'i rgyun gyis gang / /
slar yang gsol btab bla ma'i thugs ka nas / /
'od 'phros mtha' skor zhi khro'i tshogs la 'phog /
'od du sbyangs nas bla ma yab yum la / /
thim pas de gnyis dgyes shing spyi por byon / /
a pa d+hU ti'i rgyun lam nas brgyud de / /
snying kha chos kyi 'khor lo'i rtsa 'khor dbus / /
sna tshogs padma nyi zla'i dkyil 'khor la / /
dgyes shing bzhugs nas gyis brlabs par bsam / /
dge ba 'di yis myur du bdag /
ces sogs dang /
skye ba kun tu yang dag bla ma dang /
zhes sogs smon lam rgyas bsdus ci rigs bkra shis kyis brgyan pa bya'o /
zhes pa 'di ni er te ne spo shog thus bskul ba'i ngor chos smra ba dge slong blo bzang ye shes kyis cho 'phrul dus chen la bgyis ba'o / /
! s+w+s+ti /
rnam dag bdag blo dad ba'i rdzing bu ru / /
rje btsun mkhyen pa'i gzugs sku 'od dkar can / /
sgrib med snang bas ma rig mun stug po / /
sel mdzad dpal ldan bla mar gsol ba 'debs / /
deng nas skye zhing skye bar pha mas gtsos / /
bdag sogs nye 'brel dge ba'i bshes khyod kyis / /
rjes bzungs 'khor gyi thog mar skyes gyur nas / /
'gro kun 'dren pa'i dpal du 'gyur bar shog /
pha mes rgyud nas bsten pa'i dmag zor ma / /
rdo rje rab brtan rgyal po chen po lnga / /
g.ya' spang rdo rje mched gsum 'og ba'i lhas / /
chos mthun bzhed pa ma lus grub par mdzod / /
khyad par bsrung ma chen po khyed rnams kyis / /
lus dang grib ma bzhin du rtag 'grogs nas / /
brtse ba'i ma yis bu la ji bzhin du / /
'phrin las rnam bzhis g.yel med skyong bar mdzod / /
dus min 'chi dang gnod bgegs nad la sogs / /
rkyen ngan bar gcod gnod pas mi brdzi zhing / /
mkho dgu'i 'byor ba rtag tu 'phel ba dang / /
mnga' thang tshab srid rgyas pa'i bkra shis shog /
ces pa 'di ni /
sde srid thon nas sri chod tsha brtan gyis bskul pa'i ngor sha'+k+ya'i btsun pa blo bzang ye shes kyis bka' gdams pho brang du sbyar ba sarba mang+glaM / /
@# / /
'jam mgon rgyal ba gnyis pa'i lung rtogs bstan / /
'dzin skyong spel mdzad rje btsun bla ma yis / /
byang chub bar du 'bral med rjes bzungs te / /
nor 'bru che 'phel sangs rgyas myur thob shog /
ces pa 'di ni tshe dbang rdo rjes bskul ba'i ngor bgyis pa'o / /
!swasti /
blo gros phul byung yangs ba'i gzhal med khang / /
rnam dag tshul khrims bzang po'i rtsa ba brtan / /
'od 'bar ye shes nor bus yongs phyug pa'i / /
bshes gnyen dbang gi rgyal po zhabs brtan shog /
blo bzang rgyal ba'i ring lugs spel ba la / /
phyogs 'dir mkhas mang dbus na mngon par 'phags / /
gdul bya'i smag rum ye shes 'od rnon pos / /
sel mdzad mtshungs med bla ma rtag brtan shog /
deng nas dang ba'i yid kyis gsol btab pas / /
rjes bzungs bdag sogs dal 'byor rten brgyud de / /
'gro kun sdug bsngal rgya mtsho las sgrol phyir / /
kun mkhyen go 'phar myur du thob par shog /
ces pa 'di ni /
mdo smad tre'o hor ma zur mkhan po ye shes rgyal mtshan gyis nan gyis bskul ba'i ngor chos smra ba'i btsun pa blo bzang ye shes kyis sbyar ba'o / /
mang+galaM / /
!swasti /
rnam 'dren sbyi gzugs blo bzang grags pa yis / /
rjes bzungs ye shes 'od kyis zhing brgya 'gengs / /
skal bzang gdul bya'i ma rig mun 'joms pa / /
gdul bya'i gnyen gyur rdo rje ltar brtan shog /
tshe sbyin padma rA ga'i mdangs ldan gyis / /
'chi med bdud rtsis byin brlabs rdzogs sku ltar / /
srid mtha'i bar du 'gro ba'i don slad du / /
g.yo med chos 'khor rgyun chad med skor shog /
de ltar rtse gcig sgo gsum gus pa yis / /
gsol ba btab pas zhabs zung rdo rje'i khrir / /
ma 'gyur bdag sogs brtse bas mi 'dod zhing / /
mthar thug kun mkhyen sa la reg par shog /
ces pa 'di yang u ru su bya khyud chos rje dag dbang dar pos nan cher bskul ba bzhin shAkya'i dge slong blo bzang ye shes kyis smras pa'o / /
shu b+hi / /
! oM bde legs su gyur cig /
blo gter khang bzang bslab gsum nor lnga rtser / /
'chad rtsod rtsom pa'i ba dan g.yo ba can / /
rim gnyis nor bu'i tog gis legs mdzes pa'i / /
bstan pa'i rgyal mtshan g.yo med rtag brtan shog /
rmad byung blo gros bzang po'i dkyil 'khor rgyas / /
lung rtogs bstan pa'i snying po sgrub la brtson / /
rgyal gsung zer gyis mtshan mo snang byed pa / /
bgrang yas bskal par nub med snang bar shog /
dkon mchog thugs rje dpal mgon mthu rtsal dang / /
smon grub bden tshig dad mos rten 'brel mthus / /
zhabs zung mi 'gyur srid mthar rtag brtan nas / /
bdag sogs re ba'i 'bras bu yongs smin shog /
ces 'phags pa rje btsun dam pa'i brtan bzhugs gsol 'debs 'di yang cang cun rgung tshe dbang nor bus rgyun par kha 'don du byas chog pa zhig dgos zhes bskul ba ltar chos smra ba blo bzang ye shes kyis smras pa'o / /
!swasti /
rgyal ba'i dam chos rgyud sde'i dgongs pa'i gnad / /
ji bzhin legs gzigs rim @# / /
gnyis zab mo'i don / /
dpal ldan chos 'byor rgyas ba'i 'dus pa'i sder / /
'doms mkhas dpal ldan bla mar gsal pa 'debs /
zhes sngags ba zhal snga nas dam chos dpal 'byor la gsol 'debs brgyud 'debs su bcug chog pa zhig dgos zhes chos khrims pa dka' chen ye shes dpal 'byor gyis bskul ba ltar sbyar ba'o / /
! oM bde legs su gyur cig /
mtshan da be'i dpal 'bar mi mjed snying po yi / /
mdo sngags bstan pa'i mnga' bdag tsong kha pa'i / /
ring lugs legs skyong gnam bskos ye shes sku / /
rin chen khri mthor g.yo med zhabs brtan shog /
mchog gsum bslu ba med pa'i bden byin dang / /
mkha' mnyam 'gro ba'i legs spyad bsod nams mthus / /
rigs ldan brtan pa'i 'khor lo mi yi lha / /
zhabs zung g.yo med bskal brgyar brtan par shog /
'dzam bu'i ljon bas spa ba'i rgyal khams 'dir / /
'gro kun phan bde'i dpal la spyod pa'i gzhi / /
thub bstan chos srid dbyar gyi chu gter bzhin / /
'phel rgyas yun ring gnas pa'i bkra shis shog /
ces 'jam dbyangs gang ma rgyal por brtan bzhugs 'di lta bu zhig dgos zhes er te ne sbo shog thus nan gyis bskul ba'i ngor shAkya'i btsun pa blo bzang ye shes kyis smras pa'o / /
! dzaH 'jam dpal khros pa'i skur bstan khro bo ches / /
snyigs dus mi mthun rgud pa rab bcom ste / /
rnal 'byor bsrung skyob bcol ba'i 'phrin las rnams / /
da lta nyid du g.yel med grub par mdzod /
ces pa'ang 'bras spungs kyi yi dam la snyan shal phul ba'i zhal yig tu sbyar ba'o / /
! lhar bcas skye dgu'i bsod nams zhing gyur pa / /
phun tshogs blta bas mi ngoms sku gzugs la / /
dri bral lha rdzas bkra shis ri mo yis / /
rab mdzes phul dgos 'gro kun bder gnas shog /
ces pa'ang lha sa'i jo shAkya rnam gnyis dang rang byon lnga ldan la snyan shal sgron pa'i zhal byang du bkod pa'o / /
! swasti /
dkon mchog thugs rjes tshangs spyod bla gos kyis / /
rab mdzes lhun po lta bur zhabs brtan cing / /
bdag sogs gdul byar phan bde'i mchog stsol ba'i / /
bshes gnyen bzang po'i zhabs la gsol ba 'debs /
zhes pa 'di yang gangs can shar rtse grwa tshar gi slob dpon dkon mchog rab brtan gyi brtan bzhugs gsol 'debs su spyi tshogs kyis bskul ngor smras pa'o / /
! kyai /
bstan srungs dregs ba lcam sring 'khor bcas la / /
dgon gnas dge 'dun mkho dgu'i longs spyod rnams / /
gnyer gtad chos 'byor yar ngo'i zla ba ltar / /
'phel rgyas 'phrin las rnam bzhis rtag tu skyongs / /
sa ma ya tiShTHa /
zhes pa 'di yang gangs can shar rtse grwa tshang gi bstan srungs la gnyer gtad 'phrin 'chol du spyi tshogs kyis bskul ba ltar bgyis pa'o / / / /
! swasti /
rnam 'dren bzhi pa 'phags pa mchog zung dang / /
gnas brtan 'khor tshogs rgya mtsho'i snang brnyan sogs / /
bskrun pa'i dge tshogs 'od dkar 'bum 'phro bas / /
mtshungs med bla ma bskal brgyar zhabs brtan shog /
rnam dag bslab @# / /
gsum nor gyis phyug pa'i sku / /
legs bshad chos phung brgyad khri 'doms pa'i gsung / /
shes bya'i gnas kun thogs med mnga' ba'i thugs / /
nam yang g.yo med chos 'khor bskor bar shog /
chos gzugs sku brnyes rdo rje 'chang dbang dngos / /
khyod nyid 'bral med skye zhing skye ba ru / /
legs bsten dug lngas sbags pa'i nyam thag 'gro / /
nyin mtshan phyin drug spyod par sbyor nus shog /
ces pa 'di yang spel rkyang nas dka' chen blo bzang 'phrin las sbun gyis dngos cag ring 'tsho'i rten 'brel du thub pa gnas brtan bcu drug 'khor bcas kyi bris thang bzhengs pa'i rgyab yig tu sbyar ba'o / /
! sgo gsum phu dud ldan pa'i brtson 'grus kyis / /
gser sbyangs tam las grub sdug gu'i sku / /
bgyis pas rje btsun bla ma'i zhabs zung brtan / /
bdag sogs ma rnams rnam mkhyen sar bgrod shog /
ces sbel rkyang nas dka' chen blo bzang 'phrin las dang blo bzang rnam rgyal gyis ngos ring du 'tsho ba'i phyir /
rje bdag nyid chen po /
mkhan chen thams cad mkhyen pa /
rgyal ba tshe dpag med thub dbang gnas brtan bcu drug bka' nyan rgyal chen sogs dang ngos kyi 'dra cog rnams gser zangs las bskrun pa'i 'dod gsol du bgyis so / /
mang+galaM / /
! na mo gu ru /
mchog dkar A dar+sha ngos skyes rabs gzugs / /
ngo mtshar dbang gzhu ltar bkra bris pa'i mchog /
ye shes skal ldan mos blos 'dus rten du / /
phul ba'i dge 'dis byang chub myur thob shog /
! b+h+yoHbde stong chos dbyings chen po'i ngang nyid las / /
mi bsrun tshar gcod drag mo'i gzugs ston ma / /
chos ldan 'phrin las rnam bzhis skyong mdzad pa'i / /
'dod khams dbang phyug 'khor dang bcas la bstod /
ces bris pa ye shes skal ldan gyis mtshan sgrogs 'dus sder 'phags pa rab 'byor gyi 'khrungs rabs bris thang sbyong 'jags dang lha mo'i bris thang gsar bzhengs kyi rgyab yig tu shAkya'i btsun pa blo bzang ye shes kyis bgyis pa'o / /
! blo blang thub bstan yongs kyi padmo'i gnyen / /
ye shes dkyil 'khor rgyas pas sa gsum gyi / /
khyon gnas yid can blo yi mun sel phyir / /
srid mtha'i bar du mi nub brtan par shog /
slu mang bla ma yi dam chos skyong ba'i / /
zhi khro rab 'byams bsrung ma'i tshogs rnams kyi / /
byin rlabs mthu las rgyal bstan legs spel ba'i / /
dpal ldan bla ma bskal brgyar zhabs brtan cing / /
dang ldan 'dir 'bad dge ba ci mchis pas / /
tshe rabs kun tu dal 'byor r+t+ne thob nas / /
rje btsun 'bral med rjes 'dzin cing / /
don gnyis lhun grub bla ma mnyes bgyid shog /
ces pa 'di yang dad ldan dpon mo 'bum skyabs kyi blo ngo dang bstun btsun pa blo bzang ye shes kyis smras pa'o / /
! swasti /
rab dkar gtsang ma'i ras la yid smon gyi / /
snang brtan rmang byung ngo mtshar rab bkra ba / /
dge legs tshe brtan gyis bzhengs rnam dkar mthus / /
'gro kun bde ba'i dpal la spyod par shog / / /
! ka shi'i ras la bla ma lha yi tshogs / /
blta bas mi ngoms yid 'ong rab bzhengs pa'i / /
dge bas bdag dang 'gro kun ma lus pa / /
bzhed pa'i 'bras bu yongs su rgyas par shog /
ces pa 'di yang blo bzang brtson 'grus kyis 'dod lha'i bris thang bzhengs @# / /
pa'i dge ba bsngo phyir bgyis pa'o / /
! na mo gu ru many+dzu g+ho ShA ya /
'dir bla ma lha'i rnal 'byor nyams su len bar 'dod pas /
rang nyid 'jigs byed du gsal pa'i ngang nas / /
nang mchod mchod gtor rnams gzhung ltar ram /
bsdu na 'bru gsum brjod pas byin gyis brlab /
dge semS khyad par can gyi ngang nas /
mdun gyi nam mkhar sna tshogs pang nyi'i steng / /
rgyal ba kun dngos blo bzang grags pa dang / /
bka' drin gsum ldan blo bzang ye shes zhabs / /
ngo bo dbyer med rnam pa 'jigs byed che / /
mig sman mdog can zhal gcig phayg gnyis kyis / /
gri gug thod 'dzin g.yas bskums g.yon brkyang gis / /
me dpung klong bzhugs rdo rje ro langs ma / /
zhal gcig phyag gnyis gri thod 'dzin pa'i skus / /
'khyud pa'i gnas gsum 'bru gsum gyis mtshan pa'i / /
thugs ka'i hUM las 'od 'phros ye shes pa / /
dbang lhar bcas pa sbyan drangs dbyer med gyur / /
dbang bskur mi bskyod rdo rjes sbyi bor brgyan / /
mchog gsum kun 'dus bla ma 'jigs byed la / /
phyag 'tshal mchod 'bul sdig ltung ma lus bshags / /
slan chad mi bgyid dge la rjes yi rang / /
bdag sogs 'gro ba srid mtsho las srol phyir / /
chos kyi 'khor lo dam pa bskor ba dang / /
bskal brgyar mya ngan mi 'da' bzhugs gsol 'debs / /
'dis mtshon dge ba bla ma lha mchog gi / /
go 'phang dam pa thob pa'i rgyu ru bsngo / /
gling bzhi ri rab nyi zla 'dod dgu'i gter / /
chu gnyis nyer sbyod rol mo 'dod yon lnga / /
nang mchod gsang ba bde ba chen po dang / /
bdud rtsir byin brlabs gtor tshogs rgya mtshos mchod / /
gzugs mchog mchog tu drag po che / /
dpa' po mchog gi spyod yul can / /
gdul dka' ma lus 'dul mdzad pa'i / /
bla ma rdo rje 'jigs byed la / /
gus pas phyag 'tshal gsol ba 'debs / /
zhes gsol ba mang du btab pa'i mthar / /
bla ma'i sku las bdud rtsi 'od zer bcas / /
dpag med byung nas bdag nyid thim pas / /
thog med nas bsags sdig ltung ma lus byang / /
tshe dang bsod nams lung rtogs yon tan 'phel / /
yang sngar bzhin gsol ba btab pa'i mthar / /
bdag gis lus ngag yid gsum sku gsum du / /
da lta nyid du byin gyis brlab tu gsol / /
de ltar gsol btab bla ma 'jigs byed che / /
dgyes shing thim pas sna tshogs pad nyi'i steng / /
rang nyid bla ma 'jigs byed chen po'i skur / /
gyur pa'i gnas gsum yig gsum gyis mtshan pa'i / /
thugs kar nyi dkyil steng du hUM yig la / /
bzlas bya'i sngags kyi phreng bas bskor bar gyur /
par bsams la / /
ya ma rA dzA /
dang /
ya mAn+ta ka gsum ci nus bzla /
yig brgyas lhag chad bskang / /
mjug tu / /
dge ba 'di yis myur du bdag /
bla ma 'jigs byed 'grub gyur nas / /
'gro ba gcig kyang ma lus pa / /
de yi sa la 'god par shog /
deng nas gzungs te mgon khyod kyis / /
rjes bzungs rnam mkhyen ma thob bar / /
bka' bzhin bsgrub la brtson pa dang / /
'gro kun 'dren pa'i dpal 'gyur shog /
ces pa dang / /
gzhan yang bsngo smon bkra shis sogs skabs sbyar bya'o / /
zhes 'di lta bu'i bla ma lha'i rnal 'byor nyams su len tshul 'khyer bde zhig dgos zhes dge slong bstan 'dzin rgya mtshos bskul ba'i blo ngo dang bstun nas chos smra ba'i btsun pa blo bzang ye shes kyis smras pa'o / /
! sangs rgyas gnyis pa klu sgrub zhabs sogs kyi bsrung ma'i gyur pa dpal ldan zhal bzhi pa yum chen bzhi bka' nyan las byed dang bcas pa khyed @# / /
rnams dang /
rje btsun bstan pa'i 'khro lo phyi nang gsang ba'i gshin rje ma lus pa 'dul ba'i gnyen po khrod dbang dus dgra'i dbang po'i rnam par bstan pa gang gis bka' nyan gyi gtso bo las gshin phyi nang gsang gsum 'khor dang bcas pa khyed rnams la / /
rdo rje 'dzin pa blo bzang ye shes dpal bzang po bdag gis gnyer du gtad pa ni / /
mnyam med rje btsun tsong kha pa chen po'i bstan pa'i sbyin bdag blo bzang bstan skyong ba'i 'di nyid la pha rol gyi byang kha sbod gtong mnan gtad 'phang gsum sogs steng gdon gza' /
'og gdon klu dang sa bdag /
bar gdon btsan dang ma mo / /
rgyal po'i cho 'phrul dang bcas pa'i gnod 'tshe'i rigs sngar byas pa dang / /
slar byed 'gyur gyi tshogs rnams zhi ba dang / /
tshe dang bsod nams rigs brgyud stobs 'byor mnga' thang snyan grags gzi byin rnams phyogs mthar rgyas shing 'phel ba dang / /
khams gsum gyi skye bo thams cad chos bzhin du dbang du 'dus nas legs pa'i dpal la sbyor ba dag / /
de ltar las gsum gyis ma thul ba'i mi dang mi ma yin pa thams cad mngon sbyod drag po'i las kyis tshar gcod pa sogs mdor na 'di nyid kyi nyin gsum gyi bya ra mtshan gsum gyi mel tshe mdzod la bsam don thams cad lhun gyis 'grub pa'i 'phrin las rnam bzhi g.yel ba med par mdzod cing /
sam ya tiShTHa / /
! oM swasti /
rab 'byams phyogs bcu'i zhing na legs bzhugs pa'i / /
rgyal dang de sras 'phags pa'i tshogs ma lus / /
bdag cag bsod nams zhing du sbyan 'dren na / /
rdzu 'phrul shugs kyis brtsebs gnas 'dir gshegs / /
rnam bkra dbang po'i gzhu ltar yid 'ong ba / /
bkra shis rtags kyis spa ba'i lha gos las / /
legs bsgrub lha rdzas bzang po'i gdan mchod 'di / /
bla ma lha chogs dgyes pa bskyed phyir 'bul / /
mchog gsum ngo bo dpal ldan bla ma dang / /
sangs rgyas byang sems yi dam chos srungs tshogs /
'chi med lam kun gang ba'i zhing mchog la / /
bdag lus dpag med sbrul nas phyag 'tshal lo / /
lha mi'i mchod rdzas rmad byung bkod legs dang / /
sa gzhi spos byugs gling bzhi nyi zla zung / /
ri rab dang bcas kun bzang mchod sbrin tshogs / /
slu med skyabs kyi dam pa dgyes phyir 'bul / /
dug gsum dbang gis sgo gsum mi dge'i las / /
thog med dus nas bgyis dang bgyid 'gyur rnams / /
skabs mgon dam pa 'khor bcas sbyan lam du / /
bshags shing mi bgyid sgo gsum yang dag sdom / /
phyogs bcu'i rgyal sras mchod la sogs / /
rnam dkar phung po kun la yi rang zhing / /
bdag sogs nyon mongs cha gdul gis gzir ba'i / /
'gro la dam chos char chen dbab tu gsol / /
tshe rabs sngon nas tha ma da lta'i bar / /
sgo gsum 'bad pas mchod sbyin bgyis pa dang / /
thos bsam sgom sogs dge tshogs cim chis pa / /
ma rnams don du rdzogs byang thob phyir bsngo / /
sdom gsum bcas mtshams mig 'bras bzhin bsrungs nas / /
rim gnyis rnal 'byor mchog la gzhol ba'i mthus / /
don gnyis 'bras bu'i khur gyis rab brjid pa'i / /
skye dgu'i 'dren pa mchog la gsol ba 'debs / /
'chi med mchog stsol yi dam lha tshogs dang / /
zha ser ring lugs skyong ba'i bsrung ma yis / /
byin rlabs mthu las bstan pa'i rtsa lag @# / /
mchog /
blo bzang ye shes zhabs zung 'gyur med shog /
deng nas stobs bcu mnga' ba'i go 'phang mchog /
mngon du ma gyur de srid mgon khyod kyis / /
'bral med rjes gzung gsung gi bgo skal la / /
spyod pa'i skal ba bzang por bdag 'gyur shog /
khyad par bka' bzhin sgrub pa lhur len cing / /
mi mnyes skad cig tsam yang mi sgrub par / /
rlabs chen sems dpa'i spyod pa mthar phyin nas / /
sku gsum go 'phang dam pa myur thob shog /
bsil ldan ljongs 'di'i snod bcud sdig pa'i 'bras / /
kun byang chos 'byor rdzogs ldan dpal 'gran bzhin / /
'phel zhing 'gro la phan bde 'byung ba'i gzhi / /
sangs rgyas bstan pa rgyas pa'i bkra shis shog /
ces pa 'di ni khang chen nas da'i ching bA thur gyis 'di lta bu zhig dgos zhes bskul ba ltar shAkya'i dge slong blo bzang ye shes kyis smras pa'o / /
! oM swasti / /
blo gter bstan pa'i rgya mtsho las 'thon pa'i / /
'phrin las bzang po'i ye shes 'od snang gis / /
sa gsum 'gro blo'i smag rum kun sel ba'i / /
bshes gnyen mtshan mo'i mgon po zhabs brtan shog /
thub bstan snying po 'dul gzhung mtha' dag don / /
thugs brnyes tshul khrims gtsang ma'i gzhi bzungs nas / /
skal ldan grangs med lugs bzang der 'god pa'i / /
'dul 'dzin kun gyi gtsol gsol ba 'debs / /
smon 'jug byang chub mchog tu thugs bskyed nas / /
bdag bas gzhan gces sgrub pa'i lhag bsam gyis / /
bka' gdams gong ma'i ring lugs legs skyong ba'i / /
byang chub sems mnga' khyod la gsol ba 'debs / /
rnam dag rgyud sde'i rgya mtsho cher zhugs nas / /
dbang nod dam tshig sngom pa tshul bzhin du / /
legs bsrungs rim gnyis rnal 'byor mthar son pa'i / /
rdo rje 'chang dngos khyod la gsol ba 'debs / /
de ltar gsol btab byang chub ma thob par / /
'bral med rjes gzung bka' bzhin sgrub pa dang / /
sde 'di'i dge 'dun khrims gtsang yon sbyor bcas / /
chos mthun bzhed pa 'grub pa'i bkra shis shog /
ces pa 'di ni chos rje blo bzang rdo rjes nan gyis bskul ba'i blo ngor shAkya'i btsun pa blo bzang ye shes kyis smras pa'o / /
! oM bde legs su gyur cig blo bzang bstan pa'i sgron me legs bzungs nas / /
skal bzang 'gro ba'i blo mun sel mdzad cing / /
rgya mtsho'i gos can 'gengs pa'i snyan grags can / /
rje btsun bla ma yun ring zhabs brtan shog /
rab 'byams mdo rgyud gzhung lugs mtha' dag la / /
phun tshogs blo gros bzang po'i spobs ba rgyas / /
skal bzang thar bar bkri ba'i ded dpon mchog /
bskal pa rgya mtsho'i bar du brtan par shog /
bslab gsum dag pa'i lus stobs rab rgyas shing / /
byang chub sems kyi dra bas rnam par mdzes / /
dri med rigs pa'i mche ba drug ldan pa / /
mi 'gyur rdo rje lta bur brtan par shog /
yid can kun la brtse ba'i pad dkar 'chang / /
dur smrig gar rol snyigs dus 'gro ba'i mgon / /
bshad sgrub bstan pa'i rgyal mtshan bsgring mkhas pa'i / /
bstan pa'i dpal gyur mchog la gsol ba 'debs / /
mchog gsum byin rlabs smon grub drang srong gi /
bden tshig phyag drug mgon po'i mthu stobs dang / /
bdag sogs mos pa'i rten 'brel phun tshogs mthus / /
'jigs med rdo rje'i khri la g.yo med shog /
ces @# / /
rje btsun thams cad mkhyen pa'i brtan bzhugs gsol 'debs 'di yang chos rje blo bzang rdo rjes bskul ba ltar dge slong blo bzang ye shes kyis sbyar ba'o / /
! oM bde legs su gyur cig /
rgya chen shes bya'i lha lam yangs pa la / /
byams dang snying rje'i chu 'dzin rab 'khrigs shing / /
skye dgu'i tsha gdung sel ba'i thugs rje'i char / /
'bebs mkhas skyabs kyi dam pa zhabs brtan shog /
gang sku lung rtogs yid bzhin rgya mtsho che / /
rnam dag tshul khrims gsum gyi nor gyis phyug /
rig grol gnyis ldan dge 'dun dbus na mdzes / /
thar 'dod ded dpon khyod la gsol ba 'debs / /
kun gzigs zhing ltar khyod yangs sham+b+ha la / /
de dbus rnam par rgyal ba'i khang bzang la / /
'gran bzod ka lA pa yi chos kyi khrir / /
rab 'gying chos rgyal rigs ldan yongs la 'dud / /
mi yi bdag po 'jam dpal grags pa gang / /
kla klo'i dpung gzhom dum bu bcu gnyis sar / /
'dod dgur sbyod pa'i 'khor lo can gyur tshe / /
bdag kyang 'khor gyi thog mar skye bar shog /
de'i tshe dang po'i sangs rgyas rgyud rgyal che / /
mnyan pa'i snod rung dbang gis rgyud smin cing / /
zab lam mngon gyur kun mkhyen sangs rgyas kyi / /
go 'phang dam pa tshe der thob par shog /
mgon khyod mkha'i yul zhugs kla klo'i dpung / /
gzhom tshe gang 'dul dpa' ba'i zlos gar gyis / /
thugs kyi bzhed pa ma lus skong ba la /
mi zhum blo gros sbobs par brgyas shog /
der ma son pa'i tshe rabs 'phreng bar yang / /
mgon khyod thugs rje'i lcags kyus mi btang bar / /
rjes bzung bka' bzhin sgrub pa lhur len cing / /
gsung gi bdud rtsi ma lus 'thung bar shog /
ces pa 'di ni er te ni khu thug thu no mon e tsen ngag dbang bstan 'dzin 'phrin las kyis bskul ba'i ngor shAkya'i dge slong blo bzang ye shes kyis sbyar ba dge legs 'phel / /
! oM bde legs su gyur cig /
slu med bden pa gsung dang dam pa'i chos / /
'phags tshogs mchog gsum 'dus pa'i sdes mtshon par / /
rnam dkar bdag dang gzhan gyis bsags pa'i mthus / /
smon pa ji bzhin 'grub par byin gyis rlobs / /
rnam dag bslab gsum 'dzin ma'i mngal yangs las / /
'thon pa'i ngag dbang bstan 'dzin rgya mtsho yi / /
sprul sku'i dpag bsam ljon pa 'khrung ba dang / /
gdul bya'i re ba myur du smin par shog /
gzigs pa sgrib med drang srong rig sngags 'chang / /
mthu ldan chos skyong bsrung ma'i tshogs bcas pas / /
sprul sku'i yang srid myur du 'byon pa dang / /
theg mchog chos la spyod pa'i 'phrin las mdzod /
ces pa 'di ni thu mang dar khan pad li rab brtan gyi bla ma ngag dbang bstan 'dzin rgya mtsho'i yang srid myur 'byon gyi gsol 'debs nyung bsdus shig dgos zhes dge slong blo gros rgya mtsho can gyis bskul ba'i ngor btsun ba blo bzang ye shes kyis smras ba'o / /
! na mo gu ru many+dzu g+ho ShA ya / /
'dir rje btsun 'jam pa'i dbyangs a ra pa tsa na sgrub par 'dod pas /
skyabs su 'gro ba dang /
sems bskyad pa dang /
tshad med pa bzhi bsgom pa rnams sngon du btang nas 'di ltar /
rang nyid rje btsun 'jam dbyangs su gsal ba'i thugs ka'i hUM las 'od 'phros /
rang bzhin chos sku'i gnas nas bla ma 'jam pa'i dbyangs la phyogs bcu'i rgyal ba sras bcas kyis bskor ba mdun gyi rnam mkhar sbyan drangs /
'od zer @# / /
rang gi snying khar thim /
phyogs bcu'i rgyal ba kun gyi yab gyur kyang / /
gzhon nu'i cha lugs sa bcu'i dbang phyug tshul / /
rmongs pa'i mun sel bstan pa'i 'khor lo dang / /
rgyal ba sras bcas tshogs la gus phyag 'tshal / /
yid 'ong dngos bshams yid sprul mchod tshogs 'bul / /
gna' nas da lta'i bar bsags nyes bshags sngom / /
rgyal dang de sras nyan rang so skye yi / /
dus gsum rnam dkar dge la rjes yi rang / /
'gro la bgo skal chos 'khor bskor bya'i phyir / /
mya ngan mi 'da' bzhugs su gsol 'debs shing / /
bdag gzhan ji snyed bsags mchis dge ba gang / /
'gro rnams byang chub thob ba'i rgyu ru bsngo / /
zhes yan lag bdun pa phul nas / /
dkon mchog gsum pa bdag skyabs mchi /
zhes pa nas / /
'gro la phan phyir sangs rgyas 'grub par shog /
ces pa'i bar lan gsum gyis byang sngom gzung /
tshogs zhing rnams rang la thim pas byin gyis brlabs par bsam pa ni bsod nams kyi tshogs bsag ba'o / /
! oM shU n+ya tA dz+nyA na badzra swa b+ha wa Adma konyahaM /
stong pa nyid du gyur /
stong pa'i ngang las paM las padma dkar po 'dab ma drug pa'i lte bar /
a las rgyu skar bdag po nya gang ba'i steng du /
rang gi sems nyid d+hIHlas ral gri d+hIH sa mtshan pa /
de las 'od 'phros pas 'phags pa mchod /
'gro ba'i don byas /
tshung 'dus d+hIHla thim pa yongs su gyur pa las /
rang nyid rje btsun 'jam pa'i dbyangs sku mdog nyi gzhon 'char kha'i mdangs ltar mdzes ba /
gzhon nu lang tsho dang la bab paM /
shin tu 'dzum pa'i nyams can /
zhal gcig phyag gnyis kyi g.yas pas ma rig pa rtsad nas gcod pa'i shes rab kyi ral gri 'phyar zhing /
phyag g.yon chos 'chad kyis bzung ba'i steng 'thung snyan gyi thang du yang dag rgyas ba'i steng du sher phyin gyi pusta ka bsnams pa /
dbu skra mthon mthing zur phung lnga'i thor tshugs kyis mdzes shing /
mtshan dang dpe byad kyis spras pa /
rin thang bral ba'i rin chen du ma'i rtse phran dang rgyan gyis rnam par brgyan pa /
lha rdzas kyi na bzas krubs shing /
'od kyi phung po'i dbus na yid 'ong mdzes pa 'gyid bag can /
rdo rje'i skyil rkung gis bzhugs pa'i sbyi bor o dkar po /
mgrin par AHdmar po /
thugs kar hUM sngon pos mtshan pa /
de las 'od zer 'phros bas /
rang bzhin gyi gnas nas mgon po 'jam pa'i dbyangs la rtsa brgyud kyi bla ma yi dam sangs rgyas byang sems bstan srungs ye shes pa'i tshogs kyis bskor ba sbyan drangs /
dzaHhUM paM hoHgnyis su med par gyur /
slar yang thugs ka'i hUM las 'od zer 'phros /
dbang gi lha rnams spyan drangs /
oM sarba ta thA ga ta a b+hi She ka ta sam ya shri ye hUM /
zhes gsung zhing dbang bskur /
sku gang /
dri ma dag /
chu lhag pa spyi gtsug tu 'khyil ba yongs su gyur pa las mi bskyod pas dbu brgyan cing dbang gi lha rnams rang nyid la thim par gyur /
de nas mchod pa rnams a mr-i tas bsangs /
swa b+hA was sbyangs /
stong pa'i ngang las oM las mchod rdzas rnams dwangs shing thogs pa med pa nam mkha' dang mnyam par gyur /
oM ar+g+haM /
nas /
sbar+sha AHhUM gi bar gyis chu gnyis nyer spyod rol mo 'dod yon dang bcas pa byin gyis brlab /
oM Ar+ya many+dzu shrA sa par wI ra ar+g+haM /
nas /
sbar+sha pra tIts+tsha swAhA'i bar gyis mchod /
@# / /
dus gsum rnam 'dren yab gcig gzhon nu'i sku / /
'dzum ldan zhal gcig phyag g.yas ral gri dang / /
g.yon pa chos 'chang ut+pal bzung ba'i steng / /
glegs bam gyis mdzes 'jam pa'i byangs la bstong / /
dmar ser mdangs lngan rin chen brtsegs pa'i rtsang / /
ut+pal sngon po'i cod ban bcings 'dra ba'i / /
mthon mthing ral ba'i thor tshugs spyi bor mdzes / /
spros bral yid 'od mtshan ma 'dzin la bstod / /
mdzes sku'i sa brtol mtshan dpa'i me tog bkra / /
lha rdzas na bza'i sgrib byed lang long g.yo / /
bdag med shes rab mchog stsol 'bras bus brjid / /
'jam mgon bla ma mchog la bdag phyag 'tshal /
zhes bstod nas bzlas pa bya ba ni /
rang nyid rje btsun 'jam dbyangs su gsal ba'i thugs kar zla ba'i steng du 'khor lo rtsibs drug pa'i lte bar d+hIHyig gi mthar sngags 'phreng gis bskor ba las dmar ser 'od phung 'bar ba'i 'phro 'dus mi shes pa'i mun pa bcom nas shes rab kyi snang ba rgyas par bsam pa'am /
yang na 'khor lo g.yas la yig 'bru g.yon du mnyam du 'khor ba'am res 'dzog 'khor bas mkhyen rab 'jam pa'i dbyangs dang mtshungs par bsams la /
oM ara pa tsa na d+hIHzhes pa'i bzlas pa bya /
de nas /
dge ba 'di yis myur du bdag /
rje btsun 'jam dbyangs 'grub gyur nas /
zhes sogs dang /
'dis mtshon skye 'phags dge ba'i tshogs /
zla shel zhun ma'i rgyun bzang gis / /
bdag sogs sgrib gnyis kun bkrus nas / /
shes rab sku nyid thob phyir bsngo / /
rnam par dag pa'i bsam pa yis / /
rnam dag dge tshogs 'dis mtshon pa / /
rnam kun spyad pas skye bo kun / /
rnam dag sku gsum mngon 'gyur shog /
ces dang /
gzhan yang bsngo smon bkra shis ci rigs bas brgyan pa bya'o / /
thun mtshams su gtor ma 'bul bar 'dod na /
dkar gtor rgyan gyis spras pa bshams la byin gyis brlabs nas /
rang nyid 'jam dbyangs su gsal ba'i thugs ka'i d+hIHyig las 'od zer 'phros /
mgon po 'jam pa'i dbyangs kyi lha tshogs mdun gyi nam mkhar spyan drangs ba'i ljags 'od kyi sbu gus gtor ma'i bcud thams cad drangs te gsol bas thugs zag med kyi bde bas dgyes par bsam zhing /
oM Ar+ya many+dzu shrI sa pa ri wAr ba liM ta kha kha khA hi khI hi /
lan bdun nam gsum gyis gtor ma phul /
oM Ar+ya many+dzu shrI sa pa ri wA ra ar+g+haM nas /
shab+ha'i bar gyis mchod /
bstod pa ni /
gzhon nu'i cha lugs 'chang ba po / /
shes rab sgron mes rab tu brgyan / /
'jig rten kun gyi mun sel ba'i / /
'jam pa'i dbyangs la phyag 'tshal lo / /
zhes bstod nas /
ye shes pa gshegs su gsol ba'am sku yang na de dang rang la bstim pa ci rigs bya'o / /
zhes rje btsun 'jam pa'i dbyangs kyi sgrub thabs 'di ni /
khang chen nas nga'i ching bA thur gyis bskul bal brten nas chos smra ba'i dge slong blo bzang ye shes kyis bka' gdams pho brang du smras pa 'gro kun rje btsun 'jam pa'i dbyangs kyi go 'phang thob pa'i rgyur gyur cig /
sarba mang+galaM / / / /
! na mo sAr+ya tA rA yai /
rje btsun ma sgrol ma dkar mo sgrub par 'dod pas /
skyabs 'gro sems skyed tshang med bzhi bsgom pa sngon du btang nas /
sems can thams cad kyi don du myur ba myur bar sangs rgyas kyi go 'phang thob par bya /
de'i phyir du rje btsun ma @# / /
sgrol ma bsgrub par bya'o snyam du bsam /
rang nyid sgrol mar gsal ba'i thugs ka yi / /
tAM las 'od 'phros poTa la sogs nas / /
bla ma mchog dang gnyis med 'phags ma'i tshogs / /
spyan drangs bsod nams zhing gi dam par bzhugs / /
phyag 'tshal ba dang mchod cing bshags pa dang /
zhes sogs yan lag bdun pa dang /
dkon mchog gsum la bdag skyabs mchi /
nas /
sangs rgyas 'grub par shog /
gi bar lan gsum /
tshogs zhing rnams rang la bstim ba'am rang gnas su gshegs pa gang rung bya /
oM shUn+ya tA dz+nyA na badzra swa b+hA wa At+ma konyahaM /
'khor 'das chos kun mkha' ltar stong par gyur / /
stong pa'i ngang las mi shigs rdo rje yi / /
sa gzhir gur bla re me ris bskor / /
de dbus paM las pad dkar a yig las / /
zla dkyil steng du tAM las ut+pal / /
tAM gyis mtshan pa las 'phros 'od zer gyis / /
'phags mchod sems can don byas tshur 'dus thim / /
yongs gyur rang nyid bcom ldan sgrol ma nyid / /
gang+ga'i yab kyi mdangs 'phrog gzhon nu'i sku / /
zhal ras zla rgyas tshems dkar 'phreng ba 'khrigs / /
mchu bgros bi m+ba ltar dmar sbyan dkyus ring / /
mthon mthing lan bu phyed bcings spyi bo ru / /
rigs kyi bdag po tshe dpag med mgon bzhugs / /
zag med bde chen 'bar ba'i dkar 'dzin rgyas / /
shel gyi 'khri shing yal ga brkyangs 'dra'i phyag /
'dod dgu'i dpal stsol mchog sbyin phyag rgya mdzad / /
g.yon pa dkon mchog gsum mtshon phyag zung la / /
yid 'ong ut+pal sdong bus rnam par mdzes / /
dbral dbus ye shes sbyan ldan phyag zhabs la / /
rnam thar sgo bzhi mtshon pa'i spyan mnga' ba / /
nyi 'bum 'od 'phrog rin chen du ma yi / /
rgyan dang gdu bu do shal gyis spras shing / /
mtshan dpe'i dpal 'bar chu zheng gab pa'i sku / /
lha rdzas dar gyi na bzas kun nas 'khyud / /
nya gang zla ba'i 'od kyi rgyab yol can / /
rdo rje'i skyil krung gis bzhugs gnas gsum du / /
oM dang AHyig hUM gis legs mtshan pa'i / /
hUM las 'od 'phros rmad byung bde ba can /
po Ta la sogs zhing mchog dam pa nas / /
rang 'dra'i ye shes dbang lhar bcas spyan drangs / /
dzaHhUM baM hoHchu la chu bzhin thim / /
dbang bskur tshe dpag med kyis rgyas btab gyur /
de nas mchod pa rnams bsangs sbyangs bya sbyod ltar byin gis brlabs la /
oM Ar+ya tA res pa ri wA ra argahaM sogs gyis mchod /
rgyal ba kun gi 'phrin las ma lus ba / /
gcig tu bsngoms pa rab mdzes lha mo'i sku / /
dran bas tshe dang ye shes mchog stsol ba'i / /
bcom ldan jo mo sgrol mar phyag 'tshal lo / /
gang sku dri med shel dkar lhun po la / /
sna tshogs dbang gzhus 'khyud 'dra'i na bzas mdzes / /
'od 'bar rin chen rgyan gyis rab spras pa'i / /
mtshan dpe'i gzi brjid 'bar la phyag 'tshal lo / /
khyod nyid mthong thos yid la dran tsam gyis / /
de yi mod la dus min 'chib dang / /
'jigs pa brgyad sogs 'khor ba'i nyes rgya las / /
sgrol mdzad bcom ldan 'das mar gus bas 'dud / /
rang nyid rje btsun sgrol mar gsal ba yi / /
thugs ka'i sngags 'phreng las 'phros 'od zer gyis / /
'gro ba'i nyes ltung sdig sgrib kun sbyangs nas / /
'phags ma'i go 'phang mchog la legs par bkod / /
@# / /
snod bcud yon tan sangs rgyas byang chub sems / /
zhi khro rab 'byams thugs rje'i byin rlabs rnams / /
'chi med tshe yi bdud rtsi'i rnam par bkug /
spyi bo'i tshe dpag med dang bum par thim / /
de las 'chi med bdud rtsi'i rgyun babs te / /
rang gi spyi bo nas zhugs lus gang zhing / /
tshe dang bsod nams lung rtogs yon tan 'phel / /
mchog dang thun mong dngos grub thob par gyur /
oM tA re tut+tA re tu ra ma ma A yurbub+TiM ku ru swAhA /
zhes ci nus bzla /
mjug tu /
dge ba 'di yis myur du bdag /
'phags ma sgrol ma 'grub gyur nas /
zhes sogs bsngo ba dang smon lam dang shis brjod kyis brgyan pa bya /
thun mthar gtor ma 'bul na /
dkar gtor gtsang ma bshams la bsangs sbyangs byin gyis brlabs /
rang gi thugs ka'i tAM gyi 'od zer gyis rgyal yum sgrol ma la sangs rgyas byang sems ye shes pa'i tshogs kyis bskor ba spyan drangs /
ljags 'od zer gyi spu gus drangs te gsol bar bsams la /
oM Ar+ya tA re sa pa ri wA ra i daM ba liM ta kha kha khA hi khA hi /
zhes lan bdun nam gsum gyis phul /
ar+g+haM sogs kyis mchod cing gong ltar bstod /
'dod don la gsol ba gdab /
bzod par gsol te gshegs par bya'o / /
de ltar nyams su bstar bas gnas skabs su tshe dang shes rab bsod nams 'phel zhing mthar thug bde ba can du skye ba sogs phan yon mtha' yas so / /
zhes rje btsun ma yid bzhin 'khor lo'i sgrub thabs 'di ni dpon sa ayon sgrol mas gsol ba btab pa'i ngor shAkya'i btsun pa blo bzang ye shes kyis bgyis pa dge legs 'phel / /
! swasti /
blo gros bzang po'i yol go las 'thon ba'i / /
mdo sngags chos tshul zab don yid bzhin nor / /
skal bzang rgya mtsho'i gos can khyab pa'i 'gror / /
stsol mkhas rje btsun bla mar gsol ba 'debs /
zhes rje btsun thams cad mkhyen par gsol 'debs rgya cher spel chog pa zhig dgos zhes mda' dpon nu ma nas paN+Di ta tha'i jis bskul ba'i ngor btsun pa blo bzang ye shes kyis smras pa'o / /
! oM bde legs su gyur cig /
chos 'khor bar pa las byung dri med bka' / /
mnyam med stobs bcu mnga' ba'i thugs kyi bcud / /
rgyal kun bskyed yum shes rab pha rol phyin / /
ljongs 'dir bsgyur mdzad lo paN yongs la 'dud / /
dpal ldan blo 'chang drin thob sher phyin 'bum / /
drug lhag bcus mdzes glegs bam rin chen sgron / /
gzugs su bgyis pa'i dge tshogs rgya mtsho gang / /
bdag sogs mkha' mnyam skye dgu mtha' dag gi /
sgrib byang tshogs rdzogs sku gsum thob phyir bsngo / /
'di yi mthu las 'jig rten khams 'dir yang / /
char chu dus phebs lo phyugs legs pa dang / /
nad mtshon mu ge'i ming yang mi grag par / /
rdzogs ldan dpal la spyod pa'i bkra shis shog /
ces pa 'di ni rta nag sding kha bya bzang pas yum po ti bcu drug bzhengs pa'i dge ba rdzogs byang du bsngo ba'i phyir shAkya'i dge slong blo bzang ye shes kyis bgyis pa'o / / / /
! tshogs gnyis yongs rdzogs gnyis med gsung ba dang / /
lung rtogs dam chos 'phags pa'i mchog rnams kyi / /
bden byin mthu las blo bzang grags pa yi / /
bstan pa'i rgyal mtshan yang srid myur 'dzin shog /
khyad par tshe ring gnam gyi she mong las / /
@# / /
mang pos bkur b+ching gis kyis skyong ba'i / /
yul 'khor rnam par rgyal ba'i cho 'brang du / /
yang srid mchog sprul phul byung sgrum par shog /
rdo rje'i sku brnyes skye 'chi'i tha snyad dang / /
bral yang thugs bskyed ji bzhin byang phyogs 'dir / /
zung 'jug dbang gi rgyal po'i za ma tog /
ching gis sa skyong rigs su myur ston gsol / /
me mjed snying po'i bstan pa 'chi med lam / /
mchog sprul bde 'byung gtsug rgyan 'od dkar gyis / /
lus can steng 'thung dkar po'i tshil 'byed pa'i / /
re ba ji bzhin myur du skong bar shog /
mchog gsum byin rlabs mos ldan 'dus pa'i sdes / /
gsol btab bden tshig rten 'brel slu med mthus / /
phyin drug bsdu bzhis phyug pa'i sprul pa'i sku / /
myur 'byon dga' ston dpal la spyod gyur cig /
ces rje btsun dam pa blo bzang bstan pa'i rgyal mtshan dpal bzang po'i sprul pa'i zlos gar khal kha'i yul ching gis kyi rigs su myur phebs kyi gsol 'debs smon tshig 'di lta bu zhig dgos zhes rje btsun ma bkra shis chos 'phel dang lha btsun many+dzu shrIs dbus dpon khag sbyin bdag grwa rigs dmangs bcas phyogs mthun nas bskul ba'i ngor shAkya'i btsun pa blo bzang ye shes kyis dang ba'i sems kyis bgyis pa'o / /
! blo bzang rgyal bstan pa gam mthon po'i rtser / /
lung rtogs bstan pa'i rgyal mtshan cher sgreng ba'i / /
skyabs gsum kun 'dus rtsa ba'i bla ma la / /
gsol ba 'debs so mch+go thun dngos grub stsol / /
zhes rje btsun dam pa blo bzang bstan pa'i rgyal mtshan dpal bzang por gsol 'debs shig dgos zhes dpon dbang 'dzin rdo rjes bskul ba'i ngod shAkya'i dge slong blo bzang ye shes kyis bgyis pa'o / /
! swasti /
blo bzang bstan pa'i me zhal lam yangs par / /
tshogs gnyis mnga' thang rgyas pa'i rgyu skar gtso / /
ye shes 'od snang 'gyed pa'i dpal yon can / /
bdag blo dad pa'i rdzing bur rtag 'char gsol / /
deng nas dge ba'i 'byung gnas go 'phang mchog /
ma thob de srid skye zhing skye ba ru / /
rig ldan btsun zhing phul byung ngal 'byor rten / /
legs thob mgon po khyod dang 'bral med shog /
gzhan yang bka' bzhin sgrub pa lhur len cing / /
zab don gsung gi bdud rtsis 'tsho ba dang / /
mar gyur don du sangs rgyas thob 'dod blo / /
rgyun chad med par skye bar byin gyis rlobs /
zhes pa 'di ni ye shes bde legs dar khan nang sos 'di lta bu zhig dgos zhes bskul ba ltar shAkya'i btsun pa blo bzang ye shes kyis smras pa'o / /
! swasti /
bgrang yas skye chur thar pa'i lam ston shAkya seng ge'i ljags yangs padmo las 'thon dam pa'i chos / /
'gro ba'i nyon mongs zug rdu kun 'joms sman mchog dam par sri zhu legs par bgyis pa 'di yis mtshon / /
bdag gi rnam dkar bsod nams 'bras bus thub pas bsngags pa'i zhing mchog der skyes mkha' khyab 'gro kun gyi / /
sgrib gnyis bag chags ma lus drung 'byin rgyal sras kun las mchog gyur 'dren mchog dam par bdag gyur cig /
ces pa 'di ni dge tshul ma blo bzang chos 'tshos 'phags pa brgyad stong pa dang grwa tog gser gsum gser las bskrun pa'i smon tshig tu shAkya'i btsun pa blo bzang ye shes kyis bgyis pa sarba dza ga taM / /
! na mo gu ru a mi tA b+hA ya /
'dir bla ma'i rnal 'byor bsgom par 'dod @# / /
pas skyabs 'gro sems skyed tshad med bzhi bsgom pa sngon du btang nas 'di ltar /
phun tshogs mchod sprin rgya mtsho 'khrigs pa'i dbus / /
yongs 'du me tog 'bras bu rgyas pa'i rtser / /
rin chen 'od 'bar 'jigs bral gyis bteg khrir / /
'dab stong ge sar nyi zla gsal ba'i steng / /
rtsa ba'i bla ma skyabs gnas kun 'dus dang / /
dbyer med mgon po 'od dpag med mgon nyid / /
sku mdog padma rA ga'i mdangs 'phrog pa / /
zhal gcig phyag gnyis ting 'dzin phyag rgya'i khar / /
bdud rtsis gang ba'i lhung bzed bzang po bsnams / /
mtshan dang dpe byad brgyad cus rnam par spras / /
chos gos gsum gsol zhabs gnyis skyil krung gis / /
sna tshogs dbang gzhus bskor ba'i dbus su bzhugs / /
mtha' skor rtsa brgyud bla ma yi dam lha / /
sangs rgyas byang sems dpa' bo mkha' 'gro dang / /
bstan srungs dam can rgya mtsho'i tshogs rnams kyang / /
rang rang 'khor tshogs rgya mtshos bskor nas bzhugs / /
de dag sgo gsum rdo rje gsum mtshan pa'i / /
hUM yig 'od zer lcags kyu'i rnam pa yis / /
bde ldan zhing nas bla ma snang mtha' yas / /
'khor dang bcas pa skad cig gis spyan drangs / /
dzaHhUM baM hoHdam tshig so so la / /
ye shes pa rnams chu la chu bzhin du / /
dgyes shing thim pas dbyer med ro gcig 'dres / /
skyabs gsum ma lus 'dus pa'i bdag nyid gyur / /
dus gsum sangs rgyas ma lus 'dus pa'i sku / /
mdo sngags chos phung ma lus sgrogs pa'i gsung / /
shes bya ma lus mngon sum mkhyen pa'i thugs / /
bla ma'i sku gsung thugs la phyag 'tshal lo / /
zag med ye shes mchod sprin rgya mtsho'i tshogs / /
dngos bshams yid sprul bdag lus longs spyod 'bul / /
thog med dus nas bsags pa'i nyes ltung rnams / /
gnong zhing 'gyod pas spyan sngar bshags shing sdom / /
skye 'phags dus gsum rnam dkar dge ba la / /
bdag nyid bsam pa thag pas yi rang zhing / /
'khor bar 'khyams pa'i skye dgu ma lus par / /
brtse bas zab rgyas chos 'khor bskor du gsol / /
srid ba ji srid ma stongs gnas kyi bar / /
mya ngan mi 'da' rtag par bzhugs gsol ba 'debs / /
'dis mtshon rnam dkar dge ba ci mchis pa / /
'gro kun byang chub thob pa'i rgyu ru bsngo / /
gang gi thugs rjes mchog thun dngos grub rnams / /
skad cig nyid la stsol mdzad yid bzhin nor / /
slu med skyabs kyi dam pa gcig gyur pa / /
bla ma 'od dpag med la gsol ba 'debs / /
srid bder snying po med mthong las 'bras la / /
yid ches dad dang nges 'byung byang chub sems / /
yang dag lta dang bdag med rtogs pa yi / /
shes rab rgyud la skye bar byin gyis rlobs / /
skyabs gnas bslu ba med par gsol btab mthus / /
'di snang 'gags tshe bla ma snang mtha' yas / /
mngon sum mthong nas bde ldan zhing mchog der / /
skyes nas gsung gi bdud rtsi 'thung bar shog /
ces brjod cing slar yang / /
gang gi thugs rjes zhes pa sho lo ka gcig gis gsol ba lan gsum btab pa'i mthar /
de ltar gsol ba btab pas bla ma nyid / /
dgyes shing thim pas rang gi sgo gsum dang / /
bla ma'i sku gsung thugs gsum dbyer med du / /
gyur nas tha mal snang zhen bzlog par shog /
rgyal ba'i dkyil 'khor bzang zhing dga' ba der /
zhes sogs bsngo smon shis @# / /
brjod skabs sbyar bya'o / /
zhes dpon mer gan ju nang gis 'di lta bu zhig dgos zhes bskul ba ltar shAkya'i btsun pa blo bzang ye shes kyis bka' gdams pho brang du smras pa dge legs 'phel / /
! na mo gu ru badzra b+he ra wA ya /
'dir rgyal ba'i bstan srungs 'ga' zhig gi thugs dam bskang zhing mchod gtor mdor bsdus pa'i tshul gyis 'brul bar 'dod pas /
rang nyid skad cig gis dpal rdo rje 'jigs byed zhal gcig phyag gnyis kyis gri gug dang thod pa 'dzin pa yum dang bcas pa'i skur bzhengs par gyur par bsams la /
nang mchod mchod gtor bskang rdzas sogs 'jug pa bde ba'i phyir chabs gcig tu byin gyis rlob pa ni /
phyi dang nang dang gsang ba bde chen gyi / /
mchod dang gtor ma dam rdzas spyan gzigs tshogs / /
zag med ye shes bdud rtsi'i rgya mtsho cher / /
byin brlabs kun bzang mchod sprin la 'gran gyur /
oM AHhUM /
lan gsum /
hUM /
mdun du chos 'byung khrag zhag rgya mtsho'i dbus / /
pad nyi'i gdan bzhugs yi dam chos srungs kyi / /
thugs ka'i hUM las 'od 'phros so so yi / /
gnas nas ye shes sems dpa'i tshogs spyan drangs / /
rdo rje 'jigs byed dkar nag phyag drug mgon / /
phyi nang gsang ba'i gshin rje dmag zor rgyal / /
rgyal chen rnam mang thos sras mdung dmar can / /
shing bya can sogs sku lnga 'khor bcas spyon / /
gzhan yang yul lha gzhi bdag thams cad dang / /
khyad par yul 'di'i gzhi bdag 'khor dang bcas / /
spyan drangs dzaHhUM baM hoHso so yi / /
dam tshig pa dang gnyis su med par gyur /
ka ma la ye stwaM /
hUM /
yi dam chos srungs gzhi bdag 'khor bcas la / /
phyag 'tshal dngos bshams yid kyis sprul pa yi / /
chu gnyis nyer spyod rol mo 'dod yon lnga / /
nang mchod gsang bdes mchod cing nyes ltung bshags /
hUM /
dngos bshams yid sprul spyan gzigs mchod gtor gyis / /
yid dam chos srungs 'khor bcas thugs dam bskang / /
thugs dam skongs shing bar chad bzlog pa dang / /
nyams chags gsos shing dngos grub ma lus stsol / /
hUM /
dgra bgegs sha khrag 'bru sna lnga dang bcas / /
ting 'dzin sngags kyis byin brlabs gtor ma 'di / /
yi dam chos srungs zhing tshogs kun la 'bul / /
bzhes nas thub bstan snying po rgyas par mdzod / /
rdo rje 'chang dbang rtsa brgyud bla ma yis / /
bka' bsgos ji bzhin rgyal ba'i bstan pa dang / /
bdag cag 'khor bcas gzhis byes gar 'dug kyang / /
bsrung skyob mthun rkyen ma lus sgrub par mdzod / /
hUM /
'jam dpal dpa' bo rdo rje 'jigs byed dang / /
phyag drug mgon po dkar nag chos kyi rgyal / /
phyi nang gsang gsum dmag zor las dgyes pa'i / /
bstan srungs 'khor dang bcas la bdag bstod do / /
'dod dgu'i mchog stsol rgyal chen mdung dmar can / /
rgyal po sku lnga yul lha gzhi bdag sogs / /
'go zhing stongs grogs mdzad pa'i bsrung ma'i tshogs / /
kun la bsam pa thag pas bstod par bgyi / /
hUM /
yi dam chos srungs gzhi bdag la sogs pas / /
'bral med bdag gi mgon dang skyabs mdzod la / /
'gal rkyen kun sol mthun rkyen sgrub pa dang / /
gnod cing 'tshe ba'i dgra bgegs tshar gcod mdzod / /
dgra lha 'khor bcas bsten tshe snying ma ring / /
bskul rbad dus su mgyogs rtsal mthu bskyed la / /
sdang zhing gdug pa'i sems ldan @# / /
dgra dang bgegs / /
lo zlar ma bzhag da lta nyid du sgrol / /
rgyal bstan spyi dang 'jam mgon tsong kha pa'i / /
bstan pa rin chen bsrung zhing skyong ba dang / /
bdag cag rnams kyis ji ltar bsams pa'i don / /
ma lus myur ba nyid du 'grub par mdzod /
ces brjod cing rten yod na brtan bzhugs dang med na gshegs gsol bsngo ba smon lam bkra shis sogs skabs sbyar bya'o / /
tshul 'di yang dpon mer gang ju nang gis 'di lta bu zhig dgos zhes bskul ba ltar shAkya'i btsun pa blo bzang ye shes kyis smras pa'o / /
! swasti /
rab dkar bsod nams phung po las grub pa'i / /
phun tshogs blo gros bzang po'i nor gyis phyug /
bkra shis chos phung gdul byar snyan sgrogs pa'i / /
yongs 'dzin bshes gnyen dam par gsol ba 'debs /
zhes dkyil khang zhal snga nas la brgyud 'debs su bcug chog pa'i gsol 'debs shig dgos zhes dka' chen blo bzang mchog grub kyis bskul ba ltar smras pa'o / /
! na mo gu ru many+dzu g+ho ShA ya /
'dir skal ldan gyi skyes bu rje btsun bla ma'i rnal 'byor la brten nas mchog thun mong gi dngos grub bsgrub par 'dod pas /
skyabs 'gro sems skyed tshad med bzhi bsgom pa sngon du btang ste /
rang nyid dpal rdo rje 'jigs byed yum bcas sam rang gi lhag pa'i lha gang yin du gsal btab /
don bsgom bzhin pas 'di ltar gdon par bya ste /
! rang nyid lhar gsal thugs ka'i sa bon las / /
'od 'phros snod bcud sdig pa'i skyon kun sbyangs / /
rnam dag yon tan tshogs dang legs ldan pa'i / /
rmad byung dag ba'i zhing du byin brlabs gyur / /
dngos su bshams dang yid kyis sprul pa las / /
legs par byung ba'i kun bzang mchod pa'i sprin / /
rab 'byams 'chi med lam kun yongs gang ba / /
zag med ye shes bdud rtsi'i ngo bor gyur /
oM AHhUM /
lan gsum brjod pas byin gyis brlab /
rang mdun smin mtshams thad drang mkha' dbyings dbus / /
rin chen 'od 'bar nor bu'i khri 'phang rtser / /
padma nyi zla'i dkyil 'khor rgyas pa'i steng / /
rgyal kun ngo bo gsum ldan bla ma mchog /
rnam pa dur smrig 'dzin pa'i dge sbyong tshul / /
sku mdog dkar dmar dgyes pa'i 'dzum zhal can / /
phyag g.yas chos 'chang g.yon pa ting 'dzin gyi / /
phyag rgya'i steng du drang srong snod mchog 'dzin / /
gser sbyangs btso ma'i mdangs ldan paN zhwa gsol / /
yid 'od chos gos gsum gyis rnam par klubs / /
nyi 'bum 'od 'phrog dbang gzhu'i gur khang dbus / /
zhabs gnyis rdo rje'i skyil mo krung gis bzhugs / /
gnas gsum rdo rje gsum mtshan thugs ka yi / /
sa bon las 'phros 'od kyis rang bzhin gnas / /
'og min bde ba can sogs zhing mchog nas / /
dngos dang brgyud pa'i bla ma yi dam lha / /
sangs rgyas byang sems dpa' bo dpa' mo dang / /
mkha' 'gro chos skyong bsrung ma'i tshogs ma lus / /
spyan drangs dzaHhUM baM hoHdam tshig par / /
dgyes shing thim nas dbyer med brtan par bzhugs / /
chos phung brgyad khri bzhi stong 'byung ba'i sgo / /
'di phyi'i legs tshogs thams cad stsol ba'i gzhi / /
ngan song 'jigs las sgrol ba'i dpa' bo che / /
dkon mchog gsum dngos khyod la phyag 'tshal lo / /
dngos bshams yid sprul mchod tshogs ma lus 'bul / /
thog @# / /
med nas bsags sdig ltung thams cad bshags / /
skye 'phags dge ba rnams la rjes yi rang / /
'gro la chos kyi 'khor lo bskor ba dang / /
'khor ba ma stongs bar du bzhugs gsol 'debs / /
bdag gzhan dge rnams byang chub chen por bsngo / /
de ltar bdun rnam dag phul nas /
gdung shugs drag pos /
rab 'byams rgyal ba kun gyi ngo bo nyid / /
rmad byung dam chos bdud rtsi 'byung ba'i gnas / /
'phags tshogs dge 'dun gyi gtsug gi rgyan / /
slu med skyabs kyi dam par gsol ba 'debs / /
mthong thos yid la dran pa tsam gyis kyang / /
mi 'dod rgud pa mtha' dag zhi mdzad cing / /
tshul bzhin bsten na mchog thun dngos grub kun / /
stsol mdzad rje btsun bla mar gsol ba 'debs / /
bdag sogs mkha' mnyam 'gro ba mtha' dag gi /
dbugs 'byin skyabs gnas kun 'dus rin po che / /
gsum ldan dur smrig 'chang ba'i tshul 'dzin par / /
gsol ba 'debs so rje btsun mkhyen pa'i gter / /
thog med dus nas tha ma da lta'i bar / /
ma rig 'khrul bas bskyed ba'i 'khor ba pa / /
bdag cag las nyon sdug bsngal rgya mtsho las / /
ded dpon bshes gnyen mchog gis bsgral du gsol / /
'di snang 'gags shing rnam shes bar ma'i tshe / /
bla ma'i gdams ngag ma lus dran pa dang / /
sku gsum ye shes lnga ldan bde chen du / /
sems nyid rang ngo 'phrod par byin gyis rlobs / /
'dod chags zhe sdang gti mug dbang dag gis / /
thog med dus nas bsags pa'i mi dge'i 'bras / /
yang dag lam gyi gegs rkyen sdig sgrib tshogs / /
ma lus byang zhing dag par byin gyis rlobs / /
mgon khyod thugs rje'i 'od dkar 'bum phrag gis / /
bdag blo'i mi rig mun pa kun bsal nas / /
ji snyed shes bya'i gnas kun rtogs ba sogs / /
bla ma khyed rang lta bur byin gyis rlobs / /
de ltar gsol ba btab pas bla ma yi / /
sku gsung thugs kyi rdo rje gsum dang ni / /
sku yi cha shas kun nas bdud rtsi'i rgyun / /
byung nas rang gi sgo gsum lus la thim / /
sgrib bzhi byang zhing rnam ngag dbang bzhi thob / /
sku bzhi mngon gyur bla ma gnyis pa zhig /
dgyes shing thim pas bsgoms pa dang 'dra ba'i / /
bla ma dam tshig sems dbang bdag nyid gyur / /
snying kha pad 'dab brgyad dbus nyi zla'i steng / /
rang sems mar me dwangs pa ltar gnas la / /
bla ma gnyis pa zhig thim yongs gyur las / /
ye shes sems dpa' bla ma rgyal kun dngos / /
rnam pa dur smrig 'dzin pa'i dge slong tshul / /
dkar dmar mdangs chags mdzes sku 'dzum zhal ldan / /
phyag g.yas chos 'chad g.yon pa mnyam bzhag steng / /
bdud rtsis gang ba'i lhung bzed bzang po bsnams / /
bla gos gsum dang gser mdog paN zhwas mdzes / /
thugs kar nyi zla'i dkyil 'khor rgyas pa'i steng / /
ting 'dzin sems dpa' hUM yig mtha' skor du / /
bzlas bya'i sngags kyi 'phreng bas bskor ba las / /
'od zer du ma phyogs bcur rab 'phros pas / /
snod bcud skyon sbyangs bcud rnams bla ma lha'i / /
go 'phang la bkod slar yang 'od zer gyi / /
sne las mchod pa'i lha mo dpag med spros / /
rab 'byams phyogs bcu'i rgyal bsras bcas dang / /
rigs drug bla ma lhar gsal thams cad mchod / /
tshung 'dus thugs ka'i sngags 'phreng hUM la thim /
@# / /
bdud rtsi'i rgyun babs thog med nas bsags pa'i / /
sgo gsum sgrib gnyis bag chags la sogs pa / /
lam bzang sgrub pa'i gegs rkyen thams cad dag /
tshe dang bsod nams bslab gsum lung rtogs sogs / /
phun tshogs yon tan thams cad rgyas par gyur /
par bsams la rang dang rigs drug bla ma lhar gsal ba thams cad kyis bzla bar mos nas bla ma'i mtshan sngags ci 'grub bzla /
yig brgyas lhag chad bskang /
ma rnyed yongs su ma shes dang sogs kyis bzod par gsol /
slar yang mdun gyi bla ma la gdung shugs drag pos /
rab 'byams rgyal ba kun gyi ngo bo nyid /
ces sogs sho lo ka gcig gis gsol ba btab /
de ltar gsol ba btab pas bla ma yi / /
thugs ka'i sa bon las 'phros 'od zer gyis / /
dag pa'i snod bcud thams cad 'od bsdus nas / /
dgyes pa chen pos rang gi spyi bor byon / /
d+hU tI nang brgyud ye shes sems dpa' la / /
thim pas de nyid bdag snying zam tog /
'ja' 'od gur khyim 'bar ba'i dbus nyid du / /
dgyes shing bsod nams zhing gi dam par bzhugs / /
skye ba kun tu lang dag bla ma dang /
zhes sogs dang /
'dis mtshon dus gsum skye 'phags thams cad kyis / /
rnam dkar phung po ji snyed bsags pa'i mthus / /
dpal ldan bla ma'i go 'phang mchog thob nas / /
'gro kun byang chub gnas la 'god par shog /
go 'phang mchog de tshe 'dir mthob na / /
'chi tshe bla ma rgyal ba sras bcas kyis / /
ngo mtshar ltas bzang mang po'i bsu ba bcas / /
bde ldan zhing du thogs med 'jug par shog /
der ni rin chen padmo'i ze'u 'bru la / /
rdzus te skyes nas sras bcas rgyal ba yi / /
zhal mthong theg mchog chos kyi dga' ston la / /
spyod pa'i skal ba bzang por bdag 'gyur shog /
slar yang 'gro kun srid las bsgral bya'i phyir / /
mdag zhing du skye srid legs bzung nas / /
gang la gang 'dul sprul pa'i zlos gar gyis / /
'gro kun sgrol la zhum pa med par shog /
ces dang /
gzhan yang long skabs dang bstun pa'i bzang po spyod pa la sogs pa'i smon lam gdab cing /
dus rgyun du ci za ci 'thung phud kyis snying kha'i bla ma la mchod cing gsol ba 'debs pa dang /
rgyal ba kun 'dus kyi ngo bo gsum ldan dur smrig 'dzin pa'i bla ma de nyid nga'o snyam pa'i gsal snang dang ma bral bar bya zhing /
slar yang gong ltar gsal btab nas thun gyi ngo bo skyong ba sogs rnal 'byor gyi rim pa la 'bad par bya'o / /
zhes 'di phyi'i legs tshogs thams cad stsol ba'i bla ma'i rnal 'byor snying gi ze'u 'brum zhes pa 'di lta bu zhig dgos zhes shar rtse zhal snga nas blo bzang mgon po'i gsung gis yang yang bskul ba la brten nas /
chos smra ba'i btsun pa blo bzang ye shes kyis bka' gdams pho brang du smras pa'o / /
'dis kyang 'gro ba rnams bla ma lha'i go 'phang thob pa'i rgyur gyur cig /
mang+ga laM / /
! spyan 'dren gyi mgor /
chos dbyings bde ba chen po'i ngang nyid nas / /
dbang gi ngang bzhin sna tshogs sprul pa'i gar / /
'phrin las sgrub phyir drag po'i skur ston pa / /
mthu ldan rdzong btsan chen po gnas 'dir gshegs / /
gnam lcags ser chen 'bebs pa'i g.yu 'brug ldir / /
klu chen rab dkar brang 'gro'i gdengs ka can / /
dgra bgegs srog la rngams pa'i ce spyang tshogs / /
spyan 'dren @# / /
mchod pa'i gnas 'dir gshegs su gsol /
bskang gi mjug tu bskul ni /
sngon tshe slob dpon padma 'byung gnas kyis / /
bka' bsgos gnyer gtad dam la legs bzhag pa'i / /
rang gis khas blangs dam tshig rjes dgongs la / /
mthu dpung bskyed la bcal ba'i las kun sgrubs / /
me dpung dmar nag 'bar ba'i dkyil 'khor na / /
chos skyong btsan rgod drag po'i skur ston pa / /
'jigs rung bdud sde 'joms pa'i dmag tshogs kyis / /
bstan bshig chom rkun 'di dag myur du sgrol / /
dkon mchog rin chen gsum gyi dbu 'phang smad / /
rgyal dang 'jam mgon bstan pa'i rtsab bshig /
rnal 'byor dpon slob yongs la 'tshe byed pa'i / /
zhing bcu tshang ba'i dam nyams dgra bgegs sgrol / /
khyad par dgon gnas dge 'dun bcas pa la / /
gnod cing 'tshe bar byed pa'i dgra bgegs kyi / /
legs tshogs kun khrol snying khrag hub gcig gis / /
'dren mdzad chos skyong 'khor bcas las la chos / /
bstan la gnod cing sems can yongs la 'tshe / /
rnal 'byor chos ldan bzhed ba bsgrub pa la / /
log par lta ba'i mi dang mi min rnams / /
mngon spyod las kyis da lta tshar chod mdzod / /
bstod pa'i mgo ru / /
bskal pa'i me dpung 'bar 'dra'i dbus nyid na / /
rin chen sga srab kyis spras rta mchog steng / /
pad rAg mdangs chags 'jigs rung srin po'i gzugs / /
khros pa'i spyan zlum dmar po 'khrug la bstod / /
zhal gdangs mche gtsigs ljags kyi glog 'phreng 'khyug /
dgra bgegs snying la bsnun pa'i shugs drag mdung / /
bcan zhags dmar po dam nyams skye la 'debs / /
sra brtan btsan po'i go gyon khyod la bstod / /
drag po'i bzhad sgras gdug can dgra bo'i snying / /
cig car 'gas pa khyod kyi snyan grags rnams / /
sa ster kun khyab rnal 'byor bdag cag gi /
bstan srungs gtso bo khyod la gus pas 'dud / /
khyod nyid bsten nas rbad cing bskul ba yis / /
yid la gnag pa'i sems 'chang dgra bgegs kun / /
ming med skad cig nyid la rlag byed pa'i / /
mthu stobs rdzu 'phrul thogs med mnga' la bstod / /
khyod nyid sgrub cing mchod ni ra 'dod sogs / /
lhun grub rgyun mi 'chad pa'i dngos grub kun / /
stsol mdzad rin chen dbang gi rgyal po bzhin / /
'dod dgu'i char 'bebs mdzad la bstod par bgyi / /
bka' nyan sprul pa g.yu 'brug thog 'bebs dang / /
ci 'dod re ba skong ba'i klu rgyal mchog /
dgra bgegs srog la rgol ba'i ce spyang tshogs / /
'phrin las thogs med sgrub mdzad rnams la bstod / /
bka' nyan gnam sa bar snang khyon gang ba'i / /
lha klu bcan dang srin po'i gzugs 'dzin pa / /
dkar phyogs skyong ba'i mthu ldan bsrung tshogs la / /
dus gsum rtag tu mchod cing bstod par bgyi /
zhes snga gong nas chos skyong rdzong btsan pa'i mchod gtor 'bul chul bgyis pa'i spyan 'dren bstod pa'i mtshams su bcug chog pa'i rgyas tsam zhig dang /
bskul zhig kyang dgos zhes drung ram ba blo bzang dge legs kyis nan gyis bskul ngor chos smra ba'i btsun pa blo bzang ye shes kyis smras pa sarba dza ga taM / /
! na mo gu ru many+dzu g+ho ShA ya /
rlabs chen tshogs gnyis 'bru kun skye ba'i ma' / /
mngal khur las 'thon bslab gsum rtsa ba brtan / /
rim gnyis 'bras bu'i khur gyis legs dud pa'i / /
@# / /
yongs 'dzin dpag bsam dbang por bdag gsol 'debs / /
deng nas skye zhing skye ba'i tshe rabs 'phreng / /
mgon khyod thugs rje'i srad bus mi btang bar / /
mi khom sdug bsngal gnas las phyir bzlog ste / /
rnyed dka'i dal 'byor rten bzang thob par shog /
de thob nas kyang mgon po khyod nyid kyi / /
gsung gi bdud rtsi ngoms med spyod pa dang / /
mdo sngags zab don gsang ba kun 'dzin pa'i / /
skal bzang sras kyi thu bor 'gyur bar shog /
nam zhig ka lA ba yi pho brang cher / /
gnyis med ston pa bzhi ldan rgyud lam la / /
brten nas 'gro kun smin grol lam 'god tshe / /
gsung gi bgo skal thog ma nyid thob shog /
de ltar thob nas grangs med bskal pa ru / /
tshogs gsog ltos pa med par tshe de la / /
rnam dag dam tshig sdom pa nyer brtan nas / /
zung 'jug sku brnyes 'gro kun sgrol bar shog /
ces chos mdzad blo bzang bsod nams kyis rgyun du kha ton byas chog pa'i smon tshig cig dgos zhes nan gyis bskul ba ltar shAkya'i btsun pa blo bzang ye shes kyis smras pa sarba ja ga taM / / / /
! na mo gu ru badzra d+ha rA ya /
rang cag rnams kyis rnyed par dka' zhing rnyed na don che ba'i dal 'byor ched pa'i mi lus khyad par can thob pa'i dus 'dir tshe 'di don med du mi btang bar skye ba gtan gyi mdun ma bsgrub dgos shing /
de yang thar 'dod rnams kyis rang la lam phyin ci ma log par ston pa'i dge ba'i bshes gnyen mtshan nyid tshang ba bsten dgos /
de nyid mchod cing bsnyen bkur ba sogs slob ma'i tshogs bsag sgrib sbyong gi zhing du sangs rgyas kun las kyang lhag par gsungs te /
sdom 'byung las /
'di ni rang byung bcom ldan 'das / /
lhag pa'i lha ni gcig pu nyid / /
man ngag rab tu ster ba'i phyir / /
rdo rje slob dpon de bas lhag /
ces dang /
ye shes thig le las /
bla ma'i zhal snga mchod byas na / /
ci 'dod pa yi dngos grub thob /
ces gsungs pa ltar rje rdo slob dpon dngos grub kyi 'byung gnas dam par shes shing yid ches pa'i sgo nas /
sems can thams cad kyi don du bdag gis tshe 'di nyid la myur ba myur bar yang dag par rdzogs pa'i sangs rgyas kyi go 'phang thob par bya /
de'i phyir du lam zab mo bla ma lha'i rnal 'byor nyams su blang par bgyi'o snyam pa'i dge sems khyad par can bskyed pa'i ngang nas /
skyabs 'gro sems skyed tshad med bzhi blo 'khrul nges bsgom pa sngon du btang nas /
rang nyid dpal gsang ba 'dus pa sogs yi dam gang mos kyi nga rgyal gsal snang dang ldan pa'i thugs ka'i sa bon las 'od zer phyogs bcur 'phros pas snod bcud kyi ma dag pa'i nyes skyon sbyangs /
snod thams cad gzhal yas khang dang /
bcud rnams lha dang lha mo'i rang bzhin du gyur bar bsam zhing /
nang mchod rdzas rnams bla med ltar gyi cho gas byin gyis brlabs /
de nas yid ma yengs par dmigs pa brtan pos /
! mdun gyi nam mkhar 'jigs med seng chen gyis / /
bteg pa'i 'od 'bar rin chen khri 'phang rtser / /
sna tshogs chu skyes 'dab 'bum mang bzhad dbus / /
'dab bzhi lte ba gsar dang ldan pa'i / /
lte bar nyi zla'i dkyil 'khor rgyas pa'i steng / /
rtsa ba'i bla ma skyabs gsum kun 'dus dngos / /
sprul sku dur smrig 'dzin pa'i dge slong tshul / /
zhal gcig phyag gnyis dgyes pa'i 'dzum dkar 'phro / /
phyag g.yas chos ston g.yon pa mnyam gzhag @# / /
steng / /
'chi med bdud rtsis gang ba'i lhung bzed bsnams / /
zhwa ser cod pan chos gos gsum gyis klubs / /
mtshan bzang dpe byad brgyad cu'i me tog bkra / /
'ja' 'od gur dbus rdo rje'i skyil krung bzhugs / /
bka' drin gsum ldan mgon po khyod nyid kyi / /
phung khams skye mched rtsa rgyus tshigs rnams la / /
bde gshegs rigs lnga yum bzhi rgyal sras brgyad / /
yan lag khro dbang ba spu dgra bcom dngos / /
'od zer phyogs skyong gnod sbyin gsang ba pa / /
mtha' skor rim bzhin chu skyes zla nyi'i steng / /
dngos dang brgyud pa'i bla ma'i tshogs rnams dang / /
yi dam dkyil 'khor 'khor lo'i lha yi tshogs / /
sangs rgyas byang sems nyan rang dpa' bo dang / /
dpa' mo mkha' 'gro bstan srungs bka' sdod bcas / /
rang rang 'khor tshogs rgya mtshos bskor nas bzhugs / /
de dag sgo gsum 'bru gsum gyis mtshan pa'i / /
thugs ka'i sa bon las 'phros 'od zer gyis / /
dpag med dag pa'i zhing khams rgya mtsho nas / /
ye shes sems dpa'i tshogs rnams spyan 'dren na / /
sgrib bral sku bzhi'i bdag nyid bla ma lha / /
sangs rgyas byang sems yi dam chos srungs sogs / /
bdag cag 'gro la thugs rjes brtser dgongs la / /
'dir gshegs dzaH hUM baM hoH gnyis med gyur / /
dkon mchog rin chen rnam gsum 'dus pa'i sku / /
ma lus chos phung lhang lhang 'doms pa'i gsung / /
lnga bdo'i 'gro la brtse ba'i thugs mnga' ba / /
drin can bla ma'i zhabs la phyag 'tshal lo / /
oM AHgu ru badzra d+ha ra sarba ta thA ga ta ar+g+haM nas /
spar+sha pra tIts+tsha hUM swAhA /
oM AHgu ru badzra d+ha ra sarba ta thA ga ta oM AHhUM gis nang mchod 'bul zhing maN+Dal yang dbul /
thog med dus nas nyes ltung sdig pa'i tshogs / /
bgyis dang bgyid la yi rang bgyis pa sogs / /
mi 'chab bla ma lha tshogs spyan snga ru / /
bshags shing srog gi phyir yang mi bgyid sdom / /
phyogs bcur bzhugs pa'i bla ma 'jig rten 'dul sras dang bcas pa'i tshogs gnyis zab pa dang / /
nyan rang so skyes bskrun pa'i dge tshogs la / /
rnam dag bsam pas rjes su yi rang ngo / /
mar gyur mkha' mnyam 'gro ba mtha' dag la / /
rang rang blo yi bsam pa dang mtshungs pa'i / /
phan dang bde ba'i 'byang gnas dam pa che / /
zab rgyas chos kyi 'khor lo bskor du gsol / /
nyes ltung sgrib gnyis bag chags gtan spangs shing / /
bslab gsum byang chub sems kyis rnam par mdzes / /
lung rtogs yon tan du ma'i mnga' bdag mchog /
mya ngan mi 'da' srid mthar bzhugs su gsol / /
'dis mtshon dge ba dung dang pad rtsa ltar / /
rab tu dkar ba ji snyed bsags pa'i mthus / /
dpal ldan bla mas 'bral med rjes 'dzin cing / /
kha sbyor bdun ldan go 'phang thob phyir bsngo /
zhes yan lag bdun pa phul /
de nas bla ma'i bka' drin dran pa dang /
skyabs gnas bslu ba med pa dkon mchog gsum 'dus pa'i bdag nyid du bsams la /
gdung shugs drag po'i sgo nas /
phul byung dge legs du mas bskrun pa'i sku / /
'gro kun smin grol lam la 'god pa'i gsung / /
shes bya ji lta ji bzhin 'jigs pa'i thugs / /
gsang gsum rgyan gyi 'khor lor gsol ba 'debs / /
bslab gsum rnam par dag pa'i rgya mtsho che / /
rlabs chen tshogs gnyis rin chen nor gyis phyug /
don gnyis lhun grub gzhan don rlabs 'phreng g.yo / /
rin @# / /
chen 'byung gnas khyod la gsol ba 'debs / /
sngon byon rgyal ba rnams kyis btang snyoms su / /
bzhag pa'i lnga bdo'i skye rgyu mtha' dag la / /
thar pa'i lam bzang gsal bar ston mdzad pa'i / /
mtshungs med bla ma mchog la gsol ba 'debs / /
bdag tu 'dzin pa 'khor ba'i mun khang du / /
thog med dus nas 'khyams pa'i nyam thag 'gror / /
bdag med gnas lugs sgron me'i lam ston mkhan / /
gsol ba 'debs so rje btsun mkhyen pa'i gter / /
gang gi phung khams skye mched yan lag sogs / /
bde gshegs rigs lnga zhi khro'i lha tshogs te / /
rab 'byams dkyil 'khor lo'i ngo bo nyid / /
gsol ba 'debs so gsum ldan gsang sngags rgyal / /
byin gyis rlobs shig blo bzang dang po'i mgon / /
bdag sogs mkha' mnyam mar gyur 'gro kun gyi / /
'di phyi bar de'i 'khrul snang sdug bsngal rnams / /
mgon khyod thugs rjes da lta bskyab tu gsol / /
de ltar gsol btab mthu las bla ma yi / /
spyi bo'i oM las bdud rtsi'i rgyun byung ba / /
spyi bor thim pas lus gang dri ma dag /
bum dbang thob cing sku yi byin rlabs zhugs / /
mgrin pa'i AHlas bdud rtsi'i rgyun byung ba / /
mgrin par thim pas lus kyi nang gang zhing / /
ngag gi sdig sgrib thams cad byang zhing dag /
gsang dbang thob cing gsung gi byin rlabs zhugs / /
thugs ka'i hUM las bdud rtsi'i rgyun babs pa / /
snying khar thim pas lus kyi nang khengs shing / /
yid kyi sdig sgrib thams cad byang zhing dag /
sher dbang thob cing thugs kyi byin rlabs zhugs / /
bla ma'i gnas gsum sku yi cha shas las / /
bdud rtsi dkar dmar mthing kha dpag med byung / /
rang gi gnas gsum lus kyi cha rnams khengs / /
thog med nas bsags sgrib gnyis ma lus byang / /
tshig gi dbang thob bla ma'i sku gsung thugs / /
yon tan 'phrin las bcas pa'i byin rlabs zhugs / /
bla ma gnyis pa zhig byon spyi bor thim / /
sgo gsum sku gsung thugs dang dbyer med gyur /
de ltar dmigs pa dang bcas pas gsol ba btab pas rang nyid bla ma rdo rje 'chang du dngos gnas la gyur song snyam pa'i nga rgyal dang gsal snang brtan po'i sgo nas snying khar pad nyi'i steng du hUM yig gi mthar sngags 'phreng gis bskor ba la spro bsdu'i dmigs pa dang ldan pas bla ma'i mtshan sngags bzla zhing /
mjug tu paN chen blo bzang chos kyi rgyal mtshan gyis mdzad pa'i bar do gsol 'debs sogs dang /
chogs zhing rnams rim gyis bsdus nas mthar bla ma rang la bstim /
skye ba kun tu yang dag bla ma dang zhes sogs bsngo ba smon lam bkra shis rgyas bsdus ci rigs pa bya'o / /
zhes 'di bas mtha'i ri khrod pa / /
bkra shis gling pa dge slong spyis / /
yang yang nan cher bskul ba'i ngor / /
blo bzang ye shes zhes byas smras / /
'dis mtshon dus gsum skye 'phags kyi / /
mdzad pa smon lam phul byung ba'i / /
pad rtsa ltar dkar dge tshogs kun / /
'gro kun byang chen thob phyir bsngo / /
gsum ldan bla ma gang+gA'i yab / /
gdams ngag chu bo'i 'byung gnas las / /
thugs rje'i byin rlabs rgyan bzang po / /
gdul bya'i rgya mtshor rtag 'bab shog /
sarba mang+glaM / / / /
! oM swasti /
phun tshogs blo gros bzang po'i mkha' dbyings las / /
ye shes 'od kyi dra ba stong spros nas / /
gdul bya'i ma rig mun pa sel ba'i mgon / /
bgrang yas bskal par nub med rtag brtan gsol / /
mchog gsum byin rlabs bstan srungs rgya mtsho @# / /
yi / /
mthu dang dad ldan gdul byas gsol btab kyi / /
rten 'brel rgyu las mar gyur 'gro ba'i mgon / /
mi 'gyur rdo rje'i khri la g.yo med shog /
bdag kyang skye zhing skye ba thams cad du / /
dge ba'i bshes dang nam yang mi 'bral zhing / /
bka' bzhin sgrub bas spyi bor bsten pa dang / /
dam chos bdud rtsi'i dpal la longs spyod shog /
dus dang gnas skabs dag ni thams cad du / /
'thab rtsod dbul phongs dus min 'chib sogs / /
mi mthun kun zhi tshe bsod rgyas pa dang / /
kun mkhyen rgyal ba'i go 'phang myur thob shog /
yang dag rdzogs sangs rgyas dang de yi gsung / /
tshul bzhin bsgrub pa rgyal sras rgya mtsho yi / /
rlabs chen tshogs gnyis byin rlabs slu med mthus / /
yid smon ji bzhin 'grub pa'i bkra shis shog /
ces pa 'di ni khang chen nas padma tshe ring gis rgyun gyi kha ton 'di lta bu zhig dgos zhes nan gyis bskul ba ltar chos smra ba'i btsun pa blo bzang ye shes kyis sbyar ba'o / /
mang+glaM / /
! swasti /
shAkya'i ring lugs mkhar 'phags blo gros kyi / /
snang bas gsung rab 'dab brgya'i tshal phye zhing / /
legs bshad sprang rtsis skal ldan bung ba'i tshogs / /
yang dag tshim bar mdzad la gsol ba 'debs /
zhes pa 'di yang ldang chen bla ma shAkya blo gros kyi gsol 'debs su drung ram pa blo bzang tshe ring gis bskul ba ltar btsun pa blo bzang ye shes kyis bgyis pa'o / /
! swasti /
sa gsum 'gro ba'i gnyen gcig bla ma mchog /
srid mthar zhabs brtan rten cing 'brel 'byung du / /
rab dmigs rtsa brgyud bla ma yi dam lha / /
bstan srungs rgya mtsho'i gra thang gzi 'bar ba / /
phyogs kyi grangs ldan sdom brtson dka' bcu ba / /
blo bzang 'phrin las phu nu'i lhag bsam dang / /
phyis skyes blo bzang rnam rgyal sor mo yi / /
zlos gar las bskrun rnam dkar dge ba'i mthus / /
bdud dpung kun gzhom dkar phyogs stobs 'phel nas / /
rje btsun bal ma'i sku tshe rab brtan cing / /
bdag sogs 'gro kun 'byang chen myur thob pa'i / /
'phrin las rnam bzhi bsrung mas rtag bsgrub shog /
ces pa 'di ni spel rkyang pa dka' bcu blo bzang 'phrin las dang blo bzang rnam rgyal spun gyis ngos kyi ring 'tshor dmigs rgyal ba'i bstan srungs rnams kyi bris thang bzhengs pa'i rgyab yig tu btsun pa blo bzang ye shes kyis sbyar ba sarba mang+glaM / /
! swasti /
ston pa mchog dang skyabs dngos dam pa'i chos / /
de bsgrub gnyen gcig 'phags mchog dge 'dun te / /
skyabs gnas rnam gsum dbang du legs bzhugs la / /
bden tshig re smon 'grub ba'i grogs mdzod cig /
rgyal bstan spyi dang 'jam dpal snying po yi / /
ring lugs dge la rtse gcig legs 'dun pa'i / /
phun tshogs 'od stong rab spro rta ljang dbang / /
gdul bya'i mkha' ngos sgrib med myur ston shog /
rnam dag tshangs par spyod pa'i brtul zhugs kyi / /
'od stong dra ba 'gyed la sgrib byed gegs / /
chu 'dzin dris dben rgyal ba tsong kha pa'i / /
bstan pa'i pad tshal 'byed pa'i mthu ldan shog /
thog med dus nas ngan goms las dbang mthus / /
ma rig mun khang chud pa'i 'gro tshogs la / /
thar pa dam pa'i lam bzang nyer ston pa'i / /
bshes gnyen nyin mo'i mgon po nyid gyur cig /
rtsa brgyud bla ma lha yi byin rlabs dang / /
bdag cag mos pas rtse gcig gsol btab mthus / /
re ba'i smon pa ma lus lhun grub ste / /
phun tshogs dpal la @# / /
spyod pa'i bkra shis shog /
ces pa 'di ni gdan sa chen po ri bo dge ldan gyi khri zur dge 'dun phun tshogs kyi skye myur 'byon smon tshig cig dgos zhes ngag dbang phun tshogs kyis bskul pa'i ngor shAkya'i dge slong blo bzang ye shes kyis bka' gdams pho brang du sbyar ba'o / /
! swasti /
blo chen chos kun mngon gzigs stobs bcu pa'i / /
ring lugs skal bzang gdul bya'i tshogs rnams la / /
spel pa'i ye shes snang ba rab spro ba'i / /
bshes gnyen dam pa srid mthar zhabs brtan shog /
mgon khyod gdan gsum tshang ba'i khri 'phang rtser / /
'chi med tshe mtha' yas pa'i skur bzhengs nas / /
'gyur med bskal pa'i bar du rab brtan cing / /
chos 'khor rgyun chad med par bskor bar shog /
byams dang snying rje'i chu gter las 'khrungs pa'i / /
zung 'jug yid bzhin nor bu'i zam tog /
bstan dang 'gro ba'i dpal du legs bzhugs te / /
bdag sogs rnam kun rjes su 'dzin par shog /
ces pa 'di ni ye shes smon lam gyis ring 'tsho'i tshigs bcad 'dus sder btsugs chog pa zhig dgos zhes bskul ba la brten nas shAkya'i btsun pa blo bzang ye shes kyis sbyar ba'o / /
! swasti /
rmad byung blo mchog mtha' bral yangs pa la / /
lung rigs chu 'dzin bzang po lang ling g.yo / /
thar pa don gnyer gdul byar dam chos char / /
'bad med lhun grub 'bebs la gsol ba 'debs /
zhes pa 'di ni dkyil khang zhal snga nas blo bzang don grub kyi gsol 'debs su dge skos chen mo tshogs gsog pa blo bzang bkra shis kyis bskul ba'i ngor smras pa'o / /
! na mo gu ru bud+d+ha bo d+hi sa twA ya /
'dir rje btsun bla ma'i rnal 'byor bsgom par 'dod pas skyabs 'gro sems skyed tshad med bzhi bsgom pa sngon du btang ste /
'di ltar /
chos dbyings ngang las mchod sprin rgya mtsho 'khrigs pa'i dbus / /
gdong lngas legs bteg pad nyi rgyu skar bdag po'i steng / /
bka' gdams bstan pa'i 'byung gnas dpal ldan mar me mdzad / /
snyigs dus rgyal bstan gsal mdzad blo bzang grags pa'i dpal / /
dbyer med ngur smrig gar rol gsum ldan bla ma rje / /
sku mdog dkar dmar yid 'ong dgyes pa'i 'dzum zhal can / /
phyag g.yas 'gro la dam pa'i chos gsung phyag rgya mdzad / /
phyag g.yon bdud rtsis gang ba'i drang srong snong mchog bsnams / /
gur kum mdangs chags gos mchog rnam gsum paN zhwas mdzes / /
rnam dag gzugs phung mtshan de'i gzi byin rab 'bar ba'i / /
phyogs kun rtsa brgyud bla ma yi dam dkyil 'khor lha / /
sangs rgyas byang sems nyan rang bstan srungs rgya mtsho yis / /
yongs bskor mchog gsum ngo bo bla ma rdo rje 'chang / /
'khor chogs dang bcas bsod nams zhing gi mchog rnams kyi / /
gnas gsum rdo rje gsum mtshan hUM yig 'od zer gyis / /
ye shes pa rnams spyan drangs dam tshig so sor thim /
zhes dam tshig pa dang ye shes pa dbyer med du byas nas skyabs gnas kun 'dus kyi bdag nyid du bsams la /
mchod pa rnams rgyas bsdus ci rigs par byin gyis brlabs la /
snying thag pa'i sgo nas bsag sbyang gi gnad bsdus pa yan lag bdun pa 'bul ba ni /
rgyal kun spyi gzugs rnam dag ngur smrig 'dzin @# / /
pa'i sku / /
bgrang yas 'gro ba'i blor 'tsham chos phung sgrogs pa'i gsung / /
shes bya'i gnas lugs mngon mkhyen zab yangs rgya mtsho'i thugs / /
rab mnga' 'gro ba'i skyabs mchog de la gus phyag 'tshal / /
rab 'byams zhing na srid zhi'i mchod sprin mtha' yas pa / /
dngos 'byor yid sprul kun bzang mchod sprin la 'gran dang / /
bdag lus longs spyod dus gsum rnam dkar dge ba'i tshogs / /
blo yis bslangs nas mchog gsum 'dus pa'i ngo bor 'bul / /
dug gsum dbang gis nyer bsags sgo gsum sdig ltung tshogs / /
bgyis dang bgyid stsal yi rang thar pa'i gegs ci mchis / /
gnong zhing 'gyod pas brtse ldan rdo rje 'dzin pa'i drung / /
stobs bzhi tshang bas yang yang snying nas bshags shing sdom / /
rdzogs sangs rgyas dang nyan thos rang rgyal byang chub sems / /
bdag gzhan kun gyis bsgrubs pa'i chos dkar phung po dang / /
khyad par rje btsun bla ma'i sku gsung thugs nyid kyi / /
skyon bral mdzad pa kun la bdag ni rjes yi rang / /
gdod nas bdag cag ma rig 'thibs pos mun 'thoms par / /
blang ngor rab gsal yang dag lam bzang la bkri ba'i / /
zab dang rgya che'i chos 'khor rgyun mi 'chad nyid du / /
mtha' yas gdul bya'i khams bsam ji bzhin bskor du gsol / /
gsang gsum rgyan 'khor 'chang ba'i rnam 'dren mtha' dag las / /
lhag pa'i bdag cag bsod nams zhing du rab bsngags par / /
yid gnyis spangs te rtse gcig gus pas gsol 'debs na / /
zhabs zung rdo rje'i khri mthor g.yo med brtan par bzhugs / /
bdag gzhan kun gyis thog med dus nas da lta'i bar / /
bsags pa'i legs byas phung po kun+da ltar dkar gang / /
lus pa med par mkha' mnyam ma rgan kun don du / /
bsngos pas bla med rdzogs pa'i byang chub thob gyur cig /
ces de ltar yan lag bdun pa phul ba'i mjug tu /
rang gang mos kyi bla ma'i gsol 'debs rgyud 'khul nges gang lcogs byas nas /
tshogs zhing rnams mtha' nas rim gyis bal mar bstim /
bla ma yang rang la bstims pas rang gi sgo gsum dang dbyer med gcig tu gyur par bsam mo / /
zhes bla ma'i rnal 'byor 'di ni lha'i btsun pa bya bral ba blo bzang 'byung gnas kyis bskul ngo dang bstun shAkya'i dge slong blo bzang ye shes kyis sa ga zla ba'i dus chen thog bka' gdams pho brang du smras pa'o / /
sarba dza ga taM / /
! na mo gu ru many+dzu g+ho ShA ya /
rgyal kun mkhyen pa'i spyi gzugs tsong kha pa / /
pad dkar 'chang ba gangs ljongs 'gro ba'i mgon / /
blo bzang rgyal bstan gsal byed ye shes kyi / /
snang ba rab spro'i skyes rabs nyi ma'i grangs / /
ngag gi dbang phyug 'jig rten mgon po dang / /
tshe dpag med mgon tshe sbyin phongs skyob ma / /
rgyal ba'i bka' srungs dmag zor rnam thos sras / /
dgon gnas legs skyong gter bdag che sogs kyi / /
snang brnyan sngon med gsar bskrun cha tshad ldan / /
yid 'ong dbang po'i gzhu ltar rab bkra zhing / /
ye shes mngon sum byon 'dra'i gzi 'bar ba / /
pir thogs mkhas dbang blo bzang rnam rgyal gyis / /
sgo gsum dang bas kun bslangs grogs bcas nas / /
lha mi'i bsod nams zhing du legs bsgrubs dges / /
rje btsun bla ma'i sku tshe brtan pa dang / /
bka' gdams bstan pa'i 'byung gnas snar thang pa'i / /
dge 'dun @# / /
chos tshul sla nas slar 'phel te / /
'khor lo gsum gyis nyin mtshan 'da' ba dang / /
snod bcud phun tshogs dge bcu'i dga' ston la / /
rtag rol nam yang g.yo med rab brtan shog /
ces bka' gdams bstan pa'i 'byung gnas dpal snar thang gi gtsug lag khang rnams gzhig rkyen che bar khang chen nas da'i ching bla thur gyis gzhig gsos byi dor mdzad pa'i skabs /
bris pa'i rtser son spel rkyang pa blo bzang rnam rgyal gyis ngos ring 'tsho'i rten 'byung du dmigs /
gnas bcu lha khang gi gsed g.yabs ldebs bris sgo gsum phu dud bgyis par smon tshig cig dgos zhes bskul ba ltar shAkya'i btsun pa blo bzang ye shes gyis sbyar ba'o / /
mang+glaM / /
! oM bde legs su gyur cig /
phun tshogs blo gros mtha' bral yangs pa la / /
mkhyen brtse'i 'od mdzod bzang po rab tu rgyas / /
ye shes 'phrin las snang ba 'bum spro ba'i / /
'gro ba'i mun sel srid mthar zhabs brtan shog /
blo bzang rgyal ba'i chos tshul padmo'i tshal / /
ye shes thugs rje'i 'od kyis legs phye nas / /
skal ldan bung ba'i tshogs rnams dga' ston la / /
sbyor ba'i mgon po che khyod zhabs brtan gsol / /
bdag sogs deng nas tshe rabs 'phreng bar yang / /
dal brgyad 'dyo' bcu'i rten bzang rab brgyud de / /
lung rtogs dam chos sgrub pa mthar son nas / /
bla med byang chub mchog la reg bar shog /
ces ba 'di ni tre'o khang gsar mkhan po ngag dbang bsod nams kyis nan gyis bskul ba ltar shAkya'i btsun pa blo bzang ye shes kyis smras pa'o / /
! swasti /
blo bzang grags bstan lung rtogs shar ri'i rtser / /
rnam dag tshul khrims ri dwags mtshan mas mdzes / /
dam chos kun+da'i tshal bzang 'phel byed pa'i / /
mos ldan re pa'i zla ba myur tshe shog /
ces shag sgor bal ma blo bzang tshul khrims chos 'phel gyi yang srid myur 'byon gyi gsol 'debs 'di yang ngar khan er te ni rab 'byams ba se chen chos rjes nan gyis bskul ba ltar dge slong blo bzang ye shes kyis bgyis pa'o / /
! swasti /
rgyal kun spyi gzugs blo bzang grags pa yi / /
chos tshul kun la thogs med mkhyen pa rgyas / /
khrims ldan 'dus pa'i dbus na yongs brjid cing / /
gdul bya'i re ba skong la gsol ba 'debs / /
sdom gsum rtsa ba rab brtan pa gam rtser / /
lung rigs gos mdzes gser gyi yu bar brten / /
rim gnyis nor bu'i tog gis rab mtshan pa'i / /
bshes gnyen bstan pa'i rgyal mtshan zhabs brtan shog /
mchog gsum byin rlabs bsrung ma'i mthu rtsal dang / /
smon grub drang srong bden tshig dang ldan 'gros / /
gsol btab mthu las lhun po ltar brtan cing / /
'phrin las dbyar mtsho bzhin du cher 'phel shog /
ces bka' 'gyur ba tA bla ma no mon han blo bzang tshul khrims la gsol 'debs brtan bzhugs shig dgos zhes grwa spyis bskul ba ltar shAkya'i dge slong blo bzang ye shes kyis smras pa'o /
! swasti /
dngos grub kun stsol rnam mang thos sras la / /
dgon gnas dge 'dun yon bdag 'khor dang bcas / /
bcol lo gtad do bsrung zhing skyong ba dang / /
rnam kun mthun rkyen bsgrub pa'i grogs mdzod cig /
ces dgon bstan 'dzin dar rgyas gling mchod yon gnyer du gtad cing 'phrin bcol gyi tshogs su bcad pa 'di yang co na dpon dmag zor mgon @# / /
pos bskul ba'i ror chos smra ba'i btsun pa blo bzang ye shes kyis smras pa'o / /
! swasti /
thugs rje'i mnga' bdag rtsa ba'i bla ma mchog /
bdag nyid bde chen 'khor lo'i pad steng bzhugs / /
gsol ba 'debs gson byang chub ma thob par / /
rjes bzungs dngos grub ma lus deng 'dir stsol /
ces pa 'di yang ye shes smon lam dang blo bzang legs grub gnyis kyi kha ton du bgyis pa'o / /
! na mo gu ru bud+d+ha bo d+hi satwA ya /
rtsa brgyud bla ma yi dam bde bar gshegs / /
byang sems nyan rang dpa' bo mkha' 'gro'i tshogs / /
bdag sogs bsod nams zhing du spyan 'dren na / /
thugs rjes dgongs la gnas 'dir gshegs su gsol / /
rgyal kun yab gcig rje btsun 'jam pa'i dbyangs / /
gdul dka' 'dul phyir drag po'i skur bstan pa / /
mthu stobs dbang phyug bcom ldan 'jigs byed la / /
gdung shugs drag po'i sgo nas gsol ba 'debs / /
rab 'jigs dus mtha'i me ltar 'bar ba'i sku / /
ha ha'i sgra yis khams gsum 'gengs pa'i gsung / /
zab cing rgya che rnam par dag pa'i thugs / /
sprul pas 'gro ba 'dren la gsol ba 'debs / /
lhun grub bde chen chos sku'i ngo bo la / /
brtse chen sdang ba'i mtshan nyid mi mnga' yang / /
mi bsrun log 'dren mtha' dag 'dul mdzad pa'i / /
'jigs mdzad dpa' bo chel gsol ba 'debs / /
rab mang 'gro la brtse bas legs gzigs nas / /
bskal par rlabs chen tshogs gnyis yongs rdzogs shing / /
khams gsum skye rgu kun gyi skyabs gyur pa / /
mtshungs med dam pa rnams la phyag 'tshal lo / /
thugs rje kun la snyoms mdzad dkon mchog gsum / /
mtshan tsam thos bas mi 'dod sdug bsngal sel / /
tshul bzhin bsten na gtan gyi bde ster la / /
rnam pa kun tu dang bas phyag bgyi'o / /
slu med phyag byar 'os pa thams cad la / /
zhing mang rdul dang mnyam pa'i lus sprul te / /
dpag med yon tan bsngags pa'i snyan tshig bcas / /
lus ngag yid gsum gus pas phyag 'tshal lo / /
dngos 'byor yid sprul mchod sprin rgya mtsho 'bul / /
nyes ltung kun bshags dge la yi rang zhing / /
chos 'khor bskul dang mya ngan mi 'da' gsol / /
'dis mtshon dge tshogs byang chen rgyu ru bsngo /
zhes pa 'di ni tre'o khang gsar mkhan po bstan pa'i nyi mas 'di lta bu zhig dgos zhes nan gyis bskul ba la brtan nas chos smra ba'i btsun pa blo bzang ye shes kyis bka' gdams pho brang du sbyar ba'o / / / /
! swasti /
rigs gsum sgyu dra'i gar mkhan tsong kha pa / /
dbyer med skyabs gcig blo bzang ye shes zhabs / /
'gyur med rtag bzhugs bdag sogs byang chub bar / /
rdzas bzungs 'di phyir mchog thun dngos grub stsol /
ces pa 'di ni dka' chen ye shes yar 'phel gyi blo dor smras pa'o / /
! swasti /
sku bzhi'i ngo bo rdo rje 'chang du / /
bgrod pa'i lam zab rdo rje theg pa'i / /
sgor zhugs mchog thun dngos grub rnam gnyis / /
dam tshig sdom pa rnam par dag la / /
reg las blang dor gsal byed rnam bshad / /
chos sbyin 'dzad med lha lam mdzod 'gran / /
bkra shis sgo 'phar lhun grub chen por / /
bar du bsgrubs pa'i rnam dkar dge 'dis / /
mthun rkyen bsgrub pa'i 'grogs dang 'gro kun / /
ma rig sgrib gnyis g.yul las rnam rgyal @# / /
rim gnyis them skas zab mor son nas / /
zung 'jug go 'phang thob pa'i rgyu ra bsngo / /
sarba mang+ga laM / /
zhes pa 'di ni rtsa ltung rnam bshad kyi par byang du bgyis ba'o / /
! dbal gyi lha mos bdag nyid dus kun tu / /
bu ltar skyong zhing 'phrin las thogs med mdzod /
ces ma gcig dpal lhar 'phrin bcol gyi snyan shal du bgyis ba'o / /
! oM swasta /
phun tshogs blo gros bzang po'i dkyil 'khor rgyas / /
ye shes 'od kyis thub bstan kun+da'i tshal / /
'byed mkhas skyabs kyi dam pa mtshan mo'i mgon / /
bskal pa rgya mtsho'i bar du snang bar shog /
rtse gcig mos pa'i yid mtshor mgon khyod sku'i / /
snang brnyan cha rdzogs zla ba rab bkod nas / /
rtse gcig gdung shugs drag pos gsol 'debs kyis / /
nyon mongs tsha gdung zhi bar mdzad du gsol / /
deng nas ji srid sangs rgyas ma thob bar / /
mgon po khyod dang nam yang mi 'bral zhing / /
gsung gi gsang mdzod ma lus 'dzin ba dang / /
'gro kun sgrol ba'i snying stobs phul phyin shog /
ces pa 'di ni ri khrod ba dge slong blo bzang mchog grub kyis nan gyis bskul ba'i ngor shAkya'i btsun pa blo bzang ye shes kyis bgyis pa'o / /
! swasti /
blo bzang rgyal bstan ring lugs gangs ri'i spor / /
rab 'gying mdo sngags lus stobs dar drag cing / /
mi 'jigs spobs ba rgyas ba'i gang rgyangs can / /
mkhas mchog smra ba'i seng ger gsol ba 'debs /
zhes dga' ldan khri zur blo bzang dar rgyas kyi gsol 'debs 'di yang phyag mdzod rab 'byams pa dkon mchog rgya mtshos bskul ba ltar shAkya'i btsun pa blo bzang ye shes kyis smras pa'o / / / /
! swasti /
mnyam med stobs bcu mnga' ba'i go 'phang mchog /
mthob nge sing skye zhing skye ba ru / /
mgon po khyod dang na ma yang mi 'bral zhing / /
dam chos bdud rtsi'i ro yis 'tsho bar shog /
khyad par ma 'ongs byang phyogs sham+b+ha lar / /
dang po'i sangs rgyas rgyud lam la brten nas / /
'gro kun smin grol 'god tshe bdag nyid gyis / /
gsung gi bgo skal thog mar myong gyur cig /
ces pa 'di ni byes bla zur byams chen mkhan po blo bzang nor bus nan gyis bskul ba'i ngor shAkya'i dge slong blo bzang ye shes kyis pho brang chen po poTa lar bgyis pa'o / /
! swasti /
phun tshogs blo gros khang bzang rab yangs pa / /
lung rtogs yon tan nor bu'i tshogs kyis phyug /
skal ldan gdul byar 'dod dgu'i mchog stsol ba'i / /
yongs 'dzin dge ba'i bshes la gsol ba 'debs /
zhes pa 'di yang byes mkhas mang grwa chang gi bla brgyud gsol 'debs su bcu ga chog pa zhig dgos zhes bskul ba ltar shAkya'i btsun pa blo bzang ye shes kyis bgyis pa'o / /
! phyag chen gsol 'debs kyi mjug tu /
drin can rtsa ba'i bla ma la gsol ba 'debs /
zhes ba'i tshab la /
blo bzang chos kyi rgyal mtshan la gsol ba 'debs / /
rgyud bdag 'dzin /
zhes sogs dang /
bka' mdo rgyud gdams pa'i mdzod 'dzin cing / /
do na zab rgyas 'gro la stsol mdzad ba / /
blo bzang bstan pa'i rgyal mtshan la gsol ba 'debs / /
rgyud bdag 'dzin /
zhes sogs 'don /
zhes pa 'di ni a pa ka dar khan pad li bde mchog gis dge ldan bka' rgyud rin po che'i phyag chen gyi khrid rje btsun dam pa blo bzang bstan pa'i rgyal mtshan las thob ba bzhin brgyud rim gsol 'debs su bcug chog pa zhig @# / /
dgos zhes bskul ba ltar bgyis pa'o / /
! lha chen tshangs pa'i gtsug lag khang bzang mdzes rgyan ljon dmar sa zlas yongs sbud rgyal mtshan zung / /
'bul gyis bka' bsgos dran byos nag phyogs bdud dpung ma lus gzhom dang kun mkhyen rgyal ba'i bstan / /
spyi dang zhwa ser bstan pa'i rgyal mtshan mi nub cher sgreng 'gro la blang dor gsal ston sogs / /
lha khyod 'phrin las gang+ga'i rgyun bzang bstan 'gro'i rgya mtshor rtag 'bebs dam bas la g.yel sgrubs / /
sa ma ya tiSh+T+ha / /
!swasti /
theg chen gsang sngags lam brtson bdus pa'i sde / /
dgyes byed btung ba rgya mtsho'i snod mchog 'di / /
dge legs chos rjes phul ba'i dge ba gang / /
'gro kun bla med go 'phang thob phyir bsngo /
shu b+ha mastu / /
zhes pa 'di ni dge legs chos rjes rgyud grwa'i tshogs khro gsar bskrun gyi kha byang du bgyis pa'o / /
! swasti /
dkyil khang grwa tshang khrims ldan 'dus pa'i sder / /
nor 'dzin ltar yangs yol go bla na med / /
sna mang rin chen phung po las bsgrubs par / /
zag bral ro bda'i bcung ba 'dzad med shog /
! oM swasti /
rdo rje 'chang dbang rtsa brgyud bla ma yi / /
bka' bzhin bsgrub pa'i bsrung ma dam tshig can / /
'dod pa khams la dbang bsgyur mkha' 'gro'i gtsor / /
bkra shis gling dgon dge 'dun 'khor 'bangs dang / /
nye ban mkho rdzas mchog gsum mchod pa'i rten / /
gnyer du gtad kyis bdag tu zungs mdzod la / /
stobs dang 'jab bus 'phrog dang rku byed rnams / /
skad cig nyid la mngon spyod las kyis sgrol / /
khyad par rtse gcig byang chen bsgrub pa'i gegs / /
rnam g.yeng bdud rigs rlung gis mi bskyod cing / /
thos bsam sgom sogs legs tshogs ma lus pa / /
yar de'i zla bzhin 'phel ba'i 'phrin las mdzod /
ces ba 'di ni bkra shis gling ri khrod pa spyis yang yang bskul ba ltar gshin rje'i gshed kyi rnal 'byor pa blo bzang ye shes kyis smras pa dge legs 'phel / /
! swasti /
thub dbang gnyis pa 'jam mgon tsong kha pa'i / /
gdams pa'i mdzed 'dzin ngag dbang grags ba zhes / /
mkhas mang rgya mtsho'i dbus na mngon brjid pa'i / /
mtshungs med dpal ldan bla mar gsol ba 'debs / /
bslab gsum rnam dag blo gros bzang po'i mkhar / /
ye shes 'od kyi dra ba stong 'gyed cing / /
skal ldan gdul bya'i pad tshal rgyas mdzad pa'i / /
rje btsun bla ma'i zhabs la gsol ba 'debs / /
bsod nams ye shes tshogs gnyis rab rdzogs shing / /
grangs med 'gro la brtse ba'i pad dkar 'dzin / /
gangs ljongs skye rgyu'i dpal du legs byon pa / /
blo bzang skal bzang rgya mtshor gsol ba 'debs / /
de ltar gsol btab mthu las tshe rabs su / /
rje btsun bla ma mchog dang mi 'bral zhing / /
gsung gi bdud rtsi ngoms med 'thung ba dang / /
'gro kun don du kun mkhyen myur thob shog /
ces pa 'di ni tsha kho dpon po ngag dbang grags pa'i gdan sa pa blo bzang 'phrin las kyis bskul ba ltar shAkya'i dge slong blo bzang ye shes kyis bka' gdams pho brang du smras pa'o / /
! swasti /
blo gros bzang pos mdo rgyud 'dab brgya'i tshal / /
legs par 'byed mdzad 'gro ba'i sgron ma zhes / /
snyan pa'i grags pas sa gsum kun khyab pa / /
mtshungs med bla ma mchog la gsol ba 'debs / /
blo bzang rgyal ba gnyis @# / /
pa'i lung rtogs bstan / /
legs par spel la mi zhum snying stobs can / /
ye shes 'od kyis gdul bya'i blo mun kun / /
sel mdzad skyabs kyi dam bar gsol ba 'debs / /
rnam dpyod blo gros bzang po'i yal 'dab rgyas / /
don gnyis 'bras bu'i khur gyis yongs dud pas / /
skal bzang gdul bya rgya mtshor mchog stsol ba / /
bshes gnyen dpag bsam dbang por gsol ba 'debs / /
mchog gsum byin rlabs mos ldan gsol btab mthus / /
dpal ldan bla ma bskal brgyar zhabs brtan cing / /
thub bstan spyi dang 'jam mgon tsong kha pa'i / /
ring lugs srid mtha'i bar du rgyas gyur cig /
'jig rten bde zhing bdag sogs byang chub bar / /
dpal ldan bla ma mchog dang mi 'bral zhing / /
gsung gi bdud rtsi ngoms med 'thung ba dang / /
mthar thug kun mkhyen go 'phang myur thob shog /
ces pa 'di ni rme ru dka' bcu 'jam dbyangs rgya mtshos 'di lta bu zhig dgos zhes bskul pa la brten nas shAkya'i btsun pa blo bzang ye shes kyis bgyis pa'o / /
! na mo gu ru many+dzo g+ho ShA ya /
skyon bral yon tan mchog mnga' ba / /
dran pas 'di phyi'i legs tshogs kun / /
stsol mdzed bla ma mchog gsum la / /
rnam pa kun tu phyag bgyi'o / /
legs byas chu gter las thon pa'i / /
mi yi lus rten rin chen 'di / /
rnyed dka' bstan dang mjal ba yang / /
lan 'ga' ma lags da res tsam / /
de yang mi rtag myur 'jig sogs / /
rgyal bas mdo rgyud du ma ru / /
gsungs la yid ches gus pa yis / /
sdig spong dge la 'bad brtson 'tshal / /
rang nyid mthon bo'i ser 'dug tshe / /
sngon byon chos rgyal spyod tshul la / /
zhib brtags de ltar legs bskyangs na / /
thar par bgrod pa'i lam thag nye / /
ris med grub mthar zhugs pa yi / /
ser gzugs pha ma slob dpon sogs / /
rnyed bkur bsod nams zhing mchog la / /
phu dud rim gro bla med mdzod / /
mtho dman par ma'i 'khor g.yog la / /
gsar 'grogs phyi thag thung ba dang / /
chags sdang khro gtum ngag smra sogs / /
rang gzhan gnyis sdug bya ba spongs / /
nye ring med pa'i brtse sems kyis / /
'bangs kun bu sdug bzhin du skyongs / /
rang nyid ma bzhin bkur ba dang / /
kun kyang bde ba'i don chen 'grub / /
ya rabs bzang por mnga' gsol nas / /
ngar 'dzin 'dod sred g.yo khram sogs / /
ngan spyod duH kha'i rgyu tshogs rnams / /
zas ngan drug ltar rgyang srings mdzod / /
bdag nyid sdug bsngal mi 'dod bzhin / /
dgra la'ang 'khrug sems mi bya ste / /
rgyud ngan khro ba'i me chen des / /
bsod nams bzang po'i ljon shing bsreg /
mi dag a mra'i 'bras dang mtshungs / /
g.yo can drang rdzu'i bslu tshig dang / /
sha tsha snying nye'i gros 'chad mkhan / /
mi 'khrul blo zhib brtag dpyad dgos / /
'phral phugs phan dang bder 'gyur bar / /
yid ches tshig nyan des dul sems / /
mtsho ltar gting zab khongs yangs shing / /
'gyur med ri rab lta bur mdzod / /
le lo g.yeng sems long gtam dang / /
sdig grogs myos byed btung ba sogs / /
thar pa'i srog 'phrog sbrul gdug 'dra / /
zhib mo'i blo yis bag zon 'tshal / /
pha ma bla ma slob dpon dang / /
bdag po'i bka' dang dam tshig sdom / /
'jig rten ma na' tshig khas blangs dag /
mi 'dor g.yag rnga bzhin du srungs / /
phun tshogs ma lus 'byung ba'i @# / /
sgo / /
mdo rgyud bstan bcos mtha' dag la / /
zab yangs blo yis legs dbyad nas / /
dam pa'i spyod tshul rtag tu skyongs / /
skyes rting 'chi bar mngon phyogs la / /
gtan du sdod rtsis gsog rum mkhan / /
mi yi gzugs can dud 'gro dngos / /
yin phyir mchod sbyin 'bad 'bungs 'tshal /
gces lus bu dang grogs gnyen 'khor / /
bsags pa'i nor rdzas kun bor nas / /
dbang med gcig bur 'gro dgos na / /
don med ngal dub 'bad pas ci / /
phyir 'od dkar nag las 'bras dang / /
skyabs su 'os pa mchog gsum las / /
med phyir gdung shugs drag po yis /
yan lag bdun 'bul bsag sbyang 'tshal / /
dus rnam kun tu gang mos kyi / /
bla ma lha yi rnal 'byor dang / /
bzlas brjod gtor ma phyag skor sogs / /
dge tshogs kun la 'grus bar mdzod / /
khyad bar rgyal bas khyim pa la / /
yongs bsngags gso sbyong yan lag brgyad / /
bsrung sngom tshul dang ldan sgo nas / /
dus bzang byung ngo cog la 'tshal / /
bslab bya blang dor rab gsal 'di / /
nyin mtshan nyams blangs dge bsngo'i phyir / /
mchog gsum zhing mchog mdun gsal btab / /
dag tu 'di ltar brjod bar bya / /
! bla ma dkon mchog mkhyen brtse'i gter / /
dgongs shig bdag gis deng gi dus / /
kun+da ltar dkar dge bsags mthus / /
ngan 'gro ma lus stongs gyur cig /
bdag ni tshe rabs thams cad du / /
dal 'byor tshang ba'i thob cing / /
rtag tu rab tu 'byung ba dang / /
tshangs spyod brtul zhugs mthar phyin shog /
tshe rabs kun tu dge ba'i bshes / /
mtshan nyid ldan pas rjes 'dzin cing / /
gdams pa'i bdud rtsis 'tsho ba dang / /
bka' bzhin sgrub pa lhur len shog /
mdo rgyud rgya mtsho'i tshig don kun / /
ma 'dres 'byed pa'i rnam dpyod kyis / /
nges 'byung byang sems yang dag lta / /
rim gnyis rnal 'byor mthar phyin shog /
pha mar gyur pa'i 'gro ba kun / /
nyam thag srid mtsho las sgrol phyir / /
sku gsum go 'phar myur thob nas / /
ded dpon mchog tu bdag 'gyur shog /
ces pa 'di ni dad stobs dang ldan pa gu ge bdag mo tshe ring bu khrid kyis bslab bya smon tshig dang bcas bzhig dgos zhes bskul ba dang /
gzhan la'ang cung zad ban du re ba'i bsam pas kun nas bslangs te dge slong blo bzang ye shes kyis smras pa'o / /
! na mo lo ke shwa rA ya /
'dir mkha' 'gro snyan rgyud kyi chos bdag tshogs bdag dmar po spre'u'i gdong can la mchod gtor 'bul bar 'dod pas /
rang nyid bde mchog gam ji ltar mos pa'i yi dam gyi bdag bskyed sngon du btang nas /
phyi nang gi mchod ba dam rdzas spyan gzigs sogs phyag len ltar legs par bshams la /
bla med spyi 'gro ltar byin gyis brlabs nas rten bskyed pa ni /
stong pa'i ngan las rang mdun mkha' dbyings ngos / /
rdor me ri zlum pos bskor ba'i nang / /
dkyil 'khor dmar po zla kham sgo gcig dbus / /
pad dmar 'dab brgyad nyi dkyil rgyas pa'i steng / /
pad rAg mdangs chags lha chen tshogs kyi bdag /
shA la dr-i ka'i gdong can zhal gcig pa /
phyag bzhi'i dang pos 'jig rten srid mes dang / /
g.yon bar nu'i rgyal mtshan mkha' la 'byar / /
'og ma'i phyag gnyis thugs kar l+thal sbyar dbus / /
khams gsum dbang du sdud pa'i spos phor 'dzin / /
dar zab na bza' lhab lhub du ma dang / /
rin chen sna tshog @# / /
rgyan gyis legs bar spras / /
dbu skra ba sbu kham nag g.yas su 'khyil / /
mche gtsigs spyan gsum sdang mig dmar la zlum / /
ag tshom smin md+mar ser glog ltar 'khyug /
me dkyil dbus na rgyal po rol stabs bzhugs / /
phyogs bzhir padma nyi gdan re re dang / /
sgo dang gru tshad gnyis su pad zla'i gdan / /
re re grub pa'i shar gyi gdan nyid la / /
rdo rje gar mkhan kha ba'i mdangs 'phrog sku / /
lho ru rdo rje myur mgyogs bad rAg mdog /
nub tu rdo rje stobs chen baiDUr mdangs / /
byang du rdo rje dngos grub ljang khu ste / /
kun kyang zhal gcig phyag gnyis g.yas pa rnams / /
lcags kyu tho ba dgra sta mdung 'dzin cing / /
g.yon rnams ne'u le nor skyug mkha' la 'phyar / /
rin chen rgyan spras zhal bkrad mche ba gtsigs spyan dmar dbu skra sma ra me stag 'phro / /
mjug ma gyen sgril rtse mor me chen 'bar / /
zhabs gnyis rdo rje lcags sgrog bgros 'tsham can / /
ye shes me chen 'bar ba'i dbus na bzhugs / /
sgo dbus zas bcud 'gugs pa'i pho nya mo / /
gru tshad g.yas su nor 'gugs pho nya mo / /
g.yon bar rgyal blon btsun mo 'bangs dang bcas / /
'gugs pa'i las byed bka' nyan mkha' 'gro gsum / /
zhal gcig phyag gnyis padma rA ga'i mdog /
g.yas pa lcags kyu mkha' gdengs g.yon zhags 'chad / /
spre'u'i gdong can gcer bu rgyan dang bral / /
mjug ma gyen bsgrengs skra dang ba spu las / /
me stag rab 'phro gzhan yang bka' nyan tshogs / /
gnam sa'i khyon gang chos ldan rnal 'byor la / /
mkho dgu'i char 'bebs bar gcod kun sel ba'i / /
lha chen tshogs kyi bdag po 'khor bcas kyi / /
gnas gsum yi ge gsum gyis mtshan par gyur / /
thugs ka'i sa bon las 'phros 'od zer gyis / /
sum cu rtsa gsum gnas sogs gar bzhugs nas / /
tshogs kyi bdag po 'khor bcas spyan 'dren na / /
rdzu 'phrul shugs ldan brtse ba chen pos dgongs /
zhes spos sbyor bsreg cing rol mo dbyangs dang bcas bas /
! hUM /
dpal 'byor lhun grub sum rtsen da ma pa nas / /
'dod dgu'i char 'bebs lha chen tshogs kyi bdag /
bstan pa bsrung dang rnal 'byor don bsgrub phyir / /
spyan 'dren mchod pa'i gnas 'dir gshegs su gsol / /
khyod kyi sku gsung thugs kyi zlos gar las / /
legs bar sprul ba'i bka' nyan gnod sbyin bzhi / /
mkha' 'gro gsum sogs 'khor tshogs dpag med rnams / /
spyan drangs dzaHhUM baM hoHgnyis med gyur / /
slar yang thugs ka'i sa bon 'od zer gyis / /
dbang lha spyan drangs dbang bskur dri ma dag /
chu yi lhag ma spyi bor 'khyil ba las / /
rigs bdag spyan ras gzigs kyis rgyas btab gyur /
oM gaN pati sa pa ri wA ra ar+g+haM nas shap+ta'i bar gyis mchod cing nang mchod kyang dngul /
phyag 'tshal mchod 'bul nyes ltung sdig sgrib bshags / /
dge la yi rang bskul zhing bdag gsol 'debs / /
'dis mtshon dge bas ngan 'gro kun stongs nas / /
'gro kun bde chen go 'phang thob phyir bsngo / /
de nas bskang gso ni /
hUM /
lhun grub bde stong rol pa'i rang nyid las / /
phyi nang gsang ba'i mchod sprin bsam mi khyab / /
yid kyis sbrul dang dngos su bshams pa'i tshogs / /
ting 'dzin sngags dang phyag rgyas byin brlabs nas / /
mthu ldan chos bdag chen po 'khor dang bcas / /
@# / /
dgyes pa skyed byed kun bzang mchod ba'i sprin / /
'chi med lam kun ma lus yongs gang ba / /
'khor bcas spyan sngar 'byung zhing dgyes gyur cig /
! dwangs 'jam bsil ba'i yan lag brgyad ldan chag /
dgra bgegs snying gi khrag dron mchod yon dang / /
yid 'ong ge sar ut+pal phang phung 'phreng / /
sha sna dbang po lnga yi me tog 'dis / /
lta chen tshogs kyi bdag po'i thugs dam bskang / /
rdo rje gnod sbyin bzhi yi thugs dam bskang / /
las byed mkha' 'gro gsum gyi thugs dam bskang / /
bka' nyan 'khor dang bcas pa'i thugs dam bskangs / /
'khor bcas thugs dam dbyings su skongs gyur nas / /
rnal 'byor dpon slob 'khor dang bcas rnams kyi / /
phyi nang nyer 'tshe mtha' dag zhi ba dang / /
'phrin las thogs med myur du sgrub par mdzod / /
tsan+dan a ka ru dang gu gul nag /
maM sa tshil chen bsregs pa'i bu yug 'tshugs / /
'bru mar rtsi bcud sbar ba'i mar me'i 'phreng / /
tshil chen zhun me nyi ltar gsal ba 'dis / /
lha chen tshogs kyi bdag po'i thugs dam bskang / /
rdo rje gnod sbyin bzhi yi thugs dam bskang / /
las byed mkha' 'gro gsum gyi thugs dam bskang / /
bka' nyan 'khor dang bcas pa'i thugs dam skangs / /
'khor bcas thugs dam dbyings su skongs gyur nas / /
rnal 'byor dpon slob 'khor dang bcas rnams kyi / /
phyi nang nyer 'tshe mtha' dag zhi ba dang / /
'phrin las thogs med myur du sgrub par mdzod / /
ga pu ra gur kum spos chu'i mtsho chen 'khyil / /
khrag sna sna tshogs mkhris pa'i dri chab 'khrugs / /
la phug la du 'bras chan sha rus spungs / /
ro brgya ldan pa'i zas mchog dam pa 'dis / /
lha chen tshogs kyi bdag po'i thugs dam bskang / /
rdo rje gnod sbyin bzhi yi thugs dam skangs / /
las byed mkha' 'gro gsum gyi thugs dam bskangs / /
bka' nyan 'khor dang bcas ba'i thugs dam bskang / /
'khor bcas thugs dam dbyings su skongs gyur nas / /
rnal 'byor dpon slob 'khor dang bcas rnams kyi / /
phyi nang nyer 'tshe mtha' dag zhi ba dang / /
'phrin las thogs med myur du sgrub par mdzod / /
rna bar snyan zhing 'jebs ba'i gling bu dang / /
dung dang thod rnga rnga chen mi rkang gling / /
rngam zhing brjid pa'i rol mo'i sgra skad tshogs / /
stong gsum ma lus yongs su gang ba 'dis / /
lha chen tshogs kyi bdag po'i thugs dam skang / /
rdo rje gnod sbyin bzhi yi thugs dam skang / /
las byed mkha' 'gro gsum gyi thugs dam bskang / /
bka' nyan 'khor dang bcas ba'i thugs dam bskang / /
'khor bcas thugs dam dbyings su skongs gyur nas / /
rnal 'byor dpon slob 'khor dang bcas rnams kyi / /
phyi nang nyer ba tshe mtha' dag zhi ba dang / /
'phrin las thogs med myur du sgrub par mdzod / /
gling bzhi yud nyul rta mchog sga srab ldan / /
'jigs pa'i g.yag rgod r+wa 'gying ngar sgra sgrogs / /
dar gyi cod pa na 'phyang ba'i ra lug dang / /
dgra bgegs snying 'byin 'phur lding bya tshogs kyis / /
lha chen tshogs kyi bdag po'i thugs dam bskang / /
rdo rje gnod sbyin bzhi yi thugs dam bskangs / /
las byed mkha' 'gro gsum gyi thugs dam bskang / /
bka' nyan 'khor dang bcas pa'i thugs dam bskang / /
'khor bcas thugs dam dbyings su skongs gyur nas / /
rnal 'byor dpon slob @# / /
'khor dang bcas rnams kyi / /
phyi nang nyer 'tshe mtha' dag zhi ba dang / /
'phrin las thogs med myur du sgrub bar mdzod / /
mun ba'i mdangs chags khyi ngar dgra la zug /
stag gzig ce sbyang do mnag 'dur rgyug byed / /
spri'u rgod mi nag stobs ldan bgegs la rngam / /
'jigs ba'i gad rgyangs drag bo'i sgra sgrogs bas / /
lha chen tshogs kyi bdag po'i thugs dam bskang / /
rdo rje gnod sbyin bzhi yi thugs dam bskang / /
las byed mkha' 'gro gsum gyi thugs dam bskang / /
bka' nyan 'khor dang bcas pa'i thugs dam bskang / /
'khor bcas thugs dam dbyings su skongs gyur nas / /
rnal 'byor dbon slob 'khor dang bcas rnams kyi / /
phyi nang nyer 'tshe mtha' dag zhi ba dang / /
'phrin las thogs med myur du sgrub bar mdzod / /
'bru sna sha khrag gtor chen ri ltar spungs / /
'brang rgyas 'dzam bu ti ba nor bus spras / /
dzag da rak+ta gser skyems dam pa dang / /
sra brtan go khrab rdo rje'i mtshon cha yis / /
lha chen tshogs kyi bdag bo'i thugs dam bskang / /
rdo rje gnod sbyin bzhi yi thugs dam bskang / /
las byed mkha' 'gro gsum gyi thugs dam bskang / /
bka' nyan 'khor dang bcas pa'i thugs dam bskang / /
'khor bcas thugs dam dbyings su skongs gyur nas / /
rnal 'byor dpon slob 'khor dang bcas rnams kyi / /
phyi nang nyer 'tshe mtha' dag zhi ba dang / /
'phrin las thogs med myur du sgrub bar mdzod / /
gos dang ja bzang 'dod yon ltun por spungs / /
rin chen lnga dang rgyad bu las grub ba'i / /
rnam par rgyal pa'i khang bzang dam ba dang / /
nyi zla gling bzhi gling phran gza' skar gyis / /
lha chen tshogs kyi bdag po'i thugs dam bskang / /
rdo rje gnod sbyin bzhi yi thugs dam bskang / /
las byed mkha' 'gro gsum gyi thugs dam bskang / /
bka' nyan 'khor dang bcas pa'i thugs dam bskang / /
'khor bcas thugs dam dbyings su skongs gyur zhas / /
rnal 'byor dpon slob 'khor dang bcas rnams kyi / /
phyi nang nyer 'tshe mtha' dag zhi ba dang / /
'phrin las thogs med myur du sgrub bar mdzod / /
gzhan yang phyi nang gsang ba'i rten gyi mchog /
mtshang med pa mthun ba'i dam rdzas dang / /
dngos su bshams dang yid sprul las byung ba'i / /
'jig rten 'jig rten 'das pa'i mchod sbrin gyis / /
lha chen tshogs kyi bdag po'i thugs dam bskang / /
rdo rje gnod sbyin bzhi yi thugs dam bskang / /
las byed mkha' 'gro gsum gyi thugs dam bskang / /
bka' nyan 'khor dang bcas pa'i thugs dam bskang / /
'khor bcas thugs dam dbyings su skongs gyur nas / /
rnal 'byor dpon slob 'khor dang bcas rnams kyi / /
phyi nang nyer 'tshe mtha' dag zhi ba dang / /
'phrin las thogs med myur du sgrub par mdzod / /
de ltar lha mchog mthu chen 'khor bcas kyis / /
mthun ba'i mchod gtor dam rdzas 'di bzhes la / /
rgyal dang rgyal ba gnyis ba tsong kha ba'i / /
bstan dang bstan 'dzin bu bzhin skyong bar mdzod /
bshags ba ni /
hUM /
dam rdzas mchod ba dman zhing bshams nyes dang / /
bag med spyod pas lha chen 'khor bcas kyi / /
sku gsung thugs dang 'gal ba ci mchis pa / /
bsam pa thag pa'i sgo nas bshags par bgyi / /
thugs dam bskul ba ni /
hUM /
rtsa brgyud bla mas bka' bsgos pa / /
bsgrub par zhal @# / /
'ches ma bsnyel bar / /
sangs rgyas bstan pa rin chen la / /
gnod par byed pa'i dgra dang bgegs / /
ma lus sgrol ba'i dus la bab / /
rnal 'byor dpon slob 'khor bcas kyis / /
bsten cing mchod pa'i chos srungs rnams / /
bskul lo rbad do bstan pa'i dgra'i / /
srog rtsa chod la snying khrag gsol / /
khyad par dgon gnas skye 'gro la / /
sdang zhing 'tshe ba'i mi bsrun tshogs / /
da lta nyid du brlag pa dang / /
chos ldan re ba'i don kun sgrubs /
zhes dang /
bzlas pa bya bar 'dod na / /
rang yi dam du gsal ba'i thugs ka'i sa bon las 'od zer 'phros /
mdun bskyed kyi tshogs bdag gi thugs kar zla ba'i steng du gaM yig dmar po'i mthar sngags 'phreng gis bskor ba la phog pas thugs rgyud rang dbang med par bskul /
sems can thams cad spyan ras gzigs kyi go 'phang la bkod /
'jig rten dang 'jig rten las 'das pa'i dpal 'byor longs spyod thams cad dbang du bsdus nas dgos 'dod thams cad char bzhin du 'bebs par bsams la /
oM gaM ga Na ma ga Na dza ya swAhA /
oM raD+Na raD+Na /
raD+No raD+No /
ga Na pa ti /
ga ga ga ga Na pa ti swAhA /
tsu ru cu ru /
ma nu b+ha dra /
tu ru tu ru /
g+ha g+ha g+ha ya /
ga Na pa ta ye swAhA /
zhes bzla /
mjug tu gtor ma byin gyis brlabs la /
dpal tshogs kyi bdag po yid bzhin gyi nor bu 'khor dang bcas pa'i ljags kyi steng du yi ge hUM 'bar ba re re /
de'i 'od zer gyi sbu gus gtor ma'i bcud thams cad drangs te gsol bas thugs rgyud zag med kyi bde bas tshims par gyur par bsams la /
oM ga Na pa ti i daM ba liM ta kha kha khA hi khA hi /
gsum mam bdun gyis gtso bo la 'bul /
a ka ro gsum mam bdun gyis 'khor rnams la 'bul /
oM ga Na pa ti sa pa ri wAr ar+g+haM nas shap+ta'i bar gyis mchod cing nang mchod kyang dbul /
bstod pa ni /
thugs rje'i mnga' bdag rje btsun pad dkar 'chang / /
de yi rnam sprul dpal ldan chogs kyi bdag /
dbang gi mdog can zhal gcig phyag bzhi pa / /
dgos 'dod kun stsol khyod la bdag phyag 'tshal / /
khro gnyer bsdus shing dbu skra g.yas su 'khyil / /
mche gtsigs smar smin ma glog ltar 'khyug /
spyan gsum zangs mig srid gsum zil gyis gnon / /
'jigs mdzad dpa' bo chen po khyod la bstod / /
sku la srab 'jam dar zab na bza' dang / /
rin chen du ma'i rgyan gyis rnam par spras / /
zhabs gnyis rgyal po rol pa'i stabs kyis bzhags / /
ci bsam 'dod dgu'i dpal 'byor stsol la bstod / /
sku gsung thugs dang yon tan 'phrin las kyi / /
zlos gar las byung ci bgyi'i bka' nyan cing / /
rnal 'byor 'phrin las thogs med sgrub mdzad pa'i / /
nor bdag pho nya'i tshogs la bdag bstod do / /
zas bcud nor sogs khams gsum skye 'gro rnams / /
thogs med myur 'gugs mkha' 'gro bsrung tshogs bcas / /
dam rdzas mchod gtor rgya mtsho 'di bzhes la / /
rnal 'byor bcol ba'i 'phrin las sgrub par mdzod /
bzod gsol dang bsngo ba smon lam bkra shis kyis kyang brgyan par bya'o / /
zhes lcags zab mo brag gi chos bdag tshogs bdag spre'u'i gzugs can la mchod gtor 'bul tshul 'di ni zab brag dge slong spong ba pa rnams kyis nan cher bskul ngo dang bstun chos smra ba'i dge slong blo bzang ye shes kyis /
'di'i gtor chog gi yig rnying zhig 'dug @# / /
pa la gzhi byas te bgyis pa'o / /
sarba mang+galaM / /
! oM swasti sid+d+haM /
blo chen thugs bskyed bzang po'i spron lam la / /
sgrib gnyis chu 'dzin dri bral srid pa'i mig /
bstan pa'i chu skyes rnam 'byed gzi byin can / /
legs shar sgron me lta bu rtag brtan shog /
blo gter dur smrig gar rol tsong kha pa'i / /
lugs bzang bstan pa'i sgron me legs bzung nas / /
gdul bya'i yid kyi ma rig mun sel ba'i / /
yongs 'dzin dge ba'i bshes la gsol ba 'debs / /
mchog gsum byin rlabs smon grub drang srong gi /
bden tshig mthu ldan bsrung ma'i 'phrin las dang / /
mos ldan gsol btab phun tshogs rten 'brel gyis / /
'gro mgon sku tshe 'phrin las rab rgyas shog /
ces rje btsun dam pa blo bzang bstan pa'i rgyal mtshan gyi sprul pa'i skur gsol 'debs brtan bzhugs dang bcas pa zhig dgos zhes rje btsun bkra shis chos 'phel gyis dbus dpon khag slob 'khor spyi tshogs kyis bskul ba'i ngor chos smra ba'i dge slong blo bzang ye shes kyis bka' gdams pho brang du sbyar ba'o / /
mang+galaM / /
! swasti /
phan bde yon tan mtha' dag 'byung ba'i gnas / /
dur smrig gar rol thub bstan 'dzin pa'i gtso / /
rje btsun bla mar rtse gcig gsol btab pas / /
skye zhing skye bar 'bral mad rjes 'dzin shog /
ces pa 'di ni khal kha er te ni da'i ching gis 'dod smon zhig dgos tshul ltar btsun pa blo bzang ye shes kyis sbyar ba'o / / / /
swasti /
bsil ljongs 'gro ba'i mgon po pad dkar 'dzin / /
bslab gsum rgyan mdzes blo bzang ye shes zhabs / /
dbyer med blo bzang bstan pa'i rgyal mtshan rjer / /
gsol 'debs 'bral med rjes su 'dzin gyur cig /
ces pa 'di ni khal kha er te ni sprul sku blo bzang 'gyur med rdo rje dang /
che chen no yon mgon skyabs rdo rjes 'di lta bu zhig dgos zhes bskul ngor btsun pa blo bzang ye shes kyis smras pa'o / /
! swasti /
yon tan mchog mnga' rgyal ba sras bcas kyis / /
thugs rje'i char rgyun dad ldan zhing sa la / /
phab pas sprul sku'i 'bras bzang rab smin nas / /
byang chub bar du 'bral med rjes 'dzin shog /
ces pa 'di na khal kha khu ral grwa tshang gi dge skos blo bzang rdo rjes 'dod smon rgyun du bton chog pa zhig dgos zhes bskul ba ltar bgyis pa'o / /
! oM swasti sid+d+haM /
blo chen bskal bzang 'dren pa thub dbang gi /
ring lugs gdams pas yongs phyug khrims ldan dbus / /
ye shes 'od kyi dra ba stong 'gyed pa'i / /
rje btsun bla ma srid mthar zhabs brtan gsol / /
rab 'byams mdo dang rgyud sde'i gzhung lugs la / /
'dod dgur spyad pas rmad byung ngo mtshar can / /
legs bshad bdud rtsi'i dga' ston 'gyed mkhas pa / /
mi 'gyur rdo rje'i khri la g.yo med shog /
ring nas thugs bskyed smon grub bum skyes gzugs / /
bdag cag phu nu'i dad rdzing lhung ba'i mod / /
yan lag @# / /
brgyad ldan chab tu yongs gyur te / /
'gro blo'i ma rig 'khrud pa'i mthu ldan shog /
rnam dag bsam pas tshul 'dir 'bad pa la / /
mthun pa sgrub pa'i lus can ma lus kyang / /
rje btsun bla mas 'bral med rjes bzungs te / /
sku gsum go 'phang dam pa myur thob shog /
gzhan yang ljongs 'dir nad mtshon mu ge sogs / /
mi 'dod rgud pa mtha' dag nyer zhi zhing / /
phun tshogs yon tan zla ltar rab 'phel te / /
rdzogs ldan dpal la 'gran pa'i bkra shis shog /
ces pa 'di ni spel rkyang pa dka' bcu blo bzang 'phrin las dang /
bris pa rje drung blo bzang rnam rgyal spun gyis /
ngos kyi 'dra cog mi tshad tsam gser zangs las bsgrubs pa'i dge bsngor shAkya'i dge slong blo bzang ye shes kyis bgyis pa'o / /
sarba mang+ga laM / /
! na mo gu ru Ar+ya mai tra ye /
rang gi rtsa ba'i bla ma dang rje btsun byams pa mgon po tha mi dad du byas pa'i bla ma'i rnal 'byor bsgom por 'dod pas /
yid dang mthun pa'i gnas su stan bde ba la gnas nas /
skyabs 'gro sems skyed tshad med bzhi bsgom pa sngon du btang nas /
'di ltar nyams su blang bar bya ste /
rang gi mdun gyi nam mkhar seng ge'i khri / /
de steng 'dab stong ge sar zla gdan la / /
rtsa ba'i bla ma bka' drin gsum ldan rje / /
rnam pa rje btsun byams mgon gser sbyangs mdog /
gtsug tor rab gsal sprul sku'i cha lugs can / /
mtshams sprin mdangs chags chos gos rnam gsum gyis / /
sku la 'khyud cing zhal gcig phyag gnyis po / /
thugs kar chos kyi 'khor lo'i phyag rgya mdzad / /
phyag g.yon mtheb mdzub kyis bzung klu shing ni / /
yal 'dab me tog 'bras bu spyi blugs ldan / /
mtshan dang dpe byad bzang pos spras pa'i sku / /
nyi ma bye ba'i gzi byin ltar 'bar zhing / /
zhabs gnyis bzang po'i 'dug stangs kyis bzhugs pa'i / /
mtha' skor bla ma yi dam sangs rgyas dang /
byang sems sgrol ma dmag zor bsrung tshogs sogs / /
ring nas bsten pa'i lha mang 'khor bcas bzhugs / /
de dag gnas gsum oM AHhUM yig gis / /
legs mtshan thugs ka'i hUM las 'od zer 'phros / /
rtsa brgyud bla ma rje btsun byams pa mgon / /
'khor bcas dga' ldan chos kyi pho brang sogs / /
rang rang gnas nas gus pas spyan 'dren na / /
thogs med rdzu 'phrul ldan pas gnas 'di ru / /
myur gshegs dzaHhUM baM hoHdam tshig par / /
ye shes sems dpa' dbyer med ro gcig gyur / /
phyogs bcu'i sangs rgyas kun gyi ngo bo nyid / /
chos phung brgyad khri bzhi stong 'byung ba'i gzhi / /
'phags tshogs dge 'dun kun gyi mnga' bdag mchog /
byams mgon bla ma'i zhabs la mgos phyag 'tshal / /
ci 'byor dngos bshams yid sprul las byung ba'i / /
mchod tshogs kun 'bul nyes ltung dri ma'i tshogs / /
sgo gsum gnod zhing 'gyod pas bshags shing sdom / /
bdag @# / /
gzhan dus gsum dge la rjes yi rang / /
skal ldan 'gro la chos 'khor bskor ba'i phyir / /
srid mthar mya ngan mi 'da' rtag bzhugs gsol / /
'dis mtshon rab dkar dge tshogs ci mchis kun / /
bdag sogs ma pham mdun sar 'jug phyir bsngo / /
lung rtogs yon tan rgya mtsho'i dpal mnga' zhing / /
phan bde'i mchog stsol bslab gsum rgyan dang ldan / /
mtha' yas skye rgu'i re ba yongs skong ba'i / /
slu med skyabs kyi dam par gsol ba 'debs / /
bdag cag thog med dus nas srid pa'i mtshor / /
las nyon rba klong drag pos rab bskyod de / /
sdug bsngal 'jigs rung chu srin khar chud pas / /
myur du skyobs shig bla ma byams mgon rje / /
'di snang 'gags nas rnam shes bar ma dor / /
'khyams tshe 'khrul snang 'jigs skrag sdug bsngal las / /
byams mgon thugs rje'i 'od zer lcags kyu yis / /
zhing mchog dga' ldan gnas su drang du gsol / /
de ltar gdung shugs drag pos gsol btab mthus / /
byams mgon bla ma'i gnas gsum sa bon las / /
bdud rtsi 'od zer dkar dmar mthing kha gsum / /
rim dang cig car byung ba gnas gsum du / /
thims pas sgrib bzhi yongs dag sku bzhi thob / /
slar yang bla ma gnyis pa zhig chad nas / /
dgyes shing thims pas bla ma byams mgon dang / /
dbyer mi phyed pa'i ngo bor bdag nyid gyur /
ces brjod cing bsngo ba smon lam shis /
brjod rnams bya'o / /
tshul 'di ni sku gdung rin po che'i mchod 'bul ba rab 'byams pa blo bzang bkra shis kyis yang yang bskul ba la brten nas chos smra ba'i btsun pa blo bzang ye shes kyis bka' gdams pho brang du smras pa'o / /
! 'dren mchog mnyam med ma pham mgon po la / /
bla gos 'di phul gsol ba btab pa'i mthus / /
'thab rtsod dmag 'khrug mi mthun kun zhi nas / /
'gro la bde skyid 'byor ldan nad med shog /
ces pa'ang chos 'khor lhun po'i byams mgon la bla gos phul ba'i zhal yig tu bgyis pa'o / /
! swasti /
thub dbang gsung skyes chos kyi grags pa yi / /
bzhed gzhung tshad ma rnam 'grel dgongs pa'i don / /
ma nor rab ston rnam bshad thar pa'i lam / /
gsal byed rgyal tshab dam pas legs bskrun pa / /
bkra shis dge bcu'i dpal gyis nyer mtshan zhing / /
lhun po lta bur brtan pa'i chos grwa cher / /
par du bsgrubs pa'i dge tshogs nyi 'od kyis / /
thub bstan 'dzin ma'i khyon kun khyab gyur cig /
'di nyid bsgrubs la sgo gsum re res kyang / /
brtson pa bgyis pa'i yid can ma lus pa / /
sgrib byang tshogs gnyis yongs su rdzogs gyur te / /
sku gsum go 'phang dam pa myur thob shog /
ces pa'ang rnam bshad thar lam gsal byed kyi par byang du bgyis pa'o / /
sarba mang+ga laM / /
! na mo gu ru badzra d+ha rA ya /
rab zhi chos skur g.yo ba mi mnga' yang / /
rab mang 'gro ba srid @# / /
las bsgral bya'i phyir / /
rab khros myur mdzad mgon po 'khor bcas la / /
rab tu dang ba'i yid kyis phyag bgyid do / /
ting 'dzin sngags dang phyag rgyas byin brlabs pa'i / /
mtshan nyid phun tshogs yid 'ong ru mtshon 'di / /
rten du 'bul gyis pad mtshor ngang pa'i tshogs / /
'du bzhin 'khor bcas dgyes pas rtag bzhugs la / /
srid gsum 'gro ba'i bla ma tsong kha pa'i / /
bstan dang bstan 'dzin kun la phu dud mkhan / /
kho shu'i ching dbang dga' ldan er te ne / /
ju nang 'khor bcas nyin mtshan mel tshe yis / /
bsrung skyob nad gdon bar chad zhi ba dang / /
tshe dpal bsod nams cho 'brang longs spyod 'khar / /
dbyar gyi chu gter bzhin du 'phel ba sogs / /
'phrin las rnam bzhis bsam don kun 'grub mdzod / /
sa ma ya tiSh+Sha / /
zhes pa 'di ni dad stobs dang ldan pa kho shu'i ching dbang dga' ldan er te ne ju nang gis mgon po phyag drug pa'i rten thugs dgos gsung ba'i 'phrin bcol du shAkya'i btsun pa blo bzang ye shes kyis bgyis pa'o / /
bkra shis / /
! swasti sid+d+haM /
dngos grub kun gyi 'byung gnas dbang gi rgyal / /
gtan gyi mdzod du 'dzad med len pa'i thabs / /
zab lam bla ma'i rnal 'byor bsgom pa'i tshul / /
nyams len dam pa'i man ngag bzhin du bri / /
'dir bla ma'i rnal 'byor nyams su len par byed pa la /
rang nyid bla mar gsal ba'i ngang nas skyabs 'gro sems bskyed tshad med bzhi snying thag pa'i sgo nas blo 'khul nges sngon du btang nas 'jug pa bde ba'i phyir 'di ltar / /
! rang gi spyi gtsug bde chen 'khor lo'i steng / /
seng khri padma zla ba'i dkyil 'khor la / /
sangs rgyas kun dngos rtsa ba'i bla ma mchog /
dkar dmar mdangs chags 'dzum zhal phyag gnyis g.yas / /
chos 'chad g.yon pa mnyam gzhag lhung bzed bsnams / /
btso ma'i gser mdangs paN zhwa dbu la gsol / /
dur smrig chos gos gsum gyis sku la mdzes / /
mtshan dpe'i dpal 'bar 'od phung 'khyil ba'i dbus / /
mi phyed rdo rje'i skyil krung tshul bzhugs pa'i / /
gnas gsum yi ge gsum gyis legs par mtshan / /
thugs ka'i sa bon las 'phros 'od zer gyis / /
bla ma rgyal ba sras bcas zhi khro rnams / /
spyan drangs dam tshig pa dang dbyer med par / /
dgyes shing thims pas skyabs gsum kun 'dus kyi / /
ngo bor gyur pa bdag sogs 'gro rnams kyi / /
bsod nams zhing gi dbal du brtan par bzhugs / /
gang gi drin gyis sku gsum bde ba'i dpal / /
thun mong dngos grub dang bcas bde blag tu / /
stsol mdzad skyabs gnas 'dus pa'i ngo bo la / /
lus ngag yid gsum gus pas phyag bgyi'o / /
dngos bshams yid sprul lha mi'i mchod pa'i sprin / /
bdag lus srid zhi'i longs spyod kun 'bul zhing / /
thog med dus bsags sdig ltung mi dge'i tshogs / /
gnod zhing 'gyod pas bshags @# / /
shing yang dag sdom / /
sangs rgyas byang sems nyan rang skye 'phags kyis / /
bskrun pa'i rnam dkar dge la rjes yi rang / /
grangs med zhing bzhugs bla ma rgyal sras bcas / /
zab cing rgya che'i chos 'khor bskor bar bskul / /
'gro la phan bde bsgrub phyir bskal pa'i bar / /
mi g.yo rtag bzhugs gdung bas gsol 'debs shing / /
'dis mtshon bdag gzhan dge ba ci bsags pa / /
mkha' mnyam ma rgan sgrol ba'i rgyu ru bsngo /
zhes yan lag bdun pa'i mjug tu rang gi bla ma'i gsol 'debs gang lcogs bya zhing mdor bsdu na 'di ltar /
bla ma sangs rgyas byang sems 'phags pa'i tshogs / /
yi dam dkyil 'khor lha tshogs bsrung mar bcas / /
skyabs gnas kun 'dus rtsa ba'i bla ma la / /
gsol ba 'debs so bdag rgyud byin gyis rlobs / /
gdod nas sku gsum go 'phang brnyes gyur kyang / /
brtse bas tha mal 'gro ba 'dren slad du / /
dur smrig gar rol brtse ldan bla ma la / /
gsol ba X / /
rgyal kun mkhyen brtse'i zlos gar las byung zhing / /
dkyil 'khor rgya mtsho'i khyon la dbang bsgyur ba'i / /
kha sbyor bdun ldan mgon po khyod nyid la / /
gsol ba X / /
de ltar gdung shugs drag pos gsol btab mthus / /
bla ma'i sku gsung thugs kyi gnas rnams las / /
bdud rtsi 'od zer dkar dmar mthing kha gsum / /
rim dang lhan cig byung ba gnas gsum thim / /
sgrib bzhi rnam ngag dbang dang sku bzhi thob / /
slar yang blam mar me gcig las gnyis / /
chad pa'i tshul gyis bdag nyid la thims pas / /
dbyer med rje btsun bla ma'i ngo bor gyur / /
dpal ldan bla ma'i rnam par thar pa la / /
skad cig tsam yang log lta mi skye zhing / /
ci mdzad legs par mthong ba'i mos gus gyis / /
bla ma'i byin rlabs sems la 'jug bar shog /
ces pa 'di ni dge slong ye shes skal bzang gis bskul ba'i ngor shAkya'i btsun pa blo bzang shes kyis smras ba'o / /
! na mo gu ru badzra b+hai ra wA ya /
rtsa brgyud bla ma dkon mchog gsum dang 'jigs mdzad dpa' bo'i byin rlabs dang / /
mi bsrun dam nyams bstan dgra phyer 'thag dam can rgya mtsho'i mthu stobs kyis / /
'dzam gling spyi dang ljongs 'dir dmag 'khrug mu ge nad yams kun zhi zhing / /
legs tshogs kun spel srid gsum dbang sdus bstan dgra tshar gcod 'phrin las sgrubs / /
sarba mang+ga laM / /
zhes pa 'di ni me lug dus gzir skabs bla ma yi dam chos srungs rgya mtshor mchod gtor dang bcas g.yul ngo zhi ba'i 'phrin 'chol du bgyis pa'o / /
! swasti /
bla ma mchog gsum rgyud sde'i lha tshogs dang / /
khyad par bstan skyong bsrung ma'i tshogs rnams kyis / /
mkhan slob chos 'bangs gnas lus longs spyod sogs / /
'phrin las rnam bzhis rtag tu bsrung skyob mdzod / /
sa ma ya tiSh+Sha / /
zhes pa'ang @# / /
me lug dus gzir skabs 'phrin 'chol du bgyis pa'o / /
! swasti /
dpal ldan rnal 'byor bla med rgyud rgyal sogs / /
rgyud sde rgya mtsho'i khyon la dbang bsgyur zhing / /
zab lam rim gnyis nor gyis legs phyug pa'i / /
yongs 'dzin dge ba'i bshes la gsol ba 'debs /
zhes pa 'di yang sngags grwa zhal snga nas dpal 'byor rgya mtshor brgyud 'debs su bcug chog pa'i gsol 'debs shig dgos zhes yar 'phel gyis bskul ba ltar bgyis pa'o / /
bkra shis / /
! swasti /
thub dbang gnas brtan bcu drug 'khor dang bcas / /
bde gshegs mched brgyad bde ldan zhing bkod dang / /
rab 'byor 'khrungs rabs bde gshegs mchod rten brgyad / /
bris 'bur ngo mtshar rmad byung bskrun pa'i dges / /
rje btsun bla ma sku tshe rab brtan cing / /
bsil ldan ljongs 'dir bde skyid 'phel ba dang / /
khyad par rgyu sbyor bkra shis tshe ring spun / /
bu tsha tshe ring nad med bde ldan zhing / /
spun bu tsha nye tshe 'das pha ma yis / /
bsags pa'i sdig sgrib nyes ltung kun byang nas / /
pha mar gyur pa'i 'gro ba ma lus pa / /
sgrol phyir myur 'tshang rgya ba'i rgyu ru bsngo /
zhes pa 'di ni bkra shis rdzong kha'i gnyer pa bkra shis tshe ring gis bskul ba ltar shAkya'i btsun pa blo bzang ye shes kyis smras pa'o / /
sarba dza ga to / /
! oM swasti /
dben sa chos kyi pho brang 'dus pa'i tshogs / /
dgyes byed btung ba'i yol go rin chen las / /
bsgrubs dge rgyal bstan phyogs bcur rgyas pa dang / /
'gro kun sangs rgyas go 'phang thob phyir bsngo / /
'dis mtshon rten gsum mchod rdzas dngos ci mchis / /
'jigs mdzad dpa' bo dpal mgon sde lnga dang / /
rnam gsum lha mor gtad kyis bdag zungs la / /
rku 'phrog bsam sbyor log kun drag pos sgrol / /
sa ma ya tiSh+Sha / /
zhes pa'ang dben sa chos kyi pho brang gi tshogs khro'i zhal yig tu bgyis pa'o / /
! swasti /
dmigs med thugs rjes bskyod pa'i zlos gar gyis / /
grangs med zhing du sbrul pas rnam rol ba / /
skyabs gsum kun 'dus dpal ldan bla ma la / /
gus pas gsol 'debs 'bral med rjes gzung gsol /
zhes pa 'di yang dad ldan dpon mo rnam rgyal gyis bskul ba ltar shAkya'i btsun pa blo bzang ye shes kyis bgyis pa'o / /
mang+ga laM / /
! oM bde legs su gyur cig rlabs chen tshogs gnyis yongs rdzogs 'dzin ma'i ltor / /
thugs bskyed sa bon legs 'khrungs dpag bsam ljon / /
gzhan phan dri bsung srid gsum khyab 'phro ba'i / /
rnam 'dren nyi ma'i gnyen la mgos phyag 'tshal / /
bslab gsum rnam dag gsung skyes 'du ba'i gnas / /
nor bu chos 'khor gtsug lag khang mdzes rgyan / /
dar gyi lnga ldi gos bzang las grub pa'i / /
gong pa bar mtshams 'phan chung gis spa ba / /
dka' bcu blo bzang chos @# / /
grags lhag bsam gyis / /
bsgrubs pa 'dis mtshon rnam dkar dge ba'i tshogs / /
ji snyed spyad kun mar gyur 'gro sgrol ched / /
myur du rdzogs byang thob pa'i rgyu ru bsngo / /
go 'phang mchog de ma thob tshe rabs su / /
dal 'byor rten thob bshes gnyen dam pa yis / /
'bral med rjes 'dzin gsung gi bgo skal la / /
nyer spyod tshangs spyod ldan pa nyid gyur cig /
gnas skabs su yang bar gcod bdud rigs dpung / /
nam mkha'i glang po lta bu dag zhi nas / /
bde skyid phun tshogs rta ljang can zer gyis / /
gangs can 'dzin ma'i khyon kun khyab gyur cig /
ces pa 'di ni dka' bcu blo bzang chos grags kyis srad nor bu chos 'khor du lnga ldi phul ba'i dge sngo'i tshigs bcad cig dgos zhes nan gyis bskul ba'i ngor shAkya'i dge slong blo bzang ye shes kyis bgyis pa'o / /
mang+ga laM / /
! oM swasti /
tshogs gnyis yongs rdzogs rnam 'dren shAkya'i tog /
brgyad khri bzhi stong nyon mongs kun sel sman / /
tshul bzhin spyod pa theg gsum dge 'dun bcas / /
skyabs mchog rnam pa gsum la mgos phyag 'tshal / /
pha rol son pa phan tshogs dbang mo yi / /
sgrib sbyong tshogs gnyis yongs su rdzogs slad du / /
phyag chen brgyud rim rgyad sde rnam pa bzhi'i / /
snang brnyan ldebs bris bcas pa legs bsgrubs dge /
dpag med sngon nas da lta'i bar bsags pa'i / /
mi dge sdig pa'i 0279b tshogs kun byang ba dang / /
phun tshogs yon tan kun gyi rgyan ldan pa'i / /
sku gsum go 'phang dam pa thob phyir bsngo /
zhes pa 'di ni rin chen rtse nas lcam bsod nams g.yang 'dzin gyis yum phun tshogs dbang mo'i dgongs rdzogs su lha khang gsar bzhengs mdzad pa'i dge bsngo'i tshigs bcad cig dgos gsung ba ltar shAkya'i btsun pa blo bzang ye shes kyis bgyis pa'o / /
bkra shis / /
! oM bde legs su gyur cig /
bdud dpung 'joms mdzad 'jam dpal gshin rje'i gshed / /
bar gcod kun sel gur mgon phyag bzhi pa / /
dge sdig shan 'byed dam can chos kyi rgyal / /
khyad par srid gsum bdag mo 'dod khams ma / /
dregs pa lcam sring gnod sbyin yang dag shes / /
dam can rgya mtsho 'khor bcas khyed rnams la / /
mkha' spyod gtsug lag khang dang dge 'dun sde / /
rten gsum mchod rdzas spyan gzigs ma lus dang / /
khang phran mkho dgu'i yo byad longs spyod rnams / /
gnyer du gtad do bka' srungs rgya mtsho yis / /
dus kun bsrung zhing bskyab dang sba ba dang / /
nyin mtshan rtag tu ma g.yel me la tshe mdzod / /
log pa'i bsam pas 'phrog cing bcom pa dang / /
thabs kyis rku sogs gzhan du 'khyer byed pa'i / /
mi bsrun sdig ldan mi dang mi min rnams / /
mngon spyod las kyi chad pas tshar chod mdzod / /
dgon gnas dge 'dun dkon mchog rten gsum la / /
dang ba'i sems kyis mchod bstod @# / /
lhur len rnams / /
tshe ring nang med bde skyid ldan pa dang / /
'gro kun sangs rgyas myur thob 'phrin las mdzod / /
badzra sa ma ya tiShTHa /
zhes pa 'di ni gcen lung mkha' spyod mkhan po bsod nams phyogs glang gis nan tan chen pos bskul ngor gshin rje'i gshed kyi rnal 'byor ba blo bzang ye shes kyis sbyar ba'o / /
! swasti /
rgyal kun ngo bo blo bzang grags pa dang / /
skyabs kyi dam pa blo bzang ye shes zhabs / /
dbyer med gsol 'debs byang chub ma thob bar / /
'bral med rdzes zungs mchog thun dngos grub stsol / /
brtan pa'i 'khor lo 'jigs mdzad gdugs dkar mo / /
las gshin 'dod khams dbang mo beg rtse can / /
dge bsnyen chen por lha btsun mi nor 'khor / /
bcol lo 'phrin las rnam bzhis skyong bar mdzod / /
ces pa 'di ni lha btsun rab 'byams pa blo bzang yar 'phel gyis 'di lta bu zhig dgos zhes bskul ba'i ngor shAkya'i btsun pa blo bzang ye shes kyis bgyis pa'o / /
! na mo gu ru many+dzu g+ho ShA ya /
dus gsum rgyal ba'i mkhyen brtse yon tan kun / /
gcig tu bsdus pa bka' drin gsum ldan rje / /
dur smrig gar rol mchog thun dngos grub kun / /
stsol mdzad yid bzhin nor bu'i zhabs la 'dud / /
de la 'dir bla ma'i rnal 'byor bsgom par 'dod pas dge sems khyad par can gyi ngang nas skyabs 'gro sems skyed tshad med bzhi bsgom pa sngon du btang nas 'di ltar /
rang nyid zhe sdang rdo rje yab yum du / /
gsal ba'i thugs ka'i hUM las 'od zer 'phros / /
snod bcud ma dag dri ma kun sbyangs te / /
dag ba'i zhing gyur lha dang lha mos khyab / /
lus mchog brtas byed 'dod yon lnga ldan pa'i / /
sna tshogs mchod pa'i bye brag spyan gzigs tshogs / /
lha rdzas las grub gnam sa'i khyon gang ba / /
zag med kun bzang mchod sprin rgya mtshor gyur / /
oM AHhUM /
lan gsum brjod pas byin gyis brlabs / /
de nas /
rang gi smin mtshams thad drang drang nam mkha'i ngos / /
gtsug phud lnga pas bteg pa'i 'phang mtho'i khri / /
rin chen gzar bu du mas rnam spras steng / /
'dab stong nyi zla'i dkyil 'khor rgyas pa'i dbus / /
gsum ldan bla ma rgyal kun ngo bo nyid / /
rdo rje 'chang dngos rnam pa dge slong tshul / /
sku mdog dkar dmar zhi zhing dgyes 'dzum ldan / /
zhal gcig phyag gnyis phyag g.yas chos 'chad dang / /
g.yon pa mnyam gzhag drang srong snod mchog bsnams / /
nyi gzhon 'char ka'i mdangs ldan chos gos gsum / /
legs par gsol zhing paN zhwas dbu la mdzes / /
rmad byung mtshan dang dpye byang dpal 'bar ba'i / /
'ja' 'od gur khyim 'khrigs pa'i dbus dag tu / /
zhabs gnyis rdo rje skyil krung gis bzhugs pa'i / /
phung khams rnam dag bde gshegs yab yum lnga / /
skye mched rtsa rgyus tshigs rnams byang @# / /
sems dngos / /
ba spu dgra bcom yan lag khro dbang nyid / /
mtha' skor dngos brgyud bla ma'i tshogs rnams dang / /
rgyud sde bzhi 'brel yi dam lha yi tshogs / /
sangs rgyas byang sems nyan rang dpa' bo dang / /
mkha' 'gro bstan srungs rgya mtshos bskor nas bzhugs / /
de dag gnas gsum rdo rje gsum mtshan pa'i / /
hUM yig 'od kyis chos sku'i gnas mchog nas / /
rang rang ye shes ba rnams skad cig gis / /
spyan drangs dam tshig sems dpa' so so la / /
dgye shing thims pas tshul chu bzhag bzhin / /
dbyer med gcig gyur bdag cag mos ldan 'gro'i / /
bsod nams zhing mchog nyid du brtan par bzhugs / /
de nas yan lag bdun pa 'bul ba ni /
dkyil 'khor rgya mtsho'i bdag po rdo rje 'chang / /
snyigs dus nyam thag mgon med 'gro ba rnams / /
sgrol phyir ngur smrig 'dzin pa'i tshul 'chang ba / /
mtshungs med rje btsun bla mar phyag 'tshal lo / /
srid zhi'i dpal 'byor las 'ongs mchod pa'i rdzas / /
rin chen maN+Dal kun bzang mchod sprin la / /
rab 'gran mchod pa'i bye brag bsam mi khyab / /
skyabs gnas kun 'dus ngo bo mnyes phyir 'bul / /
gdod nas da lta'i bar bsags mi dge'i las / /
gnong zhing 'gyod pas bla ma lha tshogs drung / /
mi 'chab bsam pa thag pas bshags bgyid cing / /
slan chad mi dge'i las rnams yang dag sdom / /
chos kun rang bzhin gyis grub bden bral yang / /
sgyu ma smig rgyu chu zla ji bzhin du / /
skye 'phags kun gyis bsags pa'i rnam dkar dger / /
bdag ni bsam pa thag pas rjes yi rang / /
rang rang gdul bya'i khams dang bsam pa bzhin / /
phan dang bde ba ma lus 'byung ba'i gnas / /
zab dang rgya che'i chos 'khor bla med pa / /
rtag par rgyun chad med par bskor bar bskul / /
chos skur 'gyur med skye 'chi dang bral yang / /
tha mal tshul bzung ngur smrig 'dzin pa'i sku / /
mar gyur smin grol lam la 'god slad du / /
'khor ba ma stongs par du rtag bzhugs gsol / /
'dis mtshon bdag dang gzhan gyis dus gsum du / /
bsags pa'i phul byung bsod nams ci mchis pa / /
'gro kun byang chub mchog la dgod bya'i phyir / /
zung 'jug rdo rje 'chang chen thob phyir bsngo /
zhes yan lag bdun pa phul nas skyabs gnas bslu ba med pa'i bdag nyid du mos te ra sa gzhan na med pa'i blo ltos bcas la kha tsam tshig tsam ma yin par gdung shugs drag po'i sgo nas rang gi rtsa ba'i bla ma gang yin gyi gsol 'debs gang lcogs byas pa'i mthar /
yon tan kun 'byung tshul khrims zhing sa la / /
rnam dag bslab gsum ljon pa'i lo 'dab rgyas / /
nges 'byung byang chub sems kyi 'bras bus brjid / /
'dul ba 'dzin pa'i gtsol gsol ba 'debs / /
rgyal kun mkhyen brtse'i zlos gar las 'ongs pa'i / /
@# / /
gang sku bde gshegs rigs lnga byang sems sogs / /
dkyil 'khor rgya mtsho'i lha tshogs kun 'dus pa'i / /
bdag nyid rdo rje 'chang la gsol ba 'debs / /
sras bcas rgyal ba'i thugs rje'i nyi 'od las / /
gang gi mkhyen brtse'i 'od zer cha shas tsam / /
bdag gi blo gros padmo bzhad pa la / /
zla bral rtsa ba'i bla mar gsol ba 'debs / /
de ltar rtse gcig gsol ba btab pa'i mthus / /
bla ma'i gnas gsum las byung bdud rtsi'i rgyun / /
rim dang cig car bdag gi sgo gsum la / /
thims pas sgrib bzhi rnam dag dbang bzhi thob / /
sku bzhi thob cing rtsa ba'i bla ma nyid / /
dgyes shing thims pas snying ga'i padmor bzhugs / /
phun tshogs yon tan ma lus stsol mdzad pa'i / /
skyabs gnas kun 'dus rje btsun bla ma la / /
gus pas mchod cing snying nas gsol btab pas / /
mnyes bzhin rjes su 'dzin par byin gyis rlobs / /
'di ltar bgyis pa'i rnam dkar dge ba yang / /
dus gsum bde gshegs sras bcas thams cad kyi / /
mdzad pa smon lam ma lus bsgrub pa dang / /
lung rtogs dam chos 'dzin pa'i rgyu ru bsngo / /
de yi mthu las tshe rabs kun tu bdag /
theg mchog 'khor lo bzhi dang mi 'bral zhing / /
nges 'byung byang sems yang dag lta ba dang / /
rim gnyis lam gyi bgrod pa mthar phyin shog /
ces sogs bsngo ba smon lam rgyas bsdus ci rigs pa bya'o / /
zhes pa 'di ni bkra shis ljongs sprul pa'i sku blo bzang 'phrin las rgyal mtshan gyi gsung gis 'di lta bu zhig dgos zhes bskul ba la brten nas chos smra ba'i btsun pa blo bzang ye shes kyis rgyal bas cho 'phrul chen po bstan pa'i dus chen thog bgyis pa'o / /
! swasti /
bde ldan zhing sogs phyogs bcu'i zhing khams nas / /
bla ma rgyal ba sras dang bcas pa rnams / /
rnam dag smon pa'i zhing du spyan 'dren na / /
'khor bcas thogs pa med par gshegs su gsol / /
zla ba'i zer gyis phog pa'i padmo bzhin / /
lag pa'i sor mo snying khar zum byas te / /
yang dag lam bzang ston pa'i bla ma la / /
rtse gcig gus pa'i yid kyis gsol ba 'debs / /
rnyed dka'i dal 'byor rten bzang thob gyur cing / /
ma ltar brtse ba'i dge ba'i bshes gnyen gyis / /
rjes bzung chos la spyod pa'i skabs ldan 'dir / /
gsung gi bdud rtsi ngoms med 'thung bar shog /
rgyal ba'i gsung rab kun gyi snying po'i don / /
rtse gcig nyams su len pa'i blo shugs dang / /
mar gyur don du sangs rgyas thob 'dod blo / /
shugs drag lhan cig rgyud la skye bar shog /
gnas skabs su yang dam chos sgrub pa'i gegs / /
phyi nang nyer 'tshe ma lus zhi ba dang / /
chos ldan 'byor pa lung rtogs yon tan tshogs / /
zla ba yar gyi ngo bzhin 'phel bar shog /
ji srid sangs rgyas ma thob de srid du / /
dal 'byor rten brgyud bshes gnyen dam pa yis / /
rjes @# / /
bzung rtag tu rab byung thob pa dang / /
theg mchog chos kyis rang rgyud yongs smin shog /
'di snang 'gags tshe bde ldan zhing mchog tu / /
padmo las skyes mgon po 'khor bcas kyi / /
zhal mthong gsung gi bdud rtsir spyod byed pa'i / /
skal bzang sras kyi thu bor 'gyur bar shog /
ces bkra shis ljongs sprul pa'i sku'i gsol dpon dka' bcu dge tshogs bstan 'dzin gyis 'di lta bu zhig dgos zhes nan gyis bskul ba ltar shAkya'i btsun pa blo bzang ye shes kyis bgyis pa'o / /
! na mo gu gu many+dzu g+ho ShU ya /
rje rgyal ba kun gyi ye shes nyid / /
pha mtshungs med drin can bla ma'i zhabs / /
sprang bdag snying padmo'i dbus bzhugs la /
blo chos la phyogs par byin gyis rlobs / /
rten dal brgyad 'byor bcu tshang ba'i lus / /
'di thob dka' jig sla'i tshul mthong na / /
da don med bya bas mi 'da' bar / /
don snying po len par mi rigs sam / /
dkor nor rdzas sbrang ma'i sbrang rtsi dang / /
lus mi rtag rtswa rtse'i zil pa 'dra / /
srog brtan med nam mkha'i glog dang mtshungs / /
da 'khor ba'i gnas la chags pa 'khrul / /
tshe rlung nang mar me bteg pa ltar / /
lar skad cig nyid la 'jig 'gyur zhing / /
kun mi 'dod 'chi bdag khar chud na / /
dus gtan gyi mdun ma sgrub re ran / /
lus longs spyod gnyen 'khor dbus gnas kyang / /
skyabs re sa bral ba'i bar do'i 'phrad / /
yid 'phyo zhing gcig pur 'gro ba'i che / /
skyabs dam chos min pa cang 'dug gam / /
sngon thog med dus nas da lta'i bar / /
las mi dge bcu dang mtshams med lnga / /
ci bsags kun rang rjes nges 'brang bas / /
da myong 'gyur sdug bsngal a tsa ma / /
spyir srid pa'i rgya mtsho gting re zab / /
sgos nyon mongs chu srin 'jigs pa'i khar / /
las ngan pa'i rlabs kyis yongs 'phangs pa'i / /
thar med kyi sdug bsngal e bzod soms / /
tshangs dbang po mda' lnga pa la sogs / /
stobs longs spyod 'dod dgur rol mdzad kyang / /
dus nam zhig dmyal ba'i mes bsreg na / /
khams gsum gyi bde la chags la 'khrul / /
yid brtan du med pa 'khor ba'i chos / /
lar deng sang skye bo'i 'gyur ldog rnams / /
dbugs 'byung 'jug tsam la dgra gnyen 'gyur / /
da sdig grogs spongs la rang tshugs zungs / /
las skye rgan 'chi'i lcags sgrog gis / /
tshe thog med dus nas da bar bsdams / /
de 'gro la thabs rang dbang yod pa'i skabs / /
lam bslab gsum rnam dag bsten par rigs / /
don de ltar dran nas dkon mchog la / /
dus rnam pa kun tu gsol 'debs shing / /
sdig mi dge'i las rnams rgyang bsrings te /
da thar pa sgrub la mi brtson nam / /
las dkar nag phra zhib phyir 'brang ba / /
blo gzu bor gnas pas legs brtags nas / /
da sdig spong dge ba'i las rnams la / /
sems 'gyod med blang dor bsten pa 'tshal / /
mar @# / /
gyur pa'i sems can mtha' yas par / /
byams snying rje byang chub sems bskyed cing / /
rje rgyal ba'i thugs kyi zab don dang / /
rgya che ba'i chos la 'bad rtsol dgos / /
dus rtag tu bsten na srid zhi yi / /
dpal 'dod dgu'i 'byor pa mchog ster ba'i / /
nor 'phags nor bdun gyi mdzod bzang po / /
da lus grib bzhin du bsten ra ran / /
drin che ba'i sems can pha ma la / /
byams snying rje ldan pa'i sems bskyed nas /
rje dus gsum mkhyen pa'i rjes zhugs na / /
de dal 'byor thob pa don ldan yin / /
yid gus pas bla ma'i rnal 'byor dang / /
lar gang snang sgyu ma lha sku dang / /
don stong nyid snying rje'i rnal 'byor la / /
dus nyin mtshan g.yel med skyong ba gces / /
tshogs drug tu snang ba gang shar yang / /
de dgag sgrub spongs la snang tshul ltos / /
tshul de bzhin brtags pas rjen par gsal / /
don de lta'i ngang du mnyam par zhog /
gnas dben par 'dug kyang bag med kyis / /
don med pa'i bya bas 'da' gyur na / /
dgon stong pa'i ri dwags spyod tshul 'dra / /
da yengs med bag dang ldan par byos / /
rje rgyal ba gong ma'i rnam thar bzhin / /
dus gsum du bsags pa'i bdag gzhan dge /
don 'khor gsum dag pas rgyas btab ste / /
ma 'gro kun byang chen rgyu ru bsngo /
zhes pa 'di ni ri khrod pa dka' bcu ye shes bstan 'dzin gyis 'di lta bu zhig dgos zhes snga phyir yang yang bskul ba ltar chos smra ba'i dge slong blo bzang ye shes kyis bka' gdams pho brang du smras pa'o / /
! srasti /
bskal bzang rnam 'dren bzhi pa thub dbang gi /
ngo mtshar brgya phrag zlos gar 'khrungs rabs kyi / /
snang brnyan dbang po'i gzhu ris ltar bkra ba / /
ye shes mngon sum byon 'dra'i grwa thang dang / /
ljongs 'dir thub pa'i gsung rab 'gyur ro cog /
bde gshegs thugs rten rnam brgyad tshar gnyis dang / /
gzhan yang sku rten gsung sogs thor bu bcas / /
bsod nams zhing du dang bas legs par bskrun / /
'dis mtshon rnam dkar dge ba ci bsags pa / /
bdag sogs mkha' mnyam ma rgan 'gro ba rnams / /
mngon mtho lha mi'i rten bzang legs brgyud de / /
nges legs sku gsum go 'phang thob phyir bsngo / /
zhes pa rgya ston sku skye yis / /
zas gtsang sras kyi sku gsung thugs / /
rten mchog bzhengs pa'i bsngo tshig tu / /
sbyar bas 'gro rnams bde ldan shog /
! /
swasti /
rnam 'dren thugs rje'i spyi gzugs tsong kha pa / /
bslab gsum rgyan mdzes blo bzang ye shes zhabs / /
pad dkar 'dzin pa skal bzang rgya mtsho'i sde / /
mnyam med bla ma gsum la gsol ba 'debs / /
rab 'byams rgyal ba rgya mtsho'i ye shes mchog /
gcig bsdus ngag gi dbang phyug 'jam pa'i dbyangs / /
gdul byar ches tshul ston la dbyer med pa'i / /
'gro rnams byams pas skyong la gsol ba 'debs / /
@# / /
skye rabs du mar chu yi gzegs ma ltar / /
nyer bsags tshogs gnyis rgya mtsho las thon zhing / /
phun tshogs yon tan ldan pa'i 'od dkar can / /
gdul bya'i ku mud bzhad la gsol ba 'debs /
dag la dbang bsgyur blo gros gzhal med khang / /
byams dang snying rje lhag bsam nor gyis bltams / /
'gro la chos sbyin rgya cher spel mdzad pa'i / /
bshes gnyen dam pa srid mthar rtag brtan shog /
mdo rgyud gzhung lugs kun la mkhyen pa rgyas / /
bslab gsum rnam dag yon tan 'byung ba'i gzhi / /
lung rtogs dam chos kun gyi mdzod 'dzin pa / /
zla bral dge ba'i bshes gnyen zhabs brtan shog /
thub dbang gnyis pa rje btsun tsong kha pa'i / /
dri med ring lugs phyogs bcur spel ba la / /
nyin mtshan dka' pa med pa'i snying stobs can / /
yongs 'dzin dam pa bskal brgyar zhabs brtan shog /
'dis mtshon dge bas bdag gzhan 'gro ba kun / /
theg mchog yongs 'dzin dam pas rjes bzungs te / /
rim gnyis zab mo'i rnal 'byor mthar phyin nas / /
zung 'jug go 'phang myur du thob par shog /
ces pa 'di ni rab 'byams smra ba ngag dbang byams pa la brtan bzhugs gsol 'debs 'di lta bu zhig dgos zhes mkhan po sku skye ye shes bstan sgron gyis snga phyir bskul ba ltar shAkya'i btsun pa blo bzang ye shes kyis smras so / /
! na mo gu ru many+dzu g+ho ShA ya /
'dir bla ma'i rnal 'byor bsgom par 'dod pas / /
rang nyid stan bde ba la lus rnam snang gi chos bdun ldan du byas te dge sems khyad par can gyi ngang nas 'di ltar nyams su blang bar bya ste / /
! rmang byung kun bzang mchod sprin rgya mtsho'i dbus / /
dpag bsam lo 'dab 'bras bus dud pa'i steng / /
sna tshogs rin chen las grub 'od 'bar khrir / /
chu skyes nyi zla'i dkyil 'khor rgyas pa'i steng / /
dus gsum rgyal kun thugs rje'i ngo bo nyid / /
rtsa ba'i bla ma gsum ldan dge slong tshul / /
sku mdog dkar gsal dgyes pa'i 'dzum zhal can / /
zhal gcig phyag gnyis g.yas pas chos 'chad dang / /
phyag g.yon mnyam gzhag steng na glegs bam bsnams / /
gser mdog paN zhwa chos gos rnam pa gsum / /
gsol zhing zhabs gnyis rdo rje'i skyil krung bzhugs / /
mtha' skor dngos brgyud bla ma yi dam lha / /
sangs rgyas byang sems nyan rang mkha' 'gro dang / /
bstan srungs dam can rgya mtsho'i tshogs dang bcas / /
'od phung dbus na lha ma mer gsal ba yi / /
gnas gsum yi ge gsum gyis legs mtshan pa'i / /
thugs ka'i hUM gi 'od zer lcags kyu yis / /
gar bzhugs gnas nas ye shes sems dpa' kun / /
spyan drangs dam tshig so sor dbyer med thim / /
bdag nyid bsod nams zhing gi mchog tu gyur / /
gang gi zhabs brten padmo gus bsten na / /
mchog thun dngos grub 'dod dgu stsol mdzad cing / /
ma nor lam bzang gsal bar @# / /
ston mdzad pa'i / /
theg mchog dge ba'i bshes la phyag 'tshal lo / /
dngos bshams yid sprul mchod tshogs ma lus 'bul / /
nongs pa kun bshags dge tshogs rjes yi rang / /
zab rgyas chos 'khor bskor zhing brtan par bzhugs / /
dus gsum rnam dkar byang chub chen por bsngo / /
rmad byung thugs rje'i rta ljang can 'od kyis / /
bu ram shing bstan padmo'i tshal phye nas / /
skal ldan bung bar legs bshad sbrang rtsi'i bcud / /
stsol la zla bral mgon por gsol ba 'debs / /
gang gi blo gros khang bzang khyon yangs po / /
bslab gsum rnam dag nges 'byung byang sems dang / /
yang dag lta ba phyin drug bsdu bzhis phyug /
dam chos dgos 'dod stsol la gsol ba 'debs / /
rlabs chen bsod nams mchog gis bskrun pa'i sku / /
zab rgyas chos sgra snyan 'jebs sgrogs pa'i gsung / /
ji lta ji snyed shes bya kun gzigs thugs / /
legs mnga' dge ba'i bshes la gsol ba 'debs / /
bdag 'dzin srid pa'i btson khang ra ba 'dir / /
grangs med dus nas chung pa'i nyam thag 'gror / /
bdag med gnas lugs lam bzang ston pa la / /
zla bral dpal ldan bla mar gsol ba 'debs / /
de ltar snying gi khong nas gsol btab mthus / /
bla ma lha tshogs rnams kyi sku'i cha las / /
bdud rtsi 'od zer sna lnga'i rgyun byung ba / /
bdag gzhan kun gyi sgo gsum la thims pas / /
nad gdon sdig sgrib bag chags dang bcas dag /
tshe dang bsod nams lung rtogs yon tan 'phel / /
zhing mchog dam pa'i byin rlabs ma lus pa / /
bdag gzhan sems can kun la thim par gyur / /
tshogs zhing rnams kyang dgyes pa chen po yis / /
mtha' nas 'od zhu rtsa ba'i bla mar thim / /
de yang 'od zhu bdag nyid la thims pas / /
sgo gsum sku gsung thugs dang ro gcig gyur / /
de lta bu'i nga rgyal dang gsal snang brtan po'i ngang du cung zad mnyam par bzhag ste /
de nas /
'dis mtshon dus gsum rnam dkar dge ba'i mthus / /
bdag sogs deng nas byang chub snying po'i bar / /
rje btsun bla ma mchog gis rjes bzungs nas / /
mdo rgyud bdud rtsi'i ro la spyod par shog /
skye ba kun tu yang dag bla ma dang /
zhes sogs bsngo ba smon lam bkra shis kyis brgyan pa bya'o / /
zhes ri khrod phur bu cog gi bla ma ngag dbang byams pa la brten pa'i bla ma'i rnal 'byor zhig dgos zhes rab 'byams pa brtson 'grus dang / /
rab 'byams pa rin chen legs pa / /
spel rkyang pa tshe dbang bsam grub gsum gyis gtsos slob bu don gnyer can mang pos bskul ba la brten nas shAkya'i btsun pa blo bzang ye shes kyis gzims khang rgyal mtshan mthon por sbyar ba'o / /
sarba dzag tam / /
! oM bde legs su gyur cig /
sgrib gnyis sprin bral blo gros dkyil 'khor rgyas / /
rnam dag bslab gsum @# / /
ri dwags mtshan mas mdzes / /
skal bzang 'gro kun ye shes 'od dkar gyis / /
skyong mkhas skyabs kyi dam pa zhabs brtan shog /
rnam 'dren kun ya ba blo gter gnyis pa bzhin / /
ji lta ji snyed chos kun thugs chud nas / /
bdag med gnas lugs lam bzang legs ston pa'i / /
bstan pa'i sgron me bskal brgyar zhabs brtan shog /
ces pa 'di yang dang ldan dpon thu sa lag chi lha srungs rdo rjes 'di lta bu zhig dgos zhes bskul ba'i dor shAkya'i btsun pa blo bzang ye shes kyis smras pa'o / /
! oM swasti /
rmad byung blo gros zab yangs chu gter che / /
rnam dag bslab gsum rim gnyis nor gyis phyug /
'phrin las bzang po'i rlabs 'phreng phyogs bcur g.yo / /
ye shes mtshan can bskal brgyar zhabs brtan shog /
ces pa 'di ni bslab pa gsum gyis thugs rgyud yongs su phyug pa blo bzang dbang chen dpal 'bar paN+Di ta no mon khang gis dbus khal kha bla dpon tshang mas bskul ba ltar shAkya'i dge slong blo bzang ye shes kyis bgyis pa'o / /
! oM swasti /
phul byung blo gros 'chi med lam bzang las / /
ye shes 'od stong spro bas rgyal ba yi / /
bstan pa'i pad tshal 'byed la zla bral ba / /
bshes gnyen nyin mo'i mgon khyod zhabs brtan gsol / /
zur phud lnga pas gdul ba'i zhing gzigs nas / /
chos kyi rgyal po'i zlos gar gyis rol ba'i / /
khri la mi 'jigs dbang bsgyur gnam skos lha / /
bskal pa rgya mtsho'i bar du zhabs brtan shog /
rnam dag dge ba'i chu gter las 'khrungs shing / /
'phrin las snang bas phyogs kun 'gengs mdzad pa'i / /
mi rje 'jam mgon zla ba srid mtha'i bar / /
bdud rigs nam mkha'i glang pos sgrib med shog /
myur mdzad mgon po rnam mang thos ba'i sras / /
chos kyi rgyal po la sogs bsrung ma yis / /
'jam dbyangs gong ma'i chab srid brtan pa dang / /
'phrin las phyogs bcur rgyas pa'i gogs mdzod cig /
mchog gsum byin rlabs rten 'brel slu med mthus / /
gnam skos gong ma'i 'phrin las gdugs gcig gis / /
rgya mtsho'i gos can khyon kun yongs khyab ste / /
rdzogs ldan dpal la rol ba'i bkra shis shog /
ces pa 'di ni dang stobs dang ldan pa dpon mtho ron pad li che mchog rnam rgyal gyis 'di lta bu zhig dgos zhes bskul pa'i ngor shAkya'i btsun pa blo bzang ye shes kyis bgyis pa'o / /
! na mo gu ru many+dzu g+ho ShA ya /
bsod nams ye shes chogs gnyis yongs rdzogs pa'i / /
gnyis med bden pa gsung dang dam pa'i chos / /
rig grol gnyis ldan rgyal sras dge 'dun te / /
mchog gsum thugs rje'i gzi 'od deng 'bar mdzod / /
drag po'i 'od kyis chu skyes tshal 'byed bzhin / /
blo bzang rgyal ba'i mdo sngags chos tshul kun / /
gsal byed bstan pa'i sgron me 'od po che / /
bgrang @# / /
yas bskal pa rgya mtshor g.yo med shog /
rmad byung blo gros bzang po'i yal ga las / /
gzhan phan 'phrin las 'od zer stong spro ba'i / /
bshes gnyen bstan pa'i sgron me srid mtha'i bar / /
mtha' klas yid can mgon du rtag brtan shog /
gangs ri'i mdangs 'phrog bcom ldan 'khor lo sdom / /
tshe dpag med mgon yid bzhin 'khor lo sogs / /
'chi med mchog stsol lha yi byin rlabs mthus / /
blo bzang bstan pa'i sgron me zhabs brtan shog /
thub bstan gangs ri'i spo la gnas bcas shing / /
lung rigs chos kyi sgra dbyangs sgrogs pa la / /
mi 'jigs spobs pa'i go 'phang mchog brnyes pa / /
mkhas mchog gdong lnga'i dbang po khyod gsol 'debs / /
tshogs gnyis rgya mtsho'i klong yangs las thon zhing / /
dri med mkha' las 'phrin las zer stong spro / /
lus can phan bde'i pad tshal rgyas mdzad pa'i / /
bshes gnyen rta bdun dbang por gsol ba 'debs / /
deng nas 'gro kun rdo rje 'dzin pa'i sa / /
ma thob de srid khyed kyis mi btang zhing / /
theg mchog chos kyi bdud rtsi'i rgyun bzang pos / /
'gro blo'i bum bzang gang pa nyid gyur cig /
ces rje btsun dam pa blo bzang bstan pa'i sgron mer gsol 'debs brtan bzhugs dang bcas pa zhig dang bas 'bul 'dod yod pa'i thog mdo sngags yongs su rdzogs pa'i bshes gnyen chen po blo bzang dbang chen dpal 'bar paN+Di ta no mon khang gi gsung gis bskul ba la brten nas shAkya'i btsun pa blo bzang ye shes kyis bgyis pa'o / /
! na mo ru ru b+h+yaH rlabs chen spyod pas tshogs rdzogs mtshan dpe'i gzi / /
rab 'bar stobs bcu mnga' dang dam pa'i chos / /
rig grol gnyis ldan rgyal sras dge 'dun te / /
skyabs mchog rnam pa gsum la mgos phyag 'tshal / /
nA gArdzu na'i sras mchog 'bar ba'i gtso / /
grub pa mchog brnyes nag po spyod pa'i zhabs / /
sa skyong dge ba'i rigs 'khrungs rA tan che / /
mtshungs med paN chen gsum la gsol ba 'debs / /
skad gnyis smra dbang rong zom chos bzang dang / /
bde chen mchog brnyes dar ma dbang phyug zhabs / /
mtha' bzhi bral ba dbu ma'i don bzang po / /
thugs brnyes 'od zer dpal la gsol ba 'debs / /
gshin rje'i gshed dngos 'brug sgra rgyal mtshan dang / /
rten 'byung don gzigs sangs rgyas ras chen zhabs / /
rab 'byams shes bya'i gnas kun mi 'jigs mkhyen / /
sang+g+ha b+ha dra'i zhabs la gsol ba 'debs / /
'jam pa'i dbyangs dngos bkra shis dpal ldan dang / /
lnga rig paN chen chos kyi nyin byed zhabs / /
rnam dkar 'phrin las bzang po'i mthu brtas pa / /
kun dga' grol mchog zhabs la gsol ba 'debs / /
phan bde'i mchog stsol dga' byed sa skyong dang / /
'khor lo'i mgon dngos kun dga' snying po'i zhabs / /
blo bzang rgyal ba gnyis pa'i mdo sngags kyi / /
bstan @# / /
pa'i rgyal mtshan 'dzin la gsol ba 'debs / /
zab yangs blo gros lung rtogs nor gyis gang / /
bzang po'i mdzad pas 'gro la thar pa'i lam / /
ma nor ston la zla med dge ba'i bshes / /
bstan pa'i sgron me'i zhabs la gsol ba 'debs / /
mchog gsum bslu ba med pa'i byin rlabs dang / /
dam can chos skyong bsrung ma'i mthu stobs kyis / /
'gro mgon zhabs zung bskal brgyar rab brtan cing / /
'phrin las dbyar mtsho lta bur rgyas gyur cig /
bdag sogs deng nas sangs rgyas ma thob par / /
skyabs mchog khyed dang nam yang mi 'bral zhing / /
gsung gi gsang mdzod ma lus legs 'dzin pa'i / /
sras kyi thu bo nyid du 'gyur bar shog /
ces rje btsun mchog gi sprul pa'i sku blo bzang bstan pa'i sgron me'i 'khrungs rabs gsol 'debs brtan bzhugs dang bcas pa zhig dgos zhes rje btsun dam pa'i mgron gnyer sbi lig thu nang so blo bzang bstan 'dzin rgya mtshos bskul ba ltar shAkya'i dge slong blo bzang ye shes kyis bka' gdams pho brang du bgyis pa'o / /
! oM swa sti /
rab 'byams rgyal kun 'dus pa'i ngo bo nyid / /
slu med skyabs gcig blo bzang ye shes dang / /
bka' drin 'khor med dam pa'i mtshan can la / /
gsol ba 'debs so 'bral med thugs rjes gzigs / /
khyad par ma 'ongs byang phyogs sham+b+ha lar / /
'khor los bsgyur tshe bdag kyang der skyes nas / /
thugs kyi gsang ba ma lus legs 'dzin pa'i / /
skal bzang sras kyi thu bo nyid gyur cig /
ces pa 'di yang rje btsun dam pa'i mtshan can gyi zhabs 'bring ba no yon chos rje blo bzang rdo rje rab brtan gyis 'di lta bu zhig dgos zhes bskul ba ltar shAkya'i btsun pa blo bzang ye shes kyis bgyis pa'o / /
! na mo gu ru bud+d+ha bo d+hi satwa ya /
gser gyi lhun po nyi 'od 'bum phrag gis / /
'khyud pa ji bzhin mtshan pa'i gzi 'bar ba / /
bla ma thub pa'i dbang por gus btud nas / /
sdig ltung bshags thabs mdor bsdus bri bar bya / /
de yang dpal mar me mdzad ye shes bod du 'byon pa'i lam khar nyes pa phra mo zhig byung ba la de ma thag tshong pa'i sna bskyil bshags pa mdzad /
sdig ltung dang zhag tu mi 'grogs pa yin gsungs pa ltar nyin re bzhin bsam pa thag pa nas bshags sdom thub na legs tshogs che bas /
nang bar langs ma thag gam mtshan mo'i dus lta bu gang yang rung bar skyabs sems sngon du btang nas /
phyogs bcu'i zhing khams dpag med na bzhugs pa'i / /
bla ma rgyal ba sras dang bcas pa rnams / /
spyan 'dren dri med mkha' la rgyu skar bzhin / /
'khor bcas mdun gyi nam mkhar bzhugs su gsol / /
rab 'byams zhing gi rgyal ba sras bcas la / /
phyag 'tshal mchod 'bul sdig ltung thams cad bshags / /
dge la yi rang chos 'khor bskor bar bskul / /
mya ngan mi 'da' gsol 'debs dge byang bsngo /
zhes yan lag @# / /
bdun pa phul nas /
nad drag po sman pa mkhas pa la skyabs 'cha' ba ltar /
rang gzhan gyi sdig pa dang /
de 'bras kyis ngan song gsum du skye 'gyur sogs la 'jigs sems dang /
de las skyob pa'i nus pa mdun na bzhugs pa'i bla ma dkon mchog gsum la yod par yid ches pa'i sgo nas /
sbangs rtogs yon tan mthar so na sangs rgyas dang / /
nyon mongs nang sal sman mchog dam pa'i chos / /
tshul bzhin spyod pa rgyal sras rgya mtsho la / /
bdag cag de ring nyid nas skyabs su mchi /
zhes lan gsum sogs brjod pa ni gtso bor rten gyi stobs su 'gyur /
mnyam med shAkya'i rgyal po la sogs pa'i / /
sangs rgyas so lnga bde gshegs rabs bdun dang / /
phyogs ba cu'i sangs rgyas bskal bzang rnam 'dren stong / /
snyigs ma'i mgon po de bzhin gshegs pa brgyad / /
'das dang ma byon bltar bzhugs pa yi / /
rgyal ba sras bcas kun la phyag 'tshal zhing / /
mchod 'bul snying nas skyabs su mchi lags na / /
ngan song srid pa'i 'jigs las bskyab tu gsol /
zhes bsam pa thag pa nas brjod pa ni gnyen po kun tu spyod pa'i stobs su 'gyur /
bsod nams zhing bzhugs rgyal pa sras bcas gson / /
thog med dus nas tha ma da lta'i bar / /
sgo gsum gyis bsags nyes ltung thams cad dang / /
khyad par so thar byang sems gsang sngags kyi / /
bcas pa'i ra ba las 'das nongs pa'i tshogs / /
mi bzang ngan song gsum dang mi khom pa'i / /
gnas su mchi 'gyur ma lus mi 'chab cing / /
mi sbed mgon po 'khor bcas drung du bshags /
zhes brjod pa ni rnam par sun 'byin pa'i stobs su 'gyur /
slu med skyabs kyi dam pa 'khor bcas la / /
gus pas thal sbyar snying nas gsol ba ni / /
deng nas phyin chad lus ngag yid sgo nas / /
nyes ltung mi dge mi bgyid yang dag sdom /
zhes sngoms sems dang ldan pas brjod pa ni nyes pa las slar ldog pa'i stobs su 'gyur zhing /
mjug tu 'jam dpal dpa' bos sogs bsngo smon dang bzod gsol /
rten yong na brtan bzhugs /
med na gshegs gsol sogs bya'o / /
zhes pa 'di ni mdo sngags yongs su rdzogs pa'i ba shes gnyen chen po blo bzang dbang chen dpal 'bar pa N+Di ta mo mon khang gi gsung gis bskul ba la brten nas shAkya'i btsun pa blo bzang ye shes kyis bka' gdams pho brang du bgyis pa'o / /
! oM swa sti /
grub pa'i dbang phyug rgyal ba dben sa pa'i / /
gsang chen gsung gi bdud rtsi ngo mas med du / /
spyang pas rang gzhan legs tshogs lhun grub ste / /
'gro ba'i skyabs gyur mchog la gsol pa 'debs / /
rigs kun bdag po blo bzang chos rgyan rje'i / /
sras gyur blo gros khang bzang lung rtogs kyi / /
nor bus yongs gang bstan pa'i rgyal mtshan 'dzin / /
yongs 'dzin dge ba'i bshes la gsol ba 'debs / /
blo bzang rgyal ba gnyis pa'i gsung mdzod la / /
bdag gir dbang bsgyur rin chen sems bzungs @# / /
nas / /
'gro kun gtan bde'i dpal la sbyor mdzad pa'i / /
phun tshogs gzi 'od 'bar la gsol ba 'debs / /
tshogs gnyis 'dzin ma'i lto ba las 'khrungs shing / /
phyin drug bsdu bzhi'i lo 'dab mdon par bkra / /
gzhan phan 'bras bu'i khur gyis yongs dung pa'o / /
bshegs gnyen dpag bsam dbang po zhabs brtan shog /
deng nas kha sbyor bdun ldan go 'phang mchog /
ma thob de srid bdag cag padmo'i tshal / /
mgon khyod thugs rje'i nyi 'od kyis skyong zhing / /
dge legs 'dab stong bzhad pa'i bkra shis shog /
ces blo bzang dbang chen dpal 'bar paN+Di ta no mon khang gi 'khrungs rabs gsol 'debs brtan bzhugs dang bcas pa 'di lta bu zhig dgos zhes yab dar rgan no yon pA Ni skyabs dang /
gcung dar rgan tha'i ji dbang 'phel nor bu /
dge slong dar rgan nang so shes rab sogs kyis dbus zham ring pa tshang mas bskul ba ltar shAkya'i btsun pa blo bzang ye shes kyis bgyis pa'o / /
! oM bde legs su gyur cig /
mkhyen rab 'jam pa'i dbyangs dang gnyis med pas / /
blo bzang grags bstan phyogs bcur spel ba la / /
zla bral 'gro la thar pa'i lam ston mkhan / /
rje btsun bstan pa'i sgron mer bdag gsol 'debs / /
rgyal bstan spel dang bdag cag yid can la / /
zab dang rgya che'i chos 'khor bskor slad du / /
gzhom gzhig bral ba rdo rje'i khri 'phang rtser / /
nam yang g.yo ba med par bzhugs su gsol / /
gang la brten na bslu ba med pa'i skyabs / /
mgon po khyod dang nam yang mi 'bral zhing / /
'gro kun don du rdzogs byang don gnyer blo / /
rgyun chad med par skye bar byin gyis rlobs /
zhes pa 'di ni dbang po er te ne nang sos rje btsun dam pa blo bzang bstan pa'i sgron mer gsol 'debs brtan bzhugs dang bcas pa zhig dgos zhes bskul ba ltar shAkya'i btsun pa blo bzang ye shes kyis bgyis pa'o / / / /
! oM swa sti /
'gro ba'i mgon gyur thub bstan chu skyes tshal / /
'a byed pa'i nyi ma mchog gsum thugs rje yi / /
shing rtas nyer drangs bdag sogs mos pa'i mkhar / /
bar gcod spyin gyis sgrib mer myur 'char shog /
ces pa 'di ni ja sag rab brtan dang /
rje drung er te ne shrI ka thu grwa tshang spyi tshogs bcas pa'i bla ma 'gro mgon bstan pa'i nyi ma'i sku skye myur 'byon gyi smon tshig cig dgos tshul ltar dge slong chos smra ba blo bzang ye shes kyis bgyis pa'o / /
! swa sti /
bla ma yi dam bsrung ma'i bden byin mthus / /
bkra shis dge chos rab 'phel rje btsun ma'i / /
sku tshe'i bar gcod thams cad nyer zhi zhing / /
bzhed don gegs med 'grub pa nyid gyur cig /
ces pa 'di yang dbang po er te ne nang sos 'di lta bu zhig dgos zhes bskul ba ltar chos smra ba blo bzang ye shes kyis bgyis pa'o / /
! swa sti /
ngag gi dbang phyug blo bzang grags pa yi / /
ring @# / /
lugs bstan pa'i rgyal mtshan 'dzin pa la / /
dpal ldan thugs bskyed bzang po'i mthu grub pa / /
yongs 'dzin dge ba'i bshes la gsol ba 'debs /
mgon khyod gang du bzhugs kyang mi ngal zhing / /
mtha' klas 'gro ba'i don las ma mchis kyang / /
bdag sogs mos blo'i kun+da'i tshal 'byed phyir / /
yang srid mchog sprul zla ba myur ston gsol / /
mchog gsum ngo bo 'jam mgon cing kha pa'i / /
byin rlabs dam can rgya mtsho'i mthu stobs kyis / /
snying nas gsol btab ji ltar smon pa'i don / /
gegs med myur du 'grub pa nyid gyur cig /
ces tsha khang no min khang ngag dbang blo bzang bstan pa'i rgyal mtshan dpal bzang po'i sprul sku myur phebs kyi gsol 'debs shig dgos zhes er te ne sde ba dang / /
sde pa u'i ja'i sang /
rab 'byams pa bcas slob 'khor tshang mas bskul ba'i ngor shAkya'i btsun pa blo bzang ye shes kyis bgyis pa'o / /
! swa sti /
mkhyen brtse gting dpag dka' ba'i chu gter che / /
rnam dag bslab gsum rim gnyis nor gyis gang / /
gzhan phan 'phrin las rlabs 'phreng cher g.yo ba'i / /
mtshungs med rje btsun bla mar gsol ba 'debs / /
rmad byung thugs bskyed bzang po'i lha lam las / /
byams dang snying rje'i char rgyun legs phab ste / /
'gro ba'i dug gsum tsha gdung bcil mkhas pa'i / /
gtan gyi skyabs gnas khyod la gsol pa 'debs / /
de ltar gsol btab mthu las bla ma yis / /
bstan 'dzin chos dkar skye srid thams cad du / /
rjes bzungs ngal brgyad 'byor bcu'i rten thub nas / /
zung 'jug bde chen go 'phang myur thob shog /
ces pa 'di ni zhus dag pa dka' chen mkhas btsun gyi ma'i 'dod smon du btsun pa blo bzang ye shes kyis smras pa'o / /
! swa sti /
phul byung blo gros yangs pa'i mkha' dbyings su / /
'phrin las bzang po'i dkyil 'khor rab rgyas shing / /
ye shes snang bas phyogs kun khyab mdzad pa / /
skal bzang 'dab brgya'i gnyen mchog zhabs brtan shog / /
blo gter dur smrig gar rol ring lugs gzhir / /
bslab gsum ljon pa bzang po'i rtsa ba brtan / /
ye shes yal 'dab 'bras bu g.yur za ba'i / /
rje btsun dpag bsam dbang po zhabs brtan shog /
rmad byung bde legs 'byung gnas gsang ri las / /
rgya chen 'phrin las 'chad med dal 'gro'i rgyun / /
nyer phab 'gro blo'i rgya mtsho yongs 'gangs shing / /
phan bde'i rlabs 'phreng g.yo la gsol ba 'debs / /
mchog gsum byin rlabs drang srong bden pa'i tshig /
grub pa'i smon pa bstan srungs mthu rtsal dang / /
dad ldan gdul byas gsol btab rten 'brel mthus / /
bstan pa'i nyer 'tshor rtag bzhugs gsol ba 'debs / /
thub bstan spyi dang 'jam mgon tsong kha pa'i / /
ring lugs mthar khyab bla nas blar 'phel zhing / /
@# / /
ljongs 'dir nad mtshon nyer 'tshe rab zhi nas / /
bde skyid legs tshogs 'phel pa'i bkra shis shog /
ces pa 'di ni pa'i si pho lha nas kyis rgyun par kha ton dang gzhan la spel chog pa zhig dgos zhes nan gyis bskul ba ltar shAkya'i dge slong blo bzang ye shes kyis bgyis pa'o / /
! swa sti /
tshogs gnyis yongs rdzogs mtshan dpe'i gzi 'bar ba'i / /
rgyal dang de'i gsung de sgrub dge 'dun bcas / /
skye rgu yongs kyi bsod nams zhing mchog la / /
lus ngag yid gsum dang bas phyag bgyid do / /
thub dbang gnas brtan bcu drug bde gshegs brgyad / /
sher phyin zab don 'chad mkhas rab 'byor che'i / /
'khrungs rabs snang brnyan gzi byin rab 'bar dang / /
grub pa'i dbang phyug rgyal ba dben sa pa / /
yab sras gsung zab gces mjod pu sta ka /
sdom btson bsod nams lhun grub lhag bsam gyis / /
bskrun pa 'dis mtshon bdag gzhan thams cad kyi / /
dus gsum rnam dkar dge tshogs gcig bsdus mthus / /
rje b+tshun blo zang ye shes dpal bzang po / /
mi gzhig rdo rje ltar brtan khri 'phang rtser / /
bskal brgyar mi g.yo mtha' klas yid can 'gro'i / /
bsam pa dang mthun chos 'khor bskor bar shog /
gzhan yang dge 'dis mkhas mang 'du ba'i gnas / /
mda' pa bkra shis lhun po'i dge 'dun tshogs / /
thugs mthun khrims gtsang nor bdun gyis phyug cing / /
'khor lo gsum gyis nyin mtshan 'da' bar shog /
mchog gsum bla mar ba gyid mdzad chos kyi rgyal / /
blo bzang padma sku tshe rab brtan cing / /
rigs brgyud mda' thad legs 'phel srid brtan sogs / /
thugs bzhed ma lus lhun gyis grub gyur cig /
bdag sogs deng nas tshe rabs thams cad du / /
rje btsun bla mas 'bral med rjes ba zungs nas / /
ma 'ongs drag po 'khor lo can gyur tshe / /
'khor gyi dang por skye ba'i bkra shis shog /
ces mda' pa bkra shis lhun po'i bla ma rab 'byams smra ba bsod nams lhun grub kyis sku rten dang /
gsung rten 'ga' zhig bzhengs pa'i 'dod smon tshogs 'don du btsugs cho ga pa zhig dgos zhes nan gyis bskul ba la brten nas chos smra ba'i btsun pa blo bzang ye shes kyis sbyar ba'o / /
! oM swa sti /
kye| rdo rje 'chang s+chen rtsa brgyud bla ma yi / /
bka' sdod rgyal po chen po mthu stobs can / /
'phrin las bsgrub phyir gnas mchog dam pa 'dir / /
spyan 'dren 'khor bcas ma yengs gshegs su gsol / /
sku mdog shel ltar rab 'tsher srog gi bdag /
zhal gcig phyag gnyi dang mdur ral gri bsnams / /
bse khrab gsol zhing ye shes spyan gcig pa / /
rdzu 'phrul gdong lda'i steng du brtan par bzhugs / /
dngos bshams yid sprul phyi nang mchod pa'i sprin / /
dam rdzas sha khrag gser skyems gtor tshogs dang / /
spyan gzigs @# / /
'dod dgu'i 'byor ba bsam mi khyab / /
sbyangs rtogs sbar byas 'khor bcas khyed la 'bul / /
dung ltar dkar ba'i pho brang dam pa nas / /
gang 'tsham thabs kyi sprul pa sna tshogs pas / /
bstan dgra dam nyams ma lus brlag mdzad pa'i / /
bka' yi rgyal chen 'khor dang bcas la bstod / /
snyigs dus 'jam mgon bstan dang bstan 'dzin la / /
log lta'i dgra bgegs nyer 'cho kun choms la / /
rnal 'byor bdag cag mi nor 'khor dang bcas / /
'phrin las rnam bzhis bu bzhin skyong bar mdzod /
ces pa 'di ni dga' ldan rab rgyas bla ma bka' chen don grub rgya mtshos chos bdag rgyal po chen po la 'phrin 'cho la zhig dgos zhes bskul ngor shAkya'i btsun pa blo bzang ye shes kyis smras pa'o / /
! 'dul ba lung la /
na maHshAkya mu na ye /
don kun grub pa'i thugs kyi bcud phyung ba / /
bstan pa'i snying po 'dul ba lung sde bzhi / /
kun+da ltar dkar shog bu'i ngos yangs su / /
mgon po bkra shis stobs rgyas lhag bsam gyis / /
gzugs su bgyis pa'i dge tshogs rlabs chen mthus / /
rgyu sbyor nye 'brel 'khor dang bcas pa rnams / /
tshe ring nad med dpal 'byor legs 'phel zhing / /
rtag tu ngal 'byor tshang ba'i rten thob shog /
gdod nas nyer bsags bsod nams sa bon bzang / /
dal 'byor tshul khrims ldan pa'i gzhir skyes ljon / /
nges legs 'bras bu'i khur gyis rab dud par / /
mar gyur 'gro kun ci dgar spyod gyur cig /
! sher phyogs la /
chos kun rang bzhin gyis stong mtha' bral don / /
legs par ston pa thub pa'i gsung zab mo / /
dus gsum rgyal kun bskyed yum pha rol phyin / /
ri mor bgyis la mthun sbyor grogs byed rnams / /
sgrib byang rgyal ba'i dgongs don legs rtogs nas / /
gzung 'dzin 'khrul pa'i tshang tshing stug po'i tshogs / /
bdag med shes rab me chen gyis bsregs te / /
bde chen ye shes snang ba rab rgyas shog /
! phal po che la /
thub gsung phal chen bla mar bgyis pa'i mthus / /
stobs bcu mnga' kun mtshan brjod phan yon sogs / /
bdag sogs skye rgu kun gyi yid dbang du / /
nyer sim phan bde'i dpal la spyod par shog /
gzhan yang dge 'dis yon bdag rigs rgyud bcas / /
nyer 'tshe kun bral rigs 'byor 'bru 'phel zhing / /
dal brgyad 'byor bcu'i rten bzang legs brgyud nas / /
thams cad gzigs pa'i go 'phang myur thob shog /
! dkon brtsegs la /
srid zhi'i bde la chags pa rab spangs nas / /
mkha' mnyam 'gro ba srid pa'i rgya mtsho las / /
stobs bcu mnga' ba'i sa ru 'khrid pa'i khur / /
lci ba mi 'dor khyer ba'i byang sems las / /
brtsams te gsungs pa dkon brtsegs pusta ka /
yid can bsod nams gsog pa'i rten mchog tu / /
bgyis pa 'dis mtshon dge tshogs ci mchis pa / /
@# / /
'gro kun don du byang chub chen por bsngo / /
! /
mdo mang la /
mi mjed zhing gtso zas gtsang sras po yis / /
chos 'khor rim pa gsum du bskor ba las / /
de gsum ci rigs gtogs pa'i chos dkon mchog /
glegs bur bgyis pa 'dis mtshon bdag dang gzhan / /
skye 'phags kun gyis dus gsum du bsags ba'i / /
kun+da dung ltar rab dkar dge tshogs mthus / /
ljongs 'dir nad mtshon mu ge mi mthun phyogs / /
nyer zhi rdzogs ldan dpal la longs spyod shog /
! myang 'das la /
rtag 'dzin can rnams gdul phyir mya ngan las / /
'da' tshul bstan tshe gsungs pa myang 'das tshe / /
bla mar bgyis pa'i bsod nams phung po gang / /
'gro kun myang 'das thob pa'i rgyu ru bsngo / /
! rgyud 'bum pa /
gdul bya rigs bzhi'i bsam pa dang mthun par / /
rgyal bas rgyud sde rnam pa bzhir gsungs pa / /
bzhengs pa'i dge bas bdag dang ma rgan 'gro /
ring min rdo rje 'chang chen thob phyir bsngo / /
gangs can ljongs 'dir thub gsung 'gyur ro 'tshal / /
glegs bam bcu phrag bcu dang brgyad lhag pa / /
gzugs su bgyis la mthun sbyar bgyid sogs 'gro /
sdig ltung kun byang gnas skabs bde ldan zhing / /
mthar thug kun mkhyen go 'phang thob pa dang / /
rgyu sbyor 'khor bcas tshe ring nad med cing / /
rigs rgyud mnga' thang bla nas blar 'phel te / /
dal 'byor rten brgyud sangs rgyas myur thob shog /
ces pa rnam pad tshal nas mgon po bkra shis stobs rgyas kyis rgyal ba'i bka' 'gyur ro 'tshal bzhengs skabs 'dod smon tshigs su bcad pa zhig dgos zhes bskul ba ltar shAkya'i btsun pa blo bzang ye shes kyis sbyar ba'o / /
sarba dza ga tam / /
! swasti /
bcos bu'i dz+hai k+ShiM las bsgrubs ngo mtshar rmad byung snang mtha'i sku mchog 'dir / /
nang gzhug ring bsrel rnam gsum rten mang dang bcas blo bzang ye shes kyis / /
legs bskrun ye shes pa bstim bsod nams zhing mchog bsgrubs pa 'dis mtshon dges / /
rgyu sbyor ye shes bstan 'dzin bde ldan zhing der thogs med rab bgrong shog /
ces pa 'di ni sa khud pa ye shes bstan 'dzin gyis rgyal ba 'od dpag med kyi snang brnyan bcos ma'i j+ho k+ShiM las bzhengs pa'i rgyab yig tu bgyis pa'o / /
sarba mang+ga laM / /
! swasti /
blo bzang rgyal ba'i ring lugs kha ba'i spor / /
mi 'jigs dbang bsgyur dpal ldan gdong lnga pa / /
lung rigs chos phung snyan grags cher sgrogs pa'i / /
yang srid gdul bya'i mgon du myur ston gsol / /
khyod kyi 'phrin las 'chad rtsod rtsom pa dang / /
thos bsam sgom pa'i rlung shugs ches drag pas / /
'jam mgon bla ma'i chos tshul chu gter che / /
g.yo ba'i yang srid rlabs 'phreng myur ston shog /
myur mdzad mgon po dam can phyi nang gsang / /
srid gsum bdag mo'i mthu rtsal 'phrin las dang / /
@# / /
dang ldan gdul byas gsol btab rten 'brel mthus / /
re ba ji bzhin myur du grub gyur cig /
ces khams gsum 'gro ba'i bla ma tsong kha pa chen po'i gdan khri 'dzin pa dpal ldan grags pa'i yang srid myur 'byon gyi gsol 'debs smon tshig dang bcas pa zhig dgos zhes phyag mdzod sogs zhabs 'bring pa rnams kyis bskul ba'i dor shAkya'i btsun pa blo bzang ye shes kyis smras pa'o / /
! swasti /
rnam 'dren kun dngos blo bzang grags pa yi / /
mdo sngags bstan pa 'dzin cing rab spel bar / /
'phrin las rgya mtsho'i pha mtha' nyer brgal ba / /
skal bzang gdul bya'i nyer 'tshor zhabs brtan shog /
khyod kyi thugs bskyed tshangs pa'i ral klong las / /
'khrungs pa'i rnam dkar 'phrin las chab rgyun gyis / /
lus can bsod nams rgya mtsho yongs 'gengs phyir / /
srid mtha'i bar du g.yo med bzhugs gsol 'debs / /
mchog gsum bden tshig grub dang chos srungs kyi / /
byin rlabs nus mthu bsam gyis mi khyab pas / /
mgon khyod zhabs zung mi 'gyur rdo rje'i khrir / /
nyer brtan chos mthun bzhed pa lhun grub shog /
ces btsan po no min khang blo bzang bstan 'dzin rgya mtshor brtan bzhugs gsol 'debs 'di lta bu zhig dgos zhes sbyin bdag mtsho sngon /
khal kha /
khod bcas ser skya thun mong nas bskul ngor shAkya'i btsun pa blo bzang ye shes kyis smras pa'o / /
! na mo gu ru bud+d+ha po d+hi satwA ya /
mi mjed zhing gi ston bzas gtsang sras / /
gang gi lung rtogs bstan pa nyin mo lar / /
gsal mdzad 'jam mgon bla ma tsong kha pa / /
yab sras brgyud par bcas la gus phyag 'tshal / /
thub pa'i snang brnyan dngos kyis rab gnas shing / /
byin rlabs mdzad pa'i sku mchog rnam pa gnyis / /
gangs can bsod nams zhing bzhugs dper blangs nas / /
gser zangs las bskrun ngo mtshar byin can dang / /
sne gdong rten gtso 'phags pa 'ja' ma lir / /
grags dang rdo rje 'jigs byed gsung byon ma / /
bsil tshal rdo nag las grub myur mdzad mgon / /
thub gsung dgongs 'grel bstan bcos 'gyur ro cog /
mdo smad btsan po'i yul phyogs dge ba dang / /
yid can bsod nams gsog pa'i zhing mchog tu / /
blo gros bzang pos thub bstan 'dzin pa'i khur / /
rgya mtsho'i gos can khyer bas spyan drangs pa'i / /
rten mchog rnams la gus pas phyag 'tshal zhing / /
mchod 'bul sdig bshags bdag gzhan gyis bskrun dger / /
rjes su yi rang chos 'khor bskor ba dang / /
bskal brgyar bzhugs gsol btab pa'i dge ba gang / /
yul phyogs bde zhing mi mthun rgud pa'i tshogs / /
nyer zhi 'gro kun phan tshun pha ma ltar / /
brtse zhing byams pas dge bcur spyod pa dang / /
kun mkhyen rgyal ba'i go 'phang thob phyir bsngo / /
gzhan yang rten mchog 'di dag gis mtshon nas / /
mchog gsum bla mar bgyis pa'i mthu @# / /
stobs kyis / /
'jam mgon chos kyi rgyal po tsong kha pa'i / /
lung rtogs bstan pa phyogs bcur rgyas pa dang / /
de nyid 'dzin cing spel la mi zhum pa'i / /
rlabs chen thugs 'char skyes bu ma lus pa'i / /
sku tshe brtan zhing rnam dkar 'phrin las kyis / /
'dzin ma'i khyon kun yongs su khyab gyur cig /
pha mar gyur pa'i 'gro ba ma lus kyang / /
sgrib gnyis byang zhing tshogs gnyis yongs rdzogs te / /
mtshan dang dpe byang bzang po'i dpal 'bar ba'i / /
rdzogs byang myur du thob pa nyid gyur cig /
mchog gsum dge 'dun sde dang bcas pa la / /
gus mchod lhur mdzad yon bdag ma lus kyang / /
thugs mthun mnga' thang longs spyod rigs rgyud sogs / /
dbyar gyi chu gter bzhin du 'phel rgyas shog /
dpal ldan myur mdzad mgon po 'khor bcas la / /
dgon gnas dge 'dun rten gsum mchod rdzas dang / /
'khor dang longs spyod ma lus gnyer gtad pas / /
rtag tu bsrung skyob g.yel med 'phrin las mdzod /
ces pa 'di ni btsan po no min khang blo bzang bstan 'dzin rgya mtshos lha sa'i jo shAka rnam gnyis la dpe mdzad de sku gzugs gnyis bzhengs pa dang /
gzhan yang sku rten gsung rten 'ga' zhig mdo smad btsan por spyan 'dren mdzad par 'dod gsol gnyer gtad dang bcas ba zhig dgos zhes bskul ba ltar shAkya'i btsun pa blo bzang ye shes kyis sbyar ba'o / / / /
! swasti /
blo chen rnam 'dren stobs bcu mnga' ba yi / /
lugs bzang 'dab brgya'i dag 'tshal rab rgyas shing / /
ye shes 'od stong 'bar bas legs bzhad pa / /
bstan pa gsal mdzad bskal brgyar g.yo med shog /
rnam dag bslab gsum ldan pa'i khang bzang mchog /
lhag bsam byang chub sems kyi nor gyis gtams / /
mdo rgyud zab don rin chen tog gis spras / /
thub bstan rgyal mtshan 'dzin la gsol ba 'debs / /
de ltar gsol btab thugs rjes bdag bzungs nas / /
byang phyogs rin chen bang mdzod sham+b+ha lar / /
mgon khyod 'khor du skyes nas rim gnyis kyi / /
rnal 'byor mthar phyin zung 'jug myur thob shog /
ces pa 'di ni khal kha bla ma sngags ram pa blo bzang dpal 'byor gyis 'di lta bu zhig dgos zhes bskul ngo dang bstun shAkya'i btsun pa blo bzang ye shes kyis smras pa'o / / / /
! swasti /
rgyal kun spyi gzugs blo bzang grags pa yi / /
lung rtogs 'dab brgya'i tshal rab 'byed pa la / /
ye shes zer stong spro ba'i dpal yon can / /
bshes gnyen rta bdun dbang po zhabs brtan gsol / /
blo gros gangs ri las 'ongs dam pa'i chos / /
gang+gA'i rgyun bzang 'gro blo'i chu gter cher / /
legs phab bsod nams ye shes rin chen gyis / /
'gengs mkhas 'gro mgon bsil ri g.yo @# / /
med shog /
mdo rgyud chos tshul kun la mnga' brnyes shing / /
bshad sgrub rnam par dkar ba'i 'phrin las kyis / /
skal bzang gdul bya thar lam bkri mkhas pa'i / /
mkhyen rab dbang phyug zhabs la gsol ba 'debs / /
dri med bslab gsum sdom pas rgyud gtams shing / /
sgo gsum dge la 'dun pa'i rnam dpyod dang / /
bag yod nges 'byung byang sems kyis phyug pa'i / /
bshes gnyen bzang po g.yo med bzhugs gsol 'debs / /
mchog gsum thugs rje drang srong bden tshig dang / /
bstan srungs 'phrin las 'dus pas gsol btab mthus / /
'gro mgon zhabs zung bskal brgyar g.yo med cing / /
zab rgyas chos 'khor rgyun chad med skor shog /
bdag sogs 'dus pas rtse gcig gsol btab mthus / /
deng nas byang chub bar du rjes bzungs te / /
mi khom gnas spangs dal 'byor rten brgyud nas / /
bla med byang chub myur du thob phyir bsngo / /
blo gsal mkhas mang khrims ldan 'dus pa'i tshogs / /
rnam g.yeng kun bral rtse gcig bsgrub la brtson / /
chos mthun legs tshogs yar ngo'i 'od dkar can / /
ji bzhin bla nas blar 'phel bkra shis shog /
ces ring 'tsho'i tshigs su bcad pa 'di ni dben sa chos kyi pho brang ba 'dus chogs las byed dang bcas pas nan cher bskul ba ltar shAkya'i btsun pa blo bzang ye shes kyis bka' gdams pho brang du smras pa'o / /
! oM swasti /
rnam dpyod yon tan kun 'byung blo mchog rgyas / /
skal bzang gdul bya'i 'dren pa bla na med / /
thugs rje'i snang mdzod ye shes 'od chen po / /
gdul bya'i blo mun sel phyir zhabs brtan shog /
blo chen bum bzang rgyal kun mkhyen brtse dang / /
tshe dang ye shes kyis gang byin rlabs rgyan / /
'grol mchog stsol yongs 'dzin dge ba'i bshes / /
'chi med tshe mtha' yas bzhin rtag brtan shog /
rgya chen tshogs gnyis ma la yar thon pa'i / /
rnam dag tshangs spyod tshul khrims tsan+dan dris / /
gdul bya'i nyon mongs tsha gdung bcil mdzad pa / /
'gyur med rdo rje lta bur brtan par shog /
rnam 'dren bzhi pa'i ring lugs nam mkha'i mthar / /
ji bzhin spel mdzad kun mkhyen tsong kha ba'i / /
chos tshul skyong la snying stobs zla bral ba / /
bskal brgyar chos 'khor bskor phyir zhabs brtan shog /
yon tan kun gzhi tshul khrims chu gter las / /
legs 'ongs phyin drug bsdu bzhis phyug pa'i nor / /
lung rtogs bstan pa'i rgyal mtshan rtser mtho ba'i / /
bsam 'phel dbang gi rgyal por gsol ba 'debs / /
gnyis med bden pa gsung dang dam pa'i chos / /
rgyal sras rgya mtsho'i mkhyen brtse gcig bsdus nas / /
'gro ba kun la bu gcig ltar brtse ba'i / /
skyabs mchog rje @# / /
btsun bla mar gsol ba 'debs / /
rab mang rgyud sde'i rgya mtsho las thon pa'i / /
rab mchog zab lam rim gnyis rin chen gyis / /
rab dad gdul bya'i re ba yongs skong bar / /
rab bsngags ded dpon chen por gsol ba 'debs / /
mchog gsum byin rlabs smon grub bden tshig dang / /
bstan srungs mthu rtsal 'dus tshogs 'khor 'bangs kyis / /
rtse gcig gsol btab rten 'brel slu med mthus / /
bskal brgyar mi g.yo bzhed don lhun grub shog /
thub pa'i rgyal tshab mnyam med tsong kha pa'i / /
rmad byung lung rtogs rgya mtshos nor 'dzin khyon / /
yongs gang phan bde'i rlabs 'phreng cher g.yos te / /
srid zhi'i dge mtshan bla nas blar 'phel shog /
bdag sogs pha mar gyur pa'i yid can kun / /
rjes bzung byang chub snying por mchis kyi bar / /
mi khom mi btang mngon mtho'i lam bkod nas / /
nges legs pho brang chen por myur 'jug gsol / /
b+ho Ta'i ljongs 'dir nad 'khrug mu ge sogs / /
mi shis mtshan ma mtha' dag nyer zhi zhing / /
phun tshogs dge mtshan yang ngo'i zla ba ltar / /
gong nas gong du 'phel ba'i bkra shis shog /
ces ring 'tsho'i tshigs su bcad pa 'di ni chos grwa chen po bkra shis lhun po'i slob dpon rnam pa /
chos khrims sogs las byed rnams dang /
nye 'khor ba /
rdzong gzhi sa khag gi las byed rnams dang bcas pas nan cher bskul ba'i ngor shAkya'i btsun pa blo bzang ye shes kyis bka' gdams pho brang du smras pa'o / /
sarba dza ga taM / / / /
! swasti /
zab yangs blo chen shAkya'i rgyal po yi / /
yang dag lugs bzang skyong ba'i dpal yon can / /
brtse chen ye shes sgron mes phyogs kun gyi / /
skye dgu'i ma rig mun sel g.yo med shog /
'jam mgon bla ma'i gzhung lugs gangs ri las / /
rab dkar dge tshogs yan lag brgyad ldan chab / /
bstan 'gror phan bde'i myu gu rgyas phyir du / /
'bebs mkhas rje btsun bla mar gsol ba 'debs / /
rgyal kun mkhyen brtse'i ngo bo bshes gnyen tshul / /
tshul bzhin bsten na 'di phyir rab dge ba'i / /
thun mong mchog gi dngos grub stsol mdzad par / /
rtse gcig gsol 'debs bdag rgyud byin gyis rlobs / /
bdag sogs nye 'brel deng nas byang chub bar / /
khyod la gsol 'debs re sa'i skyabs gzhan med / /
'bral med rjes bzungs sa lam rim bkod de / /
kun mkhyen go 'phang dam par myur 'god gsol /
gnas skabs nad gdon kun zhi tshe ring zhing / /
mkho dgu'i dpal 'byor mnga' thang rgyas pa dang / /
rnam kun mi dge'i bya bas mi 'da' bar / /
'gro rnams 'dren pa'i mchog tu bdag gyur cig /
ces a@# / /
pa 'di ni snye mo dmag lam pa rdo rje rab brtan gyis bskul ba'i ngor chos smra ba'i btsun pa blo bzang ye shes kyis sbyar ba'o / /
! swasti /
blo gros bzang po'i lha lam khyon yangs las / /
sgrib gnyis sprin bral ye shes 'od spros nas / /
thub bstan lung rtogs pang tshal bzhad mdzad pa'i / /
yongs 'dzin nyin byed dbang po zhabs brtan shog /
blo bzang grags bstan pa gam mthon po'i rtser / /
bdud bzhi'i g.yul las rgyal mtshan rin chen tog /
ye shes gzi 'bar 'dod dgu'i char 'bebs pa'i / /
'gro mgon bstan pa'i rgyal mtshan g.yo med shog /
gang sku rmad byung ngur smrig gos kyis mdzes / /
gang gsung chos phung khrims ldan dbus na 'doms / /
gang thugs zab yangs bslab gsum nor gyis phyug /
zab gsal rje btsun bla ma zhabs brtan shog /
rgyal dang rgyal ba gnyis pa'i mdo sngags kyi / /
bstan pa rgya mtsho'i dpal du legs byon nas / /
dri med chos tshul ji bzhin skyong ba la / /
mi 'jigs spobs pa brnyes la gsol ba 'debs / /
nges 'byung rnam par dag pa'i zhing sa la / /
byang sems ljon shing lo 'dab kyis mdzes shing / /
yang dag lta ba'i 'bras bu g.yur za bas / /
lam mchog tshul bzhin skyong la gsol ba 'debs / /
mchog gsum byin rlabs mos ldan gsol btab mthus / /
gang sku ri dbang lta bur rab brtan cing / /
bdag sogs 'gro kun 'bral med rjes bzungs te / /
sku gsum go 'phang thob par byin gyis rlobs / /
thor gong 'dzin ma'i khyon du nyer 'khod pa'i / /
rje 'bangs kun gyi nad mtshon mu ge sogs / /
nyer 'tshe kun zhi chab srid dar rgyas te / /
phun tshogs phyogs kun gang ba'i bkra shis shog /
ces pa 'di ni thor god dpon tshe ring don grub kyis gtsos dpon khag rnams kyi mi sna d+ha yan dar gan nang so dang /
bA dur dpon po dge slong sogs mi sna mang pos ma grin gcig bskul ba la brten nas shAkya'i btsun pa blo bzang ye shes kyis sbyar ba'o / / / /
! swasti /
dus gsum rgyal ba'i mkhyen brtse nus mthu'i tshogs / /
blo gros za ma tog tu legs gtams pa'i / /
'phrin las bzang pos 'gro ba'i ma rig mun / /
sel ba'i ye shes sgron me zhabs brtan shog /
sde snod gsum gyi gzhung lugs 'dzin ma'i gzhir / /
bslab gsum dag pa'i dpag bsam rtsa ba brtan / /
tshogs gnyis yongs su rdzogs pa'i 'bras bus brjid / /
gdul bya'i re ba skong la gsol ba 'debs / /
bdag sogs deng nas byang chub snying po'i bar / /
'bral med brtse ba'i lcags kyus rjes bzungs nas / /
dal 'byor rten brgyud sa lam rim bgrod de / /
ring min rnam mkhyen go 'phang @# / /
myur thob shog /
ces pa 'di ni ri khrod khrom steng dge slong blo bzang rgyal mtshan gyis yang dang yang du bskul ba'i ngor dge slong bla bzang ye shes kyis bgyis so / /
! swasti /
mdo rgyud pad tshal la chags ge sar 'dzin / /
legs bshad dbyangs snyan sgrogs pa'i grags pa can / /
lhun grub 'phrin las gdul bya'i dpal du shar / /
'jam mgon bstan pa'i gnyen la gsol ba 'debs /
zhes pa 'di ni rgyud smad bla ma grags pa lhun grub la gsol 'debs brgyud 'debs gras su bcug chog pa zhig dgos zhes 'dus tshogs kyis bskul ngor btsun pa blo bzang ye shes kyis smras pa'o / /
! swasti /
bla ma yi dam sangs rgyas byang sems dang / /
dpa' bo mkha' 'gro bstan srungs rgya mtsho yi / /
mkhyen brtse nus mnga' 'jam mgon chos kyi rjes / /
dus rnam kun tu thugs rje'i mthu dpung skyed / /
rgyal dang rgyal ba gnyis pa'i bstan pa mchog /
spel la sngon bsags rnam dkar bsod nams dang / /
dad pa'i stobs rgyas 'phrin las bzang po'i rgyun / /
rgya mtsho'i rlabs bzhin yol med rtag brtan shog /
ljongs 'dir stobs kyis dbang bsgyur mi yi bdag /
lugs brgya'i khrims kyis bstan 'gro'i bde spel bar / /
rnam dkar thugs bskyed bzang po'i mthu dpung dang / /
sku tshe chag srid yar zla ltar 'phel shog /
bsil ri'i ra bas bskor ba'i zhing mchog 'dir / /
rje 'bangs mtha' dag nang mtshon mu ge sogs / /
nyer 'tshe duH kha'i mun las rnam rgyal te / /
tshe ring rdzogs ldan dus dang skal mnyam shog /
mchog gsum byin rlabs drang srong bden tshig dang / /
dkar phyogs skyong ba'i bsrung ma'i mthu stobs kyis / /
rje 'bangs kun gyi re 'bras yongs smin zhing / /
sum rtsen dpal la 'gran pa'i bkra shis shog /
ces pa 'di ni thu'u kan gyi grwa po blo bzang ngar rgyas kyis mi dbang mtho ron pad li bsod nams stobs rgyas sku tshe chab srid brtan pa'i tshigs bcad 'di lta bu zhig dgos zhes nan gyis bskul ba'i ngor shAkya'i btsun pa blo bzang ye shes kyis smras pa'o / / / /
! swasti /
rgyal ba'i yab gcig gzhon nu'i cha lugs can / /
snyigs dus dur smrig gar rol tsong kha pa'i / /
chos tshul ma nor don yod ston pa la / /
mkhas shing grub pa'i dpal gyur zhab brtan shog /
thos bsam sgom pa'i lus stobs rab rgyas shing / /
nor bdun yon tan rin chen dra bas spas / /
phyin drug mche ba bsdu bzhi'i yan lag ldan / /
bshes gnyen gnyis 'thung dbang po rtag brtan shog /
gang thugs sgrib gnyis yongs dag mkha' dbyings las / /
blo bzang grags bstan lung rtogs padmo'i tshal / /
rab 'byed zer stong spro ba'i nyin mor byed / /
mos ldan bzhed don bsgrub phyir g.yo med shog /
ces @# / /
bla ma don yod mkhas grub kyi brtan bzhugs tshigs su bcad pa zhig dgos zhes mgon po lha skyabs kyis bskul ba'i ngor shAkya'i dge slong blo bzang ye shes kyis smras pa dge'o / / / /
! swasti /
ngag la dbang bsgyur blo gros bzang po yis / /
bshad sgrub bstan pa dar zhing rgyas mdzad cing / /
gdul byar chos 'khor bskor ba'i 'phrin las can / /
yongs 'dzin dge ba'i bshes gnyen zhabs brtan shog /
'jam mgon bla ma'i chos tshul rgya mtsho las / /
zab cing rgya che'i nor bu'i khur khyer ba'i / /
'gro ba'i re skong yid bzhin nor bu'i gter / /
thar 'dod ded dpon khyed la gsol ba 'debs / /
ring nas tshogs bsags rje btsun tsong kha pas / /
rjes bzungs ring lugs rgya mtsho'i mtha' klas bar / /
spel la zhum med bshes gnyen snying stobs can / /
bdag sogs rjes bzung 'phrin las gong 'phel shog /
ces mkha' spyod gur khang bla ma'i brtan bzhugs tshigs bcad 'di ni /
mkha' spyod ri khrod pa dge slong spyis bskul dor shAkya'i btsun pa blo bzang ye shes kyis smras pa'o / /
' swa sti /
ngag gi dbang phyug 'jam mgon chos rje yi / /
chos tshul spel la blo gros rnam par bkra /
phyogs 'dir dge mtshan shes pas skyong mdzad pa'i / /
bshes gnyen bzang po srid mthar zhabs brtan shog /
bslab gsum rnam par dag pa'i zhing sa la / /
lung rtogs yon tan dpag bsam lo 'dab rgyas / /
legs bshad 'bras bu'i khur gyis yongs dud pa'i / /
'gro ba'i re ba skong la gsol ba 'debs / /
mchog gsum byin rlabs las gshin 'phrin las dang / /
'dus pas gsol btab rten 'brel phun tshogs kyis / /
yongs 'dzin zhabs brtan khrims ldan 'dus tshogs 'phel / /
bshad sgrub dpal 'byor dbyar mtsho ltar 'phel shog /
ces pa 'di ni tshangs dbang dga' ldan er te ni ju nang gi grwa tshang bkra shis 'khyil bla mar 'dus tshogs spyis brtan bzhugs tshigs bcad cig dgos tshul byung ba ltar shAkya'i btsun pa blo bzang ye shes kyis bgyis pa'o / /
! swasti /
blo chen thub pa'i dgongs zab rgyud sde'i don / /
skal bzang gdul byar 'chad la smra mkhas pa / /
rim gnyis lam la bkra ba'i blo gros kyis / /
dge mtshan shis pa brjod la gsol ba 'debs /
zhes pa sngags pa slob dpon blo bzang bkra shis kyi gsol 'debs tshigs bcad 'di ni /
sngags grwa'i brgyud 'debs su chos rje bka' bcu pa blo bzang tshe ring gis bskul ngor btsun pa blo bzang ye shes kyis smras so / /
! swasti /
khams gsum skye dgu srid mtshor 'khyams pa la / /
brtse bas grangs med gsum du tshogs rdzogs nas / /
zhing 'dir 'dren pa stong las khyad @# / /
par 'phags / /
mnyam med shAkya'i gtso la gus phyag 'tshal / /
rgyal kun yab gcig 'jam dbyangs ngur smrig gar / /
thub bstan nyin mor gsal mdzad 'jam mgon rje / /
gang gi lugs bzang skyong ba ye shes mtshan / /
rje btsun bla ma gnyis la gsol ba 'debs / /
rgyal ba'i chos tshul 'phags yul mkhas pa'i lugs / /
zhib mor gsal ba'i ye shes snang ba rgyas / /
thub bstan rgya mtsho'i pha mthar khyab mdzad pa'i / /
'gro ba'i mgon po nam yang g.yo med shog /
sngon nas thugs bskyed goms pa'i ma la yar / /
tshogs gnyis yongs rdzogs ljon pa dar la babs / /
brtse ba'i bser bus dri bsung 'gro la khyab / /
nyon mongs tsha gdung sel mdzad zhabs brtan shog /
rgyal kun spyi gzugs kun mkhyen tsong kha pa'i / /
dri med ring lugs phyogs brgyar spel ba la / /
ngal med bsgrub la brtson pa'i snying stobs can / /
'gyur med rdo rje'i khri la g.yo med shog /
rmad byung blo gros lha lam yangs pa la / /
bslab gsum rnam dag dkyil 'khor rab rgyas shing / /
'chad rtsod rtsom pa'i 'od stong phyogs bcur 'phro / /
bshes gnyen nyin mo'i mgon por gsol ba 'debs / /
mdo dang rgyud sde'i gzhung lugs chu gter las / /
man ngag gdams pa'i zab lam dbang gi rgyal / /
skal bzang gdul bya'i re ba yongs skong ba'i / /
mtshungs med nged dpon chen por gsol ba 'debs / /
dam pa'i chos tshul kun la mnga' brnyes shing / /
thos bsam sgom la ring nas goms pa'i mthus / /
snyigs dus phan bde'i lam bzang ston mkhas pa / /
rje btsun bla ma'i zhabs la gsol ba 'debs / /
dge mtshan du mas mdzes pa'i byams pa gling / /
rig grol dge 'dun thugs mthun tshangs spyod ldan / /
'khor lo gsum gyis nyin mtshan 'da' ba dang / /
bshad sgrub longs spyod bla nas blar 'phel shog /
'jigs rten khams su nang mtshon mu ge sogs / /
mi shis nyer 'tshe ma lus kun zhi nas / /
lo thog rtsi bcud 'dod dgu'i 'byor pa rgyas / /
phan tshun yid mthun byams pa'i sems ldan shog /
yid can kun gyi snying la dus gsum du / /
gcig tu dge ba mchog gsum dam pa dang / /
slu med rten 'brel bden pa'i smon pa kun / /
legs 'grub khams gsum mtha' dag shis gyur cig /
ces chab mdo 'phags pa lha'i sprul pa'i sku 'phags pa ye shes bstan pa'i mgon po'i brtan bzhugs 'dod gsol 'di ni zham ring ba dbon rab 'byams pa blo bzang dbang phyug gis bskul ba ltar shAkya'i btsun pa blo bzang ye shes kyis bka' gdams pho brang du bgyis pa sarba mang+ga laM / /
! swasti /
don yod thos bsam sgom pa'i ba gam can / /
mkhas btsun @# / /
bslab gsum ldan pa'i nor gyis phyug /
grub pa'i rgyal mtshan 'dzin pa'i dpal gyur pa / /
bshes gnyen bzang po srid mthar zhabs brtan shog /
blo bzang rgyal ba'i chos tshul 'dab brgya'i tshal / /
ji bzhin 'byed la smra ba'i 'od stong can / /
mdo rgyud gdams pa'i sbrang rtsi'i bcud chags pa / /
skal ldan bung bar stsol la gsol ba 'debs / /
mchog gsum thugs rje bsrung ma'i 'phrin las dang / /
gus ldan gsol btab rten 'brel phun tshogs mthus / /
bstan dang gdul bya'i nyer 'tshor rtag bzhugs nas / /
'phrin las yar ngo'i zla ltar 'phel bar shog /
ces pa 'di ni bla ma don yod mkhas grub bar brtan bzhugs tshigs bcad 'di lta bu zhig dgos zhes ngag dbang bskal bzang gis bskul ba ltar btsun pa blo bzang ye shes kyis smras pa'o / /
! oM swasti /
bcom ldan 'das gdugs dkar mo zhal gcig phyag gnyis ma bsgrub par 'dod pas /
skyabs 'gro sems bskyed tshad med bzhi bsgom pa sngon du btang nas /
oM swa b+ha wa shud+d+ha sarba d+d+harmA swa b+hA wa shud+d+hony+haM /
stong pa nyid du gyur stong pa'i ngang las /
padma dang zla ba'i dkyil 'khor dkar bsil nya gang ba'i steng du gdugs dkar po gser gyi yu ba can gyi tog la oM yig gis mtshan pa las 'od zer 'phros /
sems can thams cad kyi nad rims gdon bgegs thams cad dag /
tshur 'dus yongs su gyur pa las /
rang nyid 'phags ma bcom ldan 'das gdugs dkar mo /
sku mdog ston ka'i bsil zer ltar dkar ba gzhon nu lang tsho dar la bab pa'i na tshod can /
cung zad sgeg cing dpa' ba'i nyams can zhal gcig phyag gnyis ma g.yas skyabs sbyin gyi phyag rgya dang /
g.yon gdugs dkar po gser gyi yu ba can rin po che'i tog gis mtshan pa 'dzin pa /
dbu skra ral pa phyed thor tshugs su byas shing /
lhag ma sil bur babs pas sku stod khebs pa rin po che'i dbu rgyan snyan rgyan /
mgul rgyan phyag gdub zhabs gdub /
gser gyi ska rags do shal la sogs pa / /
rin po che'i rgyan sna tshogs kyis spras pa / /
sku stod lha rdzas kyi gos kyis gshal byas shing /
sku smad lha rdzas kyi dar gyi sham thabs gsol ba /
'od kyi dkyil 'khor gyis bskor ba'i dbus na /
zhabs gnyis rdo rje skyil krung gis bzhugs pa'i /
spyi bor oM dkar po /
mgrin par AHdmar po /
thugs kar hUM sngon pos mtshan par gyur /
rang gi thugs ka'i hUM las 'od zer 'phros pas /
bcom ldan 'das 'phags ma gdugs dkar mo'i lha tshogs la sangs rgyas dang byang chub sems dpa'i tshogs kyis bskor ba spyan drangs /
dzaHhUM baM hoH dam tshig pa dang gnyis su med par gyur /
slar yang thugs ka'i hUM las 'od @# / /
zer 'phros /
dbang gi lha rnams spyan drangs /
de bzhin gshegs pa thams cad kyis bdag la mngon par dbang bskur du gsol /
zhes gsol ba btab pas de rnams kyis ye shes kyi bdud rtsis gang ba'i bum pa thogs nas /
oM sarba ta thA ga ta a b+hi She ka ta sa ma ya shri ye hUM /
zhes dbang bskur /
sku gang dri ma dag /
chu lhag ma spyi gtsug tu gnas pa yongs su gyur pa las /
de bzhin gshegs pa'i rigs kyi lhas dbu brgyan par gyur /
oM badzra a mr-i ta kuN+Da li ha na ha na hUM phaT /
oM swa b+hA wa shud+d+ha sarba d+d+harmA swa b+hA ba shud+d+hony+haM /
stong pa nyid du gyur /
stong pa'i ngang las /
oM las rin po che'i snod yangs shing rgya che ba rnams kyi nang du oM 'od du zhu ba las byung ba'i mchod pa rnams phul du byung ba'i lha rdzas su gyur /
oM sarba ta thA ga ta uSh+NI Sha si tA ta pa tre /
ar+g+haM /
pAdyaM /
puSh+paM /
d+hU paM /
A lo ke /
gan+d+he /
nai wi dya /
shabta pra tIts+tsha hUM swAhA /
rgyal ba kun gyi 'phrin las mtha' dag rnams / /
gcig bsdus phas rgol 'joms pa'i mthu ldan can / /
dran pas dngos grub mchog stsol yid bzhin nor / /
'phags ma gtsug tor gdugs dkar bstod phyag 'tshal /
bzlas pa bya ba ni /
rang gi thugs kar zla ba'i dkyil 'khor gyi steng du oM yig gi mthar sngags 'phreng gis bskor ba las bdud rtsi'i rgyun babs /
sdig sgrib nad gdon bar gcod thams cad dag / /
tshe dang bsod nams mnga' thang 'byor pa thams cad rgyas /
dngos grub thams cad bde blag tu stsol bar bsams la /
tadya thA /
o a na le /
a na le /
bai ri bai ri badzra d+hA ri ban+d+ha ban+d+ha ni hUM hUM phaT phaT swAhA /
yig brgyas lhag chad kha bskang /
de nas gtor ma 'bul ba ni /
oM badzre a mr-i tas bsangs /
swa b+hA bas sbyangs /
stong pa'i ngang las oM las rin po che'i snod yangs shing rgya che ba'i nang du oM 'od du zhu ba las byung ba'i lha rdzas su gyur /
oM UH hUM lan gsum gyis byin gyis brlabs /
bcom ldan gdugs dkar gyi ljags rdo rje'i 'od zer gyi sbu gus gtor ma'i bcud drangs te gsol bar gyur par bsams la /
oM sarba ta thA ga ta uSh+NI Sha si tA ta pa tre i da ba liM ta kha kha khA hi khA hi /
zhes pa lan gsum mam bdun gyis gtor ma phul /
de nas oM sarba ta thA ga ta uSh+NI Sha si tA ta pa te ar+g+haM nas shabtI bar gyis mchod pa phul /
gong bzhin bstod /
dge ba 'di yis myur du bdag /
'phags ma gdugs dkar 'grub gyur nas / /
'gro ba gcig kyang ma lus pa / /
de yi sa la 'god par shog /
ces bsngo ba dang smon lam bkra shis bya'o / /
bcom ldan 'das gdugs dkar mo'i sgrub thabs dngos grub 'dod 'jo zhes bya ba 'di thor khod dpon mo mtsho rgyal gyis dgos zhes bskul ba la brten nas chos smra ba'i btsun pa blo bzang ye @# / /
shes kyis bka' gdams pho brang du bgyis pa'o / /
mang+ga laM / /
! oM swasti sid+d+haM /
rgyal po chen po rnam thos sras la mchod gtor 'bul bar 'dod pas /
mchod gtor rnams phyag len ltar legs par bshams la /
dpal phyag na rdo rje'i bdag bskyed la gnas pa'i sgo nas /
mchod pa rnams badzra kuN+Da lis bsangs /
swa b+hA was stong par sbyangs /
stong pa'i ngang las b+h+rUM las rin po che'i snod yangs shing rgya che ba rnams kyi nang du hUM 'od du zhu ba las byung ba'i mchod rdzas rnams dwangs shing thogs pa med pa nam mkha' dang mnyam par gyur /
oM ar+g+haM AHhUM /
zhes pa nas /
shap+ta AHhUM gi bar gyis byin gyis brlab /
gtor ma yang sngar ltar bsangs sbyangs la /
stong pa'i ngang las b+h+rUM las rin po che'i snod yangs shing rgya che ba'i nang du khaM 'od du zhu ba las byung ba'i lha'i zhal zas dri ro phun sum tshogs pa /
de'i steng du oM AHhUM gi yi ge gsum steng nas steng du brtsegs te gnas pa 'od du zhu ba las zag pa med pa'i bdud rtsi'i rgya mtsho chen por gyur /
oM AHhUM lan gsum brjod pas byin gyis brlab / /
! de nas rten bskyed pa ni /
swa b+hA was stong par sbyangs /
stong pa'i ngang las mdun du b+h+rUM yig las byung ba'i / /
rin chen gzhal med khang pa gru bzhi sgo bzhi pa / /
rta babs bzhi dang 'khor sa rim gsum ldan pa'i dbus / /
khang brtsegs dgu yong dbus ma pho brang sum brtsegs su / /
gnas pa'i rtse mor nor bu'i tog dang logs rnams su /
dra ba dra phyed 'phyang zhing mnga' yab pu shu ldan /
shel dang bai DUr+ya dang padma rA ga dang / /
gser las grub pa'i ka ba nyis stong lnga brgya yis / /
shar sogs phyogs bzhi rim bzhin mdzes brgyan gter khang ni / /
bco lnga dag gis sbras pa'i phyi rol phyogs mtshams su / /
bum bzang dpag bsam shing dang rin chen ljon shing brgyad / /
rdzing bzang rin chen ljon shing me tog dang ldan brgyad / /
'dod 'jo'i ba brgyad rnams kyis spel mar legs brgyan pa'i / /
phyi rol rin chen ra bas gru bzhir bskor ba yi / /
pho brang dbus ma'i nang du sna tshogs pad zla'i steng / /
btso ma gser gyi mdangs ldan rgyal chen ngal bsos po / /
zhal gcig phyag gnyis g.yas g.yon rgyal mtshan ne'u le 'dzin / /
gdong lnga'i dbang po nyal ba rang la blta ba'i steng / /
sems dpa'i skyil krung gis bzhugs zhal nas rin chen char / /
'bebs pas skye rgu ma lus phongs pa'i gnas las skyob / /
dbu la rin chen dbu rgyan phrag gong nyi zlas brgyan / /
nam mkha' mdzod la mnga' brnyes nyi 'bum gzi brjid ldan / /
shar sogs phyogs mtshams khang brtsegs nang du pad gdan la / /
dzam+b+ha la sogs dpa' brjid @# / /
rngams shing mi sdug pa'i / /
cha byad can dang 'khor sa bar mthar gnas pa yi / /
gnod sbyin bye ba lha srin sde brgyad la sogs pa'i / /
gtso 'khor kun gyi sku gsung thugs kyi gnas rnams su / /
dkar dmar sngo ba'i yi ge gsum gyis mtshan par gyur / /
bdag gi thugs ka'i hUM yig las spros 'od zer snar / /
'dod rgyal dmar po lcags kyu zhags thegs spros pa yis / /
lcang lo can nas rnam mang thos sras 'khor dang bcas / /
spyan 'dren sems can don phyir gnas 'dir gshegs su gsol / /
oM bai shra wa Na ye sa pa ri wA ra dzaHdzaHdzaH dzaH hUM baM hoH oM bai swAhA /
oM bai shra wa Na ye A kad+Sha yadzaH zhes brjod cing /
bai ring po brjid bag bcas mig 'dzum so gnyis bar du brjod pas /
rgyal po'i thugs kar pad 'dab brgyad kyi 'dab ma re rer bai bzhi bzhi bsam zhing /
dam tshig pa dang ye shes sems dpa'i thugs kar 'od zer gyi lcags kyus sbrel bar bsam mo / /
de nas /
oM rat+na mu ku Ta a b+hi Shiny+tsa maM /
zhes rin po che'i cod pan gyi dbang bskur bar bsam /
de nas mchod pa 'bul ba ni /
oM bai shra wa Na sa pa ri wA ra prok+Sha NaM pra tIts+tsha ye AHtUM /
de bzhin du prok+Sha NaM gyi gnas su /
ar+g+haM /
pA dyaM /
any+tsa mA naM /
puSh+pe sogs sbyar bas chu bzhi nyer spyod rol mo dang bcas ba 'bul /
skabs 'dir bskang bshags bzlas pa sogs byed par 'dod na mchod gter 'bul ba'i rim pa dngos grub kyi bang mdzod nas 'byung ba ltar bya /
de nas gtor ma 'bul ba ni /
chos skyong 'khor dang bcas pa'i ljags hUM las skyes pa'i rdo rje dkar po rtse gcig pa 'od kyi sbu gu can du gyur par bsams la /
rdo rje thal mo kha phye bas /
oM a mr-i ta kuN+Da li ha na ha na hUM phaT /
oM bai shra wa Na ye /
i daM ba liM ta gr-ih+NaM tu sa ma ya rak+ShanU /
ma ma sarba sid+d+him+me pra yats+tsha /
ma ma sarba karma sA d+ha a mo g+ha ye swAhA /
lan gsum /
i daM gyi gong du sa pa ri wA ra zhes pa bcug kyang nyes pa med /
'khor rnams la yang rang rang gi sngags kyi swAhA'i gong du i daM man chad btags la 'bul /
oM aSh+Ta nA ga shAn+ta swAhA /
pra ko ti yak+Sha rAk+Sha sa /
zhes pa la i daM man chad btags la klu brgyad dang gnod sbyin dang srin po bye ba'i tshogs la 'bul /
yang na a kA ro gsum mam bdun gyis 'bul lo / /
de nas ar+g+haM sogs kyis mchod la /
hUM /
mi 'jigs seng ge'i gdan steng na / /
bai las byung ba'i mgon po ni / /
ngal bsos dge ba stobs po che / /
sa brgyad dbang phyug khyod la 'dud / /
btsun mo bzhi dang sras bzhi dang / /
khyad par las bsgrub gnod sbyin brgyad / /
nor ster ba yi klu chen brgyad / /
lha @# / /
srin sde brgyad 'khor bcas la / /
mchod cing bstod de phyag kyang 'tshal / /
dgra bgegs ma lus gzhom pa dang / /
'byor pa'i longs spyod phun tshogs shing / /
'dod dgu yid bzhin 'grub pa dang / /
gzhan don lhun gyis grub par mdzod /
ces bstod cing 'phrin las bcol la /
yig brgyas lhag chad kha bskangs te /
nongs pa bzod par gsol nas /
oM khyed kyis sems can don kun mdzad /
ces sogs kyis ye shes pa rnams gshegs su gsol ba'am /
bris sku sogs rten yod na /
ye shes pa rnams 'dir ni gzugs dang lan cig tu /
zhes sogs brjod cing /
su pra tiShTHa sa brtan bzhugs dang /
smon lam bkra shis kyis brgyan pa bya'o / /
rgyal po chen po rnam thos sras la mchod gtor 'bul tshul 'khyer bde ba zhis dgos zhes mdzod pa dka' bcu blo bzang dbang rgyal gyis bskul ba ltar chos smra ba'i btsun pa blo bzang ye shes kyis bgyis pa'o / /
! na mo gu ru uSh+NI Sha bi dzA ya /
rigs brgya'i dkyil 'khor kun la dbang bsgyur zhing / /
gang 'dul thabs kyis chos ston rdo rje 'chang / /
'gro la rtag par gzigs mdzad pad dkar 'dzin / /
gsol ba 'debs so byin rlabs dngos grub stsol / /
byang chub sems dpa' blo gros rin chen dang / /
rje btsun ma yis byin brlabs tai lo pa / /
rnal 'byor dbang phyug rol pa'i rdo rje'i zhabs / /
gsol ba x / /
rdzu 'phrul stobs mnga' mi tra dzo ki dang / /
skad gnyis smra ba'i dbang po byams pa dpal / /
bslab gsum rgyan mdzes bsod nams dbang phyug la / /
gsol ba / /
rnam dpyod phul phyin mkhan chen seng ge'i mtshan / /
mkhyen rab yang rtse rin chen seng ge dang / /
thub bstan gsal mdzad rin chen grub pa la / /
gsol ba x / /
rig sngags 'chang ba khyung po lhas ba dang / /
'gro la thar lam ston mkhas tsong kha pa / /
lung rtogs mnga' bdag mkhas grub chos kyi rjer / /
gsol ba x / /
gdams pa'i mdzod 'dzin chos kyi rgyal mtshan dang / /
rdo rje'i sku brnyes chos kyi rdo rje'i zhabs / /
chos brgyad ring spangs blo bzang don grub la / /
gsol ba x / /
spangs rtogs mthar son sangs rgyas ye shes dang / /
rim gnyis mthar phyin blo bzang chos rgyan zhabs / /
bstan pa'i dpal gyur dge 'dun don grub la / /
gsol ba x / /
mdo rgyud rgya mtsho'i khyon la dbang bsgyur bas / /
zab lam ston mkhas blo bzang don grub dang / /
bka' drin mtshungs med rtsa ba'i bla ma la / /
gsol ba x / /
gang gi mtshan cem thos 'dzin lhung bas kyang / /
'chi med tshe dang ye shes mchog stsol ba'i / /
tshe dpag med mgon rnam par @# / /
rgyal ma la / /
gsol ba 'debs so byin rlabs dngos grub stsol / /
de ltar sgo gsum gsol ba btab pa'i mthus / /
yang dag lam la 'khrid pa'i bshes gnyen gyis / /
byang chub snying po'i bar du rjes bzung ste / /
sku gsum go 'phang dam pa myur thob shog /
! smon lam ni /
zab gsal gnyis su med pa'i ngang nyid las / /
'chi mad dpal ster rnam rgyal lha yi tshogs / /
bsgrubs shing mchod bstod bzlas sogs bgyis bas mtshon / /
dus gsum bsags pa'i rnam dkar dge ba'i mthus / /
mkha' mnyam 'gro la bde skyid 'byung ba'i gzhi / /
thub bstan rgyal mtshan 'dzin pa'i skyes bu mchog /
bgrang yas bskal pa'i bar du zhabs brtan zhing / /
rnam dkar 'phrin las phyogs bcur rgyas par shog /
bdag dang pha mar gyur pa'i 'gro kun kyang / /
byang chub ma thob bar gyi tshe rabs su / /
mtho ris yon tan bdun gyi rgyan ldan pa'i / /
dal 'byor rten bzang rgyun chad med thob shog /
de thob nas kyang thams cad mkhyen pa'i sar / /
bkri ba'i bshes gnyen mchog gis rjes 'dzin cing / /
de nyid srog gi phyir yang mi 'dor ba / /
bsam dang sbyor bas tshul bzhin bsten nus shog /
de yis nye bar bstan pa gdams pa'i phul / /
chung 'bring mchog gyur skyes bu'i lam bzang po / /
'bad rtsol bsgoms pas nges pa rnyed gyur te / /
zab mo rdo rje theg pa'i snod 'gyur shog /
de nas tshe dpag med mgon rnam rgyal ma'i / /
dkyil 'khor dam par zhugs nas rnam dag dbang / /
thob ste rigs gsum spyi dang bye brag gi /
dam sdom mig 'bras bzhin du bsrung nus shog /
rje btsun rnam par rgyal ma'i lha yi tshogs / /
'chi med lam kun khyab pa'i zhing mchog la / /
bsod nams tshogs bsag cho ga bzhin bgyis pa'i / /
dge tshogs yar ngo'i zla bzhin gong 'phel shog /
bzlas brjod yan lag bzhi yi bsam gtan dang / /
bzlas brjod dag la mi ltos bsam gtan mes / /
tha mal snang zhen nyes pa'i tshal bsregs te / /
mtshan bcas mtshan med rnal 'byor mthar phyin shog /
khyad par 'chi ba rgyun gcod gzungs sngags dag /
bzlas pas nad gdon sdig sgrib kun zhi nas / /
zhi rgyas dbang drag grub pa brgyad la sogs / /
rab 'byams las kun thogs med 'grub par shog /
tshe yi mthar yang nam mkha'i khyon gang ba'i / /
rnam rgyal 'khor dang bcas pas legs bsus te / /
zhing mchog bde ba can gyi dga' tshal du / /
rin chen padmo'i lto las rdzus skye shog /
der yang 'dren pa 'khor bcas zhal mthong zhing / /
theg chen gsung gi bdud rtsis tshim gyur @# / /
nas / /
rgyal sras rlabs chen spyod pa kun rdzogs te / /
sku gsum go 'phang bde blag nyid thob shog /
de thob nas kyang pha mar gyur pa'i 'gro / /
sgrol phyir srid mtshor yun ring gnas dgos kyang / /
skyo ngal med nga'i snying stobs thabs mkhas kyis / /
'gro kun sangs rgyas sa la 'god nus shog /
! shis brjod ni /
rab 'byams lha lam 'dzin ma'i khyon ma lus / /
yongs gang rnam par rgyal ma'i lha yi tshogs / /
'ga' zhig chu skyes sna tshogs char rgyun 'bebs / /
la la shis pa brjod pa'i glu dbyangs sgrags / /
kun kyang 'chi bdag bgegs 'joms 'phrin las kyis / /
khyod la 'chi med 'dod dgu'i mchog stsol bar / /
yongs shas gyis la dga' ba skyed cig dang / /
shis brjod dbyangs snyan bdag gis rab tu bsgrag /
tshe dpag med mgon yid 'ong lha mo'i skur / /
yongs sbrul mtshan tsam thos sam dran pas kyang / /
ci 'dod dngos grub kun stsol lhag pa'i lha / /
rnam par rgyal ma'i zhabs la mgos phyag 'tshal / /
rdo rje 'chang dang rje btsun spyan ras gzigs / /
blo gros rin chen grub chen tai lo pa / /
rol pa'i rdo rje mi tra dzo ki sogs / /
dngos grub kun 'byung rtsa brgyud bla ma la / /
legs tshogs ji snyed mchis pa'i bkra shis des / /
khyed kyi mi mthun rgud pa kun zad cing / /
bde legs yar ngo'i zla ltar 'phel gyur nas / /
phun tshogs dpal la rol pa'i bkra shis shog /
'chi med mchog stsol rnam par rgyal ma dang / /
'jig rten dbang phyug gsang bdag gnas gtsang lha / /
mi g.yo 'dod rgyal dbyug sngon stobs chen te / /
dgu yi bdag nyid rnam rgyal lha tshogs la / /
x x x x / /
phyag na padmos gsol ba btab pa bzhin / /
bde ldan zhing du tshe dpag med mgon gyis / /
legs gsungs bya rgyud de bzhin gshegs pa yi / /
rigs kyi gtsug tor rnam rgyal rtog pa la / /
x x x x / /
rab 'byams zhing na rnam par rgyal ma yi / /
gzungs dang rtog pa'i zab don mtha' dag la / /
rtse gcig gus pas thos bsam sgom bzlas dang / /
'bri klog gus mchod bgyid pa thams cad la / /
x x x x / /
sna tshogs rin chen las grub gzhal med khang / /
rnam bkra dbang po'i gzhu ltar yid 'ong zhing / /
rnam dag 'chi med lam ltar khyon yangs pa / /
rgyan mchog du mas spa ba'i pho brang la / /
legs tshogs ji snyed mchis pa'i bkra shis des / /
khyed kyi mi mthun rgud pa kun zang cing / /
bde legs yar ngo'i zla ltar 'phel gyur nas / /
phun tshogs dpal la rol ba'i bkra shis shog /
ces rje btsun rnam par rgyal ma'i sgrub mchod skabs btsugs chog pa'i brgyud 'debs /
smon lam shes brjod dang bcas ba zhig @# / /
dgos zhes dga' ldan rab rgyas spyi sos snga phyir bskul ba dang /
nye dus mtshar lhun grub chos gling gi spong ba pa rnams kyis kyang nan cher bskul ba la brten nas chos smra ba'i dge slong blo bzang ye shes kyis gzims chung yid dga' chos 'dzin du sbyar ba'o / /
! mgon po 'od dpag med la mchod cing gsol ba gdab pa byin rlabs nyer 'jug ces bya ba bzhugs so / /
! na mo gu ru a mi tA b+hA ya /
bdag cag gi ston pa shAkya'i rgyal pos /
zhing 'di'i 'gro ba rnams kyis bde ba can du 'gro ba la mos pa shugs drag po bskyed dgos par gsungs pa dang /
gzhan yang mdo dang rtog pa dang /
gzungs du mar phan yon gyi skabs su bde ba can du skye bar bka' stsal ba'i sgo nas zhing der skye ba'i thabs mang du gsungs shing /
de rnams da ltar gyi gang zag rnams kyis bsgrub par mi nus pa mi snang bas /
dri ma med pa'i gsung rab rnams las nges par byas te the tshom med par bsgrub dgos /
'dir der skye ba'i rgyu tshogs bsag pa'i phyir rgyun gyi nyams len cung zad bri ste /
skyabs 'gro sems skyed ched med bzhi bsgom pa sngon du btang nas 'di ltar / /
! slu med dkon mchog gsum gyi byin rlabs dang / /
chos dbyings mi 'gyur bden mthus zhing khams 'di / /
rgyal ba 'khor bcas dgyes pa'i pho brang mchog /
bde ba can dang mtshungs pa nyid gyur cig /
sa gzhi bstar ba rin chen du mas mdzes / /
spos chus legs byugs me tog gcal du bkram / /
rin chen ljon shing lo 'bras rgyan ldan sogs / /
bde ba can dang mtshungs pa blos sprul ba'i / /
gnas 'dir rgyal ba 'khor bcas spyan 'dren gyis / /
rdzu 'phrul shugs kyis brtse bas 'dir gshegs nas / /
byang chub shing dbang drung du gnas mchog la / /
bdag cag bsod nams zhing du bzhugs gsol 'debs / /
srid zhi'i 'dren pa rgyal ba 'od dpag med / /
rgyal sras rgya mtsho'i 'khor dang bcas rnams la / /
zhing rdul grangs mnyam de snyed lus sprul nas / /
sgo gsum gdung shugs drag pos phyag 'tshal lo / /
'dod yon lnga dang rgyal srid rin chen sogs / /
srid zhi'i rnam dkar las byung mchod pa'i tshogs / /
dngos bshams yid sprul kun bzang mchod sprin la / /
'gran dang bdag lus longs spyod thams cad 'bul / /
thog med dus nas dug gsum dbang gyur pas / /
sgo gsum gyis bsags sdig ltung dri ma kun / /
gnong zhing 'gyod pas bsod nams zhing mchog drung / /
mi 'chab bshags bgyi slan chad mi bgyid sdom / /
chos rnams rang bzhin spros pa'i mtha' bral yang / /
rmi lam sgyu ma ji bzhin skye 'phags kyis / /
dus gsum bsags pa'i rnam dkar dge @# / /
tshogs la / /
bdag cag rnam pa kun tu rjes yi rang / /
mtha' yas 'gro la brtse bas rab dgongs te / /
gang 'tshams thabs kyis blo dang legs bsdun nas / /
phul byung zab dang rgya che dam chos kyi / /
'khor lo rgyun chad med par bskor bar bskul / /
bdag sogs dmu rgod gdul dka'i sems can rnams / /
mtha' med 'khor ba'i rgya mtsho las sgrol phyir / /
btang snyoms zhi ba'i dbyings su mi gnas par / /
gzugs sku'i bkod pa bskal brgyar g.yo med shog /
'dis mtshon bdag gzhan dus gsum dge ba'i tshogs / /
kun+da ltar dkar ji snyed ci bsags pa / /
thams cad mkha' mnyam ma rgan 'gro ba kun / /
ring min rdzogs byang thob pa'i rgyu ru bsngo / /
sngon rnam dkar dge ba'i 'bras bu'i mthus / /
rten shin tu rnyed dka' dal 'byor 'di / /
da phyin chad don med mi sgrub par / /
don snying po len par byin gyis rlobs / /
nor srid pa'i phun tshogs sbrang rtsi dang / /
lus brtan med chu yi lbu ba 'dra / /
srog ri gzar 'bab pa'i chur mtshungs na / /
dus gtan bde bsgrub la brtson par shog /
yid gdung ba'i gnyen bshes mang 'dus shing / /
nor 'dod yon tshogs kyis 'byor gyur kyang / /
kun bor nas gcig pur 'gro dgos na / /
gdon bdag 'dzin 'joms par byin gyis rlobs / /
dus deng sang tsha grang cung zad la / /
bsran mi bzod sdug bsngal gyis mnar na / /
lar dmyal bar sdig 'bras bzod glags med / /
da don chen snying po len par shog /
bdag ma rig pas bsgribs blang dor dman / /
don dkar nag las 'bras yal bar dor / /
dgra nyon mongs drag pos rgyun mar gtses / /
skyabs gzhan na ma mchis thugs rjes gzigs / /
lar 'jigs rung gshin rjes mdun nas bsus / /
las nyon mongs rlung gis rgyab nas ded / /
rang gcig pur nyam nga'i thang phyogs tshe / /
zhing bde ba can der drang du gsol / /
'od dpag med mgon po 'khor bcas kyis / /
chos theg chen bdud rtsi stsal pa'i tshe / /
skom ba tshwa'i chu 'thung skyes bu bzhin / /
dus nam yang ngoms med spyod par shog /
dus de tshe spyan ras gzigs dbang sogs / /
sras mthu chen rnams dang skal mnyam zhing / /
lus grangs med sprul nas sangs rgyas kyi / /
zhing kun tu dam chos thos par shog /
drin 'khor med pha ma srid mtsho las / /
dus myur bar sgrol ba mi zhum sogs / /
rje rgyal ba sras bcas mdzad kun dang / /
don mthun par spyod pa'i skal ldan shog /
ces pa 'di ni tho'u kan kho thog thus bskul ba ltar shAkya'i dge slong blo bzang ye shes kyis bgyis pa sarba dza ga taM / /
! na mo gu ru many+dzu g+hoShA ya /
rnam 'dren kun gyi mkhyen @# / /
brtse nus mthu gang / /
legs 'doms mtshungs bral 'jam mgon blo bzang grags / /
snyigs dus mgon med 'gro ba'i skyabs kyi phul / /
gus pas 'dud do brtse ba'i spyan gyis gzigs / /
mi mjed zhing gi ston pa shAkya'i tog /
ngo mtshar mdzad pas rnam par rol ba'i tshe / /
rlabs chen spyod pas byang chub thugs bskyed de / /
rgyal sras dpa' bo khyod la gsol ba 'debs / /
gzhon nu'i dus nas rnam dpyod nges 'byung gis / /
srid bder snying med thugs kyis legs rtogs nas / /
dran shes bag yod ldan pa'i mthu dpung gis / /
rgyal ba'i brtul zhugs 'dzin la gsol ba 'debs / /
sde snod gzhung lugs ma lus thugs su chud / /
rnam dag bslab pa gsum gyis rgyud phyug cing / /
bsdu bzhi'i 'byor bas gdul bya'i re ba skong / /
thub bstan gsal bar mdzad la gsol ba 'debs / /
bgrang yas du mar legs sbyangs mngon gyur mthus / /
rab 'byams mdo rgyud gzhung lugs mtha' dag rnams / /
ji lta ji bzhin ma lus legs rtogs pa / /
tshul bzhin nyams len mdzad la gsol ba 'debs / /
rgyal kun yab gcig lhag pa'i lha mchog des / /
zab don dka' gnad gdams pa'i bdud rtsi'i rgyun / /
khyod thugs dag pa'i bum bzang legs gang ba / /
gdams pa'i 'byung gnas khyod la x / /
snyigs dus thub bstan lhag mar gyur ba'i dus / /
chos kyi rgyal srid dag la dbang bsgyur zhing / /
mdo rgyud bslab gsum rim gnyis rgyas mdzad pa'i / /
khams gsum chos kyi rgyal bor x / /
bdag nyid deng nas byang chub snying po'i bar / /
khyod min re sa'i skyabs gzhan ma mchis pas / /
thugs rje brtse ba'i lcags kyus nyer gzung la / /
khyod zhabs padmo spyi bo'i rgyan du bsten / /
shin tu rnyed dka'i dal 'byor rten bzang 'di / /
thob nas don med bya ba rings spangs nas / /
don chen sdig spong dge ba bsgrub ba la / /
da lta nyid nas brtson par byin gyis rlobs / /
spyad pas mi ngoms srid pa'i phun tshogs la / /
skad cig tsam yang yid brtan mi rung bar / /
shes nas bdag med rtogs pa'i shes rab kyis / /
nyes brgya'i 'ching ba grol bar byin x / /
mkhan slob spyan sngar ji ltar khas blangs pa'i / /
dam tshig sdom pa phra zhing phra ba rnams / /
nges 'byung bsam pas bla med rdzogs byang par / /
lus dang srog las gces par byin x / /
'khor 'das chos kun rang bzhin gdod ma nas / /
bden par grub pa'i dngos po rdul tsem yang / /
med par rtag chad bral ba'i chos nyid de / /
rtogs pa'i lta ba'i rgyal por byin x / /
de ltar rtogs don spros bral zab dbyings de / /
bying rgod rnam g.yeng skyon kun rab spangs te / /
dran dang shes /
@# / /
bzhin chad med rgyun skyong ba / /
yang dag bsgom la brtson par byin x / /
rjes thob mnyam gzhag brtan po'i rtsis zin pa'i / /
sgyu ma'i rnal 'byor ngang nas sgo gsum gyi / /
sdig spong dge ba'i las kun mtha' dag la / /
'jug pa dam pa'i spyod pa skyong bar shog /
rnam dag dbang bzhi gang+gA'i chu rgyun gyis / /
sgo gsum nyes ltung dri ma kun bkrus nas / /
sku bzhi'i sa bon legs bzhag dam tshig sdom / /
bsrungs pas rim gnyis snod rung 'gyur bar shog /
skye shi bar do'i tha mal gang shar yang / /
rgyal ba'i sku gsum ngo bor legs bsgyur nas / /
rim pa dang po'i brtan pa nges rnyed de / /
rdzogs rim rgyud smin zung 'jug myur thob shog /
'jam dpal snying pos bdag nyid tshe rabs kun / /
rjes bzungs nyid kyi bstan pa'i sgor zhugs te / /
thos bsam sgom pa'i bya ba mthar phyin nas / /
zhal mthong gsung gi bdud rtsis 'tsho bar shog /
'dis mtshon bdag gzhan dge ba ston zla ltar / /
rab tu dkar ba kun bsags phung po'i mthus / /
bdag sogs 'gro rnams tshogs gnyis yongs rdzogs nas / /
kun mkhyen rgyal ba'i go 'phang thob gyur cig /
ces rje bdag nyid chen po la gsol 'debs byin rlabs kyi chu klung zhes bya ba 'di ni bdag nyid rje btsun bla mar mi phyed pa'i dad pa'i thog /
dpal 'khor chos sde'i mkhan po rab 'byams smra ba 'jam dbyangs rgya mtsho'i gsung gis bskul ba la brten nas chos smra ba'i dge slong blo bzang ye shes kyis smras pa dge'o / /
! swasti /
thub bstan dri med gsal mdzad 'jam mgon rje / /
dam pa'i lugs skyong dar ma rin chen dang / /
lta ngan mun sel mkhas grub dge legs dpal / /
mtshungs med bla ma gsum la gsol ba 'debs / /
snyan pa'i grags pa byams chen chos kyi rje / /
mkhyen rab 'jam dbyangs bkra shis dpal ldan pa / /
chos kun mkhyen pa blo gros rin seng zhabs / /
bshes gnyen bzang po gsum la x / /
chos tshul la mkhas ngag dbang grags pa ste / /
lam bzang ston mdzad dpal 'byor lhun grub rje / /
bslab gsum rnam dag don yod dpal ldan pa / /
bstan pa'i dpal gyur gsum la x / /
'jam mgon lung rtogs chos kyi rgyal mtshan 'dzin / /
tshul khrims rnam dag shes rab seng ge dang / /
lung rigs smra ba shes rab rgya mtsho'i zhabs / /
'gro ba'i 'dren pa gsum la x / /
mkhyen brtse nus mnga' dpal 'byor rgyal mtshan dang / /
'dul ba'i mnga' bdag bde legs nyi ma ste / /
mkhas pa'i dpal gyur mkhas btsun rgya mtsho che / /
thar 'dod ded dpon gsum la x / /
zab lam ston mdzad nam mkha' rgyal mtshan pa / /
lta bas @# / /
rgyud phyug rin chen bshes gnyen dang / /
sdom brtson dpal 'byor bsod nams lhun grub mtshan / /
bstan pa gsal mdzad gsum la x / /
chos kyi tshul la 'phrin las lhun grub cing / /
'khon ston mkhas pa dpal 'byor lhun grub rje / /
mkhyen dpyod phul phyin bsam grub rin chen dpal / /
yongs 'dzin chen po gsum la x / /
snying rjes rgyud phyug byams pa smon lam rje / /
rigs lam la sbyangs 'phrin las bsam grub ste / /
legs bshad smra mkhas bsod nams rgyal mtshan dpal / /
dpal ldan bla ma gsum la x / /
dag la dbang bsgyur 'jam dbyangs lhun grub dang / /
rnam dag khrims gtsang blo bzang bkra shis pa / /
chos tshul gsal ba rgyal mtshan don grub ste / /
gdul bya'i re skong gsum la x / /
'chad la mkhas pa ngag dbang rgya mtsho dang / /
tshangs spyod la gnas blo bzang nor bu ste / /
lung rigs thogs med blo bzang don grub zhabs / /
mkhyen rab dbang phyug gsum la x / /
bag yod la sbyor blo bzang yar 'phel dang / /
blo gros rab yangs blo bzang nam mkha'i zhabs / /
chos tshul la mkhas blo bzang chos 'phel te / /
dge ba'i bshes gnyen gsum la gsol ba 'debs / /
de ltar sgo gsum rtse gcig gsol btab mthus / /
thugs rje'i byin rlabs snying la rab zhugs pas / /
ma rig mun pa'i tshogs kun gtan bcom ste / /
rmad byung blo gros spobs pa rgyas par shog /
khrims ldan phun sum tshogs pa 'dus pa'i sde / /
bka' dang bstan bcos zab cing rgya che bar / /
'chad rtsod rtsom sogs yar ngo'i zla ba bzhin / /
gong nas gong 'phel thub bstan rab rgyas shog /
ces pa 'di ni se ra theg chen gling byes pa grwa tshang gi bla ma rnams kyi brgyud 'debs 'di lta bu zhig dgos zhes chos kyi spyan ldan bla ma ngag dbang byams pas bskul ba la brten nas shAkya'i btsun pa blo bzang ye shes kyis bka' gdams pho brang du smras pa mang+ga laM / /
! oM swasti /
shar rtse grwa tshang khrims ldan 'dus pa'i tshogs / /
dgyes bskyed rgya ja'i snod mchog khyon yangs shing / /
bkod mdzes phul byung rin chen sna tshogs las / /
slob dpon las byed dang bas khur blangs te / /
legs par bsgrubs pa'i rnam dkar dge tshogs mthus / /
'dus tshogs thugs mthun khrims gtsang bshad sgrub sogs / /
'phel zhing snod mchog 'dir 'bad skye bo kun / /
dpal ldan bla mas 'bral med rjes 'dzin shog /
mthu stobs nus ldan myur mdzad mgon po la / /
gnyer du gtad do snod mchog 'di nyid dang / /
chos mthun bzhed pa bsgrub pa'i gang zag rnams / /
rtag tu bsrung skyob 'phrin las rnam bzhis @# / /
skyongs / /
mang+galaM / /
! oM swasti /
rig grol gnyis ldan dge bcur spyod pa'i gnas / /
dga' ldan rab rgyas 'dus tshogs dgyes bskyed rten / /
btung ba'i snod mchog rin chen las bskrun dges / /
thugs mthun khrims gtsang dge bcur rtag rol shog /
ces pa 'di yang dga' ldan rab rgyas su tshogs khro gsar du bskrun pa'i zhal yig tu btsun pa blo bzang ye shes kyis bgyis pa'o / /
! oM bde legs su gyur cig /
chos 'khor bde chen khrims ldan 'dus pa'i tshogs / /
mnyes byed btung ba'i yol go yid 'ong ba / /
legs bsgrubs 'dis mtshon dus gsum dge ba'i mthus /
nyin mtshan 'khor lo gsum gyis 'da' bar shog /
ces pa 'di yang rgyal chen rtse chos 'khor sde chen du tshogs khro gsar bskrun bgyis pa'i zhal byang du dge slong blo bzang ye shes kyis sbyar ba'o / /
! 'dul lung rnams la /
thub bstan rtsa lag so thar bslab pa'i khrims / /
gsal bar ston pa 'dul ba lung sde bzhi / /
bkur stir bgyis pa'i rab dkar dge ba'i mthus / /
bdag sogs skye bar dur smrig 'chang bar shog /
! 'bum rnams la /
smra bsam brjod bral skye 'gag nam mkha' bzhin / /
so so rang rig rgyal kun bskyed pa'i yum / /
glegs bur bgyis pa'i dge bas skye dgu rnams / /
gzung 'dzin rnam rtog dbyings las grol bar shog /
! nyi khri rnams la /
zab mo'i don ston nyi khri lnga stong rnams / /
rab tu gus pas ri mor bgyis pa'i mthus / /
rmu khu rin chen dngos grub rigs rgyud 'khor / /
tshe ring dpal 'byor legs tshogs gong 'phel shog /
! khri brgyad stong pa rnams la /
khri dang brgyad stong bam po drug cu pa / /
sher phyin 'bring po'i pusta ka bzhengs par / /
sgo gsum mthun rkyen bsgrub pa'i lus can dang / /
yon bdag sdig sgrib nyes ltung kun byang shog /
! shes rab khri par /
thabs mkhas thub pa'i dbang po'i dgongs zab mchog /
bden med nges don ston ba'i dam pa'i chos / /
bzhengs pa'i rnam dkar dge bas bdag gzhan kun / /
bden 'dzin 'khor ba'i gnas las grol bar shog /
! brgyad stong pa la /
yum chen sher phyin bsdus pa brgyad stong pa / /
le'u so gnyis glegs bur rab bskrun pas / /
bdag sogs pha mar gyur pa'i 'gro ba kun / /
sgrib byang yum chen go 'phang myur thob shog /
! sna tshogs khri par /
thub pa'i gsung rab sher phyin sna tshogs pa / /
'gro ba'i nad kun 'joms pa'i sman gyi mchog /
rin chen dngos grub phu dud bgyis pa'i dges / /
bdag sogs @# / /
nyon mongs nad kun 'joms par shog /
! phal chen rnams la /
tha ma chos 'khor bskor ba las byung ba'i / /
rgyal ba'i spyod tshul phal chen gsal ba'i mdo / /
bzhengs pa'i dge ba pad rtsa ltar dkar bas / /
lus can 'khor ba'i mtsho las sgrol bar shog /
! dkon brtsegs rnams la /
rgyal bas theg chen las gsungs chos dkon mchog /
byang sems rlabs chen spyod pa rnam ba bcu / /
drug lhag brtsegs pa'i glegs bam bzhengs pa'i mthus / /
bdag sogs nye 'brel rlabs chen spyod par shog /
! mdo mang rnams la /
chos 'khor gsum po ci rigs gtogs pa'i bka' / /
theg pa sna tshogs gong 'og mdo mang po / /
bkur stir bgyis pa'i bdag gzhan dge ba'i mthus / /
dri med thub bstan nyin mo ltar gsal shog /
! myang 'das la /
'gro ba ma rig 'khrul pas bskyed pa rnams / /
rtag 'dzin chos la bskul phyir rgyal ba yis / /
mdzad pa kun las mchog gyur ston pa'i chos / /
glegs bur bskrun pas myang 'das myur thob shog / / /
! rgyud 'bum rnams la /
u duM wA ra'i me tog las dkon pa'i / /
gsang chen rgyud sde'i legs bshad bdud rtsi'i rgyun / /
skal bzang gdul byar stsol ba'i bu sta ka /
bzhengs pas bdag sogs rdo rje 'chang thob shog /
kun la ma 'dris mdza' bshes stobs bcu pas / /
'gro la brtser dgongs rgyu 'bras theg pa'i bka' / /
mtshungs med lo paN rnams kyi bka' drin las / /
byung ba'i bsil ldan ljongs 'dir gyur ro cog /
rmu khu rin chen dngos grub nye 'brel gyis / /
gus pas ri mor bgyis la mthun bsgrubs grogs / /
tshe ring nad med dal 'byor rten brgyud de / /
ring min rgyal ba'i go 'phang myur bgrod shog /
'jig rten khams 'dir nad 'khrug mu ge dang / /
mi 'dod rgyud pa mtha' dag kun zhi zhing / /
bde skyid dpal 'byor yar ngo'i zla 'phel bzhin / /
rdzogs ldan dpal la spyod pa'i bkra shis shog /
ces pa 'di ni mgron gnyer rmu khu nas rin chen dngos grub kyis rgyal ba'i bka' 'gyur ro 'tshal gsar du bzhengs pa'i 'dod gsol smon tshig dgos zhes bskul ba'i ngor shAkya'i dge slong blo bzang ye shes kyis sbyar ba'o / /
sarba mang+ga laM / / / /
! oM swasti /
bgrang yas bskal par rlabs chen spyod pa yis / /
bsod nams ye shes tshogs gnyis yongs rdzogs shing / /
rtsod dus mi mjed zhing gi mgon gyur pa / /
'dren mchog shAkya'i tog der mgos phyag 'tshal / /
gang gi ljags yangs las 'ongs dam pa'i chos / /
gangs ljongs skye rgu'i dpal du 'gyur ro cog /
sngon bsags bsod nams bzang po'i stobs rgyas shing / /
'khor los bsgyur @# / /
rgyal 'jam dbyangs gong ma'i bkas / /
mtho ron pad li'i mtshan bcas bod 'bangs spyi'i / /
mi rjer dbang bskur gang gis ljon shing logs / /
par brko'i thugs bskyed yongs grub rnam dkar mthus / /
sku tshe chab srid mnga' thang rgyas gyur cig /
gzhan yang 'di'i ched sgo gsum rab gus pas / /
rgyu sbyor sbyin bdag las byed ma lus kyang / /
bdud bzhi'i g.yul las myur du rgyal gyur te / /
sku bzhi'i go 'phang dam pa thob gyur cig /
yid can kun la bde skyid 'byung ba'i gzhi / /
thub bstan spyi dang rgyal pa tsong kha pa'i / /
lung rtogs bstan pa thugs rje'i nyi 'od kyis / /
rgya mtsho'i gos can khyon kun khyab gyur cig /
'dzam+bu'i ljon pas spa ba'i zhing spyi dang / /
khyad par gangs can ljongs 'di'i snod bcud kyi / /
sdig 'bras kun zhi rdzogs ldan dga' ston la / /
spyod pa'i bkra shis sgo brgya bye gyur cig /
ces pa 'di yang mi dbang mtho ron bad li bsod nams stobs rgyas kyis rgyal ba'i bka' 'gyur rin po che bar du thugs bskyed rlabs po ches bskrun pa'i mjug tu dge bsngo'i smon tshig cig dgos gsung ba ltar shAkya'i dge slong blo bzang ye shes kyis bka' gdams pho brang du bgyis pa sarba dza ga taM / /
! na mo gu ru shAkya mu na ye /
mkha' mnyam 'gro ba'i phan bde 'byung ba'i gnas / /
mthong thos dran pas rnam grol nyi ma'i gnyen / /
bdud sde'i dpung bcom bla med mngon byang chub / /
ma ga d+ha der byang chub mchod rten bzhengs / /
de ltar phyogs kun dri bsung gis 'gengs pa'i / /
ma la ya skyes las grub chos sku'i rten / /
byang chub mchod rten cha tshad dang ldan pa / /
sna tshogs rin chen rgyan gyis rnam par spras / /
rgyud sde dang mthun ring bsrel rnam bzhi yis / /
legs gtams bsod nams zhing gi dam pa ru / /
bzhengs pas slob dpon ngag dbang legs pa yi / /
thugs dgongs ji bzhin ma lus rdzogs par shog /
'dis mtshon srid zhi'i dge tshogs ci mchis pas / /
'jam mgon bla ma'i chos sring byams bstan dar / /
rab brtan mtshan sgrogs 'dus sde khrims gtsang zhing / /
bshad sgrub bya bas nyin mtshan 'da' bar shog /
lhag bsam rab dkar rgyu sbyor bzo bos mtshon / /
sgo gsum 'bad rnams tshe ring bde ldan zhing / /
skye bar mngon mtho'i rten bzang nyer brgyud de / /
nges legs bla med byang chub myur thob shog /
ces pa 'di ni pad tshal ba mgon po dbang 'dus dang / /
dge slong nor bu dang 'jam dpal gnyis kyis slob dpon ngag dbang legs pa'i thugs dgongs rdzogs phyir du dri'i snying po las grub pa'i byang chub mchod rten bzhengs pa'i 'dod smon tshigs bcad 'di lta bu zhig dgos zhes bskul ba ltar shAkya'i dge slong blo bzang ye shes kyis sbyar ba'o / /
@# / /
swasti /
ras dkar dad pa'i rdzing bur gzugs 'dra zla / /
bsod nams zhing du legs shar 'dis mtshon dges / /
ljongs 'dir mi rje sku tshe chab srid brtan / /
dge bcu'i khrims gtsang rdzogs ldan la 'gran shog /
ces pa 'di ni mi dbang bsod nams stobs rgyas kyis ngos kyi gzugs 'dra thang ka bzhengs pa'i rgyab yig dgos tshul ltar bgyis so / /
! oM bde legs su gyur cig /
thub bstan srog shing 'dzin pa tsong kha pa'i / /
lugs bzang phyogs kun spel ba'i skyes chen dang / /
mchan sgrogs 'dus pas mtshon pa'i dge 'dun sde / /
sku tshe g.yung drung lta bur brtan phyir du / /
rdor sems 'chi med mgon po tshe mtha' yas / /
sras kyi thu bo gnyis dang 'jam pa'i dbyangs / /
sgrol dkar snang brnyan bzhengs pa'i lhag bsam gyis / /
rgyu sbyor 'brel thogs bcas pa'i dge ba des / /
bde zhing yun 'tsho phyi ma bde ldan du / /
skyes nas zhing gtso'i zhal mthong gsung mnyan cing / /
rgyal sras rlabs chen spyod la mi zhum par / /
'gro ba'i don du sku gsum thob gyur cig /
ces pa 'di ni rje drung dge smed ge bzang 'byung gnas dang /
dge tshul bsod nams mgon pos mtshan sgrogs gtsang khang du rten bzhengs pa'i 'dod smon tshigs bcad dgos tshul ltar btsun pa blo bzang ye shes kyis sbyar ba'o / /
! na mo gu ru many+dzu g+ho ShA ya /
dus gsum phyogs bcu'i rgyal ba mtha' yas pa / /
bskyed mdzad shin tu zhi ba 'jam dpal dbyangs / /
gdug pa 'dul phyir khro rgyal skur ston pa / /
bdud dpung 'joms mdzad bcom ldan gshin rje'i gshed / /
snyigs dus dmu rgod lta ngan dam sdom nyams / /
khengs che 'dod sred log rtog spyod pa'i dus / /
lha mchog gzhan las rab bsngags gnad lnga ldan / /
rdo rje 'jigs byed dkyil 'khor lha yi tshogs / /
chos sku'i ngang las gzugs sku'i rnam pa ru / /
ye shes mngon sum byon 'dra'i rten brten pa / /
blo ldan ngo mtshar blta bas chog mi shes / /
gus pas bsod nams zhing gi dam par bskrun / /
bsgom dang mchod bstod smon 'jug sems bskyed de / /
thun mong lam sbyangs dbang bzhis sa bon bzhag /
rnam dag dam tshig sdom pa la brtson zhing / /
rim gnyis zab mo'i rnal 'byor mthar phyin shog /
'dis mtshon bdag gzhan dge ba bad rtsa ltar / /
dkar ba kun bsags gang des yid can rnams / /
ma rig 'khrul pa'i 'khor ba rab stongs nas / /
'jam dpal dpa' bo'i go 'phang myur thob shog /
ces pa 'di ni mdong mkhar ba zhabs drung tshe ring dbang rgyal gyis tsan+dan dkar po las dpal rdo rje 'jigs byed lha bcu gsum gyi rten dang brten pa'i dkyil 'khor glos bslangs gus pas gsar du bzhengs pa'i smon tshig dgos tshul @# / /
ltar gshin rje'i gshed kyi rnal 'byor pa blo bzang ye shes kyis smras pa'o / /
! oM swa sti pra dza b+h+yaH lha gos zla zhun khu ba byugs 'dra'i ngos / /
bde gshegs sman gyi bla ma'i phyag sor gyis / /
gser mdog rnam par rgyal ba'i sman mchog 'chang / /
ro nus skye dgu'i nang kun drungs nas 'byin / /
bde gshegs mtshan legs smon lam brgyad btab pas / /
'khor ba'i rgya mtsho ma lus rab bskam zhing / /
'gro la mkhyen brtse'i 'od dkar 'bum phrag bkye / /
srid pa'i mun 'joms bde gshegs rin chen zla / /
thugs rje'i char gyis gdul bya'i legs byas ljon / /
bskyed mdzad bde gshegs gser bzang dri med zhabs / /
gzod nas rnam smin nag pos srid 'khyams 'gror / /
thar pa'i lam ston bde gshegs mya ngan med / /
'gro ba'i khams dang bsam pa dang 'tshams par / /
chos 'khor rtag bskor bde gshegs chos bsgrags dbyangs / /
srid pa me 'o bas ltar gzigs thugs rje'i char / /
sgo gsum rab ba sil bde gshegs mngon mkhyen rgyal / /
'dom gang 'od kyis skye dgu'i ma rig smag /
rab bcom dbugs dbyung mngon mtho nges legs kyi / /
go 'phang dam par bde blag 'god mdzad pa'i / /
bde bar gshegs pa zas gtsang sras de kye / /
! bde gshegs rin chen 'byung dang mya ngan med / /
rin chen 'od 'phro rgyal ba'i dbang po dang / /
ting 'dzin glang po dam pa padmo'i dpal / /
nyi ma'i dkyil 'khor snang ba dam pa dang / /
sangs rgyas gdugs dam padmo'i dpal zhes dang / /
dga' ba'i dpal bcas phyogs bcur bzhugs pa yi / /
zhing khams rmad byung bkod pa khyad par 'phags / /
yon tan phun sum tshogs pa'i zhing mchog tu / /
bde bar gshegs pa sras dang bcas rnams kyi / /
thugs rje'i 'od stong phyogs bcur rab 'phro bas / /
skye dgu'i ma rig mun pa'i smag ru ma rnams / /
bsal ba'i stong gsum 'jig rten 'od kyis 'gengs / /
! mkhyen brtse'i mnga' bdag phan dang bde ba yis / /
gzhan phan de bzhin gshegs pa rnam par gzigs / /
srid pa'i rgya mtsho mthar mdzad chos ston pa / /
de bzhin gshegs pa gtsug tor mnga' ba ba / /
tshogs gnyis yongs rdzogs gzi brjid mngon par 'phags / /
kun la snyoms mdzad rgyal ba thams cad skyob / /
grags pa'i zla 'od sa steng kun la khyab / /
ngo mtshar yon tan kun 'byung 'khor ba 'jig /
lha yis bsnyen ba kur dri med thugs rje'i 'od / /
mun pa'i tshogs bcom sangs rgyas gser thub gang / /
snang byed bye bas bsgrun min mngon par mdzes / /
lhar bcas 'gro ba'i phyag 'os 'od srungs zhabs / /
tshangs dbang brgya byin lha sogs gtsug @# / /
gis btud / /
bco ma'i gser ltar mdzes sku shAkya'i tog /
mchod gnas dam pa sangs rgyas dpa' bo bdun / /
'gro la byang chub bar du rtag gzigs shig /
! gting mtha' dpag dka' yon tan kun gyi mdzod / /
kun mkhyen ye shes spyan mnga' mar me mdzad / /
rgyal kun btang snyoms mdzad pa'i rtsod dus 'dir / /
brtson 'grus drag pos thugs bskyed zas gtsang sras / /
dga' ldan gnas na theg chen chos bskor yang / /
sa steng 'gro la brtse ba'i ma pham mgon / /
dus gsum rgyal ba'i mkhyen brtse nus pa'i mthus / /
yid can byang chub mchog la myur 'jug shog /
! rnam 'dren gzhan dang spangs rtogs dbyer med kyang / /
cher snyigs lnga bdo'i dus kyi skal ngan 'gro /
'dren la rgyal ba kun las khyad 'phags pa / /
mi mjed zhing gi ston pa stobs bcu pa / /
gang gi rnam sprul dgra bcom gnas brtan rnams / /
nyan thos tshul bzung thub pas bstan pa gtad / /
bsrung zhing skyong mdzad 'khor tshogs rgya mtsho'i tshogs / /
bstan dang de 'dzin skyod bar byin gyis rlobs / /
gdon bgegs dpung 'joms khro rgyal dpal rta mgrin / /
tshe sbyin yid bzhin 'khor los rig 'dzin stsol / /
rmugs 'dzin nor 'chang beg tse dgra bgegs sgrol / /
gnas 'di bsrung skyob dar rgyas dge bsnyen che / /
rgyal ba rgya mtsho nyan thos bsrung tshogs sogs / /
ngo mtshar snang brnyan mig gi bdud rtsi'i dpyid / /
dbu mdzad dar rgyas rgyal mtshan grogs bcas kyis / /
yid gzhungs sor mo'i zlos gar ngag gis bskrun / /
skye 'phags khrims ldan dge 'dun 'dus tshogs kyi / /
thugs dam zab mo'i spyan rten yid 'ong ba / /
sna tshogs gos bzang mang pos rab spras shing / /
legs byas zhing gi mchog tu rab tu bsngags / /
dge mtshan rnam par bkra bas phyogs kun shis / /
lhun po bzhin du mi g.yo 'dus gling gi /
kun dga' ra ba'i mthongs skor khor mo yug /
bsam pas kun nas rab tu mdzes par byas / /
bskal bzang bzhi pa'i ring lugs 'dab brgya'i tshal / /
'byed la blo gros 'od stong 'dus pa'i sde / /
ma pham 'byon min ri dbang ltar brtan cing / /
zhwa ser bstan pa bla nas blar 'phel shog /
'dis mtshon bdag gzhan dge ba bad rtsa ltar / /
dkar bas sa gsum gtogs so cog gi 'gro /
dal 'byor rten thob ring min thar pa'i lam / /
brgyud nas sku gsum gzhal med khang 'jug shog /
skye dgu'i ma 'dris mdza' bshes rdzogs sangs rgyas / /
thog mtha' bar gsum dge ba dam pa'i chos / /
tshul bzhin bsgrub mdzad tshangs spyod dge 'dun gyis / /
srid zhi ma lus khyab pa'i bkra shis shog / / /
@# / /
swasti /
rab 'byams zhing gi sangs rgyas sras slob bcas / /
bkra shis lhun po'i byang chub snying po'i gnas / /
ye shes sems dpa' dngos byon gzugs sku dang / /
dbyer med skyabs gsum 'dus pa'i spyan snga ru / /
bdag nyid ring mo nyid nas khyu mchog gi /
bya ba cung zad bsags pa'i rnam smin gyi / /
'bras bu dkar por 'dzag pa da lta'i skabs / /
phyogs kun nas 'dus mos pa sna tshogs kyis / /
bstabs pa'i rin chen du ma las byung ba'i / /
dra pa dra phyed rab 'phyang rgyan 'phreng dang / /
'phan gzugs ngos la mchod pa'i bye brag sogs / /
mu tig rin chen dag gis legs par bsgrubs / /
stong 'khun gan mdzod la sogs yul gru nas / /
thon pa'i gos bzang sna tshogs las grub pa'i / /
phye phur rgyal mtshan bzo bkod rmad byung ba / /
blo bzang bkra shis zla grogs dag gis bgyis / /
'dis mtshon dngos bshams yid sprul mchod pa'i sprin / /
nam mkha' mdzod kyi sgo brgya yongs phye nas / /
rnam dag bdun la rab tu brtson bskyed de / /
grangs med rgyal bas 'gro la thugs rjes gzigs / /
rang lus grangs med rdul dang mnyam sbrul nas / /
slu med skyabs yul tshogs la phyag 'tshal zhing / /
kun bzang mchod sprin sa dang bar snang bkang / /
dgyes ba bskyed phyir dang bas dbul bar bgyi / /
thog med dus nas nyon mongs sdig ltung kun / /
gnyen po stobs bzhi'i sgo nas bshags shing sdom / /
bdag gzhan dge ba byas dang byed bzhin pa / /
byed 'gyur kun la snying nas yi rang ngo / /
dus gsum rnam 'dren slob mar bcas pa'i tshogs / /
'gro la dam chos chad med bskor bar bskul / /
mchog dman kun gyis mthong ba'i skal can du / /
gzugs sku ji srid bar du rtag bzhugs gsol / /
bdag sogs sgo gsum 'bad las byung ba yis / /
ci bsags rnam dkar dge tshogs ma lus pa / /
srid mtshor 'khyams pa'i mgon med yid can rnams / /
stobs bcu mnga' ba'i go 'phang thob phyir bsngo / /
skye dgu kun la snyoms pa mchog gsum gyi / /
mkhyen brtse nyi ma'i 'od stod 'bar ba'i lus / /
'jig rten spyi dang kha bas yongs bskor ljongs / /
'gro ba'i bsod nams kun gsal la 'char shog /
tshangs spyod bslab gsum ldan pa 'dus ba'i sdes / /
mtshon pas phyogs kun dge 'dun thugs mthun zhing / /
bshad sgrub rnam par dkar ba'i bya ba la / /
skad cig tsam yang brtson pa mi dman shog rgyal ba gnyis pa 'jam dpal snying po yi / /
lung rtogs bstan pa nam mkha'i mtha' klas pa / /
gyen du 'degs mdzad khrims ldan dge 'dun tshogs / /
'chad rtsod rtsom la rtag tu gzhol bar shog /
skyabs @# / /
yul kun gyi mkhyen brtse'i mthu dpung gis / /
rgya hor bod sogs yul khams ma lus bar / /
rgyal po chos spyod 'jig rten bde ldan zhing / /
rdzogs ldan dpal la spyod pa'i bkra shis shog /
ces pa 'di ni chos grwa chen po bkra shis lhun po'i gtsug lag khang gi mthongs skor dang gser g.yabs kyi mdzes rgyan gsar bskrun bgyis pa'i smon tshig tu shAkya'i btsun pa blo bzang ye shes kyis sbyar ba'o / /
! oM bde legs su gyur cig /
phun tshogs srid zhi'i yon tan mtha' dag rnams / /
skye dgur stsol zhing sdug bsngal mthar mdzad pa'i / /
mchog gsum ngo bo shAkya'i rgyal po la / /
snying nas 'dud do brtse ba'i lcags kyus zungs / /
thub gsung rim bsdus nyan thos dgra bcom dang / /
shing rta'i srol 'byed klu sgrub thogs med zhabs / /
dge bcu'i khrims bcas chos rgyal mes dbon sogs / /
bka' drin mtshungs med rnams la gus pas 'dud / /
chos kyi sgron me dpal ldan a ti sha /
bka' gdams mes bo 'brom ston rgyal ba'i 'byung / /
thub bstan srog shing 'dzin mdzad 'jam mgon rje / /
yab sras brgyud par bcas pa spyi bos bsten / /
dge mtshan du ma ldan pa'i sa yi char / /
'jig rten dbang phyug thugs rje'i zlos gar yis / /
byung ba'i lha ldan sprul ba'i gan+d+ho la'i / /
'dab chags rme ru phun tshogs nor bu'i gling / /
rig grol yon tan ldan ba'i dge 'dun sde'i / /
gtsug lag khang gi gseng g.yabs ngos dag la / /
shin tu dpag dka' byang chub lam rim gyi / /
brgyud ba rgya bod mkhas grub du ma'i tshogs / /
paN chen blo bzang chos kyi rgyal mtshan dang / /
blo bzang skal bzang rgya mtsho'i 'khrungs rabs phreng / /
bde ba can dang dga' ldan zhing gi bkod / /
blta bas mi ngoms mig gi bdud rtsi'i dpyid / /
'du khang khyams stod g.yas kyi phyogs dag la / /
sangs rgyas rabs bdun rgyal ba don kun grub / /
dgra bcom 'phags pa'i gnas brtan bcu drug po / /
dkon mchog gsum dngos 'khor tshogs rgya mtshor bcas / /
g.yon phyogs seng ge'i nga ro bde gshegs bdun / /
rje btsun bla mar dag pa rnam brgyad 'khor / /
'jam dbyangs gtsang pa bdun brgyud zhwa ser gyi / /
cod pan 'chang ba'i bstan 'dzin tshar du dngar / /
nub phyogs ngos la gsang bde 'jigs gsum dang / /
kun rig rtsa ba'i lha tshogs sum cu bdun / /
jo bo rje'i lugs sgrol ma nyer gcig gi /
lha tshogs phul byung kun gyi yid 'bab pa / /
shar rgyud bris sku mthong ba don dang ldan / /
thub bas ngo mtshar cho 'phrul mdzad pa'i tshul / /
sgrol dkar g.yu lo bkod pa'i zhing mchog rnams / /
legs par shar ba mig gi bdud rtsi @# / /
spungs / /
lho ngos myur mdzad mgon po chos kyi rgyal / /
'dod khams dbang mo dpal lha rnam thos sras / /
lha chen tshangs pa gnod sbyin bas khrab can / /
bstan srungs dam can rgya mtsho bsam mi khyab / /
sgo khang dag la sgo skyong rgyal chen bzhi / /
dar sham ngos la tshe dpag med mgon gsal / /
rked bkris rnams la gzungs sngags lany+tsha can / /
shing rtsi gser shog tshon tshogs bkod pas mdzes / /
shar du sum thog rtsa bzhengs phyi skor shag /
gtsug lag khang steng shar lho'i khang bzang der / /
thub pa gnas brtan bcu drug 'khor tshogs bcas / /
lder bzo yul ljongs bkod pa phun sum tshogs / /
gseng g.yabs rgyab tu mchod khang ka bzhi'i nang / /
'phags yul stod hor kha che rgya nag bod / /
yul gru nas thon li ma klu yi 'jim / /
bsil tshal rdo nag gser zangs tsan+dan las / /
grub pa'i bla ma sangs rgyas byang sems kyi / /
snang brnyan byin can gzi byin rab 'bar zhing / /
rgyal ba'i bka' gsang gangs khrod 'gyur ro 'tshal / /
gsar bzhengs dbu shog ri skyes khu ba sa bskrun / /
bzang gos zhal khebs gdong dar brtsegs mang dang / /
glegs shing mtshal rtsi sku rags bse btags ho / /
yum chen rgyas 'bring bsdus dang gzhan ma 'ga' / /
rnam par bkra ba'i khri la rab tu bkod / /
bde gshegs chos sku'i rten mchog mchod rten brgyad / /
gser zangs las grub rin chen du mas spud / /
skye dgu'i bsod nams chu gter spel ba la / /
'bad pas bsgrubs pa phul byung e ma mtshar / /
gtsug lag khang dang mchod khang rnam gnyis su / /
gos bzang bla bre yol ba 'phan phye phur / /
dngul srang brgya las bdug spos 'thul snod zung / /
rol mo'i bye brag dkar shel yol go'i rigs / /
gzugs 'gros sna tshogs ting sogs mchod rdzas kyi / /
bye brag dngos 'byor du mtshar du dngar / /
mchod khang ka bzhi'i steng du gser zangs las / /
grub pa'i gany+dzir yis rnam par brgyan / /
gzod ma nyid nas bsags pa'i khyu mchog dang / /
mchog gsum thugs rje la brten dngos 'byor tshogs / /
snying med don ldan chud mi 'dza' ba'i phyir / /
bsam pas kun bslangs rten dang brten bcas pa / /
lhar bcas 'gro ba kun gyi skyabs dang phul / /
ngo mtshar ye shes sems dpa' mngon sum bzhin / /
mthong bas smin grol 'og min gnas mchog de / /
ljongs 'dir 'phos pa ji 'dra skal bzang zhing / /
lha ldan cho 'phrul dus su 'dus sde dang / /
dga' ldan ser 'bras bkra shis lhun po sogs / /
dgon mang mkhan slob 'dus pa rgya mtsho'i tshogs / /
bsnyen cing bkur la brtson pa'i snying stobs can / /
bka' bcu @# / /
'jam dbyangs rgya mtshos phu dud kyis / /
rten gsum bzhengs dang dkon mchog bkur sti la / /
kun bzang mchod sprin rgya mtsho'i rjes 'gro zhing / /
bsngags 'os spungs pa'i gtong ba'i sgo brgya phye / /
de ltar 'bad las byung ba'i dge bas mtshon / /
skye 'phags dus gsum bsags pa'i rnam dkar gyis / /
thub bstan rgyal mtshan 'dzin pa tsong kha pa'i / /
lung rtogs nam mkha'i mthar thug khyab par shog /
rme ru phun sum tshogs pa 'dus pa'i sde / /
sngom brtson bslab gsum nor bu'i rgyan gyis mdzes / /
thos bsam sgom pa mthar phyin bsgrub pa'i gling / /
g.yo med dar rgyas srid mthar brtan par shog /
rnam dkar 'bad la yid can sgo gsum gyis / /
mthun grogs bdog pa'i 'brel ba byed pos mtshon / /
'gro kun mngon mtho zam mi 'chad brgyud de / /
thar pa'i grong khyer dam par myur 'jug shog /
bka' bcu 'jam dbyangs mi khom gnas spangs te / /
dal 'byor la brten dbang phyug brgyad ldan pa / /
'grub byed rgyu 'bras rten 'brel slu med chos / /
'dzad med nam mkha' mdzod la longs spyod shog /
rang gzhan rgyud la gos pa'i dge ba gang / /
mkha' mnyam 'gro rnams kun mkhyen thob pa'i rgyur / /
legs bsngos rmad byung yan lag brgyad ldan rgyun / /
byang chen rgya mtsho zad min rab 'phel shog /
gang 'tshams sna tshogs rdzu 'phrul mtha' klas shing / /
bstan dang de 'dzin 'phrin las rnam pa bzhis / /
bu bzhin skyong mdzad lha chen tshangs pa cher / /
rme ru dgon gnas rten gsum dge 'dun sde / /
phyi nang mchod pa'i bye brag nor rdzas dang / /
mkho dgu'i dpal 'byor mtha' dag gnyer gtad pas / /
dus dang rnam pa kun tu mel che dang / /
bsrung skyob g.yel ba med pas grogs mdzod cig /
'dus sde khrims gtsang blo gsal nor bus gang / /
phu nu bzhin du rtag tu thugs mthun zhing / /
'khor lo gsum gyis dus las mi yol bar / /
bshad sgrub bstan pa rgyas pa'i 'phrin las mdzod / /
rtsa brgyud bla ma'i byin rlabs myur 'jug cing / /
yi dam lha tshogs kun gyis dngos grub stsol / /
chos skyong bsrung mas 'phrin las bsgrub mdzad pa'i / /
chos mthun bzhed don 'grub pa'i bkra shis shog /
ces pa 'di ni nag chu mkhan po bka' bcu 'jam dbyangs rgya mtshos 'di lta bu zhig dgos zhes nan cher bskul ba ltar shAkya'i btsun pa blo bzang ye shes kyis gzims chung yid dga' chos 'dzin du sbyar ba / /
sarba mang+gala / / / /
! oM swasti /
stobs bcu mnga' ba rgyu skar brgya phrag bcu'i / /
dbus na snying stobs cher 'bar bsil sbyin mkhan / /
mkhyen brtse nus pa'i 'od dkar sa gsum 'gengs / /
thub dbang smra ba'i zla ba spyi bos @# / /
bsten / /
gang de'i zab don chos tshul rgya mtsho las / /
zab lam phan bde'i bka' gdams chu bo'i rgyun / /
legs par 'dren mkhas dpal ldan mar me mdzad / /
byang chub snying po'i bar du snying nas 'dud / /
bsod nams zhing mchog skye 'phags dge 'dun sde / /
gnas gzhi gsar bskrun gtum ston blo gros grags / /
mdo sngags bstan pa nyin mor gsal mdzad pa / /
rigs brgya'i khyab bdag 'jam mgon bla mar 'dud / /
de yang /
ris med pa'i yid can kun gyi phan pa dang bde ba thams cad 'byung ba'i sgo gcig pu ni /
mnyam med bu ram shing ba'i bstan pa rin po che 'di nyid yin te /
ji skad du yang /
phan bde 'byung ba'i gnas gcig pu / /
bstan pa yun ring gnas pa dang /
zhes gsungs pa ltar /
bstan pa de yang lung rtogs kyi bstan pa dang /
de 'dzin pa'i gtso bo dge 'dun la rag las te /
kun mkhyen dbyig gnyen gyis /
ston pa'i dam chos rnam gnyis te / /
lung dang rtogs pa'i bdag nyid do / /
de 'dzin byed pa smra byed dang / /
sgrub par byed pa kho na'o / /
zhes gsungs pa ltar /
lung gi bstan pa sde snod rin po che rnam pa gsum dang /
rtogs pa'i bstan pa bslab pa rin po che rnam pa gsum du 'du zhing /
de'i nang nas tshul khrims kyi bslab pa ni /
ting nge 'dzin dang /
shes rab kyi bslab pa la sogs pa'i yon tan thams cad kyi gzhi rtsa'am rten du gsungs te /
dge slong la rab tu gces pa'i mdo las /
tshul khrims 'di ni bde ba'i mchog /
tshul khrims 'di ni thar pa'i lam / /
tshul khrims 'di ni yon tan gzhi / /
tshul khrims 'di ni sangs rgyas rgyu /
zhes sogs bka' dgongs 'grel du ma nas gsungs pa bzhin / /
dpal snar thang gi 'dus grwa 'dir bzhugs pa rnams thar pa dang thams cad mkhyen pa don du gnyer ba sha stag yin pas de dag thugs la bcangs pa'i 'dul ba'i spang blang phra rags la tshul bzhin du bslabs nas bcas mtshams legs par bsrungs te phyi 'dul ba'i kun spyod gtsang sing sing ba /
kun yid 'dren pa /
nang gsang chen rnal 'byor mchog gi nyams len la brtson zhing nyes ltung gi dri mas ma gos na myur du mchog gi dngos grub thob ste /
sA ra has /
ma bsgoms gyur kyang ltud med na / /
skye ba bcu drug dag nas 'grub /
ces gsungs pa ltar so so'i blang dor rnams la tshul bzhin du gzhol ba zhig dgos shing /
des na yul dus gnas skabs dang bstun pa'i spyir btang dmigs bsal gyi nyer mkho 'ga' zhig khrims su bca' bar bya ba ni /
chos sde 'dir bzhugs pa'i dge ba'i bshes gnyen rnams kyis gzhi gsum gyi phyag len ma nyams par mdzad dgos shing /
gding ba lhung bzed la sogs pa rab tu byung ba'i rtags @# / /
gang dgos tshang mar 'chang dgos mang ja sku rim sogs la 'os 'tshams kyis gnang ba ma zhus pa dang /
gso sbyong la ma byon na brgya phyag /
bslab gral la rgan pas ma bzhugs na dge 'dun la brgya phyag /
gzhon pas bslab gral bzhin ma bsdad na bslab pa rgan pa de la brgya phyag /
dge 'dun 'tshogs nas gral ma gyes gyi bar la zhal 'don mi byed par kha rog 'dug pa dang /
'du 'ji'i gtam byed pa dang /
lha ma gyon nas zas la spyod pa dang /
sgog pa'i rigs za ba dang /
skra ring por 'jog pa dang /
srang kha'i 'jem la sogs par 'tshogs nas long gtam byed pa /
mig mngas dang /
cho lo brtseb /
mda' rdo 'phen pa /
mchongs rgyang byed pa /
de dag la ched du gnyer nas ltas mo blta ba dang /
bro pa dang glu gar byed pa sogs la blta ba /
dbyar nang du rta bong sogs bsten pa dang /
tshong khe bogs dang bun khye sogs gtan nas mi byed /
sku rim grol mtshams nas lo rer mi 'gro mthu med byung na chos khrims par gnang ba zhu /
lo re sogs phyi nang bar gsum gang du yang chang btung ba sogs khyim pa ma dad pa'i spyod pa mi mdzes pa byas na /
dkon mchog la mchod me snum bre re phul nas tshogs la brgya phyag /
phying pa la sogs pa kha ma bsgyur ba gyon pa dang /
gos phu thung can gyon pa byung na /
tshogs la brgya phyag /
tshogs 'du sogs phyi nang gang du rma khrag thon pa'i brdeg res byas pa dang /
de'i rgyab gnon byas pa byung na gnas dbyung byed /
phyi dro kha zas zos na mar me mtshan thub dang tshogs la brgya phyag /
chos sde'i brang khang sogs kyi shing cha yin nges rgyal sgo 'das nas phyir khyer na chos sde la gnod rkyen du 'dug pas shing cha phyir log ngos /
mang ja dang /
chos skyong la snyan dar bshags sdom byed /
sde phan tshun gyi phyogs zhen byas pa dang gzhan dang kha gshags 'gyed pa 'di gzhan ma dad pe dang /
chags sdang gi rgyu shin tu che bar 'dug pas /
de 'dra byas na phyag stong phrag re 'tshal du 'jug /
nyes pa de rnams byas tshe /
gong gi chad las rnams kyi thog phyir bcos 'dul ba nas bshad pa bzhin bya dgos / /
bskang gso sgrub mchod rnams tshugs skabs /
rdo rje slob dpon dang /
gnyer pa rnams nas nye ring dang gzhan gyi ngo zhus sogs su ma song ba'i rgyags len tshad ma mthar phyin pa mdzad nas ma 'phrod na mi 'dzud /
tshogs skal bzhugs khri rin po cher lnga /
rdo rje slob dpon par gsum skal /
gnyer pa /
dbu chos /
mchod dpon rnams la gnyis skal /
dung mkhan /
ja dpon gnyis la skal 'phar gcig /
chos sde spyi'i don yin nges ma gtogs /
gzhan phyogs phebs rnams la tshogs skal mi ster /
mtshams pa @# / /
rnams la ja re nas phor tshad re gtong /
bla brang du ja re nas phor tshad bdun re dang /
chos khrims par mgron stegs su ja re nas phor tshad gsum re gtong /
nyung ja gzhung bla brang gnyis dang rgyun ja ma gtogs /
zung ja re nas nyang ja sgor re /
mar nyag re 'bul /
smos sman /
shug las /
spos rgyag sogs la zhag bco lnga'i ring mi mdun la mang ja re nas phor tshad re gtang /
nad pa yin pas sgrigs ma pher na gnang ba zhus nas 'gag ja /
tshogs skor re gnyis ma gtogs gzhan bla brang du gnang ba zhu ba dang /
nang mchod /
spos chang bud chad rnams kyang gnang ba ma zhus par mi len /
phud med rnams kyang spyi las dang mchod mjal /
dmig rtse nas 'don 'jud sogs la chos khrims pas dri ba zhib bsed nges 'drongs byas nas gtong ba ma gtogs gzhan mi gtong /
gzhung dang /
bla brang gi mang skol /
chos thog dang /
sgrub mchod rnams kyi ja mar gang thob rnams /
slob dpon /
gnyer pa /
dbu chos 'dzoms thog tu 'degs ka dang /
btsun pa gsar pa lo bcu gsum ma lon par mi 'dzud /
tshud nas zla ba gcig las mi 'gyangs pa rab byung bsgrub /
de bar 'gag ja byas nas klog 'don sogs la brtson par bya /
rab byung zla ba gcig las 'gyangs na phogs skal gcod /
dbang po skyon can la sogs pa'i 'os min rnams gtan nas mi 'dzud /
khal gcig longs pa brkus pa sogs rtsa ltung byung tshe /
spyi sor mang ja gcig la ja nyag lnga /
mar lnga skor /
'o tshwa shing rin /
bzhugs khri rin po cher dngul srang do la bskor ba'i tshan grangs /
rdo rje slob dpon par sum tshan /
las tshan pa so sor rnam gzhag kha btags re /
chos skyong la snyan dang /
thugs dar lcog bcas bsgrub rjes phyir 'bud byed /
'dir ma thus pa'i kun spyod mdzad dgos rnams /
rdo rje slob dpon /
gnyer pa /
dbu chos sogs nas kyang phyogs lhung du ma song bar mnga' ltar drang zhing chos ldan gyi bya ba rnams la zhabs bskul bsnyel gso zhu ba dang /
dge 'dun rnams nas kyang spyod lam thams cad du dran dang shes bzhin bag dang ldan par mdzad cing /
rang rang gis khas blangs pa'i dam tshig dang sdom pa rnam dag bsrung ba gzhir bzungs /
khrims su bca' ba rnams kyi gces 'dzin dang /
thos bsam gyi sgro 'dogs chod pa /
sgom sgrub kyi myong ba thon pa /
gzhan phan 'phrin las la brtson pa lhur bzhes kyis rang gzhan ris med mtha' dag gi rgyud la lung rtogs kyi bstan pa rin po che dar zhing rgyas pa dang /
srid zhi'i legs tshogs ma lus pa 'phel ba'i thabs la thugs bsam rnam par dag pa'i khur bzhes 'tshal /
de ltar blang dor tshul bzhin bsgrub pa rnams @# / /
la /
bstan srungs ngam can rgya mtsho'i tshogs kyis 'phrin las rnam bzhis g.yel med skyong ba dang /
bsam spyor ngan pa'i sgo nas lta ngan log sgrub byed pa rnams la tshar gcod rjes 'dzin mdzod cig /
gtsug lag khang rnams klog pa dang / /
kha ton gyis rgyas legs gnas shog /
rtag tu dge 'dun mthun pa dang / /
dge 'dun don yang 'grub par shog /
sarba mang+galaM / / /
!swasti /
rnam 'dren kun gyi yab gyur gzhon nu'i tshul / /
byams dang snying rje'i 'od kyis chab 'bangs kyi / /
tsha gdung kun sel dge legs kun+da'i tshal / /
rgyas mdzad kun phan chos rgyal rtag brtan shog /
rgyal pa stong gi mchog gyur shAkya'i tog /
bstan pa rin chen dbyar mtsho ltar spel zhing / /
'dzam gling bde legs chen pos khyab mdzad pa'i / /
mi bdag sku che g.yung drung lta bur shog /
'jam dpal snying po'i bstan pa phan bde'i gzhi / /
sri zhur brtson mdzad gnam bskos bdag po yi / /
mnga' thang chab srid dpal 'byor legs tshogs rnams / /
yar ngo'i zla bzhin gong nas gong 'phel shog /
khyu mchog rlabs chen las 'ongs stobs 'khor bsgyur / /
mang bkur khri la lugs brgya'i sgo 'phar phye / /
chab 'bangs khrims kyis bde bar rab bskyangs nas / /
rdzogs ldan dpal gyi dus ltar spyod gyur cig /
dkon mchog thugs rje bstan srungs mthu rtsal dang / /
drang srong bden mthus rgya hor bod yul kun / /
nad mug 'khrug rtsod mi 'dod kun zhi zhing / /
sring zhi'i dge mtshan stsol pa'i bkra shis shog /
ces ba 'di ni gong ma bdag po chan po'i zham ring ba me ren cang gi dge 'dun chos 'phel gyis lha mi'i gtsug rgyan 'jam dbyangs gong ma rgyal po'i brtan bzhugs 'dod gsol chigs bcad cig dgos zhes bskul ba ltar shAkya'i dge slong blo bzang ye shes kyis bka' gdams pho brang du smras pa'o / /
mang+galaM / /
! swasti /
rgyal ba kun las cher bsngags pad dkar bzhin / /
bu ram shing pa'i chos tshul bla na med / /
tshul bzhin nyams su len la zla bral ba / /
phan bda'i lam ston bka' gdams shing rta'i srol / /
ji bzhin 'byed mdzad legs pa'i shes rab dang / /
blo ldan shes rab mkhas grub rim byon gyis / /
bshad sgrub bya bas thub bstan gsal ba'i gnas / /
dpal gsang ne'u thog gi dgon gnas kyi / /
bsti gnas gan+d+ho la der byi dor dang / /
gser gyi lhun po la 'gran gser zangs las / /
grub pa'i rgya phigs ngo mtshar gzi byin 'bar / /
blta bas mi bzongs sa phyogs 'od kyis 'gengs / /
sprul sku blo bzang bstan pas phu dung kyis / /
bdog pa'i dngos 'byor spungs pa'i rgyu sbyar zhing / /
mthun @# / /
sbyor mi dbang bsod nams stobs rgyas kyis / /
mngon par ldang pa'i sgo nas legs bar bsgrubs / /
'dis mchon dge tshogs ston ka'i 'od dkar bzhin / /
dkar ba gang des rdog lo khu dpon dang / /
bdag nyid chen po'i bstan dang nge 'dzin rnams / /
ma pham 'byon min bar du g.yo med shog /
bsil ljongs zhwa ser lags gnyis bstan pa'i gdugs / /
gyen du legs 'degs mi dbang chos rgyal gyi / /
sku tshe mnga' thang chab sring rtag brtan cing / /
'chi med dbang po'i dpal la 'gran gyur cig /
'di'i ched sgo gsum 'bad par gtogs so cog /
byang chub bar du legs tshogs kun grub pa / /
gtan mdun thar pa'i khang bzang ram pa der / /
myur 'jug skal ba bzang por 'gyur bar shog /
mdo khams bkra shis chos rdzong ma lag dgon / /
bla slob bslab gsum ldan pa'i 'dus pa'i tshogs / /
'jam mgon bla ma'i gzhung lugs spel ba la / /
bshad sgrub bya bas nyin mtshan 'da' bar shog /
stong gsum yud bskor rdzu 'phrul rta yi steng / /
bstan srungs gtso bo bas yi ya la dgyon / /
dgon gnas dge 'dun 'khor dang longs sbyod rnams / /
'phrin las rnam bzhis g.yel med skyong bar mdzod / /
'jig rten khams su mi 'dod kun zhi zhing / /
srid zhi'i phun tshogs srid rtse'i bar khyab nas / /
skye rgu phan tshun byams pa'i sems la rol / /
bkra shis rgya mtshos phyogs kun khyab bar shog /
ces pa 'di ni brag yag sprul pa'i sku blo bzang bstan pas rgyu yon sbyar te sa skyong mi'i dbang pos 'gan bzhes kyis gsang ne'u thog gi gtsug lag khang la zhig gsos dang steng du gser zangs las grub pa'i rgya phigs ngo mtshar pa gsar du bskrun pa'i 'dod smon gyi chags bcad 'di lta bu zhig dgos zhes brag yag sprul pa'i sku blo bzang bstan pas bskul ba la brten nas shAkya'i btsun ba blo bzang ye shes kyis sbyar pa'o / /
! swasti /
bla ma yi dam mthu ldan chos srungs dpa' bo mkha' 'gro'i tshogs rnams la / /
dgyes bskyed srab 'jam lha gos phul bas sngon gyi thugs dam rjes dgongs la / /
dpon slob dgon gnas bcas la log lta'i bsam sbyor 'gal rkyen bar gcod sogs / /
mi mthun kun sel tshe bsod srid 'byor bshad sgrub rgyas pa'i 'phrin las mdzod /
ces pa 'di ni ngos rang lo don gsum du sleb pa'i thog chos srungs rgya mtshor snyan shal 'bul bar 'phrin bcol dgos pa la mdzod pas bskul ngor bgyis pa'o / /
! swasti /
blo mchog thub pa'i mdo rgyud gang+ga'i yab / /
skal bzang gdul byar 'phrin las rgyun mi 'chad / /
brtse chen ye shes 'od stong gis phyung ba / /
bstan 'gro'i mgon du srid mthar zhabs brtan shog /
mgon khyod mdongs ldan gyis bteg gdan gsum khrir / /
@# / /
'gyur med tshe mtha' yas pa'i ngo bo bzhin / /
bskal par 'gro la gang 'tshams chos 'khor bskor / /
'og min zhing gtso'i mgon po ltar brtan shog /
zab brling blo gros yangs pa'i gru gzings kyis / /
bskal bzang bzhi pa'i lung rtogs rgya mtsho'i mthar / /
son pa'i zab don ye shes nor bu'i gter / /
skye dgu'i re ba skong mdzad g.yo med shog /
rgyal kun gsang gsum ngo bo tsong kha ba'i / /
dgongs don chos tshul zab gsal rgya che'i gzhung / /
rgya mtsho'i pha mthar spel la me zhum pa'i / /
zla med rje btsun bla mar gsol ba 'debs / /
bslab gsum rnam par dag pa'i 'dag stong rgyas / /
nges 'byung byang sems sbrang rtsi'i bcud chags pa / /
khrims ldan bung pa'i tshogs rnams 'dod dgur spyod / /
bshes gnyan bag dang ldan la gsol ba 'debs / /
mchog gsum thugs rje bsrung ma'i 'phrin las dang / /
lha dang drang srong bden pa grub pa'i tshig /
gdul byas gsol btab rten 'brel mi slu bas / /
re ba'i smon pa lhun gyis grub par shog /
bdag sogs byang chub mchog la ma reg bar / /
khyod zhabs gus bsten 'bral med rjes bzungs te / /
lam lnga sa bcu'i theg pa rim 'dzogs nas / /
'gro kun sangs rgyas sa la 'god nus shog /
ces ring 'tsho'i chigs bcad 'di ni /
chos grwa 'di'i slob dpon 'dus pa'i sde dang /
nye 'khor chab 'bangs ser skya'i tshogs kyis nan cher bskul pa'i ngor shAkya'i btsun ba blo bzang ye shes kyis cho 'phrul gyi dus chen bzang por bka' gdams pho brang du smras pa sarba dza ga taM / /
! swasti /
chos tshul kun la blo gros thogs med rgyas / /
skal bzang gdul byar stsol la zla bral zhing / /
sdom brtson mkhas mang dbus na mchog gyur pa / /
bshes gnyen smra ba'i dbang por gsol ba 'debs /
zhes shar rtse zhal snga nas blo bzang mkhas mchog gi gsol 'debs 'di ni las byed rnams kyis shar rtse'i slob dpon brgyud 'dabs gras su bskul ngor btsun pa blo bzang ye shes kyis smras so / /
! swasti /
ras mchog man shel byugs 'dra'i kun gsal ngos / /
'dren mchog rlung gi rgyal mtshan ltar bkra ba'i / /
gzugs mchog ngo mtshar mig gi bdud rtsir sbungs / /
zhing mchog tshogs gnyis rten du thang gsum bskrun / /
gus pas rgyu sbyar mig yangs spel rkyang pas / /
sor mo'i zlos gar kun gyi yid 'bab par / /
mtshams sbyor gtogs rnams chos 'byor tshe dpal 'phel / /
tshangs spyod brtul zhugs rnam dag dris dben shog /
'dis mtshan skye 'phags rab dkar dge tshog sa des / /
gsum ldan bla ma bskal mang rdo rje'i khams / /
ltar brtan bdag sogs 'bral med rjes bzung @# / /
ste / /
phyi ma bde ldan zhing der sras mtshungs shog /
ces pa 'di ni mgron gnyer sa khud ba ye shes bstan 'dzin gyis / /
gnas bcu chu 'jam ma /
rje de nyid kyi gsang ba'i rnam thar /
ngos kyi 'dra lcog yan lag gi rjes yod pa'i thang ka bris nas bstabs ba'i rgyab yig tu sbyar ba sarba mang+ga laM / /
! na mo gu ru many+dzu g+ho ShA ya /
dus gsum rgyal ba'i yab gcig smra ba'i lha / /
snyigs das ngur smrig tshul bzung 'jam mgon rje'i / /
gdung khang chos sku'i rten mchog dam pa la / /
dri med yon tan ldan ba'i chos kyi gos / /
phul bas 'dis mtshon dge ba kun da ltar / /
dkar ba gang des khams gsum 'gro kun gyi / /
mi 'dod rgud pa mtha' dgar rab bcal nas / /
phan dang bde ba'i dpal la rtag rol shog /
rgyal bstan 'jam dpal snying po'i ring lugs gang / /
rgyal bsras dang slob mar bcas rnams kyis / /
thugs bskyad bden tshig smon lam btsan po'i mthus / /
mi nub srid mtha'i bar du dar rgyas shog /
! swasti /
'jig rten 'dren pa rgyal ba stong gi nang / /
stobs bcu mnga' ba zas gtsang sras mchog de'i / /
ngo mtshar gzugs sku kun gyi yid 'phrog pa / /
lha dang mi yi bsod nams zhing mchog la / /
'dzam bu'i gser gyi mdangs dang rab mtshungs pa'i / /
srab 'jam las grub phun sum tshogs pa'i gos / /
bdag nyid mi phyed yang dag dad pa yis / /
phul ba'i rnam par dkar ba'i dge ba des / /
nyon mongs duH khas mnar ba'i ma rgan rnams / /
thub pa'i dbang pos dus kun rjes bzungs te / /
rtag tu lha mi'i rten bzang nyer brgyud de / /
kun mkhyen rgyal ba'i go 'phang myur thob shog /
! swasti /
bka' gdams bstan pa'i 'byung gnas ra sgreng gi /
rten mchog 'jam dpal rdo rje'i snang brnyan la / /
lha rdzas na bza' phul ba'i dge ba des / /
'jig rten kun tu dge ba'i rgyur gyur cig /
ces dga' ldan du rje bdag nyid chen po'i sku gdung din po che dang / /
lha ldan du jo shA ka rnam gnyis /
ra sgred du jo bo 'jam dpal rdo rje'i zhabs drung du mchod 'bul thog na bza' phul pa'i smon tshig tu shAkya'i btsun ba blo bzang ye shes kyis bkod pa'o / /
! oM swasti /
rgyal kun spyi gzugs kun mkhyen tsong kha pa'i / /
rmad byung ding lugs 'dab brgya gzhon nu'i tshal / /
legs par 'byed mdzad ye shes 'od stong can / /
bstan pa'i sgron me srid mthar zhabs brtan shog /
tshul khrims rnam par dag pa'i rtsa ba brtan / /
mang thos yon tan yal 'dab rab rgyas shing / /
des 'byung byang chub sems kyi me tog bkra / /
don gnyis lhun grub yum ring zhabs brtan shog /
chos tshul kun la mkhyen pa'i ye shes kyis / /
bstan pa'i bya ba bsgrub la rtag 'grus shing / /
gdul bya'i blo mun sel ba'i sgron me mchog /
mtshungs med bla ma bskal par rtag bzhugs gsol / /
dkon mchog thugs rje drang srong bden pa'i tshig /
dam can chos kyi rgyal po'i mthu rtsal dang / /
gdul byas gsol btab dpal ldan bla ma yi / /
zhabs zung mi 'gyur 'phrin las gong 'phel shog /
'dis mtshon rnam par dkar ba'i dge @# / /
ba'i mthus / /
dpal ldan bla ma'i bzhed pa kun 'grub cing / /
bdag sogs skye bar rgyal ba'i bstan pa la / /
rab tu byung nas rnam mkhyen myur thob shog /
ces lcang skya sprul pa'i sku ye shes bstan pa'i sgron me'i brtan bzhugs chigs bcad 'di ni rdza sag bla ma blo bzang don yod sogs zham ring ba rnams kyis bskul ngor shAkya'i btsun pa blo bzang ye shes kyis bka' gdams pho brang du sbyar ba'o / /
! na mo gu ru bud+d+ha bo d+hi satwA ya /
rnam 'dren kun las mchog bsngags don kun grub / /
de bstan nyin mor gsal mdzad 'jam mgon rje / /
gnas 'di'i bstan pa'i dbu brnyes dge 'dun grub / /
bstan 'dzin rim byon rnams la gus pas 'dud / /
dus gsum rgyal bsras dang slob mar bcas / /
rnam bkra dri bzang khang bar bung ba'i tshogs / /
'du ba'i dam chos sgra dbyangs shis pas skyongs / /
lhun po bzhin du nam yang g.yo med shog /
dge mtshan 'byung gnas chos kyi pho brang cher / /
gnam lo'i zhal ngom dga' ba dang po'i thog /
bla ma yi dam mchog gsum gtan gyi skyabs / /
srid gsum bdag mo bstan srungs rgya mtsho'i tshogs / /
mnyes byed srid zhi'i rnam dkar las byung ba'i / /
dngos bshams yid sprul phyi nang gsang ba yi / /
mchod ba'i sprin phung gnam sa'i khyon bkang ste / /
bla ma lha tshogs mchod cing dga' ston skabs / /
stong 'khun gan mjod las thon gos bzang por / /
yul ljongs tshe ring bya sogs gzugs 'gros bkra /
gzhon nu rol rtsed rnam 'gyur mchod sprin sogs /
thags su grub ba'i ngo mtshar yol ba 'di / /
mgron gnyer ye shes bstan 'dzin phu dud kyis / /
phul ba 'dis mtshon skye 'phags dus gsum du / /
bsags pa'i kun+da ltar dkar dge ba des / /
rtsa ba'i bla ma srid mthar rtag bzhugs gsol / /
bslab gsum ngur smrig 'dzin pa mkhan slob sde / /
bshad sgrub lung rtogs yon tan mdzod 'dzin pa / /
rgyal ba gnyis pa'i lugs bzang spel slad zam pha ma 'byon min bar du rab brtan shog / /
rgyu sbyor bla mas 'bral med rjes bzungs nas / /
nyes ltung dri ma'i tshogs kun gtan bcom ste / /
nying mtshams sbyar mar bde ldan zhing gtso'i drung / /
skyes nas rgyal sras rlabs chen spyod gyur cig /
'jig rten khams su rgud pa kun bral zhing / /
phan bde'i 'od stong kun gsal rtag 'char ba /
mar gyur 'gro rnams lha mi'i rten brgyud de / /
ring min bla med byang chub thob par shog / /
ces ba 'di ma'i mgron gnyer sa khung ba ye shes bstan 'dzin kyis lo gsar dga' ston gyi skabs ngos kyi steng du bzang gos mngags btags kyi bla bre /
shar ngos ltar gyugs sum mkha' 'gro bkral btags kyi yol ba bzang po /
byang ngos la lhug dang rgyur bkras btags chos kha sna tshogs bcas phul bar 'dod smon tshigs su bcad pa dgos zhes nan gyis bskul ba'i ngor shAkya'i dge slong blo bzang ye shes kyis sbyar ba'o / /
sarba dzag taM / /
! swasti /
blo mchog thu pa'i ring lugs kun gsal la / /
mkhas btsun bzang po'i rgyu skar rnam bkra ba / /
ye shes bdud rtsi'i 'od kyis 'gro mun sel /
@# / /
gdul bya'i gnyen mchog g.yo med zhabs brtan shog /
rmad byung bslab gsum rnam dag mal yar / /
tshangs spyod brtul zhugs sa mchog dri bsung ldang / /
thugs rje'i bser bus bskyod ba'i skal ldan 'gro'i /
nyon mongs tsha gdung bcil mdzad zhabs brtan shog /
mdo dang rgyud sde rgya mtsho'i gzhung lugs la / /
legs bar sbyangs pa'i blo gros spobs pa can / /
zab lam rim gnyis zab mo'i rnal 'byor la / /
brtson mdzad dpal ldan bla ma zhabs brtan shog /
dam ba'i chos tshul kun la mnga' brnyes shing / /
bshad sgrub rnam par dkar ba'i mdzad pa can / /
'phrin las rgya mtsho'i gos can khyab mdzad pa'i / /
mtshungs med rje btsun bla ma rtag bzhugs gsol / /
rgyal ba'i dgongs don tshul bzhin legs bzungs nas / /
snyigs dus grangs med 'gro ba mu mtha' bral / /
dus gsum rgyal ba bgrod ba'i lam bzang la / /
'god pa'i ded dpon chen por gsol ba 'debs / /
de ltar sgo gsum dang pas gsol btab mthus / /
lnga ldan rdzogs sku lta bur g.yo med cing / /
bdag sogs deng nas byang chub snying bo'i bar / /
'bral med rjes bzungs chos la longs spyod shog /
'dzam gling spyid da khyad bar yul ljongs 'dir / /
mi shis mtshan ma kun gyis rtag tu dben / /
mthun rkyen legs tshogs phun sum tshogs gyur nas / /
nyin mtshan kun tu dge ba'i bkra shis shog /
ces ba 'di ni rgyal chen rtsol chos rje dam chos yar 'phel gyis ngos kyi ring 'tsho'i chigs bcad dgon khag 'gar btsugs chog ba zhig dgos zhes nan gyis bskul ngor btsun pa blo bzang ye shes kyis smras pa'o / /
! swasti /
don gnyis lhun grub rdzogs pa'i sangs rgyas dang / /
de gsung 'dod chags bral ba dam ba'i chos / /
bsod nams zhing mchog 'phags ba'i dge 'dun sde / /
slu med dam pa rnams kyis byin gyis rlobs / /
ngag gi dbang phyug 'jam dpal gzhon nu yi / /
rnam rol chos kyi rgyal po tsong kha pa'i / /
dgongs don chos tshul rgya mtsho chen po la / /
'dod dgur spyod ba'i bshes gnyen zhabs brtan shog /
rmad byung bslab gsum ldan ba'i ba gam can / /
lung rtogs rin chen nor bu'i chogs kyis phyug / /
rtag par gdul byar stsol la ngal med ba / /
'gro ba'i re skong srid mthar zhabs brtan shog /
man ngag gzhung brgya'i tshogs la dbang bsgyur zhing / /
legs bshad chos kyi rgyal mtshan 'dzin pa'i dpal / /
'phrin las rgya mtsho'i rlangs 'phreng g.yo ba can / /
gdul bya'i don du g.yo med bzhugs gsol 'debs / /
bdag sogs dpal ldan bla mas byang chub bar / /
'bral med rjes bzungs bka' bzhin bsgrub ba dang / /
sdig spong phan bde bsgrub la rtag 'grus shing / /
ma gyur don du kun mkhyen myur thob shog ces pa 'di ni thu'u kwa na hu thog thu ngag dbang chos kyi rgya mtsho'i brtan bzhugs 'dod smon gyi tshigs bcad nyams len 'khyer bde zhig har chin dbang yi dam skyabs kyis bskul ngor shAkya'i btsun pa blo bzang ye shes kyis bka' gdams pho brang du bgyis ba mang+galaM / /
lu? swasti / /
@# / /
rnam 'dren blo chen rnams kyi thugs rje las / /
byung ba'i 'phrin las bzang po'i dpal mnga' ba / /
rig grol 'dus pa'i dbus na mngon par 'phags / /
dge legs rgyun mi 'chad la gsol ba 'debs / /
blo bzang rgyal ba'i bstan pa rab dad cing / /
chos kyi tshul la mkhas pa'i dpal gyur pa / /
legs bshad yar ngo'i zla ltar rab 'phel ba / /
bshes gnyen bzang bo'i zhabs la /
zab cing blo gros yangs pa'i khang bzang rtser / /
lung rigs chos kyi rgyal mtshan cher bsgreng ba'i / /
lhag bsam bsam 'phel nor bu'i tog gis mdzes / /
bstan pa rgyas bar mdzad la X blo gsal skal bzang 'dus pa'i tshogs rnams la / /
zab don gsal par ston la rab mkhas pa / /
lung rtogs dar zhing rgyas pa'i rnam dpyod can / /
zla med dpal ldan bla mar X byams dang snying rje kun bzod ma yi gzhir / /
lhag bsam byang sems ljon pa'i me tog mdzes / /
don gnyis rnam bar rgyal ba'i 'bras bus brjid / /
gdul bya'i re ba skong la X dpal ldan mi mjed snying bo'i bstan pa la / /
rnam dag tshangs spyod ngur smig gos kyis klubs / /
rtag par chos 'khor bskor ba'i grags pa can / /
yongs 'dzin dam pa'i zhabs la X rgyud snge'i gzhung lugs rin chen 'byung gnas las / /
zab lam rim gnyis yid bzhin dbang gi rgyal / /
phun sum tshogs pa'i dgos 'dod ma lus pa / /
stsol mdzad dpal ldan bla mar X rgyal ba gnyis pa'i lugs bzang gangs ri'i spor / /
'chad rtsod ral pas mtshan pa'i mche snger bgrad / /
lung rigs lus stobs rgyas pa'i seng ge'i rtsal / /
'jigs bral dge ba'i bshes la X shes bya kun la nam mkha' ltar yangs pa / /
mkhyen brtse'i rlung gis shing rta lang long g.yo / /
phan bde'i gru char bzang po gdul bya la / /
'bebs mdzad bshes gnyen dam par X rgyal dang rgyal ba gnyis pa'i thugs kyi bcud / /
nyi zla ltar grags gsang sngags rdo rje theg /
zab dang rgya che'i snang byed 'od po che / /
skal bzang padmo'i tshal rab rgyas byed pa / /
rig grol yon tan ldan pa 'dus pa'i tshogs / /
bka' dang dgongs 'grel gdams pa zab mo'i don / /
'chad dang thos bsam sgom pa ngal 'gro'i rgyun / /
byams bstan bar du chad med rab 'phel bar / /
mahA kA la chos kyi rgyal po la / /
bcol lo gtad do rnam kun dang rgyas dang / /
'phrin las rnam bzhis byang chub ma thob bar / /
rtag tu g.yel ba med pa'i grogs mdzod cig /
sngom brtson rnam dag dur smrig gos kyis brgyan / /
nges 'byung byang chub sems kyis rgyud phyug cing / /
nyin mtshan 'khor lo gsum gyis dus 'da' bar / /
shAkya'i rgyal po'i lugs bzang 'dzin par shog /
rgyal ba gnyis pa 'jam dpal snying po yi / /
dri med mdo sngags gzhung gis khams gsum khyab / /
'gro la phan bde 'byung ba'i sgo gcig pu / /
yar ngo'i zla bzhin bla nas bla 'phel shog /
'jig rten khams su mi 'dod rgud pa kun / /
zhi zhing rdzogs ldan dpal la spyod pa dang / /
skye rgu phan tshun byams pa'i sems ldan zhing / /
bla med byang chen thob pa'i @# / /
bkra shis shog /
ces pa 'di ni rgyud stong grwa tshang gi bla ma 'ga' zhig gi brgyud 'debs dang /
'dod tshig smon lam bcas 'di lta bu zhig dgos zhes bla spyis bskul ba'i ngor shAkya'i btsun pa blo bzang ye shes kyis smras pa dge legs 'phel / /
! swasti /
rgyal ba de gsung dge 'dun thugs rje'i bcud / /
rmad byung blo gros bum bzang las phyur ba'i / /
'gro ba'i sdig ltung dri ma 'khrud mdzad cing / /
brtse chen ye shes 'od 'bar zhabs brtan shog /
nyes bral bslab pa gsum gyis rgyud phyug cing / /
rnam dpyod dur smrig rgyal mtshan 'dzin pa'i mchog /
rgyal ba'i ring lugs phyogs brgyar spel mdzad che / /
bdag sogs bde chen 'khor lor rtag bzhugs gsol / /
thub pa'i dgongs don mthar thug rgyud gzhung la / /
legs par spyad pas zab lam rim gnyis kyi / /
rnal 'byor mthar phyin dbang phyug brgyad ldan la / /
rtse gcig gus pa'i yid kyis gsol ba 'debs / /
bcos min gdung shugs drag pos gsol btab mthus / /
rjes bzung dal 'byor rten brgyud bla med lam / /
brten nas dam sngom mig 'bras ltar bsrungs nas / /
zung 'jug go 'phang dam pa myur thob shog /
rgyal dang rgyal ba gnyis pa'i lung rtogs kyi / /
bstan pa yar do'i zla ltar rab 'phel zhing / /
skye dgu phan tshun byams pa'i sems ldan pas / /
srid gsum bde legs chen pos khyab par shog /
ces pa 'di ni 'jam dbyangs gong ma rgyal po chen po'i gser yig pa tA bla ma chos 'phel dar rgyas dang /
tA bla ma rab 'byams ba blo bzang dpal 'byor gyis rgyun gyi kha 'don zhig dgos zhes bskul ngor shAkya'i dge slong blo bzang ye shes kyis smras pa'o / /
! swasti /
sngon goms khyu mchog rlabs chen bzang po'i mthus / /
gnam skos 'jam dbyangs gong ma chos kyi rgyal / /
chab 'bangs rdzogs ldan gsar pa'i dga' ston la / /
sbyor mdzad rdo rje'i khril g.yo med shog /
blo chen rgyal ba gnyis btsong kha ba'i / /
bstan pa'i lam bzang ston la zla bral ba / /
ye shes 'od kyis blang dor rab gsal ba / /
'dren mchog bla ma sring mthar rtag bzhugs gsol / /
mchog gsum byin rlabs drang srong bden pa'i tshig /
dam can mthu stobs gus ldan gsol btab pa'i / /
rten 'brel phun tshogs re ba lhun grub nas / /
'gro kun bde skyid ldan pa'i bkra shis shog /
ces pa 'di ni 'jam dbyangs gong ma chen po'i zham ring pa mE rin rdzang gi dge 'dun chos 'phel gyis 'di lta bu zhig dgos zhes nan gyis bskul ba ltar shAkya'i dge slong blo bzang por shes kyis sbyar ba sarba mang+ga laM / /
! thub pa'i dgongs don zab dang rgya che'i gzhung / /
blo gsal skal bzang gdul byar rnam kun tu / /
spel mdzad rgyal ba dgyes pa'i lam bzang la / /
'gong mkhas bshes gnyen bzang por gsol ba 'debs /
zhes spong ba pa dka' chen blo bzang rnam rgyal gyi gsol 'debs 'di ni /
lam rim brgyud 'debs gras su bcug chog pa zhig dgos zhes slob tshogs rnams kyis bskul ngor shAkya'i btsun pa blo bzang ye shes kyis @# / /
smras so / /
! swasti /
bla ma rgyal ba zhi khro'i snang brnyan ras mchog kun gsal la / /
dbang gzhu ltar bkra'i ye shes mngon sum bzhugs 'dra'i bsod nams zhing / /
bskrun pas 'dren mchog zhabs brtan bdag cag byang chen ma thob bar / /
'bral med rjes bzungs 'gro kun rnam mkhyen sal 'god nus shog /
ces 'tsho byed mkhas pa dge slong dge 'dun don grub kyis ngos kyi 'dra gzugs 'dod lha'i bris thang bzhengs pa'i rgyab yig 'dod smon dgos chul ltar shAkya'i dge slong blo bzang ye shes kyis sbyar ba'o / /
shu b+ha mastu / /
! oM ngal ba sos bka' nyan yang dag shes ser po / /
zhal gcig phyag gnyis gser gri ne'u le 'dzin / /
stong gsum yud myul gser ldan rta mchog chibs / /
'khor bcas dam ldan mchod pa'i gnas 'dir gshegs / /
phyi nang mchod sprin bum bzang rta mchog pa / /
'dod yon sman sna rdzas brgyad rin chen bdun / /
spyan gzigs dam rdzas gtor tshogs gser skyems sogs / /
byin brlabs chos skyong 'khor bcas dgyes phyir 'bul / /
rnal 'byor dpon slob dgon gnas 'khor bcas rnams / /
bu bzhin rtag tu bsrung skyob g.yel med dang / /
bshad sgrub dpal 'byor bstan pa'i byang sogs / /
'phel zhing rgyas pa'i 'phrin las sgrub par mdzod / /
ces rtan ga ri khung chos bdag la mchod bstod 'di ni drung ram pa ye shes bshes gnyen gyis nan gyis bskul ngor chos smra ba'i btsun pa blo bzang ye shes kyis smras pa'o / / / /
! swasti /
rnam 'dren kun gyi mkhyen brtse nus pa'i rtsal / /
ma lus legs par 'doms pa rgyal ba'i sras / /
thog med dus nas gang 'tshams thabs mkhas pa'i / /
lha gcig pad dkar 'chang la gsol ba 'debs / /
blo chen gang des thugs bskyed bden pa'i stobs / /
ngo mtshar sgyu 'phrul bzang po'i dur smrig gar / /
bsil ljongs skal bzang gdul bya'i mgon skyabs dpung / /
bskal brgya mtsho'i bar du zhabs brtan shog /
phul byung blo gros bzang bos thub pa'i lugs / /
tshul khrims yon tan kun gzhi'i mdzod bzungs nas / /
khrims ldan la bkod skal bzang slob ma'i tshogs / /
rgya mtsho'i gos can 'gengs mdzad zhabs brtan shog /
blo bzang rgyal ba'i gzhung lugs padmo'i tshal / /
thugs rje'i 'od stong 'bar bas legs bzhad cing / /
zab don sbrang rtsis skal bzang bung ba'i tshogs / /
'tsho mdzad rgya mtsho lta bur g.yo med shog /
rgyal kun mkhyen brtse'i dri bzhon gyis drangs pa'i / /
snying stobs dar drag tsan+dan dri bsung gis / /
snyigs bdo'i skye dgu'i tsha gdung sel ba'i mchog /
mtshungs med dpal ldan bla mar gsol ba 'debs / /
rab 'byams rgyud sde rgya mtsho'i dgongs pa'i bcud / /
thugs su chud pa'i zab lam rim gnyis kyi / /
rnal 'byor mthar phyin dkyil 'khor bye ba'i bdag /
zung 'jug dang po'i mgon por gsol ba 'debs / /
'chi med lam ltar yangs pa'i mkhyen dpyod kyis / /
'chad rtsod rtsom pas 'jam mgon bla ma yi / /
lung rtogs bstan pa'i rgyal mtshan 'dzin pa'i mchog /
'gyur med rdo rje'i @# / /
khril rtag bzhugs gsol / /
rgyal ba'i 'phrin las zhwa ser bstan pa'i gdugs / /
legs 'degs lugs gnyis skyong ba mi yi bdag /
sku tshe chab srid mnga' thang gong 'phel zhing / /
ljongs 'dir phan dang bde bas khyab par shog /
skyabs mchog rnam gsum thugs rje srung ma'i rtsal / /
lha dang drang srong bden pa'i tshig btsan po / /
rten 'brel slu med mthu yis 'gro ba rnams / /
rdzogs ldan dpal la rol pa'i bkra shis shog /
ces lha dang bcas pa'i 'gro ba yongs kyi skyabs gnas dam pa thams cad mkhyen gzigs chen po blo bzang skal bzang rgya mtsho dpal bzang po bstan mi'i dbang po nyid kyang phun du brtan pa bcas kyi bden pa'i mi'i dbang po nyid kyang yun du brtan pa bcas kyi bden pa'i tshigs su bcad pa 'di ni shAkya'i btsun pa blo bzang ye shes kyis dang ba'i yid kyis sbyar ba'o / /
sarba mang+galaM / /
! swasti /
blo chen bzang po'i lung rtogs dbang gi rgyal / /
rlabs chen 'phrin las bzang po'i dpal 'bar ba / /
skal bzang gdul bya'i ri skong bla na med / /
dbal ldan bla ma'i zhabs la gsol ba 'debs /
zhes pa 'di ni khal kha dga' ldan bkra shis dge 'phel bcas grwa tshang khag bzhi'i brgyud 'debs gras su er te ni paN+Ti ta no min khang blo bzang dbang chen dpal 'bar la gsol 'debs tshigs bcad gcig dgos zhes bla grwa /
phyag mdzod blo bzang mkhas mchog bcas kyis bskul ngor shAkya'i btsun pa blo bzang ye shes kyis smras so / /
! swasti /
ngag gi dbang phyug gzhon nu'i tshul 'chang ba / /
rnam rol blo bzang rgyal ba gnyis pa yi / /
chos tshul slob tshogs rgya mtshor spel slang du / /
yang srid gsal bar 'byon la gsol ba 'debs / /
gdod nas legs byas du ma las grub pa'i / /
gdul /
bya kun+da'i dga' tshal 'byed pa la / /
bsam bzhin skye srid kun phan gzhon nu can / /
thub bstan nyin mo'i rtse mor rab 'phags shog /
slu med mchog gsum dam pa'i thugs rje dang / /
dam can chos kyi rgyal po mthu rtsal can / /
rtse gcig mos pa'i dad ldan rten 'brel mthus / /
yid la 'dod pa'i re ba skong bar shog /
ces pa 'di yang mdo smad dgon lung bla ma jing si'u chan shi thu'u ba kwan hu thog thu ngag dbang blo bzang chos rgya mtsho'i yang srid myur 'byon gyi gsol 'debs tshigs bcad cig dgos tshul thu'u bkwan chos rje ngag dbang bstan dar dang /
dbon po ngag dbang chos bzang gis nan cher bskul ba ltar shAkya'i dge slong bzang ye shes kyi bgyis ba'o / /
! swasti /
rnam 'dren rgyal ba sras dang bcas rnams kyi / /
mkhyen brtse nus pa'i byin rlabs mthu chen pos / /
blo bzang bstan 'dzin rgya mtsho dpal bzang po'i / /
yang srid dal 'byor rten bzang myur 'dzin shog /
'gal rkyen bar chad 'khrul pa'i smag rum kun / /
bsangs nas phan bde'i snang ba rgyas byed pa'i / /
thugs rje'i 'od stong gdul bya'i mkhar shar nas / /
skal ldan padmo'i tshil rab rgyas byed shog /
rtag tu bden pa brjod pa rdzogs sangs rgyas / /
de'i gsung bslu ba med pa dam pa'i chos / /
mchod gnas dam ba dge 'dun @# / /
'dus tshogs kyi / /
byin rlabs 'jug la g.yel med bkra shis stsol /
zhes btsan po smin grol ni min han blo bzang bstan 'dzin rgya mtsho'i yang srid myur 'byon gyi bden pa'i tshig brjod pa 'di ni d+ha'i ching sogs ri dgon thun mong gis bskul ba'i ngor shAkya'i dge slong blo bzang ye shes kyis sbyar ba'o / /
! swasti /
'chi med tshe dpag med pa'i snang brnyan yid 'od 'di / /
gus pas mgron sas bskrun pa'i rten 'brel rnam dkar mthus / /
tshe mtha' yas bzhin rje btsun bla ma bskal brgya'i bar / /
rtag bzhugs bdag sogs rjes bzungs 'phrin las dar rgyas shog /
ces pa 'di ni ngos bgrang bya don lnga'i thog ring 'tsho'i rten 'brel du / /
mgron gnyer sa khud pa ye shes bstan 'dzin gyis rgyal ba tshe dpag med kyi snang brnyan khri rgyab bcas bzhengs pa'i smon tshig bskul dor shAkya'i btsun pa blo bzang ye shes kyis sbyar ba mang+galaM / /
b+ha wan+tu / /
! swasti /
ngag gi dbang phyug rje btsun tsong kha pa'i / /
ring lugs ye shes snang bas blo mun sel / /
dam chos dpal 'byor rgya mtshor longs spyod cing / /
'phrin las phyogs bcur spel mdzad zhabs brtan shog /
rnam mang shes bya'i lha lam yangs pa la / /
lung dang rigs pa'i chu 'dzin rab 'khrigs shing / /
zab rgyas chos kyi gru char rgyun mi 'chad / /
'bebs mkhas dpal ldan bla ma zhabs brtan shog /
sangs rgyas de gsung dge 'dun rgyal sras bden / /
mos ldan gsol btab rgyu 'bras slu med mthus / /
rje btsun bla ma zhabs brtan yul phyogs 'dir / /
bde skyid snang ba'i nyi ma cher 'bar shog /
ces pa 'di ni dar rgan bla ma blo bzang bstan 'dzin sogs slob 'khor tshangs mas bskul do dang bstun shAkya'i dge slong blo bzang ye shes kyis smras pa'o / /
! na mo gu ru sh+'+k+ya mu na ye /
'phags yul rdo rje gdan gyi gnas mchog der / /
zas gtsang sras mchog mngon par sangs rgyas tshe / /
gru dang bang rim bzhi po dang ldan pa / /
bdud kun rab bcom byang chub mchod rten che / /
bzhengs pa lta bur mes po'i rnam dkar mthus / /
gser sbyangs las bskrun ngo mtshar bltan sdug /
byin rlabs gzi byin 'od stong rab 'bar ba / /
gnas 'dir bsod nams zhing du legs bzhugs gsol / /
byang chub rdo rje yon mchod 'khor 'bangs rnams / /
bsod nams rten mchog rnams la dus kun tu / /
'gro ba'i don du sgo gsum gus pa yis / /
phyag mchod thugs dam bskul la rab brtson no / /
de nas yan lag bdun ba 'bul ba ni /
ji snyed su dag phyogs bcu'i 'jig rten na /
zhes pa nas /
thams cad bdag gis byang chub phyir bsngo'o / /
zhes pa'i bar brjod /
de nas /
phyogs bcu'i rgyal ba sras dang rten mchog la / /
phu dud kun bzang mchod sbrin sbros pa'i mthus / /
mar gyur 'gro rnams mngon mtho nges legs kyi / /
go 'phang mchog la myur du reg par shog /
bdag gzhan rnam par dkar ba'i mthu dbung la / /
longs su spyad pa'i rnam smin rab 'dobs / /
dge mtshan bdud rtsi'i 'byung gnas gzegs rdul gyis / /
khams gsum bde skyid kun+das gang bar shog /
'gro la phan dang bde ba'i 'byung gnas mchog /
thub dbang 'jam dpal snying po'i lung rtogs bstan / /
@# / /
srid dang zhi ba ri snang byed 'od po ches / /
phyogs kun mun pa'i smag rum bsal bar shog /
khyad par yul 'di'i lus can mchog dman par / /
dus dang gnas skabs nad mug 'thab rtsod dang / /
mi mthun 'tshe bral kun kyang pha ma ltar / /
rtag tu mdza' zhing byams pa'i sems ldan shog /
d+ha la'i pa'i sa byang chub rdo rje yi / /
rigs rgyud chab 'bangs mnga' thang tshe bsod rgyas / /
'bad med mkho dgu'i 'byor pa lhun grub cing / /
rdzogs ldan dus la 'gran pa'i bkra shis shog /
ces pa 'di yang d+ha la'i ba'i se byang chub rdo rje'i yab mes kyi skabs /
gser las grub pa'i byang chub chen po'i mchod rten bzhengs pa la khong rang yon mchod rnams nas phyag mchod bsngo ba smon lam sogs btab chog pa'i tshigs bcad cig dgos zhes bskul ba la brten nas sha'+k+ya'i dge slon blo bzang ye shes kyis sbyar ba sarba mang+glaM / /
! swasti /
blo gros bzang pos 'jam dpal snying po yi / /
lugs bzang spel la smra mkhas ngag gi dbang / /
dur smrig bstan la gus pas lhur len pa / /
yongs 'dzin dge ba'i bshes gnyen zhabs brtan shog / / /
