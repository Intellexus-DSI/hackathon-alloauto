@# / /
rje btsun nA ro mkha' spyod ma'i rim gnyis kyi rnal 'byor skyong ba'i skal bzang mkha' spyod bgrod ba'i bde lam zhes bya ba bzhugs so / /
@## / /
na maH b+dz+ra yo ge na ye /
dkyil 'khor kun gyi rigs bdag rdo rje chos / /
dus gsum rgyal ba'i yum mchog rje btsun ma /
paN grub 'khor los bsgyur rgyal nA ro pa / /
kun 'dus drin can bla mar gus phyag 'tshal / /
mkha' spyod dbang mos rjes bzungs byin brlabs shing / /
ma nor ma 'dres nA ro'i gzhung bzang rnams / /
paN grub gser gyi shing rta che las drangs / /
lam bzang srol 'byed tshar chen chos kyi rgyal / /
zab gsang thun mong ma yin tshad ma bzhi / /
snyan brgyud gdams pa'i bcud 'dzin blo gsal rje / /
ji bzhin bshad mkhas gzhan du ma dmigs pa'i / /
zab gnad ci gsung 'dri la gnang ba s+col / /
rgyud gzhung mi mthun mkhas kyi khyad chos dang / /
gzhan nas rgyas 'gebs nya nyung mnyam sres sogs / /
dri bral yang dag gsung @# / /
bcud gtsang ma'i 'bras / /
'khrul med ji bzhin lhag bsam dag pas so / /
deng dus bstan zhabs cher snyigs tshe thung skabs / /
byin rlabs tshan kha che myur rim gnyis 'dir / /
chig bsgril 'bad brtson chen pos don gnyer tshe / /
dag pa mkha' spyod bgrod par yun mi ring / /
zhes skyabs gsol sngon du 'gro ba'i sgo nas de la 'dir dus gsum sangs rgyas thams cad kyi bgrod pa gcig pa'i lam /
rnal 'byor gsang mtha'i rgyud kyi bcud phyung ba /
grub pa mchog gi ded dpon rje btsun nA ro pas rdo rje rnal 'byor ma nyid las dngos su mnos te 'phags yul rgya gar du gnyis skyes dang mchog gnyis la sogs pa yongs su rdzogs pa'i paN+Di ta bcu gnyis tsam dang /
bod yul gyi lho brag mar pa chos kyi blo gros sogs dka' ba du ma spyad pa'i grags chen gyi slob ma gzhan su la yang ma gnang bar /
bal po phaM mthing pa gcen 'jigs med grags pa dang gcung ngag dbang grags pa sku mched kho na la gnang ba'i gdams pa /
byang phyogs bstan pa'i mnga' bdag rje btsun sa skya pa yab sras la rnal 'byor bla med dang rjes su 'brel ba'i gdams pa rgya mtsho lta bu bzhugs pa'i nang nas mchog tu gyur pa lcags ri mi 'da' ba'i gser chos bcu gsum gyi nang tshan mchog sgrub pas thun mong zhar la 'byung ba dmar mo skor gsum zhes grags pa'i snying po /
rje btsun nA ro mkha' spyod ma'i bskyed rdzogs kyi gdams pa nyams su len par byed pa la gang gis sgrub pa'i rten gyi gang zag /
des sgrub pa'i lam dngos /
lam de sgrubs pa'i 'bras bu dang gsum las /
dang po rtsa ba'i sa bcad la /
smin lam 'jug rung gi gang zag dang /
grol lam bsgom rung gi gang zag gnyis /
dang po ni /
spyir rgyud sde nas bshad pa'i mtshan nyid phal che ba tshang zhing /
khyad par rnal 'byor gsang mtha' lo nag dril gsum gang yang rung ba'i bcos ma'i dkyil 'khor gnyis su bshad pa ras bris sam /
rdul tshon gang rung du @# / /
dbang bskur ba thob pa /
'bring 'khor lo bde mchog gang rung /
mtha' ma'ang kye rngor man ngag lugs lta bu ma rgyud kyi dkyil 'khor gang rung du dbang bzhi rdzogs par thob pa| dbang dus su khas blangs pa'i dam tshig dang sdom pa rnam par dag pa dang ldan pa'o / /
gnyis pa de lta bu'i dbang gis rgyud smin pa'i gang zag des rang gi lus ngag yid gsum gdod ma nas rdo rje rnal 'byor ma'i sku gsung thugs su gnas pa ngo sprod par byed pa'i thabs sin+d+hu ra'i dkyil 'khor du dbang bzhi byin rlabs kyi tshul du legs par thob cing chag med du nyams su len par 'dod pa'o / /
gnyis pa rtsa ba'i sa bcad des sgrub pa'i lam dngos la bskyed ba'i rim pa dang rdzogs pa'i rim pa'o / /
dang po la gang zag dbang po rab bzlas bsgom kho na chag med du nyams su blangs /
gzhi'i bsnyen pa 'bum phrag bzhi po mthar phyin par byas /
tshes bcu gnyis kyi mchod pa la brtson par byas pa tsam gyis re zhig na rdo rje rnal 'byor ma tha mal ba'i bud med kyi rnam par byon zhing /
de nyid rdo rje rnal 'byor ma yin pa la yin par ngo shes /
des rnal 'byor ba'i lag pa'i mkhrig ma nas bzung ste lus ma spang bar mkha' spyod du 'khyer 'gro ba dang /
gang zag dbang po 'bring de ltar du nyams su blangs kyang rtags sogs ci yang ma byung ba na /
bzhi'i bsnyen pa yi ge'i grangs kyis 'bum mtsho tshar gnyis tsam bzlas pa'i bsnyen pa dang /
lang ka li ya'i shing la rten nas sin+d+hu ra bsgrub pa'i bsgrub pa byas /
de rjes sin+d+hu ra des rang gi dpral bar dga' ba 'khyil ba bris shing /
de nas 'phong ra lta bu bud med mang po tshogs sar phyin nas| rang rnal 'byor ma'i nga rgyal brtan pos bltas pa'i tshe /
bud med gang gi dpral bar me long la gzugs brnyan shar ba bzhin dga' 'khyil 'phos na de nyid rdo rje rnal 'byor ma yin nges pas /
g.yon nas bskor ba sogs byas la gsol ba btab pas /
des rang gi mkhrig ma nas bzung ste mkha' spyod du 'khyer ba ni bsnyen sgrub las gsum la brten pa dang /
gang zag dbang po tha mas de lta bu ma bsgrubs pa'am /
bsgrubs kyang ji lta ba bzhin ma byung na da dung sgyid lug mi bya bar bzlas bsgom nan tan du nyams su blangs pas /
nam zhig na 'chi ba 'od gsal chos sku las bar dor rdo rje rnal 'byor ma'i bzlas bsgom byed pa'i snang ba 'byung zhing /
dus de nyid du rdo rje rnal 'byor ma mkha' spyod kyi dpa' bo mkha' 'gro'i tshogs dang bcas pas sgrub pa po de seng+ge'i khri la bzhag 'ja'i gur phub /
me tog gi char 'bebs bzhin pas mkha' spyod du 'khyer ba ni nges pa yin pas /
dbang po rab 'bring tha gsum gyi bgrod lugs dang /
@# / /
shin tu tha mas skye ba brgyud nas dngos grub thob pa smon lam gyi lam dang bzhir yod kyang de thams cad kyang de thams cad kyang thun mong gi nyams len rnal 'byor bcu gcig po 'dir 'dus la /
de yang gang zhe na /
rje brtse ba chen pos| nyal dang ldang dang bdud rtsi myang / /
tshad med bla ma bdag lhar bskyed / /
'gro ba dag pa'i rnal 'byor dang / /
dpa' bo dpa' mos byin gyis rlobs / /
ngag bzlas yid bzlas gnyis gcig yin / /
bsam mi khyab kyi rnal 'byor dang / /
spyod laM gyis ni rnal 'byor te / /
de ltar rnal 'byor bcu gcig go /
zhes gsungs pa ltar yin /
'di la bsgom bya'i don la thos bsam gyis sgro 'dogs gcod pa bskyed rim gyi bya ba'am rnam bshad /
bcad don nyams su len pa sems 'dzin gyi bya ba'am byed can gnyis /
dang po ni /
rnal 'byor bsgom pa'i sngon du ldang dgos shing /
de yang sngon du nyal dgos pas /
thog mar nyal ba'i rnal 'byor 'di la 'ang /
gang zag gi dbye bas nyal lugs gnyis 'byung ste /
dang po gang zag spros pa la mi dga' ba'am /
stong nyid la mos pa'i dbang du byas na bsam mi khyab kyi rnal 'byor bsgom pa'i stong nyid kyi ngang la rnam rtog gzhan gyis bar ma chod par nyal bar byed /
gnyis pa gang zag spros pa la dga' ba'am /
bskyed rim la mos pa ni /
gnas khang chos 'byung dmar po 'od kyi rang bzhin can du gsal ba'i nang der seng+ge'i khri dang padma dmar po 'dab ma brgyad pa /
de'i khar nyi ma'i dkyil 'khor drod tsha chi li ba'i gdan la /
rang rdo rje rnal 'byor ma rgyan dang phyag mtshan med pa'i rnam pa can du gsal ba'i mgo bo'i thad du seng+ge'i khri la rtsa ba'i bla ma dpa' bo rdo rje chos kyi rnam par bzhugs pa la mos gus dung dung ba bya zhing /
bla ma dang rang lhar gsal ba yang nas yang du gsal 'debs shing /
rnam rtog gzhan gyis bar ma chod par gnyid log cing /
grogs sogs yod na'ang de lta bu bsgom /
nam gnyid sad pa dang /
dmigs pa ma brjed par gsal 'debs bzhin pa'i ngang nas gnyid log par byed do / /
de ltar nyi dkyil gyi gdan drod 'bar ba bsgom pas zhu bde'i nyams skye sla zhing /
rdzogs rim gyi skabs mi dmigs pa bsgom pa'i brtan byed du'ang 'gro'o / /
de lta bu'i nyal lugs gnyis po gang byas kyang sbyang gzhi las nyon gyi dbang las bskyed pa'i phyi snod kyi 'jig rten 'jig pa /
nang bcud kyi sems can 'chi ba /
khyad par rang gzhan tha mal pa thams cad la nyams len gyi rtsis ma zin par /
gti mug gis kun nas slangs te dud 'gro bzhin du gnyid log pa'i mi dge ba dang btang snyoms lung ma bstan gyi las su 'gro ba thams cad sbyong byed nyal ba'i rnal 'byor 'di gnyis kyi sa lam gyi rnam par bsgyur te /
sbyang 'bras dag pa'i snang bas rgyas btab ste bsgom pas 'bras bu sangs rgyas kyi ye shes sam chos sku mngon du byed pa yin no / /
gnyis pa ldang ba'i rnal 'byor ni /
de ltar gong du nyal lugs gnyis 'byung ba la brten nas ldang lugs kyang gnyis te /
de'ang dang po stong nyid kyi ngang la nyal ba yin na tho rangs nam gyi brgyad cha tsam gsungs yang /
rang ldang ran pa'i dus der /
nam mkha' la mkha' spyod kyi dpa' bo @# / /
dang| rnal 'byor ma thams cad kyis DA ma ru'i sgra khro lo lo sgrags pa na /
de'i sgra de rje btsun yab dang thun mong ba'i yi ge bdun pa'am /
thun mong ma yin pa'i nye snying oM gsum ma'i sgrar lhang lhang grags pa'i rkyen gyis gnyid sad par bsam la /
nyal lugs snga ma ltar byas na 'od gsal stong nyid de'i ngang nas chu las nya 'phar ba'i tshul du rang rdo rje rnal 'byor ma rgyan dang phyag mtshan spangs pa'i skur lam gyis ldang /
phyi ma ltar na rang lhar gsal ba dang mdun gyi bla ma dang bcas pa gsal ba'i ngang las gnas khang dang bcas pa la bltas pas /
dag gsal gnyis med kyi ngo bo chos 'byung dmar po /
grogs sogs ni rnal 'byor mar gsal btab /
de nas mdun gyi bla ma la ched du mos gus byas pas bla ma 'od du zhu rang la thim pas rang sngar bas kyang gsal bar bsam /
de'ang sbyong gzhi ma dag pa'i phyi snod kyi 'jig rten chags pa /
nang bcud kyi sems can skye ba /
rang gzhan thams cad la sad pa'i snang ba bun long du 'char ba'i tha mal gyi rtog pa 'di rnams sbyong byed ldang ba'i rnal 'byor 'dis sbyong /
sbyangs 'bras dag pa'i snang bas rgyas btab ste bsgom pas 'bras bu sprul pa'i sku mngon du byed ngo / /
gsum pa bdud rtsi myang ba ni /
de yang kye rdor gyi bsnyen pa song ba'i sgrub pa pos dpon slob bdun gyi phyag len man ngag ltar phye ma dang /
lde gu dang /
ril bu bsgril nas bsgrub pa sogs rje btsun gong ma'i sgrub yig nang bzhin mthar phyin pa'i bdud rtsi ril bu tshad ldan 'byor na /
rab gsum /
'brid gnyis /
tha ma gcig ma 'byor na thod pa tshad ldan nang bdud rtsi ril bu btab pa'i chang ngam /
nang mchod byin rlabs lo hi pa ltar ram /
rgyas bsdus skabs sbyar bya /
slar yang oM AH hUM zhes brjod cing /
g.yon pa'i mtheb srin gyis g.yon skor du chos 'byung bris pa'i dbus nas bdud rtsi blangs te lce la bzhag cing myang pas /
lus kyi nang thams cad ye shes kyi bdud rtsis mer gyis gang bas sdig sgrib spyi dang khyad par rtsa ba dang yan lag gi dam tshig nyams chags las byung ba'i nyes ltung thams cad nyi ma shar bas mun pa rang sangs la song ba bzhin du sangs kyis dag /
bde chen gyi ye shes rgyud la skyes bdud rtsi'i dwangs ma thams cad snying gnas sangs rgyas thams cad 'dus pa'i ngo bo baM yig dmar por gsal ba la thim pas /
de nyid nyi ma bye ba'i gzi 'od dang ldan par gyur te /
rdo rje rnal 'byor ma'i thugs dang rang sems dbyer med du 'dres pa de'i dang la brjod med du cham mer bzhag /
de'ang sbyangs gzhi rang gzhan thams cad bza' btung byed pa'i snang ba dang /
rgyu de las byung ba'i mi dge ba dang /
gzhan yang 'dod sred kyis kun nas slangs pa'i khrus byed pa /
phyi rol mu stegs byed rnams lus kyi dri ma dag pas sems kyi sgrib pa sbyong bar 'dod pa'i lta log dang /
der ma zad 'dul ba sogs las kha'i dri ma sbyang ba sogs kyi ched du khrus bya ba dang /
so shing brtan par gsungs pa rnams kyang sangs rgyas kyi bcas 'gal du mi 'gro phyir 'bad pa la phan yon ni mchis mod / /
nyams len gyi rtsis ma zin par myur du sangs rgyas thob pa'i rgyur mi 'gyur @# / /
bas na /
de dag thams cad sbyong byed bdud rtsi myang pa'i rnal 'byor 'dis lam rnam par dag par bsgyur nas sbyong zhing /
sbyang 'bras dag pa'i snang bas rgyas btab ste bsgom pa'i 'bras bu sangs rgyas kyi ye shes sam| longs spyod rdzogs pa'i sku mngon du byed pa'o / /
de bzhin du rnal 'byor gsang mtha'i nyams len gyi snying po dga' ba gsum mam dag pa gsum zhes bya ba yang 'dir 'dus te /
rang rdo rje rnal 'byor mar gsal ba ni sku'i dga' ba'am dag pa /
bdud rtsi myang bas bde chen gyi ye shes skye ba ni /
mgrin pa gsung rdo rje 'od dpag med kyi gnas nas myang pas de'i byed las yin pas gsung gi dga' ba'am dag pa /
snying ga'i bM dang rang sems dbyer med ngang du 'bol le shig ga bzhag pa ni /
thugs kyi dga' ba'am dag pa yin no / /
'dir smras pa / /
ma rig 'khrul pa'i gnyid tshogs chos kyis bskul / /
ma dag bsangs pas snang ba 'phrul gyis sbyangs / /
ma dA na sogs bdud rtsi myang nas kyang / /
ma yengs dga' ba gsum ldan nyams su longs / /
zhes bya ba ni bar skabs kyi tshigs su bcad pa'o / /
gnyis pa bcad don nyams su len pa la /
sngon 'gro /
dngos gzhi /
rjes kyi bya ba'o / /
dang po la thun mong ba'i sngon 'gro dang /
thun mong ma yin pa'i sngon 'gro gnyis /
dang po la dal 'byor rnyed dka' bsam pa /
'chi ba mi rtag pa bsam pa /
las rgyu 'bras bsam pa /
'khor ba'i nyes dmigs bsam pa'o / /
dang po la /
dal 'byor gyi bsam bya dngos dang /
de rgyud la skye ba'i tshad bstan pa gnyis kyi /
dang po la gsum /
dal 'byor ngos bzung ba /
don che bar bsam pa /
de rnyed dka' ba bsam pa'o / /
dang po ni /
spyir chos sgrub pa la dal 'byor gyi mi lus skyon med pa zhig thob dgos pas /
de yang dal brgyad 'byor bcu tshang ba'i rten nyid yin la /
de'i dal ba brgyad la mi khom pa'i skyon brgyad dang bral ba zhig dgos /
de la lus mi khom pa la ngan song gsum /
ngag mi khom pa lkugs pa /
yid mi khom pa mtha' 'khob tu skyes pa /
kla klo /
log lta can /
lha tshe ring po ste /
de brgyad las ldog pa na dal brgyad thob pa'o / /
de yang sdud pa las /
mi khom brgyad spong de ni dal ba rtag tu rnyed / /
ces gsungs so / /
'byor pa la'ang rang 'byor lnga dang /
gzhan 'byor lnga /
sngon ma ni /
mi nyid dbus skyes dbang po tshang / /
las mtha' ma log gnas la dad / /
ces gsungs pa ltar /
mi nyid yin pa /
yul dbus de 'khor rnam bzhi tshang ba'i gnas su skyes pa /
dbang po rnams tshang ba /
las kyi mtha' mtshams med pa lnga ma byas pa /
gnas la dad pa ste chos la mos pa rnams yin zhing /
phyi ma lnga ni /
sangs rgyas byon dang dam chos gsung / /
bstan pa gnas dang de rjes 'jug gzhan phyir snying ni brtse ba'o / /
zhes pa ltar sangs rgyas 'jig rten du byon pa /
dam pa'i chos gsungs pa /
bstan pa gnas pa ste de'i rgyud pa 'dzin pa'i gang zag yod pa /
rang nyid de'i rjes su 'jug pa /
gzhan phyir snying brtse ba ste chos sgrub pa'i mthun rkyen tshang ba de rnams yin no / /
de dag gi nang nas rang 'byor lnga phal cher tshang nye ba dang /
gzhan 'byor lnga po sangs rgyas zhal bzhugs dus mtshan nyid de ldan /
mgon po klu sgrub kyi dus tsam la dal 'byor rjes @# / /
mthun pa /
deng sang rjes mthun pa las kyang rjes mthun du gyur pa tsam yin mod kyi /
chos sgrub pa'i skabs gtan med pa ma yin te /
ci'i phyir zhe na /
sangs rgyas kyi gdung 'tsho ba bstan 'dzin gyi skyes bu dam pa mang du bzhugs shing /
de dag gis chos ston pa sogs rgyu rkyen du ma tshogs pa'i phyir ro / /
de ltar dal 'byor gyi mtshan nyid tshang na chos sgrub pa'i skal ba dang ldan la /
de dag gang yang ma tshang na chos sgrub pa'i skal ba med pas de tshang ngam ma tshang kha nang du phyogs nas legs par bsam mo / /
gnyis pa ni /
gong du smos pa'i mtshan nyid de dag rang la tshang 'dug na de 'dra ba'i lus rten de ni yid bzhin gyi nor bu rnyed pa las kyang don che ste /
nor bu des dbul ba'i sdug bsngal sel ba tsam nus kyang 'khor ba las sgrol mi nus /
dal 'byor gyi rten de'i sgo nas bsgrubs na don gnyis mthar phyin pa'i rdzogs pa'i sangs rgyas kyi go 'phang bde blag tu thob nus pa yin /
de'i rgyu mtshan kyang 'dzam gling las kyis zhes tshe stod la der skye bar shog + cig ces smon lam 'debs par gsungs pas na /
bdag gis dal 'byor thob pa 'di shin tu don che snyam du zhe thag pa nas bsam mo / /
gsum pa ni /
de ltar don chen po dang ldan pa de /
thob dka' tshul la gsum ste /
dpe rgyu grangs kyi sgo nas so / /
dang po ni /
dga' bo rab tu byung ba'i mdo las /
dge slong dag 'jig rten gyi khams yang rgya mtsho chen po zhig tu gyur te /
de'i nang na rus sbal long ba tshe yun ring por 'tsho ba zhig gnas te /
zhes sogs la brten /
spyod 'jug las /
rgya mtsho cher g.yengs gnya' shing gi /
bu gar rus sbal mgrin chud ltar /
mi nyid shin tu rnyed dka' gsungs zhes pa ltar /
dper nas phyogs thams cad rgya mtsho chen po zhig tu gyur pa'i steng du gser gyi gnya' shing bu ga gcig pa zhig phyogs bzhir rlung gis g.yengs nas gzhi gcig tu mi gnas par 'gro ba dang /
rgya mtsho'i nang na rus sbal long ba lo brgya brgya nas mgo bo lan re rdog tsam byed pa de'i mgrin pa gnya' shing gi bu gar chud pa'i dus de ni yod kyi /
de bas kyang dal 'byor thob pa dka' tshul gsungs pa rnams bsam mo / /
gnyis pa ni /
dal 'byor thob pa'ang rgyu la rag las shing /
de'ang nges 'byung gis kun nas slangs pa'i tshul khrims rnam par dag pa gzhir bzung /
smon lam dri ma med pas mtshams sbyar /
sbyin sogs pha rol tu phyin pa gzhan gyis grogs byas pa zhig rgyu med thabs med pas /
rang cag rnams la de tsam phar bzhag tshul khrims rnam dag re tsam yang srung ba dka' na /
rgyu med pa la 'bras bu 'byung mi srid pa'i phyir /
dal 'byor thob pa shin tu dka' 'o snyam du zhe thag pa nas bsam mo / /
gsum pa ni /
dal 'byor thob pa de tsam re ci dka' /
mi mang po 'dug go snyam na de ni zhib tu ma dpyad pa'i skyon yin te /
spyir sems can gyi khams na lus thob pa las kyang /
@# / /
ma thob pa'i bar do'i sems can ches mang ba zhig yod cing /
de'i rgyu mtshan yang sos ka'i dus lta bu zhig la mi 'am dud 'gro shi pa'i ro gcig zhag kha yar bzhag na de'i nang thams cad 'bus khengs nas yong zhing /
de bzhin du shi ba'i ro gnyis dang gsum la sogs pa nas ji snyed cig bzhag kyang de snyed kyi 'bu 'byung ba'i phyir ro / /
des na 'bu gcig pur skye 'gyur gyi las bsags pa'i bar do'i rnam shes la'ang thogs pa med na /
'gro ba gzhan gyi skye gnas mang ba lta ci smos /
de'ang 'dul lung las /
dmyal ba ni sa chen po'i rdul tsam mo / /
yi dwags ni kha ba bu yug 'tshub pa tsam mo / /
dud 'gro na ching dar ma'i sbang ma tsam mo / /
zhes gsungs shing /
tha na mngon sum rig pas dper mtshon na lung pa re'i dud 'gro dang srog chags phra mo tshun rtsis na grangs kyis mi chod /
mi ni de dag gi tshod nas nyung shas re las mi 'byung /
mi'i nang nas kyang chos dang 'phrad pa dang ma 'phrad pa'i skye bo gang mang rtsis na snga ma nyung la phyi ma shin tu mang bar 'gyur ro / /
de'i ngos nas kyang chos tshul bzhin du byed pa dang mi byed pa gnyis ni /
nyin mo'i skar ma dang /
mtshan dus kyi skar ma bzhin du khyad shin tu che'o / /
de ltar sgo du ma nas rnyed dka' tshul bsam nas dal 'byor la snying po len 'dod kyi blo rgyun mi 'chad par bya'o / /
gnyis pa dal 'byor gyi skor la blo 'byongs pa'i tshad ni /
spyan snga tshul khrims 'bar gyi gtam brjod pa ste khong man la mi log par nyin mtshan kun tu thugs dam mdzad pa la /
dge bshes rnal 'byor pa chen po na re /
bu skabs re gnyid re'ang ma log na khams ldog pa 'ong gsungs pas de'ang lags mod /
dal 'byor rnyed dka' 'di bsam na gnyid log long rang mi gda' gsungs nas thugs dam kho na mdzad /
de bzhin du 'o skol yang dge ba la ched du bskul mi dgos pa'i brtson 'grus shugs kyis skye ba'o / /
gnyis pa mi rtag pa bsam pa la dngos dang /
de bstan pa'i tshad gnyis las /
dang po la gsu /
nges par 'chi ba bsam pa /
nam 'chi nges med bsam pa /
'chi tshe chos ma gtogs gang gis kyang mi phan par bsam pa'o / /
dang po ni /
gsung rab las /
gang du gnas na'ang 'chi bas mi tshugs pa'i / /
sa phyogs de ni gang na'ang yod ma yin / /
nam mkha' na med rgya mtsho'i nang na'ang med / /
ri bo rnams kyi gseb tu zhugs na'ang med / /
ces rang cag rnams nges par 'chi ste /
sngon byon sangs rgyas dang /
rgya bod kyi paN grub rgyal bon byang sems sogs gang zag mchog dman grangs med pa byon pa gtam rgyus chos 'byung sogs nas bshad pa mtha' dag legs par dpyad na mtshan tsam bzhag pa ma gtogs mya ngan las 'das zin pa sha stag yin /
de bzhin du rang gi mngon sum gyi spyod yul can pha ma dang mkhan slob grogs mched sogs dgra gnyen bar ma'i 'gro ba bsam gyis mi khyab pa zhig 'jig rten pha rol du song /
sngar byung ba'i mi 'di zhes bya ba ma shi bar tshe mthar phyin pa med na bdag gcig pu la dmigs kyi bsal te 'chi mi dgos pa @# / /
ga la 'ong snyam du dpe dang /
gtan tshigs kyi sgo nas legs par bsam ste nges par 'chi ba 'ong ba thag mchod kyi bar du bsam mo / /
gnyis pa ni de ltar bsam pa nam phug 'chi ba bden mod /
da lo chos rgyag la sogs pa bsags la sang phod chos bya'o snyam na /
'o skol gyi tshe phyi ma dang sang phod gang snga mi shes /
de bas zla ba phyi ma dang tshe phyi ma /
zhag phyi ma dang tshe phyi ma gnyis gang snga mi shes pas so / /
ji skad du tshoms las /
sang dang 'jig rten phyi ma gnyis / /
sngon du gang 'od gtol med pas / /
sang gi tshis la mi 'bad par / /
phyi ma'i don la 'bad par rigs / /
zhes so / /
de'ang 'chi rkyen mang ba /
gson rkyen nyung ba /
mthar gson rkyen rnams kyang 'chi rkyen 'ba' zhig gi rgyur 'gro ba ste /
dper na mar me'i sdong bu zhig la mar khu la sogs pa'i ring du gnas pa'i rkyen du ma tshang yang da rlung gis bskyod nas skad cig kyang gnas pa'i gdengs med pa glo bur du 'chi ba bzhin no / /
de yang /
bshes springs las /
tshe ni gnod mang rlung gis btab pa yin / /
chu yi chu sbur bas kyang mi rtag na / /
dbugs rngubs dbugs dbyung gnyid kyi log pa las / /
sad 'khoms gang lags de ni ngo mtshar ches / /
zhes gsung pa ltar bsam mo / /
de 'ang mi rtag pa'i rgyun goms phyir than chu'i 'gros /
ri gzar gyi rbab /
skad cig dang po ma bsgrags na skad cig phyi ma la nyams 'gro ba'i sgra skad /
nang rang sems kyi rnam rtog gi 'gyur ba rnams la legs par dpyad nas de dag re re bzhin du mi rtag pa rgyu mtshan du sbyar nas bsam mo / /
gsum pa ni /
spyod 'jug las /
gshin rje'i pho nyas zin pa la / /
gnyen gyis ci phan bshes ci phan / /
de tshe bsod nams gcig skyabs na / /
de yang bdag gis ma bsten no / /
zhes 'chi ba'i dus la bab pa na /
'jig rten 'di ni sa rdor brig thams cad gser dngul du gyur /
rtsi shing nags tshal rnams dar zab /
chu rnams mar khu /
mi thams cad rang gi gnyen mdza' bshes dang /
bu dang bu mo sogs kyi rgyur 'gro ba'i longs spyod thob kyang gcig kyang phan pa med /
'khor los bsgyur ba'i rgyal srid thob kyang 'chi ba'i tshe grogs 'khrid pa dang /
nor rdzas 'khyer ba'i dbang lta ci smos /
ma'i mngal nas lhan cig tu 'grogs pa'i lus de nyid kyang cam gyis bzhag ste mig ce re long nge shi 'gro dus rjes su 'brangs shing phan thogs pa dam pa'i ches kho na las med par thag chod kyi bar du bsam mo / /
chos byas na 'chi yang 'chi lugs mi cig ste /
chos pa rab 'chi ba la spro /
'bring mi mtsher /
tha ma'ang mi 'gyod bya ba yin no / /
gnyis pa de dag rgyud la skyed cing brtan pa'i tshad ni /
kha rag sgom chung lta bu 'ong ba ste /
khong kha rag gi brag khung du bzhugs tsa na /
brag khung gi sgo nang du shing se ba'i sdong po zhig yod par yar 'gro mar 'gro nam byed dus na bza' thogs nas ral 'gro bas bcad dgos dgongs pa re 'khrungs tsa na /
de ma thag mi rtag pa hur hur dran te 'di bcad nas ci byed /
phyi nang du 'gro 'ong byed pa'i nges pa mi 'dug dgongs nas gshegs gshegs @# / /
par gcod pa ma byung ngo / /
dpe de bzhin du 'o skol rnams kyang tshe 'di'i bya ba gang la yang blo sna thung 'bud kyis 'gro ba'o / /
gsum pa las rgyu 'bras bsam pa la dngos dang /
'byongs pa'i tshad gnyis las /
dang po la gsum /
las 'bras bsgom dgos pa'i rgyu mtshan /
las 'bras kyi ngo bo / /
de la spang blang byed tshul lo / /
dang po ni /
sngar bsam pa'i 'chi ba de la mtsher rgyu ci yod /
da phyin chad skye rgyu med do snyam nas skye ba len mi dgos na de ka yin mod kyi /
'o skol las nyon ma zad pa rnams lan gcig shi yang 'khor bar skye dgos pa yin /
de'i rtsa ba las nyon zad par byed pa rgyu 'bras kyi blang dor phyin ci ma log pa la 'bad dgos /
de yang mdo las /
dus kyis nyen te rgyal po 'chi ba'i tshe / /
longs spyod mdza' dang gnyen bshes rjes mi 'brangs / /
skyes bu de ni gang dang gang 'gro yang / /
las ni gri ba ma bzhin du rjes su 'brangs / /
zhes pa ltar /
rang gis byas pa'i las gzhan gang gi yang rjes su mi 'brangs pa /
byed pa po rang gi rjes su 'brang ba ni /
'dul ba lung las /
lus can rnams kyi las rnams ni / /
bskal pa brgyar yang chud mi 'dzad / /
tshogs shing dus la bab pa na / /
'bras bu smin pa nyid du 'gyur / /
gsungs pa'i don bsam pa la /
mi dge ba'i las rnams spong 'dod /
dge ba'i las rnams sgrub 'dod /
lung ma bstan dge bar bsgyur ba sogs so / /
de yang rin 'phreng las /
'dod chags zhe sdang gti mug gsum / /
des bskyed las ni mi dge ba / /
zhes gsungs te /
rang phyogs la chags pa dang /
gzhan phyogs la sdang ba dang /
las 'bras la rmongs pa'i ma rig pa ste /
de gsum gyis kun nas slangs pa'i sgo gsum gyi las rnams te| rtsa ba dug las byung ba'i lo 'bras yang dug yin pa ltar /
mi dge ba zhes pa'o / /
de la dbye na /
lus kyi las /
srog gcod /
ma byin len /
'dod log dang gsum /
ngag gi las /
rdzun /
phra ma /
tshig rtsub ba /
ngag 'khyal dang bzhi /
yid kyi las /
brnab sems gnod sems /
log lta dang gsum ste sdoms bcu'o / /
de la dang po lus kyi las /
srog gcod pa ni /
rang ngam gzhan bskos kyang rung che ba mi nas srog chags phra mo tshun bsad pa /
ma byin len ni /
gzhan gyi nor rku dang 'jam bus bdag gir byed pa /
'dod log ni /
dper na khyim pa lta bur gzhan gyi chung ma'am /
yul dus gnas sogs lam min par bgrod pa sogs 'dod pa phyin ci log gi bya ba ma yin pa de rnams dngos shugs spong ba'o / /
gnyis pa ngag gi las bzhi la /
rdzun gyis gzhan bslu bar sems pa'i mi bden pa smra ba /
phra ma ni /
gzhan mthun mi mthun ji ltar rung dbye ba'i phyir phra ma 'jug pa /
tshig rtsub ni /
gzhan la 'phog pa'i tshig ngan brjod pa /
ngag 'khyal ni /
don med pa'i gtam chal chol gs+na tshogs smra ba glu tshig ngan rlog pa'o / /
gsum pa yid las gsum la /
brnab sems ni /
gzhan nor yid 'ong ba rang la byung na bsam pa /
gnod sems ni /
@# / /
gzhan la ngan sems kyis gnod pa skyel 'dod pa /
log lta ni /
las 'bras la bden par mi 'dzin pa'o / /
gnyis pa de'i 'bras bu bsam pa ni /
rin chen 'phreng ba las /
mi dge ba las sdug bsngal dang / /
de bzhin ngan 'gro thams cad do / /
zhes pa ltar /
de re re la yang /
rnam smin /
rgyu mthun /
bdag 'bras gsum ste /
rnam smin gyi 'bras bu ngan song gsum gyi sdug bsngal bskyed /
de yang zhe sdang gis kun nas bslangs pa'i las ngan spyod na dmyal ba /
'dod chags kyis yi dwags /
gti mug gis dud 'gror skye /
ngo bo'i sgo nas mi dge ba chen po bcu spyad na dmyal ba /
'bring du spyad na yi dwags /
chung du spyad na dud 'gror skye bar gsungs so / /
rgyu mthun gyi 'bras bu la /
myong ba rgyu mthun dang /
byed pa rgyu mthun gnyis las /
dang po myong ba rgyu mthun rnam smin gyi 'bras bu myong zin nas mtho ris su skyes na 'ang /
gang ltar srog gcod byas pas tshe thung ba /
nad mang ba /
ma byin len gyis longs spyod dbul ba /
cung zad yod kyang gzhan gyis 'khyer te rang la spyod dbang med pa /
'dod log gis dgra mang ba rang gi 'khor gyis mi nyan pa /
rdzun gyis mi kha ldang ba gzhan gyis bslu ba mang ba /
phra mas mdza' bshes nyung ba rang dang mi mthun pa /
tshig rtsub kyis gtam mi snyan pa thos pa /
rang gis gang smras kyang gzhan gyi khong khro'i rgyur 'gro ba /
ngag 'khyal gyis rang gis bden par smras kyang gzhan gyis cha 'jog mi byed pa /
brnab sems kyis yid la gang re ba mi 'byung zhing gal te byung srid kyang chog mi shes pa /
gnod sems kyis dus rtag tu 'jig snang sogs gzhan gyis rang la gnod dogs sogs yid dogs che ba /
log ltas sdig pa'i grogs la dga' ba dang shes 'chal du 'gro ba sogs 'byung ngo / /
byed pa rgyu mthun gyi 'bras bu ni /
sngon la mi dge ba gang dang gang spyad pa de la blo goms pa'i shugs kyis tshe rabs rgyun mar de dang de la rjes su phyogs shing /
dper na srog gcod la dga' ba'i mi de bzhin tshe rabs gzhan du'ang srog gcod kho na byed par 'dod pa de bzhin du /
de dang de bzhin la goms par byed pa rgyu mthun yin no / /
bdag 'bras ni /
gang dang gang du skye ba'i yul phyogs de dang de la smin par gsungs te /
de yang /
srog gcod kyis yul phyogs gzi mdangs chung ba /
ma byin len gyis sad ser ldang ba sogs des rigs 'gre 'byung bar gsungs so / /
gsum pa de dag spongs bar bsam pa ni /
mi dge ba'i las kyi 'bras bu ngan song gi sdug bsngal de rnams la bsam blo yang dag gi sgo nas phyin chad srog la babs kyang sdig pa'i las mi bya'o snyam ste /
'dul ba lung las /
sdig pa chu du dag la yang / /
mi gnod snyam du brnyas mi bya /
me stag chung du dag gis kyang /
rtsa phung ri tsam sreg par byed / /
ces gsungs pa ltar /
sdig las mi 'byung ba'i thabs la 'bad /
gal te byung yang 'gyod sems drag pos bshags par bya /
phyis mi byed par sdoms par bya ste /
de ltar bshags shing bsdoms pa brten nas /
bshes springs las /
gang zhig sngon chad bag med gyur @# / /
pa la / /
phyis nas bag dang ldan pa gyur de yang / /
zla ba sprin bral lta bur rnam mdzes te / /
dga' bo sor 'phreng mthong ldan bde byed bzhin / /
zhes gsungs pa ltar la bsam blo zhib mor btang ste mtho ris kyi mi mthun phyogs spong ba la 'bad par 'tshal lo / /
gnyis pa /
dge ba'i las 'bras bsam pa /
de sgrub 'dod bskyed pa las /
dang po rin chen 'phreng ba las /
ma chags zhe sdang gti mug med / /
des bskyed las ni dge ba yin / /
zhes gsungs te rang phyogs la chags pa dang /
gzhan phyogs la zhe sdang med pa dang /
las 'bras la rmongs pa med pa'i shes rab kyis kun nas bslangs pa'i sgo gsum gyi las te /
rtsa ba sman las byung ba'i lo 'bras yang sman yin pa ltar /
dge ba'i las zhes bya ste /
de la dbye na lus kyi las /
srog gcod spong ba sogs gsum /
ngag las rdzun spong ba sogs bzhi /
yid las brnab sems spong ba sogs gsum ste bsdom mi dge ba bcu yang dag par spangs na dge ba bcu dang ldan par 'gyur ro / /
gnyis pa de'i 'bras bu bsam pa ni /
rin chen 'phreng ba las /
dge las bde 'gro thams cad dang / /
skye ba kun tu bde ba dag ces gsungs te /
dge ba bcu po re re la yang /
rnam smin /
rgyu mthun /
bdag 'bras gsum gsum ste /
dang po rnam smin gyi 'bras bu mtho ris kyi bde ba bskyed de /
de yang dge ba chen pos lha /
'bring gis lha min /
chung dus mir skye bar gsungs so / /
gal te dal 'byor rnyed dka'i skabs su mtho ris kyi lus rten rnams kyi nang nas dal rten nyid khyad par du 'phags tshul bshad pa ni dam chos sgrub pa'i rten bzang ngan yin gyi /
'dir ni tshe rabs sngon ma'i las kyi 'bras bu bzang ngan 'chad pa'i skabs so / /
rgyu mthun gyi 'bras bu la /
myong ba rgyu mthun dang /
byed pa rgyu mthun gnyis las /
dang po ni /
srog gcod spangs pas tshe ring ba dang /
rku 'phrog spangs pas longs spyod che ba sogs re re bzhin sngar gyi mi dge ba'i 'bras bu las go ldog par 'byung bar gsungs so / /
byed pa ni /
las ngan de dang de dag byed mi 'dod pa'o / /
bdag 'bras ni /
yul phyogs gzi mdangs che ba sogs sngar gyi de las go ldog par 'byung ngo / /
de na phan yon de ltar dran cing dge ba phra mo tsam yang khyad du mi gsod par bsgrub dgos pa ni /
'dul lung las /
dge ba chung ngu dag la yang / /
mi phan snyam du brnyas mi bya / /
chu yi thig pa bsags pa yis / /
snod chen rim gyis gang bar 'gyur / /
zhes pa ltar /
mi dge ba spongs gang thub dang /
dge ba sgrub gang thub sogs rtsa ba rang gi sems dge mi dge la rag las pa'i phyir /
spyod 'jug las /
bslab pa bsrung bar 'dod pa yis / /
rab tu krims la sems srung ste / /
sems de bsrung bar ma byas na / /
bslab pa bsrung ba yong mi nus / /
zhes pa ltar don bsam mo / /
gsum pa lung ma bstan zhes bya ba la dge ba'ang ma yin /
sdig pa yang ma yin /
'gro 'chag nyal 'dug la sogs pa 'phral gyi spyod lam btang snyoms pa rnams ni /
sa paN @# / /
gyis btang snyoms gnyis ka ma yin pas /
rnam par smin pa'ang gnyis ka min /
zhes pa ltar /
las de rnams dge bar bsgyur ba sogs la 'bad dgos pa ni /
sdud pa las /
'gro chag nyal dang 'dug par shes bzhin rab tu ldan / /
zhes gsungs pa ltar /
khyim du gnas pa'i che thar pa'i grong thob par gyur cig /
de bzhin du stan la 'dug tshe rdo rje'i gdan /
nyal ba'i chos sku /
ldang ba'i gzugs sku /
gos ngo tsha khrel yod /
khrus nyon mongs dri bral /
zas bsam gtan /
khyim nas 'gro ba'i tshe 'khor ba'i grong las thar /
lam 'jug 'phags lam /
gzhan 'phrad sangs rgyas mjal /
don spyod bden gnyis mthar phyin /
khyim 'jug thar grong slebs pa'i tshe sangs rgyas kyi sar phyin par gyur cig /
ces pa lta bu la ting 'dzin byed pa btang snyoms rnams dge bar bsgyur thabs yin zhing /
de ltar du 'bad pas de'i rnam smin mtho ris /
myong ba rgyu mthun tshe ring phun tshogs /
byed pa gtan bde /
bdag 'bras snod kyi 'jig rten gzi mdangs dang ldan pa sogs 'byung ngo / /
yang 'ga' zhig gi rnam rtog las /
mi dge ba'i las tshabs che byed pa 'ga' zhig tshe 'dir bde skyid chen po 'ong ba ci yin zhe na /
de ni che 'di'i 'bras bu ma yin gyi /
tshe rabs sngon ma'i dge 'bras 'dir smin cing /
'dir mi dge ba spyad pa'i las ngan rnams tshe phyi mar myong bar gyur pa dang /
de mtshungs sdig stobs chen po byed pa kha cig bde skyid gzhan las che na yang /
tshe rabs gzhan du myong bar 'gyur ba'i dge ba thams cad 'dir spyad pas tshe 'di'i bde ba tsam du zad par gyur nas /
de phan chad sdug bsngal kho na myong dgos pa'i rtags su gsungs pa ni /
gtam rgyud las /
sdig can nyi 'og rgyal khams su / /
'bras dang nas dang rin chen char / /
zhag grangs bdun re babs pa'i mthar / /
bye char babs te non par gyur / /
zhes dang /
de bzhin du dge ba byed pa 'ga' zhig dge stobs cher byas pa'ang tshe 'dir sdug bsngal tsam du zad par gyur nas /
de phan chad sdug bsngal myong mi dgos pa'i rtags yin pa sogs rdo rje gcod pa las gsungs pa ltar ro / /
de lta bu las 'bras la yid ches kyis blang dor tshul bzhin du spyad pas ngan 'gror mi 'gro ba'i gdengs thob pa'o / /
de dag rgyud la skye ba'i tshad ni /
sngon byon dge ba'i bshes gnyen rnams kyi nyi ma re re bzhin rang la rang gis las 'bras la zhu dag mdzad phyir rde'u dkar nag spungs te /
mi dge brgyud la bskyed tshe rde'u nag po dang /
dge ba'i las rgyud la bskyed tshe rde'u dkar po re btang bas /
dang po'i char nag po mang zhing dkar po nyung ba dang /
rim gyis blo sbyangs pas dkar po mang du 'gro zhing nag po nyung la /
mthar nag po rbad zad kyi dkar po sha stag byung bas yid rang phul du phyin pa'o / /
rang cag rnams kyang de lta bu'i sgo nas 'bad brtson shugs drag skye bar bya'o / /
bzhi pa 'khor ba'i nyes dmigs bsam pa ni /
mdo dran pa nyer bzhag las /
sems can dmyal ba dmyal mes nyams / /
yi dwags @# / /
bkres shing skom pas nyams / /
dud 'gro gcig la gcig zas nyams / /
mi dag 'tsho ba thung bas nyams / /
lha min 'thab cing rtsod pas nyams / /
lha dag bag med pa yis nyams / /
'khor ba khab kyi rtse tsam yang / /
bde ba nam yang yod ma yin / /
zhes gsungs pa ltar /
'khor ba las gtan du thar ba'i mya ngan las 'das pa don du gnyer na 'khor ba la zhen pa ldog dgos /
de la 'khor ba'i nyes dmigs dran dgos /
de gtan la dbab pa ni /
dmyal ba /
yi dwags /
dud 'gro'i sdug bsngal bsam pa gsum las /
dang po grang dmyal /
tsha dmyal /
nye 'khor nyi tshe'i dmyal ba rnams su yod pa la /
dang po grang dmyal la /
chu bur chu bur rdol ba can / /
a chu kyi hud so tham tham / /
ut+pal padma pad cher gas / /
zhes pa ltar las /
chu bur can la mtshon na /
gang du skye ba'i gnas de /
gangs ri'i ljongs /
chab rom gyi thang /
kha ba bu yug gi reg bya rnon pos nyen pa'i gnas der rang gi las 'bras thog tu smin pas rang gcig pu rdzus skyes su dkrongs gyi skye bar gyur nas /
snang ba'i rten dang /
dro ba'i rten spu rtse tsam yang med par grang ba'i reg bya'i rkyen gyis lus la chu pur grangs med pa 'byung ba'o / /
de las kyang sdug bsngal cher song nas chu bur rnams rdol nas chu ser 'dzag pa /
a chu zer ba'i sgra sgrogs pa /
kyi hud zer ba /
so tham tham byed pa /
ut+pal ces grang reg gis lus sngo ? mdog tshal bar gas pa /
padma ltar la sha 'u gso ma lta bu'i dmar por gyur te gas pa /
padma ltar cher gas pa'i lus tshal bu brgya stong du gas te nang khrol yang phyir 'thon pa sogs kyi sdug bsngal dpag tu med pa'o / /
tshe tshad ni /
yul ma gd+ha'i bre bo che'i til khal brgyad cu 'gro ba'i snod gcig ni til sbyang gcig ste /
de nas mi lo brgya brgya na til nyag ma re re phyir dor bas til de zad par gyur ba'i dus kyi mtha' ni chu bur can gyi tshe tshad do / /
'og ma bdun po'i tshe tshad ni /
rang rang gi gong ma gong ma'i nyi shur 'gyur te gsungs pa'i brjod mtha' bral ba'o / /
de nas tshe rabs thog med nas da lta'i bar 'khor ba 'dir 'khyams khyams pa'i sdug bsngal gyi chu bo grangs med pa zhig myong dud myong ? bar gyur cing /
da dung gzung 'dzin gyi 'khrul 'khor ma zhig bar 'gro ba drug gi skyes gnas rnams su rang dbang med par skyes shing sdug bsngal bar 'gyur /
de las kyang ngan song gi dang po grang dmyal rnams su skyes na /
gnas ni de lta bu /
ngo bo ni de ltar /
tshe tshad ni de tsam ste /
da lta mi yul du grang ba'i reg bya nyin zhag re yang mi bzod na /
grang dmyal gyi sdug bsngal gyi tshul thos pa tsam gyis ci bya gtol med du gyur par bsam /
sdug bsngal de dag mi 'byung ba'i gdengs ni med /
de na sdug bsngal de dag gi gnyen po dam pa'i chos ma gtogs gang gis phan pa med par bsam la snying thag pa nas nyams su blangs /
de ltar rang rgyud dang 'dres des spyod lam gang la dran shes dang ldan pa'i sgo nas 'khor ba @# / /
la yid 'byung drag po rgyun chags su brten cing /
bsam pa chos min blo sna skad cig kyang mi skye ba byung ba ni mthar phyin pa'o / /
gnyis pa tsha dmyal gyi sdug bsngal la /
yang sos thig nag bsdus 'joms dang / /
ngu 'bod ngu 'bod chen po dang / /
tsha ba rab tsha mnar med brgyad / /
cas pa ltar las /
dang po ni /
gang du skye ba'i gnas lcags bsregs rab tu 'bar ba'i nang du las kyi 'bras bu thog tu babs pa'i lus sngar bzhin rdzus skyes yid mi dga' ba /
tsha ran chung zhing 'jigs sran chung ba'i khar phyogs mtshams nas las kyi gshin rje mtshon cha sna tshogs thogs pa 'ongs te brdeg pa dang gcod pa dang 'bigs pa sogs du ma byas pas sdug bsngal bzhin du mthar cung zad rgyal ba lta bur gyur kyang /
slar yang las dbang gis yang sos par gyur cig ces pa'i sgra rlung lus la phog pa'i rkyen gyis lus sngar bzhin byung ba la yang dmyal srung rnams kyis sngar bzhin 'tshe ba'i sdug bsngal rgyun mi chad pa nyams su myong ngo / /
de bzhin du thig nag ni /
lus la thig nag po du ma btab ste shing mkhan dag gis shing la ji ltar bya ba bzhin gshin rje rnams kyi sog le rnon po me 'bar ba la sogs pas gshog par 'gyur ba'i sdug bsngal /
bsdus 'joms ni /
tsha ba'i reg bya ma bzod de gzhan du bros par brtsams pas phyogs kun tu bltas pas phan tshun nas ri chen po r+wa can gyi gdong 'dra ba 'ong ste til 'tshir ba bzhin du phye mar byas bu kha rnams nas khrag rgyun mi chad par 'bab par byed pa'i sdug bsngal /
du 'bod ni /
tsha ba'i reg bya mi bzod pa myong bzhin du sngar bzhin bltas pas khang pa zhig mthong rkyen der bgrod par 'dod pa'i bsam pas song ba na der slebs ma thag /
sgo rang chad de phyogs kun nas me 'bar te bsregs pas ngu ngu ba'i sgra snying dkyil nas byung ba lta bu sgrogs pa'i sdug bsngal /
ngu 'bod chen po ni /
sngar bzhin las lcags bsregs kyi khang pa nyis rims su tshud de bsregs pas ngu zhing 'bod pa'i sga cher sgrogs pa'i sdug bsngal /
tshab ni gshin rje rnams kyis bzung nas lcags bsregs kyi gsal shing me 'bar bas 'og sgo nas spyi bo'i bar phug pas kha sna nas me lce lhab kyis 'bar ba'i sdug bsngal /
rab tu tsha ba yang de dang 'dra ba'i lcags bsregs kyi gsal shing rtse gsum drag tu bsnun zhing phug pa'i sdug bsngal lo / /
mnar med ni /
phyogs mtshams kun nas me 'bar bas lus dang me dbyer med du bsreg cing nyam thag pa'i sdug skad 'tsher ba las sems can yin pa shes tsam mo / /
de rnams kyi tshe tshad ni /
mi lo lnga bcu la /
rgyal chen rigs bzhi'i nyin zhag gcig /
da sum cu la zla ba gcig /
de bcu gnyis la lo gcig byas pa'i rang lo lnga brgya ni rgyal chen rigs bzhi'i tshe tshad yin zhing /
de nyid zhag gcig tu brtsis pa'i rang lo lnga brgya dmyal ba yang sos pa'i tshe tshad do / /
de yang lnga brgya dang /
@# / /
stong dang nyis stong dang bzhi stong brgyad stong khri drug stong /
bar bskal phyed dang bar bskal gcig bcas tsha dmyal brgyad la rim bzhin sbyar ro / /
ces gsungs pa ltar myong ba'i las ma zad par de rnams las thar ba'i skabs med nges kyi don bsams te /
sdug bsngal gyi sdug bsngal de lta bur ngo bo ni de 'dra lta bu /
tshe tshad ni de lta bu 'dug pas /
da lta lus la mtshon phra mo'am /
me lce phra mo tsam yang mi bzod na /
tsha dmyal de rnams kyi sdug bsngal gyi zur cha tsam yang bzod min bsam blo zhib mos dpyad tshe rang dbang med pa nges 'byung rgyud la bskyed pa'i 'dren byed khrus kyi rdzing bur 'jug cing /
dam chos bsgrub 'dod kho na las gzhan gang la'ang blta ba'i go skabs bral zhing /
tshe 'di'i bag med kyi snang ba gang la'ang yid mi 'jug pa ni myong ba skyes pa'o / /
gsum pa dmyal ba nye 'khor dang nye tshe gnyis kyi sdug bsngal bsam pa la /
tsha dmyal brgyad kyi mtha' bskor na| |mer mur ro myag spu gri'i lam /
ral gri sha ma li dang chu / /
zhes pa ltar /
dngos gzhi'i sdug bsngal de las thar ba na /
bde ba'i gnas gzhan du bros 'dod pas song ba na /
me mur gyis gang ba'i 'obs su lhung ba'i lus spyi gtsug gi bar du byings nas sha lpags thams cad tshig ste rus pa la thug par sdug bsngal skye bar byed do / /
de nas thar ba na /
rim bzhin ro myag 'dam nang lus srin 'bus 'big cing za ba /
spu gri'i lam du rkang pa dang lus gcod pa nags tshal rlung gis drag tu ga yos ? pas ral gri'i char du gyur de lus dum bur gtubs pa /
sha ma li'i sdong po ces dmyal ba'i gshin rje 'jigs su rung bas nyen te re rtsar slebs pa na rang gi gnyen nye 'brel rnams kyis bos pa'i sgra thos pas ri de la 'dzegs pa na lcags kyi tsher ma thur du gzings pas lus kyi sha thams cad zad par gyur bas so / /
yang phyir log pa dang go ldog cing /
de bzhin dmyal ba'i gshin rje 'jigs rung bya khyi la sogs pas mig phyung ba /
lto ba 'bral ba sogs sdug bsngal myong zhing /
de bzhin du tsha dmyal brgyad po re re la yang thal tshan chu bo rab med me 'o bas sogs bcu drug bcu drug re yod par sdug bsngal myong dgos par gsungs so / /
gnyis pa nyi tshe ba'i dmyal ba'i sdug bsngal la /
dmyal ba'i zangs mo che'i nang du khro chu khol ma'i nang du chod pa dang /
tho lum me 'bar bzhin pa za dgos pa /
khro chu khol ma 'thungs dgos pa /
lce dpag tshad tsam du brkyangs pa la lcags bsregs kyi thong pas rmos pa sogs dang /
gzhan yang ka ba lta bu'i dmyal ba /
phyag ma lta bu /
nyin bde la mtshan sdug bsngal mtshan bde la nyin sdug bsngal ba sogs brjod kyis mi lang ba yod pa ni gro bzhin skyes rgya mtshor 'jug pa'i skabs dmyal gnas der de dag gi gtam brgyud las byung ba ltar dang /
mdor na dmyal gnas kyi sdug bsngal ji tsam chung ba mi yul gyi sdug bsngal ji ltar che yang dpe bya bar mi bzod pa ni /
bshes spring @# / /
las /
'di na nyin gcig mdung thung sum brgya yis / /
rab tu drag btab sdug bsngal gang lags pa / /
de ni dmyal ba'i sdug bsngal chung ngu la'ang / /
'ol yang mi bgyi char yang mi phod do / /
zhes so / /
sdug bsngal de rnams rgyu gang las 'byung ba ni /
zhe sdang la brten nas 'byung ba'i phyir khong khro spangs pa la bslab par bya ste /
tsha grang dmyal ba'i sdug bsngal chen po dag lta ci /
nye 'khor nyi tshe'i sdug bsngal dang yun tshad de lta bu'ang bzod par dka' na /
bdag bde bar 'dod pa dag khe nyen gyi blang dor ma log pa phra zhing phra ba re re nas rgyu 'bras la zhu dag yang dang yang du bya ba ni gal shin tu che ba'o / /
gnyis pa yi dwags kyi sdug bsngal bsam tshul la /
spyir yi dwags la rigs sum cu so drug tsam yod pa las /
bsdu na rigs gsum ste /
phyi'i sgrib pa can /
nang gi sgrib pa can /
sgrib pa can gyi sgrib pa can no / /
dang po ni /
gang du skye ba'i gnas ni bye ma 'am /
bseg ma'i thang lta bu kha dog skya shing chu la sogs pa gtan nas med pa'i sar /
las rigs mthun du bsags pa du ma lhan cig tu skye'o / /
der skyes pa'i lus rten ni /
bshes spring las /
kha khab mig tsam /
mgrin pa rta rnga tsam /
yan lag 'jag ma tsam /
lto ba ri rab tsam /
sha lpags thams cad skam ste tA la'i yang tog lta bur gyur kyang bkres skom gyi dbang gis dal ba med par song song bas dpyi mig phan tshun 'thab ste zug rngu drag po dang /
zas skom ci tsam btsal kyang rnyed par mi 'gyur cing /
cung zad rnyed kyang dbang che ba gzhan gyis bsrung zhing brdeg pa sogs kyis longs spyod dbang med pa yid khong du chud pa'i sdug bsngal myong ngo / /
nang gi sgrib pa can ni /
zas skom ngan don tsam rnyed par gyur kyang tshe rabs sngon ma ser sna'i 'jur bgegs la sogs pas za bar mi nus /
za bar brtsam kyang kha khab mig tsam la mi chud /
mgrin pa rta rnga tsam nas mi thar /
thar yang lto ba ri rab tsam la phan mi thogs pas /
slar yang bkres skom gyi gdung ba cher myong ba'o / /
sgrib pa can gyi sgrib pa can ni /
zas cung zad rnyed pa zos ma thag me lce 'bar bas rgyu lte tshig pas sdug bsngal ba sogs spyi mthun du sos ka'i dus zla ba'i 'od kyang shin tu tsha ba dang /
dgun gyi dus nyi 'od kyang grang ba /
ljon shing lo 'bras chu klung chen po'i 'gram du phyin nas longs spyad par 'dod kyang bltas pa tsam gyis de dag skam pa sogs sdug bsngal ji snyed brjod kyi mi lang ngo / /
tshe tshad ni mdzod las /
mi'i zla ba gcig la yi dwags kyi zhag gcig byas pa'i rang lo lnga brgya thub cing /
mi lo ltar na khri lnga stong ngo / /
de 'dra rgyu gang las byung na /
'dod chags kyis kun nas slangs pa'i ser sna byas pa las 'byung bar gsungs so / /
don de rnams yid la bsam par bya ste| gnas ni de lta bu /
sdug bsngal ni de lta bu /
tshe tshad ni de lta bu yin na /
rang re rnams da lta nyin zhag gcig gnyis kyi bar la bkres skom gyi sdug bsngal mi bzod na /
lo zla de tsam gyi bar ci la bzod /
de 'dra bdag la mi @# / /
'byung ba'i nges pa ni med snyam du bsam la /
skye gnas de khegs nges pa'i chags zhen spong gang thub kyis dam chos ci nas kyang bsgrub pa la brtson par bya'o / /
gsum pa dud 'gro'i sdug bsngal bsam pa ni /
byings dang kha 'thor ba gnyis /
dang po ni /
phyi'i rgya mtsho'i nang /
gling bar gyi mun pa /
gnyis pa ni /
lha dang mi yul du gnas la /
de yang rgya mtsho'i nang gi dud 'gro'i bye brag ming rigs mi mthun pa grangs med tshad med spyi khyab tu blun zhing gti mug can ri chen pos non pa lta bu'i sdug bsngal /
chu srin nya mid la sogs pa che ba rnams kyis chung du grangs med za ba'i sdug bsngal /
chung ngu mang pos chen po rnams la 'bigs pa dang /
kha btsugs te rtag tu za ba'i sdug bsngal /
klu rnams la bye char dang mkha' lding gis 'tshe ba'i sdug bsngal /
dgun grang la /
dbyar tsha ba sogs bsam gyis mi khyab pa'i sdug bsngal /
gling bar du yod pa rnams ni sdug bsngal de'i khar mun nag rang gi rkang lag brkyang bskum tsam yang mi mthong ba /
mdun du gang byung za ba las gzhan mi rnyed pa'i sdug bsngal /
kha 'thor ba rnams la yang /
bdag bzung med pa rnams ni /
sha rus dang /
lpags pa sogs kyi ched gcig la gcig gis za ba /
mi dang mi ma yin gyis gsod pa /
bdag tu bzung ba rnams ni bkol spyad cing pa rdeg pa /
gnas nges med mthar gsod pa sogs dngos su mthong ba de lta bu'i sdug bsngal /
tshe tshad ni /
mdzod las| dud 'gro mchog ring bskal pa'o / /
zhes pa ltar /
ring ba'i bskal pa /
thung ba yud tsam sogs ring thung ma nges pa sna tshogs pa /
de 'dra rgyu gang las byung na gti mug gis blang dor gyi gnas la rmongs pa dang /
las 'bras la bden par mi 'dzin pa dag las 'byung ba'o / /
don de ltar bsam la /
gnas dang sdug bsngal /
tshe tshad sogs de lta bu /
da lta rang lus la tsha grang sogs dang /
ngal zhing dub pa nyin zhag re tsam yang gtan nas mi bzod na /
dud 'gro'i skye gnas su gyur na sdug bsngal de lta bu ci la bzod /
de mi 'byung ba'i nges pa ni med /
de lta bu'i dud 'gro'i skye sgo khegs thabs rgyu 'bras la yid ches bskyed de blang dor gi ldog tu ma song ba'i phra zhing phra ba re re nas spong la /
shes rab kyis ma rmongs shing dam chos snying nas rang bsams te nges 'byung rgyud la skyed bskyed bsgom mo / /
de bzhin du spyi don 'gyur ba'i sdug bsngal bsam ste 'khor bar zhen pa spong ba ni /
gal te ngan song gsum du skye na sdug bsngal yod pa bden mod /
mtho ris su skyes na bde ba yong snyam na /
med de zag bcas kyi bde ba ltar snang thams cad mi rtag cing mi brtan par 'gyur 'gro ba ni /
lha'i dbang po brgya byin du skyes kyang slar yang sa steng du lhung ba dang /
mi dbang 'khor los bsgyur rgyal du skyes kyang yang 'khor bar bran du 'gyur ba dang /
tshangs pa chen por skyes kyang slar dmyal ba mnar med du skye ba dang /
nyi zla skyes kyang slar glang bar gyi mun par 'jug pa sogs mi rtag mi brtan cing @# / /
'gyur 'gro ba chos can yin pa ltar dang /
bye brag mi'i 'gyur ba'i sdug bsngal bsam pa la /
ji skad du yang /
mi mang po gcig tu 'gro yin 'dug /
kha drag po zhan por 'gro yin 'dug /
nor phyug po dbul por 'gro yin 'dug /
ces dang /
dgra gnyen du 'gro /
gnyen dgrar 'gro ba sogs 'gyur ba'i sdug bsngal mtha' yas so / /
der ma zad skye rga na 'chi'i sdug bsngal la rang dbang med par g.yeng zhing /
de yang mngal skyes kyi dbang du byas na /
mngal du tshud pa'i tshe dri nga ba /
zas zos pa'i tshe lus bcer ba /
'gro 'dug gis g.yang du lhung ba /
zas dro grang gis tsha grang gi reg byas nyen pa /
phyir btsa' bar 'jur mig nas drangs pa lta bu /
btsas pa na tsher phung du lhung ba lta bu sogs kyi sdug bsngal ba dang /
de nas rim gyis rgas pa dang /
na ba dang /
'chi ba sogs dang /
gzhan yang dgra sdang ba dang phrad pa'am phrad kyi dogs pa /
gnyen byams pa dang bral ba'am 'bral gyi dogs pa| re ba'i 'bras bu med pa /
chen po rnams la sems kyi sdug bsngal /
chung ba rnams la lus kyi sdug bsngal /
dgra dang mthun na gnyen sdang ba /
gnyen dang mthun na dgra sdang ba /
mi sems bsrung dka' ba sogs mthong zhing thos pa rang cag rnams kyi myong bas grub pa 'di lta bu'o / /
lha ma yin du skyes kyang bde ba'i skabs med de /
lha gnas gong ma'i longs spyod la phrag dog bskyed pa'i dbang gis /
rtag tu go mtshon dang ya lad thogs te lha rnams dang 'thab pa dang /
rtsod pa dang g.yul 'gyed pa la sogs pa kho nas lus sems dal bar 'dug pa'i skabs skad cig kyang med cing /
de ltar bgyis kyang lha rnams bsod nams kyi mthu ma nyams pas g.yul pham ste| lus bcad cing bral ba dang /
sems mya ngan gyi khong du chud bzhin /
'chi 'phos nas kyang khong khro dang phrag dogs gis kun nas bslangs pa'i mi dge ba spyad pa'i 'bras bu ngan song du skye dgos pa'i sdug bsngal myong dgos so / /
de bzhin du 'dod lha rnams la /
ring ba'i 'chi ltas dang /
nye ba'i 'chi ltas lnga byung ba'i tshe dmyal ba'i lus kyi sdug bsngal las kyang sems kyi sdug bsngal che bar gsungs pa ltar /
ring ltas lus kyi kha dog mi sdug pa /
stan la mi dga' ba /
me tog gi phreng ba rnying pa /
gos la dri chags pa /
sngon med rdul 'byung ba dang /
nye ltas lus kyi 'od nyams pa /
khrus byas rdul chags pa /
gos rgyan las sgra mi snyan pa /
mig gi rdzi ma 'khrab pa sogs /
de ltar byung mtshams nas grogs kyis bor ba /
rgyang ring nas me tog re tsam 'thor ba las drung du 'ong mi nus pa 'byung skabs /
da ni myur du 'chi bar go ste gnas gsum brtags pa'i tshe /
sngar 'dod yon la bag med longs spyod pa'i dbang gis ngan song du skye bar shes nas /
bye tshan la nya bor ba ltar 'gre ldog bya bzhin gyi ngang nas 'chi ste ngan song du skye zhing sdug bsngal sna tshogs myong bar 'gyur ba ni /
mdo las /
mnar med sems can dmyal ba yi / /
bcu @# / /
drug char yang mi phod do / /
zhes gsungs /
gzugs dang gzugs med pa'i lha rnams la de lta bu'i sdug bsngal mngon gyur med kyang /
bya nam mkha' la 'phur ba myur du sa la 'bab dgos pa ltar /
zag bcas kyi dge ba'i 'phen shugs rdzogs pa na /
log lta'i sems kyis bslus pa'i ngan 'gro ngan song log par ltung ba rnams su skyes nas sdug bsngal mi bzad pa myong dgos par gsungs so / /
gal te lha gnas gong ma rnams ting nge 'dzin la yun ring gi bar gnas par bshad na /
slar ngan song du skye ba'i rgyu ci yin snyam na /
de dag ting 'dzin de la thar lam du bsam ste yun ring gnas kyang /
nam zhig ting nge 'dzin de'i 'phen pa rdzogs te longs pa na /
bdag gi lo grangs de tsam rtse gcig tu bgyis kyang /
da dung khams gsum las 'da' bar ma nus na /
thar pa zhes grags pa ni brdzun no snyam du log lta skye bar gyur nas /
des dge rtsa thams cad bcom ste ngan song du skye bar 'gyur ba ni /
bshes spring las /
gang zag log par lta ba'i legs spyad kyang / /
thams cad rnam par smin pa mi zad ldan / /
zhes gsungs so / /
de rnams kyi don bsam par bya ste /
mtho ris kyi 'jig rten bde ba dang ldan pa de la yid chags par smon pa ni bsam rno zhib mor ma dpyad pa'i skyon yin cing cung zad bde ba ltar snang yang /
thams cad 'gyur bas snying po med cing nges par bslu ba'i chos can las ma 'das shing /
'jig rten phun tshogs kyi gtso bo tshangs pa dang brgya 'byin dang /
'khor los bsgyur ba'i rgyal po /
nyi zla nas bzung mi rnams kyi bar gong du bshad pa'i sdug bsngal rnams re re bzhin bsam la gnas skabs kyi bde ba ltar snang tsam la zhen te 'jig rten 'khor ba la yid chags pa na smyo ba las kyang shin tu smyo ba ste /
srin po'i gling du 'gro ba dang mtshungs pas blo gros dang ldan pa su zhig 'khor ba 'dir chags zhen ga la byed /
de na bdag 'khor ba sdug bsngal gyi rgya mtsho 'di las myur ba nyid du thar nges kyi dam chos snying thag pa nas bgyis snyam pa'i nges 'byung skye shas dang mi 'bral ba zhig nges par bsam mo / /
de bzhin du khyab pa 'du byed kyi sdug bsngal bsam pa la /
dang po thar 'dod bsgom pa ni /
las la zin pa med /
'dod pa la tshim rgyu med pa ste /
dper na zhing pa rnams la bltas tshe /
rkang khrag rdo la bskus /
lag khrag shing la bskus /
tshong pa rnams rang yul la byes byas /
byes yul la gzhis byas /
lus srog dgra la bcol /
'dza' bshes nye 'brel rnams dang 'grogs yun med kyang da dung de rang byed dgos pa'i sdug bsngal mthar mi tshe stong zad snying po med par gyur par bsam la /
de na zin mad chu'i gnyer ma lta bu'i las la chags pa dang bral ba'i thabs la 'bad dgos so / /
gnyis pa 'dod pa la tshims rgyu med pa /
rgya rol las /
'dod pa lan tshwa'i chu 'thung bzhin / /
slar yang sred pa 'phel bar byed / /
ces pa ltar /
tshe rabs thog ma med pa nas da phan 'dod yon 'di dang @# / /
'di la longs ma spyad bya ba ngos bzung rgyu med pa zhig spyad yod kyang /
da dung tshim pa med pa'i khar 'dod pa la mngon zhen cher song nas bag med du spyad pa'i dbang gis 'khor ba 'dir gtan du 'khyams pa yin par go ste /
phung khrol thams cad kyi rtsa ba 'dod yon re re la chags zhen spong ba'i thabs la 'bad dgos so / /
gsum pa /
skye ba dang shi ba duH kha gsal zhing /
don bsam pa la 'o skol rnams tshe rabs thog med nas da bar las dbang gis 'khor bar 'khyams 'khyams pas /
sa phyogs 'dir bdag gis skye ba ma blangs bya ba'i phyogs sam /
sems can 'di'i lto bar ma nyal bya ba dang /
rigs drug gang dang gang gi sar skye ba ma blangs bya ba gcig tsam yang mi rnyed pa ni /
slob dpon zla ba grags pa'i gsung las /
sha rus bsags na 'jig rten gtos dang mnyam / /
snag khrag bsags na rgya mtsho chen po tsam / /
las 'phro bsags na bsam 'das brjod mi lang / /
zhes pa ltar /
mdor na 'khor ba 'dir /
sos dus med pa'i nad pa /
thar dus med pa'i btson ra /
slebs dus med pa'i mgron po /
gang du gnas /
su dang 'grogs /
ci la longs spyad kyang sdug bsngal gyi 'byung gnas su shes par byas nas /
shes ldan rnams kyis 'khor ba'i btson ra 'di las thar ba'i thabs la 'bad dgos te /
de las gal che ba'i dgos pa gzhan gang yang bsgrub rgyu med pa'i phyir /
de na thar pa'i thabs la dam pa'i chos bsgrub 'dod kyi sgo nas /
'di ltar bsam par bya ste /
bdag rigs drug gi skye gnas grangs med pa zhig blangs /
zin med chu'i gnyer ma ltar phyi nang gi 'dod yon sna tshogs zhig la bag yangs su spyang /
rang gis rang bslus /
rang mgo rang gis bskor /
rang sdug rang gis byas pas /
thar lam gyi sne zin pa tsam yang med pa 'khor bar gtan du 'khyam dgos pa ni /
bslu med mchog gsum la yid ma ches /
sdug bsngal gyi rang bzhin la bde bar bzung /
ba 'des lan pa yin pas /
da mchog gsum la blo gtad /
bshes gnyen tshad ldan gyis gdams ngag la brten nas /
lam gyi sne zin pa zhig mi bya ba'i thabs med pas /
dam chos gsha' ma zhig snying thag pa nas bgyi'o snyam pa shes pa rdo rus thug pa /
kha tsam tshig tsam med pa thar pa'i lam du 'gro ba zhig bla ma dkon mchog mkhyen no snyam par bya /
de nyams su len pa dal 'byor gyi mi lus skyon med zhig thob dgos nges 'dug /
de ni kong du bshad pa ltar slob dpon zhi ba lhas /
ji ltar mtshan mo mun nag sprin rum na / /
glog rgyu skad cig rab snang ston pa ltar / /
de bzhin sangs rgyas mthu yis rgya lam na / /
'jig rten bsod nams blo gros thang 'ga' byung / /
zhes gsungs pa ltar /
rang la tshang 'dug gam mi 'dug blo nang la log ste bsam la /
dal 'byor gyi don de rnams ni rang la phun sum tshogs pa'i tshul gyi tshang nges pa na /
spyod 'jug las /
mi yi gru la brten nas ni / /
sdug @# / /
bsngal chu bo che las sgrol / /
gru 'di phyis nas rnyed dka' bas / /
rmongs pa dus su gnyid ma log /
gsungs pa bzhin du gong du bstan pa ltar /
dal 'byor rnyed dka' nas bzungs 'khor ba'i nyes dmigs bsam pa'i bar gyi lam thun mong ba'i rim pa rnams snying thag pa nas rgyud la skyed bskyed bsgom /
de ni mkhar gyi brtsigs pa'i 'gram gzhi ltar /
yon tan thams cad skye ba'i gzhi rten yin cing /
nyams su ma blangs pa'i blo'i go yul tsam gyis ni 'bras bu med pas 'o na 'khor bsdug bsngal gyi rgya mtsho de las thar ba'i thabs la 'bad dgos /
de yang sems can gzhan las rang nyid gces pa'i phyir dal 'byor lan cig thob dus 'dir tshe thung nam 'chi cha med pa yin na rang nyid gcig pu sdug bsngal de rnams spangs te nyan rang gi byang chub bsgrub par bya dgos pa yin nam snyam na ma yin te /
ji skad du /
gzhan la phan par 'dod pa'i byams pa bsgom / /
gzhan gyi sdug bsngal gsal 'dod snying rje bsgom / /
gzhan phyir sangs rgyas 'dod pa'i byang sems bsgom / /
zhes pa ltar /
nyan rang gi byang chub rnams ni rang don du spangs rtogs yon tan ma rdzogs gzhan don 'phrin las rgya chen po mi 'byung /
mthar 'tshang rgya ba la yun ring du 'gor bas /
blo ldan rnams kyis don du gnyer bya ma yin /
'o na ci zhig don gnyer bya snyam na /
shes rab chen pos 'khor ba'i mtha' la mi gnas shing khams gsum gyi sdug bsngal las 'das /
snying rje chen pos mya ngan las 'das pa'i mtha' la mi gnas pa'i gzhan don rgyun mi chad par 'byung ba mi gnas pa'i mya ngan las 'das pa thams cad mkhyen pa rdzogs pa'i sangs rgyas kyi go 'phang ci nas kyang thob par bya dgos /
de yang rgyu med rkyen med las mi 'byung zhing /
rgyu rkyen gyi gtso bo rdo rje theg pa'i lam gyi rtsa ba mngon par dbang bskur ba sogs kyis rang rgyud smin par byas /
dam tshig dang sdom pa la bsrung bsdom mig gi 'bras bu ltar gces par bskyangs /
lha dang bla ma la dad mos rtse gcig gis lam thams cad ma nor ba nyams su bstar ba ni gnad dam pa'o / /
'di'i lam rim smon lam las /
dal 'byor gru chen mi rtag dran pa yis / /
zhes pa nas /
'jigs rung 'khor ba'i mtsho las sgrol bar shog gi bar don rnams bstan pa'o| |'dir smras pa /
rnyed par dka' ba'i dal 'byor rten bzang thob / /
thob pa don ldan yid bzhin nor las lhag /
lhag par sems bzhin tshe 'di'i don med rnams / /
rnam pa kun spangs lam gyi sngon 'gro'i chos / /
chos nor lhag bsam dag pas rang rgyud sbyar / /
sbyar ba'i snying po rnal 'byor chu bo'i rgyun / /
rgyun bzang chad pa med pas rang rgyud gang / /
gang ba'i bdud rtsi sman bcud slar 'phel gyis / /
dag pa'i zhing mchog mkha' spyod dga' ma'i grong /
lus ma spangs pa'i skal bzang lhun grub phyir / /
dbang po'i gzhu ris 'khyud 'dra'i lam bzang dbus / /
zhugs pa'i lam gyi rtsa ba 'di na shar / /
ces pa bar skabs kyi tshigs su bcad pa'o / /
gnyis pa thun mong ma yin pa'i @# / /
sngon 'gro la /
lam log pa mu stegs las khyad par du bya ba skyabs 'gro /
sa dman pa nyan rang las khyad par du bya ba sems bskyed /
'gal rkyen sdig sgrib sbyong ba rdor sems bsgom bzlas /
mthun rkyen tshogs gsog pa bla ma'i rnal 'byor dang bzhir yod pa las /
dang po skyabs su 'gro ba la /
gang la skyabs su 'gro ba'i yul /
gang gis skyabs su 'gro ba'i rten /
tshul ji ltar du skyabs su 'gro ba dngos dang gsum las /
dang po ni /
rang nyid bde ba'i stan la lus rnam snang gi chos bdun ldan du 'khod /
dbugs stod du 'tshang ba lta bu ma yin par rlung 'byung rdub mnyam zhing ngal bso ba'i tshul du bzhag /
rang rgyud la legs par brtags te /
dug gsum ngan rtog zhi bde don gnyer gyi blo sogs kun slong ngan pa rnams bcos /
rang gang du gnas pa'i sa phyogs gnas khang sogs la dmigs pa ched du gtad pas /
de thams cad na mkha' la na bun dwangs pa ltar bun long gis yal zhing tha mal gyi snang ba dbyings su nub /
de'i ngang las zhing yongs su dag pa sa phyogs thams cad baiDUr+ya sngon po'i sa gzhi la /
gser sbyang gi mig mang ris su bris pa /
mnan na ne ma byed cing btegs na 'phar ba reg na bde ba khyad par can bskyed pa'i dbus su thar pa chen po'i ye shes rang snang las grub pa'i gzhal med khang gru bzhi sgo bzhi rta bab bzhi dang ldan pa /
yangs shing rgya che la mtho zhing lta na sdug pa rin po che'i dra ba dang dra ba phyed pa sogs rgyan sna tshogs kyis brgyan cing /
gser gyi rgya phub kyi rtse mor nor bu'i to gis brgyan pa gzhal med khang de'i nang dbus kyi nam mkhar /
gser dngul ma rgad pad ra ka baiDUr+ya sogs rin po che sna tshogs kyi rang 'od so sor 'phro ba'i khri yangs shing rgya che ba /
gang la'ang 'jigs pa med pa'i brdar phyogs re rer seng+ge gnyis gnyis te rngam shing brjid pa brgyad kyis bteg pa'i steng du /
chags sogs 'khor ba'i skyon gyis ma gos pa'i brdar padma dmar po 'dab ma 'bum ldan da lta kha phye ma thag pa lta bu dri bsung phun sum tshogs pa 'phro ba /
de'i steng du byang chub kyi sems mtshon pa'i brdar zla ba'i dkyil 'khor dkar bsil nya gang ba de'i steng du chos dbyings stong pa nyid mtshon pa'i nyi ma'i dkyil 'khor gsal zhing 'od 'bar ba rnams gsal btab /
tshogs zhing bsgom tshul 'khor dang longs spyod rgyas ched khrom tshogs su bsgom pa dang /
byin rlabs myur du 'jug ched kun 'dus nor bu lugs su bsgom pa gnyis las /
'dir kun 'dus nor bu lugs su bya ste /
de yang gdan de'i steng du drin can rtsa ba'i bla ma nyid sangs rgyas rdo rje chos /
gdul bya rnams la snying rje chen pos rjes su chags pa'i rang mdangs sku mdog dmar gsal gzi byin 'dar ba dang /
du ma ro gcig mtshon pa'i zhal gcig zhi zhing 'dzum pa /
bden gnyis mtshon pa'i phyag zung rdor dril thugs kar bsnol nas 'dzin pa /
rin po che'i dbu rgyan mgul rgyan snyan rgyan sogs rgyan thams cad kyis @# / /
brgyan cing /
dar kha dog sna tshogs kyi stod gos dang smad g.yogs lhab lhub kyis brgyan pa /
zhabs rdo rje'i skyil krung gis bzhugs pa /
de nyid brgyud pa'i bla ma gong ma thams cad kyi byin rlabs gcig tu 'dus shing tshang ba'i bla ma kun 'dus /
de'i phung po lnga de bzhin gshegs pa rigs lnga'i ngo bor bzhugs pa'i sangs rgyas kun 'dus /
de'i thugs rgyud la bzhugs pa'i lung rtogs kyi yon tan dang /
zhal nas legs par 'doms pa'i chos rnams dam chos kun 'dus /
phyi nang gi skye mched rnams byang chub sems dpa'i ngo bo dge 'dun /
mkha' 'gro chos skyong bka' nyan gsung sdod kyi tshul du bzhugs pa'i skyabs gnas kun 'dus ma tshang ba med pa'i ngo bor gsal btab /
gnyis pa gang gis skyabs su 'gro ba'i rten ni /
de lta bu'i tshogs zhing gi mdun du rang nyid kyi g.yas su pha /
g.yon du ma /
mdun du sdang dgra /
mtha' skor kun tu rigs drug bar do dang bcas pa'i sems can thams cad kyang smra shes don go mi yi rnam par khrom tshogs su smug shig ge yod par bsam /
rang dang de dag thams cad lus gus shing 'dud pa /
ngag snyan pa'i skyabs 'gro /
yid khyed shes kyi mos gus rtse gcig pas gsol ba 'debs par bsam /
gsum pa tshul ji ltar du skyabs su 'gro ba ni /
skyabs su 'gro ba'i rgyu 'khor ba dang ngan song gi sdug bsngal gyis yid 'jigs shing skrag ste /
mi nag chen kha drag la skyabs 'tshol ba ltar /
mdun na bzhugs pa'i rtsa ba'i bla ma sangs rgyas kun 'dus de nyid la skyob pa'i nus pa yod par shes pa ste /
mkhyen pa med na skyob mi shes pa la /
bdag gzhan thams cad kyi bde sdug gi rgyu 'bras phyin ci ma log pa phra zhib mkhyen pas mkhyen pa'i ye shes mnga' /
mkhyen pa yod kyang brtse ba med na mi skyob pa la /
ma yis bu gcig pu la brtse ba las kyang ches lhag par brtse ba'i thugs rje mnga' /
mkhyen brtse gnyis yod kyang nus pa med na skyob mi thub pa la /
sku las spros pa'i 'od zer phra mor dang /
zhal gyi dbugs tsam gyis kyang sems can grangs med pa smin grol la 'god nus pas skyob pa'i nus mthu mnga' ba'i mthar thug gtan gyi skyabs gnas su legs par bsam la /
skyabs su 'gro mkhan kyang /
dper na drag phug lta bur char skyobs pa'i nus pa yod kyang /
der ma phyin par kha nas brag phug brgya stong brjod kyang mi phan pa ltar /
rang nyid la dad pa'i a long yod tshe der thugs rje'i lcags kyu nges par theb pas /
dkon mchog kun 'dus bla ma rin po cher blo ling bkal gyis /
skyid rung sdug rung /
ci mdzad khyed shes snyam pa'i sgo nas /
snying khong rus pa'i gting nas skyabs su 'gro zhing /
dus kyang lo zla kha shas tsam dang| ma shi bar dang /
skye ba gcig gnyis tsam ma yin par /
ji srid skyabs yul rang gi go 'phang mngon sum du ma thob par dang /
kun slong kyang rang gcig pu 'khor ba las thar ba tsam ma yin par sems can thams @# / /
cad kyi don du sangs rgyas kyi go 'phang thob 'dod kyi bsam pa shugs drag po'i sgo nas /
bdag dang sems can thams cad srid zhi'i 'jigs pa mtha' dag las skyobs par mdzad du gsol snyam pa ste /
rang gis skyabs 'gro'i byang drangs te mtha' skor gyi sems can thams cad kyis kyang sems rtse gcig pas 'ur ding gis brjod par bsam la /
bdag dang zhes pa'i skabs su skyabs su 'gro ba po rang nyid dang /
'gro ba zhes sogs kyi skabs su mtha' skor gyi sems can rnams gsal /
dus 'di nas sogs kyis dus kyi khyad par dang /
dpal ldan bla ma zhes pa'i skabs su bla ma'i thugs ka'i thad du dmigs pa cher gyis gtad nas skyabs gnas spyi dang khyad par rtsa brgyud kyi bla ma kun 'dus kyi ngo bor thag bcad la /
bdag thugs rjes bskyab tu gsol snyam pa'i mdun pa shugs drag bskyed la bla ma'i thugs kar thim la khad lta bur bsam /
rdzogs pa'i sangs rgyas zhes pa'i skabs su bla ma'i phung po lnga bde gshegs lnga'i ngo bor bzhugs pa la dmigs te skyabs ston pa po mdzad du gsol snyam pa dang /
dam pa'i chos zhes pa'i skabs su bla ma'i thugs rgyud la bzhugs pa'i 'gog lam gyi bden pa gnyis dang /
zhal nas gsungs pa'i chos rnams la dmigs te bdag gi lam dngos mdzad du gsol snyam pa dang /
'phags pa'i dge 'dun zhes pa'i skabs su bla ma'i skye mched yan lag yon tan 'phrin las sogs dge 'dun gyi ngo bor bzhugs pa la dmigs te bdag lam sgrub pa'i zla grogs mdzad du gsol snyam pa'i sgo nas sems ma yengs par skyabs 'gro'i tshig brgya'am stong sogs brjod /
mthar rdo rje'i thal mo sbyar te /
bla ma dang dkon mchog rin po che zhes sogs kyis gsol ba btab pas /
skyabs yul bla ma'i thugs ka nas 'od zer 'phros sems can thams cad la phog pas skyabs 'gro'i mi mthun phyogs su gyur pa'i sgo gsum gyi dri ma sogs sdig sgrib bag chags thams cad sangs kyis dag ste /
lus zag med 'ja' lus rdo rje rnal 'byor ma'i sku dang /
yid rtog med chos kyi skur sangs rgyas te dag pa mkha' spyod kyi zhing du bya khyu chen po 'phur ba ltar 'ur ding gis gshegs par bsam /
de nas bla ma la mos gus byas pas /
gdan seng khri nas yar dang /
dbu gtsug tor nas mar 'od dmar por ltem ltem zhu thugs ka'i thad du 'od dmar po'i gang bu chung ngu mthar phug ron gyi sgo nga tsam /
dmar ba /
gsal ba /
dwangs pa /
mthong ba tsam gyis bde ba chen po bskyed nus pa gcig tu gyur te /
rang gi spyi bo nas thim pas bla ma'i thugs dang rang sems dbyer mad du 'dres par bsam pa ni kun rdzob kyi skyabs 'gro dang /
de'i ngang las 'das ma 'ongs kyi rnam rtog gi rgyun bcad la /
rang dus kyi shes pa had de ba de'i ngo bor bltas pas sems kyi ngo bo nam mkha' dwangs pa'i dkyil lta bur gsal ba ni dge 'dun /
ngos bzung @# / /
gi dmigs gtad thams cad dang bral ba'i stong pa ni chos /
de nyid {tsan+dan} dang de'i dri bsung ltar zung du 'jug pa ni sangs rgyas /
de gsum dbyer med brjod bral du shes pa bla ma ste /
skyabs gnas thams cad rang sems las logs su med par thag bcad nas /
de ga'i ngang du lus sems lhod kyis slod la mnyam par bzhag pa ni don dam pa'i skyabs 'gro 'am rdo rje'i skyabs 'gro'o / /
des sbyang gzhi tshe rabs thog med nas yul dkon mchog gsum la skyabs su ma song bar 'jig rten gyi lha mthu bo che dang /
rgyal po mu stegs byed sogs skyabs su mi 'os pa du ma la skyabs gnas zhus nas las ngan bsags pa thams cad sbyong byed skyabs 'gro'i rnal 'byor 'dis sbyangs pas /
sbyang 'bras dkon mchog gsum gyi go 'phang thob par byed do / /
gnyis pa ni /
sems bskyed dang tshad med ngo bo gcig tu song ba /
{nA} ro ta pa'i gzhung ltar bya ba la /
mkha' khyab kyi sems can thams cad rang gi ma ma byas pa gcig kyang med tshul bsam ste mar shes /
ma nam byas kyi gnas skabs thams cad du thog mtha' bar gsum drin gyis legs par bskyangs tshul bsam ste drin dran /
de lta bu'i ma sems can thams cad 'dod pa bde ba 'dod ? kyang thabs la mi mkhas pas /
sdug bsngal gyi rgyu 'bras 'ba' zhig la longs spyod tshul zhib mor bsam ste bde ba dang 'phrad 'dod kyi byams pa dang /
sdug bsngal dang 'bral 'dod kyi snying rje bskyed la 'di rnams la drin du bzo phyir sdug bsngal las sgrol zhing bde ba la 'god pa'i khur bdag nyid gcig pus 'khyer dgos par 'dug kyang /
da lta ni bdag gis mi nus shing /
nam bdag gi sangs rgyas kyi go 'phang thob pa na /
sems can thams cad sgrol ba'i nus pa thob par 'dug pas /
des na bdag gis sangs rgyas kyi go 'phang thob par byas la sems can 'di thams cad gtan gyi bde ba la 'god par bya snyam pa'i smon sems dang /
de'i ched du lam zab mo 'di nyid nyams su len snyam pa'i 'jug sems te /
de'i 'dun pa drag pos bdag gi rdzogs pa'i sangs rgyas kyi zhes sogs sems bskyed kyi tshig brgya stong brjod pa ni kun rdzob byang chub kyi sems bskyed dang /
sems bskyed yul sems bskyed pa po sems bskyed dngos sogs bde stong sgyu ma lta bur bsgoms pa ni don dam byang chub kyi mchog tu sems bskyed pa'o / /
des sbyang gzhi thog med nas ma sems can 'ga' zhig la dgrar bzung ste gnod pa byas pa dang /
rang nyid gcig pu 'khor ba las thar 'dod kyi zhi ba don du gnyer ba sogs nyan rang zhi bde'i mthar lhung zhing theg chen dang 'gal ba'i sems bskyed kyi mi mthun phyogs thams cad /
sbyong byed byang chub tu sems bskyed pa'i rnal 'byor 'dis sbyong zhing| sbyangs 'bras ni bla na med pa'i sangs rgyas kyi ye shes so / /
gsum pa ni /
stobs bzhi dang ldan par bshags dgos te /
de la rang tha mal du gnas pa'i spyi bor reg la ma 'byar ba'i tshul du /
dpal rdo rje sems dpa' @# / /
che chung mtho gang tsam sku mdog dkar po rdo rje dang dril bu thugs kar bsnol nas 'dzin pas yum la 'khyud pa zhabs rdo rje skyil krung gis bzhugs pa /
de'i phang na yum rdo rje snye ma dkar mo gri gug dang thod pa 'dzin pas mgul nas 'khyud pa brla gnyis yab kyi sku skeng ? nas 'khril zhing /
sku rgyab tu zhabs mthil sprad pa {padma'i} skyil krung gis bzhugs pa /
yab la phyag rgya drug dang /
yum la phyag rgya lngas brgyan pa /
yab yum gnyis ka'i spyi bor rigs bdag gi ngo bo rdo rje dkar po rtsa lnga pa phyed pa re res mtshan par bsgoms pa ni /
yan lag bzhi rdzogs bsdus pa yin gsungs /
yab kyi thugs kar zla dkyil dkar po sen mo tsam gyi steng du| sangs rgyas thams cad kyi ngo bo {hUM} dkar po spus bris pa lta bu 'grengs stabs su bskyed /
lugs 'dir sngags 'phreng gsal mi dgos /
rdor sems kyi thugs ka'i {hUM} las 'od zer 'phros sangs rgyas thams cad kyi byin rlabs bsdus {hUM} la thim par bsam la rten gyi stobs sangs rgyas kun 'dus su nges shes bskyed /
sun 'byin gya stobs sngar byas kyi nyes par 'gyod tshangs drag pos bshags 'dod kyi bsam pas /
bcom ldan 'das rdo rje sems dpa' zhes sogs kyi gsol ba btab pas /
thugs ka'i {hUM} las sangs rgyas thams cad kyi ye shes kyi ngo bo bdud rtsi dkar po'i rnam pa de'ang 'od kyi rang bzhin lta bu las chu lta bu ma yin pa skya nar nar byung /
yab kyi sku gang gsang gnas brgyud yum gyi sku gang /
yab yum gnyis ka'i sbyor mtshams dang /
sku'i cha thams cad nas 'dud rtsi 'od dkar po'i rnam pa zil pa khrom me bab rang gi spyi bo'i tshangs bug nas zhugs lus kyi nang thams cad gang /
bdud rtsi 'ga' zhig brag mthon po'i steng nas chu babs pa bzhin /
lus kyi phyir skya chil chil babs pas phyi nang thams cad bkrus par bsam /
'di la yang thun mong ba'i dmigs skor gsum dang /
thun mong ma yin pa'i dmigs skor bzhi ste bdun gsungs pa las /
dang po sdig sgrib sbyang ba /
nad sbyang ba /
gdon sbyang ba gsum las /
dang po ni /
bdud rtsi'i rgyun des las nyon sdig sgrib bag chags dang bcas pa thams cad rnag khrag dang dud khu sol khu'i rnam par bshang bci'i lam dang /
dbang po'i sgo ba sbu'i bug sogs nas dbyar gyi {shwa} 'do drag pos sbur ma ded pa ltar sbyangs te mi dmigs par yal ba'i dmigs pa brtan po dang /
lus kyi phyi nang thams cad shel bum dri mas ma gos pa ltar {dwangs} gsal du song bar bsam la /
yi ge brgya ba brjod /
gnyis pa rlung mkhris bad kan sogs nang rgyu bcas pa thams cad rlung ljang dmar gyi rnam pa rlang sngo dmar 'khyil zhing 'tshub pa'i rnam par sngar ltar phyir thon par bsam la yi ge brgya pa brjod /
de yang grang nang ldang na mas 'dod zhes bdud rtsir lus mer gyi khengs pas chu snod steng sbur ma lding ba ltar nad rnams yar ded de kha @# / /
sna sogs nas phyir thon par bsam /
stod nad ldang na yas 'dod zhes 'og sgo gnyis sogs nas mar ded par dmigs /
pho mchin par nad ldang na bar 'dod zhes snying kha sogs nas phyir thon par bsam /
gzhan yang dmigs pa'i kha bsgyur ba ni /
grang nad la bdud rtsi nyi ma'i 'od lta bu shin tu tsha ba dang /
tsha ba'i nad la bdud rtsi zla ba'i 'do ltar dkar zhing bsil ba /
rlung nad la bdud rtsi dmar ser mar khu lta bu bdud dang ldan pa /
gdon la bdud rtsi khro chu lta ? bu tsha rno rtsub pa'i gseb nas gdon bgegs gang 'dul gyi khro bo'i tshogs dpag med spro ba sogs bya sla yi ge brgya pa brjod /
gsum pa ni /
gdon bgegs rnams sbal sbrul sdom rta sreb lcong mo sogs srog chags ma rung ba'i rnam par ded par bsam /
de ltar bsgoms pas dngos nyams rmi lam sogs su /
lus las 'bu srin rnag khrug thon pa /
khrus bya spa /
na ma mkhar 'phur ba /
gos gsar pa'am /
dkar po gyen pa sogs sdig sgrib dag pa'i rtags rnams 'byung zhing /
las dang po pa'i gang zag rnams kyis 'di la nan tan du bya'o gsungs so / /
thun mong ma yin ba dbang bzhi blang ba'i dmigs skor ni /
rang tha mal ba'i lus stong sang phru ma phus btab pa lta bu'i lus kyi nang gi dbus drang thad rgal tshigs la chung zad nye bar tsa dbu ma mda' snyug gam gro sogs gang rigs kyi phra sbom tsam /
mar sne lte 'og sor bzhi tsam dang /
yar sne tshangs bug tu kha {dwang} der yod pa /
de nyid la srog shing byas pa'i gdugs kyi rtsibs ma lta bur /
spyi bor rtsa 'dab sum cu so gnyis /
mgrin par bcu drug / /
snying khar bgyad /
lte bar drug cu nams dkar ser zhes rang gi sha mdog lta bu bsam /
rang lus stong sang der bdud rtsi babs ste dbang bzhi blang dmigs byas chog kyang /
rdzogs ri ma zab mo'i smin byed du 'gro slad rtsa 'khor rnams bsgom pa nyid ? legs ? par gsungs /
de yang /
dang po la /
spyi bo'i rdor sems dpral ba'i {oM} dkar po las bdud rtsi gong ltar babs spyi bo'i rtsa 'khor thams cad gang zhing phyir lud pas smin mtshams ? yan chad gang /
lus kyi sdig sgrib dag rdor sems sku'i byin rlabs zhugs /
bum pa'i dbang thob sprul sku 'grub pa'i nus pa bzhag par mos te yid brgya bzla'o / /
gnyis pa ni /
mgrin pa'i {AH} yig dang bcas pa las sngar ltar bdung rtsi babs mgrin pa'i rtsa 'khor ? gang /
de yan gyi lus gang /
ngag gi sdig sgrib dag /
rdor sems gsung gi byin rlabs zhugs /
gsang ? ba'i dbang thob longs sku 'grub pa'i nus pa bzhag par mos la yig bgya bzla /
gsum pa ni /
sngar ltar thugs ka'i {hUM} yig dang bcas pa la bdud rtsi babs /
snying kha'i rtsa 'khor dang de yan gyi lus gnag /
yid kyi sdig sgrib dag rdo rje sems dpa'i thugs kyi byin rlabs zhugs /
shes rab shes @# / /
kyi dbang thob chos sku 'grub pa'i nus pa bzhag par bsam la yig brgya bzla /
bzhi pa ni /
gnas gsum gyi 'bru gsum las sngar bzhin bdud rtsi babs lte ba'i rtsa 'khor dang lus thams cad gang /
sgo gsum gyi sdig sgrib mtha' dag sbyangs /
rdor sems sku gsung thugs kyi byin rlabs zhugs dbang bzhi pa thob /
'bras bu zung 'jug ngo bo nyid kyi sku thob pa'i nus pa bzhag par mos te yig brgya bzla'o / /
de ni thun mong ma yin pa'i dmigs rkang bzhi'o / /
bzla bya'i sngags kyang /
thams cad gsang ba'i rgyud las /
rdo rje slob dbon gang dag gis / /
lhag pa'i lha ni gang dag la / /
dpal ni nges par sbyor bya zhing / /
dpal ni nges par brjod par bya / /
zhes pa'i lung la brten nas 'phags pa rin po ches shri sbyor bar mdzad pa ltar he ru ka'i yi ge brgya pa nyid bzla'o / /
mthar rdo rje thal mo sbyar te /
nyes pa las slar ldog ste phyin chad mi bgyid snyam pa'i sgo nas /
bdag ni mi shes /
zhes sogs kyis gsol ba btab pas /
rdo rje sems dpa'i zhal nas rigs kyi bu /
zhes sogs sdig pa dag pa'i dbugs dbyung zhing /
phyin chad mi bgyid par gdams te /
'od dkar por zhu nas rang la thim par bsam pa ni kun rdzob kyi bshags pa'o / /
rdor sems rang la thim pa de'i ngang las /
rang sems dang dbyer med gyur par bsam la rig pa brjod med kyi ngang la 'jog pa ste /
de ltar bzhag pas dub na sems kyi gsal ba sna tshogs su 'char ba ni /
sems dpa' srid pa gsum gcig pa /
zhes pa ltar sems gsal ba'i ngo bo dang /
stong pa brjod bral du gnas pa ni /
rdo rje mi phyed zhes kyang brjod| ces pa ltar /
rdo rje ste ? don dam pa'i rdor sems kyi rang ngo shes par byas la de'i ngan la bzhag pa bla na me dpa'i bshags pa'o / /
sbyangs gzhi thog med nas bsag pa'i sdig sbyong byed rdo rje sems dpa'i rnal 'byor 'di bsgom ste sbyangs pas /
sbyangs 'bras sgrib bral sangs rgyas kyi go 'phang thob par byed do / /
bzhi pa la /
bla ma'i rnal 'byor bsgom dgos pa'i rgyu mtshan /
bsgom chul dngos gnyis las| dang po ni /
brtag gnyis las /
gzhan gyis brjod min lhan cig skyes / /
gang du yang ni mi rnyed de / /
bla mas dus thabs bstan pa dang / /
bdag gi bsod nams las shes bya / /
zhes gsungs pa ltar /
zung 'jug rdo rje 'chang gi go 'phang thob pa la /
sems kyi lhan cig skyes pa'i don rtogs dgos shing /
de nyid ni /
kha dog yon tan yi ge dpe bral ba /
smra ru mi btub kyi na ? tsam gyis mtshon / /
zhes gsungs pa ltar /
lung rigs gtan tshigs gang gi sgo nas kyang brjod par mi nus pas /
ngag gi lam las 'das par ma zad /
gang du btsal kyang sems la dbye ba dang kha dog ngos bzung ma grub pa'i phyir /
'o na rtogs pa'i thabs med pa yin nam zhe na @# / /
ma yin ste /
ri dbang rtse nas gang zhig lhung gyur na / /
lhung bar mi bya snyam yang lhung bar 'gyur / /
bla ma'i drin las phan pa'i lung thob na / /
grol bar mi bya snyam yang grol bar 'gyur /
zhes gsungs pa ste /
bla ma dam pa la brten nas bsod nams kyi tshogs bsags pas de'i byin rlabs kyi mthu las da gzod ye shes kyi tshogs rdzogs te /
gnas lugs kyi don phyin ci ma log pa rtogs par 'gyur ba ste /
gang gi drin gyis bde chen nyid / /
skad cig nyid la stsol mdzad pa / /
zhes gsung spa ltar dang /
de'ang tshogs gsog pa'i yul sangs rgya rgyas kyang bla ma kho na bsngags pa ci yin snyam na /
las ngan can du ma tshogs pa'i dus 'dir sangs rgyas kyi sku dngos su mthong zhing /
gsung thos par mi nus pa'i phyir /
de'i byin rlabs rgyud la 'jug mi thub /
bla ma dam pa ni rang mnyam skal ba 'tshams par mi yi gzugs su bstan te bsod nams kyi zhing du bzhugs shing gsung gi bdud rtsi stsal ba nyams su blangs pas /
rim gyi spangs rtogs kyi yon tan thams cad bskyed pa'i gzhir 'gyur bas na /
sangs rgyas thams cad las sku drin bla ma kho na lhag pa yin zhing /
de la gsol ba btab pas byin rlabs myur du 'jug pa'i phyir /
des na bla ma'i rnal 'byor la brtson dgos pa yin no / /
gnyis pa bla ma'i rnal 'byor bsgom tshul dngos la /
thun mong dang thun mong ma yin pa gnyis las 'dir phyi ma yin /
de la gnyis bral 'chad dus zhal shes gsum /
zhes pa'i dang po bla ma bskyed pa'i zhal shes /
gnyis pa dbang blang ba'i zhal shes /
gsum pa bla ma bstim pa'i zhal shes dang gsum las /
dang po ni /
brgyud pa'i byin rlabs 'jug pa dang /
chos brgyud mi nub pa'i rten 'brel du mtho brtsegs /
rtogs pa bskyed sla ba'i phyir kun 'dus nor bu lugs /
'khor dang longs spyod rgyas phyir kho mtshogs rnams su bsgoms pa las /
'dir phyi ma ltar bsgom pa ni /
gnas khang gong ? du skyabs 'gro'i skabs bshad pa ltar gsal 'debs shing /
? de'i dbus su rang gi smin mtshams thad kyi nam mkhar rin po che'i khri /
dbang phyug brgyad mtshon pa'i {seng+ge} chen po brgyad kyis btegs pa /
mtho zhing rgya khyon shin tu che ba'i dbus su /
sna tshogs {padma} dang zla ba dang nyi ma'i gdan gyi steng du /
drin can rtsa ba'i bla ma nyid sangs rgyas rdo rje chos mi tshad che phyogs sku mdog dmar po mtshan dpe'i gzi byin 'bar ba zhal gcig zhi zhing 'dzum pa /
phyag gnyis rdor dril 'dzin pas 'khyud rgya can /
zhabs rdo rje'i skyil mo krung gis bzhugs pa /
rin po che'i rgyan brgyad dang /
dar sna tshogs kyi stod g.yogs dang smad g.yogs lhab ? lhub tu gsol ba /
de'i mdun thad seng khri'i steng nas g.yon gyi sgor mor {padma} dang zla ba nyi ma'i gdan re re gsal btab par /
mdun du rdo rje rnal 'byor ma mngon rtogs ltar dang /
de nas g.yon skor gyis 'di la ring rgyud mi mdzad pas /
{nA} ro {tA} pa /
pham mthing @# / /
pa sku mched /
klog skya shes rab brtsegs /
mal lo tsA ba blo gros grags pa nas rim pa ltar /
sa chen kun snying /
slob dpon bsod nams rtse mo /
rje btsun grags pa rgyal mtshan /
sa skya paN+Di ta /
'gro mgon 'phags pa /
zhang dkon mchog dpal ba /
na bza' brag phug pa bsod nams dpal ba /
bla ma dam pa bsod nams rgyal mtshan /
yar klung pa seng ge rgyal mtshan /
bsod nams rgyal ba mcho sha dbyangs /
'jam dbyangs nam mkha' rgyal mtshan /
bdag chen rdo rje 'chang blo gros rgyal mtshan /
rdo ring kun spang chos kyi nyi ma /
tshar pa ches rje blo gsal rgya mtsho /
'jam dbyangs mkhyen brtse'i dbang phyug /
snging ma bslab gsum rgyal mtshan /
khyab bdag dbang phyug rab brtan /
'+ka' 'gyur ba mgon po bsod nams mchog ldan /
mkhyen rab chos rje bstan 'dzin bzang po /
rmor chen kun dga' lhun grub /
gnas gsar ba ngag dbang kun dga' lags pa'i 'byung gnas /
sa skya pa bde chen kun dga' blo gros /
chos rje bco brgyad pa saM g+ha'i mtshan can te /
khrid lung thun mong ba dang /
zab khrid thun mong ma yin pa'i brgyud pa'i bla ma thams cad /
dpa' bo rdo rje chos sku mdog dmar po g.yas Da ma ru 'khrol zhing /
g.yon pa thod pa bdud rtsis gang ba thugs kar bsnams pa /
gru mo g.yon na kha T+bAM ka bsnams pa /
dar dang rin po ches brgyan cing /
mtshan dpe gsal ba longs sku'i rnam pa can /
zhabs rdo rje'i skyil krung gis zhal phyi bstan dang nang bstan gang bder bzhugs par mos /
de rnams kyi steng 'og bar gsum du yi dam sangs rgyas byang sems dpa'o mkha' 'gro chos srung gnod sbyin nor lha dam can gter bdag thams cad sprin gyi phung po chen po gtibs pa ltar bzhugs par bsaM tshogs zhing de thams cad kyi spyi bor oM dkar po /
mgrin par AH ? dmar po /
thugs kar hUM sngon po re re gsal btab /
de rnams kyi thugs ka'i sa bon las 'od zer 'phros pas rtsa ba'i bla ma spyan drangs tshogs zhing gi gtso bor bstim /
brgyud pa'i bla ma rnams dang /
rang la chos 'brel yod pa'i bla ma rnams kyis thog drangs skyabs gnas ma lus spyan drangs /
brgyud pa'i bla ma rnams re re la yang skyabs gnas cha tshang ba re re bstim zhing yid khul bar bya /
de nas phyag 'tshal ba ni /
rang gi lus zhing rdul mnyam par sprul nas dngos su lus gus pas phyag dang /
ngag gus pas bstod tshig /
yid gus pas gsol ba rtse gcig tu 'debs bzhin par /
gang drin ma brjod /
sangs rgyas rdo rje 'chang la gsol ba 'debs so / /
bdag gi rgyud byin gyis brlab tu gsol /
rje btsun rdo rje rnal 'byor ma la paN chen nA ro ta pa la bla pho pham mthing pa sku mched la klog skya shes rab brtsegs la mal lo tsA ba blo gros grags pa la rje btsun sa skya ba chen po kun dga' snying po la slob dpon rin po che bsod nams rtse mo la rje btsun rin po che grags pa rgyal mtshan la chos rje sa skya paN chen la 'gro mgon chos rgyal 'phags @# / /
pa la zhang dkon mchog dpal pa la x grub chen brag phug pa la x chos rje bla ma dam pa bsod nams rgyal mtshan la x yar lung pa seng ge rgyal mtshan la x mkhan chen bsod nams rgyal ba mchog dbyangs la x yab rje 'jam dbyangs nam mkha' rgyal mtshan x bdag chen rdo rje 'chang blo gros rgyal mtshan la x rje btsun rdo ring pa kun spangs chos kyi nyi ma la x rdo rje 'chang blo gsal rgya mtsho grags pa rgyal mtshan dpal bzang po la x 'jam dbyangs mkhyen brtse'i dbang phyug bstan pa'i rgyal mtshan dpal bzang po la x mkhan chen bslab gsum rgyal mtshan la x rdo rje 'chang dbang phyug rab brtan la bka' 'gyur ba mgon po bsod nams mchog ldan x rdo rje 'chang rin chen bsod nams mchog grub x mkhyen rab byams pa ngag dbang lhun grub la x rmor chen rdo rje 'chang kun dga' lhun grub la x gnas gsar pa ngag dbang kun dga' legs pa'i 'byung gnas la bdag chen rdo rje 'chang ngag dbang kun dga' blo gros sangs rgyas bstan pa'i rgyal mtshan la rigs kun khyab bdag dge 'dun bkra shis dpal 'byor la drin can rtsa ba'i bla ma la gsol ba 'debs so / /
bdag gi rgyud byin gyis brlab tu gsol /
ces re re nas brjod pa'am /
bsdu na /
drin can rtsa ba dang brgyud par bcas pa'i bla ma dam pa rnams la gsol ba 'debs so| |bdag gi rgyud byin gyis brlab tu gsol /
zhes brjod kyang rung gsungs /
yang na /
rgyal brgya mtsho'i rigs bdag sogs brgyud 'debs kha skong dang bcas pa bton kyang rung /
de nas zhen chags spangs pa'i rnal 'byor ni /
skyabs yul rnams kyi mdun der /
rang gis gces shing 'phangs pa'i nor rdzas gang yod khro chen po'i tshong zog ltar gsal btab la /
de rnams kyang sngar las kha dog dbyibs rgyu sogs bzang zhing phun sum tshogs pa ji ltar longs spyad kyang mi 'dzad pa'i rang bzhin du bsam la /
dus gsum sangs rgyas thams cad kyi ngo bo bla ma rin po che la bdag gis nor rdzas kyi dngos po thams cad 'bul bar bgyi'o / /
bdag 'dzin chags ser sna dang bral bar byin gyis brlab tu gsol /
zhes rang gi bdag tu bzung ba dang ma bzung ba'i longs spyod thams cad bla ma la phangs pa med par phul bas /
bla ma dgyes pas bdag gir bzhes rang ser sna rang grol du song bar bsam /
yang rang gi mdun der sdang bar byed pa'i dgra /
gnod par byed pa'i bgegs /
sna 'dren pa'i byur sogs khrom tshogs pa ltar gsal la /
bla ma'i mtshan nas smos te /
bdag gi dgra thams cad 'bul par bgyi'o / /
bdag zhe sdang dang bral bar byin gyis brlab tu gsol /
zhes phul bas zhe sdang rang grol du song bar mos /
yang rang gi mdun du pha ma mdza' bshes sogs gsal btab la /
gong ltar bdag gi gnyen @# / /
thams cad 'bul bar bgyi'o / /
bdag 'dod chags dang bral bar byin gyi brlab tu gsol /
zhes gsol ba btab pas /
bla mas bzhes te chags zhen skye yul med par bsam /
yang rang gi mdun du bar ma'i sems can tshe 'dir phan gnod ci yang mi byed pa rnams gsal btab ste /
gong ltar bdag gi bar ma'i sems can thams cad 'bul bar bgyi'o / /
bdag gi mug dang bral bar byin gyis brlab tu gsol /
zhes phul bas bla mas bdag gir mdzad de bdag gti mug las grol bar bsam /
de nas mchod pa la /
phyi mchod /
nang mchod /
gsang mchod /
de kho na nyid kyi mchod pa /
kun sA li'i tshogs gsogs /
maN+Dal 'bul ba ste drug las /
dang po phyi mchod la yang rgyas par na /
nyer spyod /
rig ma bcu drug /
rgyal srid sna bdun /
'dod yon lnga ste bzhi /
dang po nyer spyod ni /
rang skad cig gis rnal 'byor mar gsal ba'i thugs ka nas mchod pa'i lha mo rnal 'byor ma'i rnam pa mdzes shing sdug pa rgyan gyis spras pa /
snyan pa'i glu dang /
bde ba'i gar bsgyur ba sha stag tu spros te /
dus gsum gyi dge rtsa thams cad dang /
der ma zad /
mi dge ba'i las 'bras bag chags dang bcas pa thams cad kyang /
mchod pa'i rdzas bzang zhing gya nom pa /
kun tu bzang po'i rnam thar las byung ba lta bur bsgyur pa dang /
phyogs bcu'i zhing rab 'byams kyi mchod rdzas thams cad kyang blang ste /
de yang lha mo rnams kyi phyag tu /
dung phor gyi snod du yan lag brgyad ldan gyi chu la sman bzang pos sbags pas bkang pa'i mchod yon / /
rin po che'i snod bzang por zhabs bsil gyi chu gtsang dri ma med pa /
me tog sil ma dang 'phreng bar spel ba'i rgyan ma rnying pa /
nor bu'i spos snod bzang por tsadan a ka ru dang /
du ru ka sogs reng bu dang phye mar byas pa'i bdug pa'i sprin sngon po lang long du g.yo ba /
rin chen phra tshom gyis spud pa'i gser gyi snod du 'bru mar rtsi mar sogs kyi snang gsal rab tu 'bar ba /
shel dkar gyi snod du chu gtsang ga pur /
gur kum si ha la sogs kyis sbags pa'i dri'i byug pa| rin po che'i snod du gtams pa'i ro brgya ldan pa'i zhal zas sna tshogs /
pi waM gling bu pheb rdog sogs rgyud dang sbub las byung ba'i rol mo'i dbyangs snyan gyi zi dir bcas phul bar bsam la /
stong gsum 'di'am /
zhes sogs sngags dang phyag rgyar bcas te 'bul /
mthar lha mo rnams rang gi snying khar bsdu brlung sems dbu mar 'du ba'i rten 'brel yod /
gnyis pa rig ma bcu drug pa mngon rtog ltar snying kha nas spros te mchod par bsam zhing /
rdo rje lha mo bi wang ma zhes pa sogs sngags rgyar bcas te 'bul zhing /
mthar snying khar bsdu /
gsum pa rgyal srid sna bdun 'bul ba ni /
yang rang gi thugs ka nas gser gyi 'khor lo rtsibs @# / /
stong pa /
dgos 'dod 'byung ba'i nor bu /
yid du 'ong ba'i btsun mo /
blo gros ldan pa'i blon po /
theg chen stobs ldan glang po /
rlung shugs 'chang ba'i rta mchog /
nor gyi dbang phyug khyim bdag gam /
dgra sde 'joms pa'i dmag dpon spros te mchod la /
'dzam bu chu bo'i zhes sogs kun mkhyen bla ma'i gsung ltar sngags rgyas 'bul /
chos kyi rgyal srid brtan pa'i ched mi bsdu bar bzhag /
bzhi pa 'dod yon ni /
snying kha nas spros pa'i gzugs kyi lha mo dkar mo me long thogs pa /
sgra'i lha mo sngon mo rgyud mang thogs pa /
dri yi lha mo ser mo dung chos bcud ldan /
ro yi lha mo dmar mo zhal zas /
reg bya'i lha mo ljang gu lha'i na bza' thogs pa mdzes shing bsdug pa rnams kyis mchod par bsam la /
kha dog dbyibs legs sogs brjod cing sngags rgyas 'bul /
mthar 'dod yon lha mo so so bla ma'i dbang po sgo lnga'i gnas so sor thim pas thugs rgyud la bde stong gnyis su med pa'i ye shes khyad par can 'khrungs par mos pas /
dbang shes lnga dag pa'i rten 'brel yod par gsungs /
gnyis pa nang mchod ni /
rang gi mdun gyi kA? pa la'i nang mchod la dmigs te /
oM zhes brjod cing lag mthil g.yon bstan te tha mal gyi snang zhen thams cad stong par sbyangs /
a'H ? zhes brjod de lag mthil g.yas bstan nas /
mi mgo'i sgyed pu gsum steng du /
a'H ? las kA? pa la phyi dkar la nang dmar ba yangs shing rgya che ba bskyed /
hUM zhes lag mthil gnyis ka bstan nas /
de'i nang du go kU dA go kU dA ha na dang /
bi ra shu ma mu'i sa bon las sha lnga bdud rtsi lnga rnams bskyed /
ha ho hrI H ? zhes brjod cing bya khyung gi phyag rgya bcas pas /
thod pa'i 'og nas ye shes kyi rlung g.yos me rang 'bar du byung bas rdzas rnams zhu zhing khol /
de'i steng du yig 'bru gsum dkar dmar mthing kha'i mdog can brtsegs te gnas pa las 'od 'phros bde gshegs rnams kyi sku gsung thugs kyi ye shes kyi bdud rtsi rnams bkug ste yi ge gsum la thim /
hUM ? thod pa'i nang du lhung zhing zhu bas kha dog dri ra nus pa ngan pa thams cad spyangs /
a'H lhung ste zhu bas ye shes kyi bdud rtsir gyur /
oM lhung ste zhu bas mi 'dzad par rgya cher spel bar bsam la 'bru gsum brgya rtsa song rjes /
slar yang rang gi snying kha nas rnal 'byor ma dpag tu med pa spros te /
phyag gi kA pa las bdud rtsi bcus te rtsa brgyud kyi bla ma so sor phul bar bsam la so so'i mtshan mthar 'bru gsum btags pas nang mchod mtheb srin gyis gtor te phul ba'am /
rtsa brgyud kyi bla ma dam pa rnams kyi zhal du oM a'H hUM /
ces brjod de 'bul zhing /
'bul ba po rnams rang la bsdu /
gsum pa gsang mchod ni /
rang lhar gsal ba'i snying kha nas rnal 'byor ma phyag mtshan spangs pa rtsa brgyud kyi bla ma'i grangs dang mnyam pa spros te /
snyan pa'i glu blangs mdzes pa'i gar bsgyur te mthar bla ma rnams dang @# / /
snyoms 'jug mdzad /
zag med lhan skyes kyi bde ba chen po thugs nyams su bstar bas mnyes par bsam la /
lhan skyes bde ba'i dpal ster sogs sngags dang bcas pa brjod cing 'khyud rgya'i mthar se gol gtogs /
skabs 'dir rang rgyud la rjes chags mi bskyed kyang mchod yul rnams bde ba chen por rol ba'i dmigs pa brtan pa'i ched du yin zhing /
mthar spros pa'i rig ma rnal 'byor ma rnams rang la bsdu'o / /
bzhi pa de kho na nyid kyi mchod pa ni /
mchod yul tshogs zhing /
mchod byed rang nyid /
mchod bya dngos bshams yid sprul gyi rdzas thams cad blos phar btags pa tsam las don rang bzhin gyis ma grub pas stong pa'i lta thog tu bzhag la /
chos kun rang bzhin zhes sogs brjod /
lnga pa ku sA li'i tshogs bsog pa ni /
ku sA li zhes dge ba can dang /
ku su lu zhes ma bcos lhug par 'jog pa la 'jug cing /
de yang paN+Di ta ltar mkhas par ma bstan| rnal 'byor ba ltar brtul zhugs can du'ang ma byas par /
bcom chung dus rang rgyud dge ba la sbyor ba zhig gis nyams su len par bya ste /
de lta bu'i rang lus dge ba can gyi mchod pa 'bul tshul ni /
rang nyid tha mal par gnas pa'i lus kyi dbus drang por rtsa dbu ma sba lcag tsam khang stong ka ba ltar mas sne lte 'og sor bzhi dang /
yas sne tshangs bug tu kha gdangs te yod pa'i snying kha'i thad kyi dbu ma'i nang du rang sems rnal 'byor ma mtheb sor gyi tshad tsam rgyan dang phyag mtshan bcas gsal btab po / /
dbu ma'i nang brgyud rgyangs kyis thon te /
tshogs zhing gi seng khri'i thang du slebs par rang gi phung po rnying pa de nyid lag g.yon pas phyi mi ga zhig bltas pas /
phung po de nyid /
che ba /
tsho ba| snum pa zhig tu mtheng nas tshe rabs thog ma med pa nas rnam smin gyi phung po ji snyed cig blangs pa thams cad dbang med du dor zhing chud zos kyis don med don log 'ba' zhig tu song 'dug pas /
da res lus kyi phung po 'di nyid mchod sbyin du byas la tshogs rlabs po che bsags te don yod par bya'o snyam du bsams nas /
rang rnal 'byor ma de nyid phyir log ste /
phyag gi gri gug des phung po'i smin mtshams su reg tsam byas pas thod pa ling gis gog pa de nyid mi mgo rlon pa'i sgyed bu gsum rang grub tu byung ba'i steng du bkal de nas phyag gi gri gug gis phung po de'i rkang g.yon /
rkang g.yas /
lag g.yon /
lag g.yas /
brla g.yon /
brla g.yas /
dpung g.yon /
dpung g.yas /
mgo g.yon| mgo g.yas rnams rim gyis bregs te thod par bskur /
de nas lus g.yon /
g.yas rnams kyang dum bur gtub nas thod par bskyur bas sha'i ri bo /
rus pa'i khrod /
khrag zhag gi rgya mtsho chen pos mer gyis khengs par bsam /
thod pa'i sgyed pu'i 'og tu /
rlung ljang nag rab tu g.yo ba dang /
de'i steng me gru gsum 'bar ba dang bcas pa zhig byung ba de nyid kyis rlung g.yos me drag tu 'bar /
thod pa'i nang gi sha khrag rus pa rnams zhu zhing @# / /
khol| snyigs ma rnams lbu ba'i rnam par phyir lud pa me lces lhag med du bsregs /
de'i steng du hUM sngon po /
AH dmar po /
oM dkar po rnams steng nas steng du brtsegs par gnas pa de rnams las 'od zer dkar dmar mthing gsum 'phros /
de bzhin gshegs pa thams cad kyi sku gsung thugs kyi ye shes kyi bdud rtsi dang /
khams gsum gyi bcud thams cad bdud rtsi 'od zer gyi rnam par bkug /
'bru gsum la thim /
hUM yig de thod par lhung bas kha dog dri ro'i skyon sbyangs /
AH lhung bas zag med ye shes kyi bdud rtsir bsgyur /
oM lhung bas mang por spel bar byas pas /
thod pa'i rdzas de nyid zag med kyi bdud rtsi kha dog dkar po /
ro mngar ba /
reg bya bsil ba /
nus pa shi nas zhag bdun lon pa'i ro'i khar blug kyang gso bar nus shing /
rlangs pa las grub pa'i mtshan ma dpal be'u dang /
g.yung drung /
dga' ba 'khyil ba /
bkra shis rdzas rtags kyi gzugs brnyan 'char ba zhig tu bsams la /
oM AH huM ha ho hriH zhes phyag rgya dang bcas lan gsum gyis byin gyis brlabs la /
rang rig rnal 'byor ma gsal sogs brjod /
de nas 'bul ba ni /
rang sems rdo rje rnal 'byor mar gsal ba de nyid kyi phyag gi thod pas bdud rtsi de nas bcus te /
bla ma la lan bdun mtshan mthar 'bru gsum btags la phul bas /
kha sbyor yan lag bdun ldan gyi go 'phang myur du thob pa'i rten 'brel du 'gro ba'i dgos pa yod /
de nas rang sems rnal 'byor ma de nyid thod pa'i zur der sdad /
de'i thugs ka nas rnal 'byor ma thod pa thogs pa dpag tu med pa spros te /
ngang pa chur zhugs pa ltar /
bdud rtsil rgya mtsho der dmar stem me zhugs /
thod pas bdud rtsi nas bcus te /
brgyud pa'i bla ma rnams la lan re phul bar mos la so so'i mtshan mthar 'bru gsum brjod /
de nas yang bcus te /
rigs drug bar do dang bcas pa'i 'gro ba mtha' dag la blud pa dang 'thor ba sogs byas pas /
myong grol /
reg grol du gyur te /
snod thams cad chos 'byung gi gzhal yas khang /
bcud thams cad rdo rje rnal 'byor ma'i ngo bor gyur bar bsam la /
rigs drug gi sems can thams cad kyi zhal du oM AH hUM zhes 'bul /
yang thod pas bdud rtsi nas bcus te /
gnod cing 'tshe ba'i gdon bgegs thams cad bkug pa la byin pas tshim zhing gnod sems gdug rtsub zhi zhing rnal 'byor ma'i ngo bor sangs rgyas par bsam la /
gdon bgegs lan chags kyi mgron du gyur pa rnams kyi zhal sogs brjod cing 'bul /
de ltar rang lus bdud rtsir bsgyur ba'i mchod sbyin rgya chen pos yar mgron rnams zag med kyi bde bas mnyes /
mar mgron rnams sangs rgyas kyi go 'phang la bkod pas /
bdag gis 'di lta bu'i don chen sgrub nus pa dga' ba la ang /
spro ba la ang /
snyam du rjes su yi rang bsgom /
mthar snod bcud chos 'byung dang rnal 'byor ma'i skur gsal ba dang /
thod pa'i sgyed @# / /
bu bcas rang yal du song mthar bde stong gi ting nge 'dzin la mnyam par 'jog /
drug pa maN+Dal gyi mchod pa ni /
maNDl dngos su ma 'byor na /
rang gi lus longs spyod dus gsum dge tshogs thams cad rnam pa ri gling lha mi'i dpal 'byor du bskyed la nang gi maN+Dal 'bul ba'am /
phyi'i maN+Dal gyi rgyu rab gser dngul sogs rin po che /
tham rgyu gang yang rung ba gcig /
bsod nams kyi tshogs bzlums slad ji tsam che ba legs shing /
de lta bu'i maN+Dal la /
'bru dkar la dri bzang gi chus sbags pa sogs kyi tshom bu phyag len ltar bkod cing /
dbang chen gser gyis gzhi /
lcags ri khor yug /
dbus su rin po che'i ri rab bang rim bzhi pa phyogs mdog /
shar du lus 'phags gling zlum po dkar po /
lho 'dzam bu gling sog kha sngon po /
nub tu ba lang spyod gru bzhi dmar po /
byang du sgra mi snyan gru gsum ljang khu /
nyi ma me shel gyi rang bzhin zla ba chu shel gyi dkyil 'khor /
de'i bcud kyi sems can rnams kyang /
theg chen gyi rigs can dbang po rnon po rnag smin pa brtol ran pa lta bu sha stag gis gang ba /
snod rnams kyang dag pa'i zhing gi yon tan mtha' dag dang ldan pa /
bar mtshams kun tu ri gling /
rgyal srid sna bdun /
mchod lha nyi zla sogs lha mi'i longs spyod kun tu bzang po'i mchod pa'i sprin gyis phyur bur khengs par bsam la /
maN+Dal tshom bu bdun ma tshar nyer gcig gam bdun gang rigs dang /
mjug tu so bdun ma phyag len ltar tshar gcig 'bul /
lcags ri g.yon skor du bskor zhing /
nyi ma nub dang /
zla ba shar du 'god /
mthar rang gi dus gsum gyi dge tshogs thams cad rnam pa mchod rdzas de dang der shar bar dmigs te /
thos pa rgya mtsho mas 'bul /
de yang dngos 'byor mchod pa rnams la /
dang por rtsol ba'i dri ma /
bar du ser sna'i dri ma /
rjes rlom sems kyi dri ma gsum po 'byung bas /
'di la ni de dag 'byung skyon med pas phul du byung ba'i mchod pa'o / /
de ltar maN+Dal ni sangs rgyas kyi zhing sbyong du yang 'gro zhing /
'bad pa chung dus tshogs rlabs po che rdzogs par byed pa yin no / /
mchod pa de rnams kyi sbyangs gzhi /
thog med nas yul mtho ba sangs rgyas nas /
dma' ba 'bu srin gyi bar thams cad la brnyas smod ma gus pa dang ser sna'i sgrib pa gang bsags pa thams cad /
sbyong byed mchod pa'i cho ga 'di rnams kyis sbyangs pas /
sbyangs 'bras nges pa lnga ldan gyi longs sku'i go 'phang mngon du byed pa'o / /
gong gi brgyud pa'i gsol 'debs de skabs 'dir byas na 'brel chags par gsungs /
gnyis pa dbang blang ba'i zhal shes ni /
rtsa ba'i bla ma la mos gus drag pos /
dus gsum sangs rgyas thams cad kyi ngo bo zhes sogs gsol ba lan gsum btab pas /
rtsa ba'i bla mas brgyud pa'i bla ma rnams la dbang bskur mi bskur dgongs pa bstun pa'i phyir g.yon skor du spyan kho ro ro gzigs pas /
@# / /
brgyud pa'i bla ma rnams kyang dgyes pas dbang bskur bar mdzod cig ces pa'i brdar yar bla ma la spyan cher gyis gzigs /
de nas bla ma gong ma gong ma'i byin rlabs kyi rgyun 'og mar chad pa med par zhugs pa'i brdar mdun gyi rdo rje rnal 'byor ma nA ro pa la thim /
de nas rim bzhin thim pas mthar rtsa ba'i bla mar thim /
bla ma'i spyi bo'i oM las 'od zer dkar po'i sne la oM yig dkar po'i phreng ba rang sgra sgrogs bzhin du byung /
rang gi smin mtshams nas zhugs lus thams cad mer gyis khengs /
lus kyi sgrib pa dag /
sku'i byin rlabs dang bum pa'i dbang thob /
lam bskyed rim bsgom pa la dbang bar byas /
dbang dus kyi nyams dga' ba'i ye shes rgyud la skyes /
'bras bu sprul sku thob pa'i nus pa bzhag par bsam /
yang bla ma'i mgrin pa'i AH las 'od zer dmar po'i sne las AH yig dmar po'i 'phreng ba sgra sgrogs bzhin du byung /
rang gi mgrin pa nas thim lus kyi nang thams cad bdud rtsi dmar pos khengs| ngag gi sgrib pa dag /
gsung gi byin rlabs dang gsang dbang thob /
lam tsaN+Da li 'am /
gtum mo bsgom pa la dbang bar byas /
dbang dus kyi nyams mchog dga' ye shes rgyud la skyes /
'bras bu longs sku thob pa'i nus pa bzhag par mos /
yang bla ma'i thugs ka'i hUM las 'od zer sngon po'i sne la hUM yig sngon po'i 'phreng ba rang sgra sgrogs bzhin pa bdud rtsi sngon po'i rgyun dang bcas pa byung /
rang gi snying kha nas thim /
lus kyi nang thams cad bdud rtsi sngon pos gang /
yid kyi sgrib pa dag /
thugs kyi byin rlabs dang shes rab ye shes kyi dbang thob /
pho nya'i lam bsgom pa la dbang bar byas /
dbang dus kyi nyams dga' bral gyi ye shes rgyud la skyes /
'bras bu chos sku thob pa'i nus pa bzhag par bsam /
slar yang bla ma'i gnas gsum nas 'od zer dkar dmar sngon po'i sne la oM AH hUM dkar dmar mthing gsum rang sgra sgrogs pa dang bcas pa'i bdud rtsi'i rgyun byung /
rang gi gnas gsum nas thim /
lus kyi nang thams cad bdud rtsi dkar dmar sngon pos gang /
lus ngag yid gsum gyi sdig sgrib thams cad byang zhing dag /
sku gsung thugs gsum gyi byin rlabs dang /
dbang bzhi pa thob /
zung 'jug phyag rgya chen po'i bsam mi khyab kyi don bsgom pa la dbang bar byas /
dbang dus kyi nyams lhan skyes kyi dga' ba skyes /
'bras bu ngo bo nyid kyi sku thob pa'i nus pa bzhag par mos /
gsum pa bla ma bstim pa'i zhal shes ni /
dus gsum sangs rgyas thams cad kyi ngo bo zhes sogs kyi gsol 'debs dang bcas /
bla ma 'di nyid skyon kun zad yon tan kun ldan sangs rgyas dngos rang yin snyam du /
rlung dmigs sems gsum 'jug pa gcig tu bsgril nas| dang 'dun rtse gcig pas thugs ka'i thad du dmigs pa gtad de /
rang nyid bla ma'i thugs kar thim la khad lta bu dang /
bla ma'i thugs las rang sems logs su dbye mi thub pa lta bu dang /
rang sems bla mas 'phrog @# / /
pa lta bu ma byung gi bar du gsol ba phur tshugs su btab pas /
bla ma dbu gtsug tor nas mar dang /
gdan seng khri nas yar 'od du ltem gyis zhu /
thugs ka'i thad du 'od dmar po'i gong bur hril gyis sgril ba dmar ba la bltas na dmar ba'i mthar thug pa /
dwangs gsal nyi ma 'bum gyi 'od ltar gzi brjid bzod par dka' ba /
mthong ba tsam gyis bde chen gyi ye shes bskyed nus pa zhig tu lam gyis rgyu /
de nyid rang la je nye je nyer nar gyis byung /
rang gi spyi bo'i tshangs bug nas cher gyis zhugs /
snying kha'i rang sems baM yig la sib kyis thim pas rang sems dang /
bla ma'i thugs dbyer med du 'dres shing baM yig de je che je cher nam kha'i mtha' khyab du song bar mos /
rang sems la cer gyis bltas pas /
stong pa sems kyi rang bzhin bla ma chos kyi sku /
gsal ba sems kyi mtshan nyid bla ma sprul pa'i sku /
zung 'jug sems kyi ngo bo bla ma longs spyod rdzogs pa'i sku ste /
rang sems skad cig ma 'di ga bla ma sku gsum gyi ngo bor thag chod ngo shes par byas te /
gshis skye med stong nyid du rjen ne ba /
mdangs 'gag med mos gus su lam me bar lta thog tu mnyam par gzhag pa ni ye shes kyi tshogs bsags pa'o 'dir baM yig la blo bzhag pa snang bcas kyi stong nyid bsgom pa'i lugs yin cing /
de'ang gsang sngags 'bras bu lam byed yin pa'i gnad kyis snang ba gtan med kyi stong nyid bsgom pa mi 'thad par tshar pa yab sras bzhed do / /
de ltar sbyangs gzhi rang gzhan kun kyang mthar las ngan thams cad bsags zin pa'i rjes su tshe dang las dang bsod nams kyi stobs zad nas 'chi bar 'gyur la| de'i tshe 'byung ba phra ba nas rim gyis bsdus te /
sa chu la thim /
chu me la /
me rlung la /
rlung rnam par shes pa la /
rnam shes snang ba la /
snang ba mched pa la /
mched pa nyer thob la /
nyer thob 'od gsal la thim ste /
rang bzhin brgyad cu'i rtog pa g.yo pa'i las rlung gi rgyu rim gyis 'gags nas gzhi dus kyi 'od gsal ston gyi tho rengs g.ya' dag pa'i nam mkha' lta bu de nyid sems can thams cad la 'char yang ngo ma shes par brgyal ba lta bur gyur te 'chi ba'i snang ba 'char ba yin la /
de nyid sbyong byed ye shes kyi tshogs bsags pa 'dis lam du byas te /
rang sems baM yig dang dbyer med bde stong gaM dang du blo bzhag pas nam zhig gzhi dus kyi 'od gsal ma 'char ba'i tshe /
da lta lam dus su bsgoms pa'i stong nyid kyi lta ba'am /
'od gsal bur bzhag pa gnyis zhal mjal ba'i rkyen gyis gzhi gcig lam gnyis dbyer med du 'dres 'bras bu 'chi ba chos sku mngon du byed pa'o / /
de yan gyis sngon 'gro'i skabs rdzogs so / /
'dir smras pa /
rim gnyis rnal 'byor skyong ba'i lam bzang por / /
'gal rkyen sbyong dang tshogs gnyis yongs rdzogs thabs / /
thun mong @# / /
min pa'i byin rlabs la brten cing / /
skal ldan thar lam 'dren pa'i shing rta che / /
bar skabs kyi tshigs su bcad pa'o / /
gnyis pa dngos gzhi bdag lhar bskyed pa la /
bdag gi gzhi sbyangs bsgyur dang gzhan gyi gzhi sbyangs bsgyur ro / /
dang po la gsum /
mthar thug gi sbyangs gzhi ngos bzung ba /
bdag gi gzhi sbyangs ba /
gzhi bsgyur ba'i rim pa'o / /
dang po mthar thug gi sbyangs gzhi ngos 'dzin pa la rgya che ba'i sbyangs gzhi zab pa'i sbyangs gzhi /
mthar thug gi sbyangs gzhi dang gsum du yod pa las /
'dir mthar thug gi sbyangs gzhi rang sems lhan cig skyes pa'i ye shes brjod pa'i mtha' thams cad dang bral ba 'di sa bon lta bu la /
rkyen bla ma'i rnal 'byor gyi skabs su tshogs gnyis bsags pa de yis chu lud lta bu'i nyer len byas te /
'bras bu rdo rje rnal 'byor ma'i skur bskyed pa yin no / /
de lta bu'i rdo rje rnal 'byor ma la dbye na /
gsang ba'i rdo rje rnal 'byor ma ni sems can thams cad kyi kun gzhi gdod nas dag pa'i sems 'od gsal ba la bya /
de'i rten 'brel la brten nas nang gi rdo rje rnal 'byor ma lte ba'i rtsa mdud gru gsum gyi nang gi a thung ngam 'di pa'i baM yig la bya /
de la brten nas phyi rol 'khor 'das kyi snang ba 'char bas 'og min na bzhugs pa'i lhan skyes longs spyod rdzogs pa'i rdo rje rnal 'byor ma dang /
'dzam bu'i gling gi yul nyer bzhi /
gnas so gnyis sogs na bzhugs pa'i zhing skyes sprul pa'i sku dang /
yul thams cad na bzhugs pa'i bud med ni las skyes kyi mkha' 'gro dang /
ma mkha' 'gro ma yin pa'i rgyud du byung ba'i bu mo ni rigs skyes kyi mkha' 'gro ma /
rnal 'byor pa rang nyid kyi bskyed rim bsgoms pa dang /
gzhan sbyangs bsgyur byas pa'i 'gro ba thams cad sngags skyes kyi rdo rje rnal 'byor ma ste de dag gi rnam par 'char bar 'gyur ro / /
'dir bla ma dam pas /
dang po sin+D+hu ra'i dkyil 'khor du 'jug skabs nang dang gsang ba'i phag mo ngo sprad /
de la nges shes bskyed nas /
de'i rgyun skyong bar byed pa'i thabs rim pa gnyis kyi rnal 'byor nyams su blangs pas phyi rol gyi dpa' bo dang dpa' mo sprul pa'i sku thams cad dbang du 'du zhing /
de dag gi byin rlabs kyis rang rgyud kyi nyon mongs pa rags pa spong nus pa 'byung /
de la brten nas lhan skyes kyi rdo rje rnal 'byor mas byin gyis brlabs pas /
sems rgyud la bde chen lhan cig skyes pa'i ye shes zer ba'i sgra bo che de skye bar 'gyur bas na /
byin gyis yas rlobs dang rtogs pa mar 'char zhes bya ba yin no / /
gnyis pa bdag gi gzhi sbyangs ba ni /
stong nyid de'i ngang las /
rang lus dngos su ma dmigs kyang /
bsgom don snying kha'i thad tsam du ai byu ru'i mdog can gnyis mdun rgya ba brtse gas ma'i rnam pa can thol gyis byung bar bsam /
des gang du skye 'gyur gyi gnas dang pha ma sbyang bar byed /
de nyid yongs su gyur pa la @# / /
chos 'byung phyi ma dmar gtor nang grus pa mgo mjug ldog pa lta bu 'od kyi rang bzhin can rtsa ba phra ba thur du zug pa /
gdeng kha che ba gyen du phyogs pa'i zur gnyis dku g.yas g.yon dang /
zur gcig po rgal tshigs yod phyogs su bstan pa /
de'i nang der zur bstan phyogs ma gtogs ting gcig nang gcig bcug pa lta bur chos 'byung nang ma 'od kyi rang bzhin can zur gcig mdun dang /
zur gnyis sta zur g.yas g.yon du bstan pa ste /
chos 'byung phyi ma de'i phyogs la zur bstan gyi rnam pa can te chos 'byung phyi nang bsnol thabs su bsgoms /
des gang du skye 'gyur gyi skyes gnas bzhis bsdus pa'i mngal gyi gnas thams cad sbyong bar byed /
chos 'byung nang ma'i steng der /
AH las zla ba'i dkyil 'khor nya gang ba dbus dmar ba'i mdangs can chos 'byung steng ma'i phyogs kyi rgya dang mnyam pa bsgoms /
des mngal skyes sgong skyes kyi khu khrag rdzus skyes kyi sems chags rten gsal stong /
drod skyes kyi rlan gsher rnams sbyong bar byed /
de'i dbus steng du rang gi sems nyid kyi ngo bo yi ge baM dmar po dbu can gyi rnam pa /
des skye gnas bzhir skye 'gyur gyi rnam shes sbyong /
zla dkyil kha mtshams mdun nas g.yon skor du /
oM gsum de nas rbas d+habu kligs ye Ni dzrab Na war ye nI dzrab ro bai zhes pa'i bar 'bru nyis log dang /
de nas ye nI tsa hUM gsum phags gsum swA hA zhes pa rnams thor spung min par khrig ger 'khor ba /
kha dog byu ru'i 'phreng ba lta bu 'od kyi dra bas sbrel shing 'greng stabs rang sgra sgrogs par bsgoms /
chos 'byung gi g.yas g.yon mdun rgya ba spangs pa'i zur bzhir dga' 'khyil dkar la dmar ba'o mdangs can g.yon skor du hril hral 'khor ba bzhi reg la ma 'byar bar bskyed /
des mngal skyes kyi mngal gyi gnas skabs bcu dang /
bar srid kyi rnam shes gsum tshogs sbyong bar byed /
sngags 'phreng baM dang bcas pa las 'od zer kha dog lnga ldan 'ja' tshon lta bu long gis 'phros pas /
rang gi rnam smin gyi lus sha khrag rus gsum sdig sgrib bag chags dang bcas pa'i ngo bo /
gong gi phyi'i baM yig chen po nam mkha'i khams khyab pa de nyid la phog pas| de thams cad sbyangs shing 'od dmar po'i gong bur gyur nas zla gdan steng du tshur 'dus par bsams /
des bar do'i 'khrul snang rnams sbyong zhing /
de rnams bar do longs skur 'khyer ba'i rnal 'byor te /
sbyangs 'bras longs sku'i go 'phang mngon du byed pa'o / /
gsum pa bdag gi gzhi bsgyur ba ni /
de'i ngang las chos 'byung zla dkyil baM yig sngags 'phreng 'od phung dang bcas pa yongs su gyur pa las /
rang nyid rdo rje rnal 'byor ma'i skur gyur pa ni /
sgrub pa po 'khor bar gnas kyang chags sogs 'khor ba'i skyon gyis ma gos pa'i brdar padma dmar po 'dab ma 'bum ldan kha dog dang dri bsung phun sum tshogs pa da lta kha phye ma thag pa lta bu /
de'i steng du byang chub kyi @# / /
sems sogs dkar chos thams cad kyi myu gu 'od gsal bde ba chen po'i ye shes kyi ngo bor smin pa'i brdar nyi ma'i dkyil 'khor me shel gyi maN+Dal kha spubs pa lta bu dbyibs zlum 'khyil le ba 'od dmar ser gyi phung po ltar mi bzod pa 'phro ba /
de'i steng du rang gi sems nyid rgyal ba thams cad bskyed pa'i yum shes rab kyi pha rol tu phyin ma mkha' spyod rdo rje btsun mo lhan skyes sprul pa'i sku'i rnam par shar ba ni /
chos sku bde ba chen po'i go 'phang mngon du mdzad zin kyang /
ma dag 'khor ba'i gnas su sprul pa'i rang bzhin sna tshogs pa'i gzugs sku'i bkod pas 'gro ba rnams snying rjes mi gtong bar rjes su 'dzin pa ste| zhi ba myang 'das kyi mtha' la mi gnas pa mtshon pa'i brdar zhabs g.yas thabs kyi rang bzhin brkyangs pa /
khams gsum las rnam par rgyal ba'i go 'phang brnyes pa mtshon phyir 'jig rten gyi lha chen dus mtshan ma dmar mo gri thod 'dzin pa gan rgyal du bsgyel ba'i 'dod chags kyi gnas nu ma'i steng nas mnan pa /
shes rab chen pos don dam rnam par mi rtog pa spros pa thams cad nye bar zhi ba'i chos kyi sku'i go 'phang mngon du mdzad de srid pa 'khor ba'i mtha' la mi gnas pa mtshon pa'i brdar zhabs g.yon bskums pas 'jigs byed nag po'i dbang phyug mdog nag po gdong gcig pa lag pa gnyis kyis gri thod 'dzin pa kha spug tu bsgyel ba'i zhe sdang gi gnas snying kha'i thad kyi rgyab tu gti mug gi gnas mgo bo bltab cing /
phrag dog gi gnas dpral ba nas sum ltebs su mnan pa /
de gnyis ka'ang shi ba'i ro gdan lta bu dang /
khengs shing dregs pa lta bu ma yin par gdul ba'i rnam pa nyon mongs pa'i rtog tshogs dang bral ba'i ngang tshul can du bsams sems can la rjes su chags pa mtshon phyir so sor rtogs pa'i ye shes kyi rang mdangs sku mdog padma rA ga ltar dmar zhing dwangs la ba spu'i bu ga thams cad nas ye shes kyi 'od dmar po 'phro bas bskal pa'i me li phung po lta bu'i gzi brjid can /
chos thams cad don dam zung 'jug stong pa nyid kyi dbyings su ro gcig pa mtshon pa'i brdar zhal gcig zhi 'dzum chags nyams can| de yang ngo shes 'phrad dus he zer ba lta bu'i zhal cung zad gdangs shing mche ba'i myu gu nas tsam gtsigs shing grags stong skye med kyi chos sgra lhang nger sgrogs pa /
dus gsum gyi shes bya thams cad sgrib med du gzigs pa'i spyan gsum pa khro chags kyi nyams can zhi ba ltar zim bu dang khro bo ltar gdangs pa ma yin pa /
bden pa gnyis thugs su chud pa'i brdar phyag gnyis /
phyag g.yas 'khor ba'i nyes skyon spyi dang bdag tu 'dzin pa'i dra ba rtsad nas gcod pa'i brdar thur du shad kyis brkyangs pas gser gyi rdo rje rtse lnga phyed pas yu ba byas pa'i zangs kyi gri gug 'jol stabs su 'dzin pa /
phyag g.yon steng mkha' spyod kyi dngos grub bsnyen pa'i brdar gyen du btegs te @# / /
dung ltar dkar ba'i kA pa la /
'dod chags rnam par dag pa mtshon pa'i brdar ngo bo bed ba chen po'i ye shes kyi rang bzhin rnam pa bdud bzhi'i khrag gis gang bzhal du dmar chi li li gsol bas bde chen gyi ye shes thugs rgyud la mnga' ba mtshon pa /
shes rab stong nyid kyi rang bzhin yin pa'i phyir zhal cung zad g.yon du phyogs pa /
phrag pa g.yon par rus pa'i kha TaM' ga dkar po yu ba brgyad zhogs smad phra la rtse mo sbom zhing lder ba lus tshad dang mnyam pa rtsa bar gser gyi rdo rje phyed pa /
rtse mor sna tshogs rdo rje'i lte bar bum pa /
de'i steng du thod pa skam po dkar po /
de'i steng dmar po /
de'i steng sngon po gsum brtsegs rtser rdo rje rtse lnga pa sngon po sgang pos mtshan pa /
DA ma ru dang dril bu dang 'phan rtse gsum pa 'phyang ba /
rtsa ba mdun dang rtse mo rgyab tu bstan te bkal ba gru mos 'khyud pa'i tshul gyis 'dzin pas thabs bde ba chen po he ru ka dang nam yang mi 'bral ba mtshon pa ste /
de yang rting pa'i rdor phyed kyi bsrung ba'i 'khor lo me dpung dang bcas pa mtshon /
yu ba brgyad zhogs kyis ngur khrod brgyad dang /
der gnas pa'i klu mchod rten shing me sprin phyogs skyong brgyad tshan rnams mtshon /
sna tshogs rdo rjes gzhal yas khang gi gdan mtshon /
bum pas gzhal yas khang dang sgo mtshams brgyad kyi lha mo rnams mtshon /
thod skam gsum brtsegs kyis sku gsung thugs kyi dkyil 'khor gyi lha tshogs rnams mtshon /
rtse mo'i rdo rjes gtso bo he ru ka dang snying po'i rnal 'byor ma bzhi mtshon /
DA dri la 'phan rnams de rnams kyi sku gsung thugs kyi gsang ba bsam gyis mi khyab pa mtshon pa ste yab 'khor lo sdom pa'i rten dang brten pa'i dkyil 'khor yongs su rdzogs pa mtshon pa'o / /
kun tu rtog pa'i 'ching ba las grol ba'i brdar /
dbu skra pung ba ltar gnag cing 'jam la ma 'dzings shing sil bur grol bas sku sked yan chad khebs pa /
dga' ba bcu drug ste dga' ba re rer bzhi tshan re phye ba'i mchog tu dga' ba'i bde ba bcu drug rgyas pa mtshon pa'i lang tsho bcu drug gi na tshod can /
bde ba bskyed pa'i chu 'dzin dang nu 'bur zung 'khrang zhing rgyas pa /
spyi bo'i rtsa 'khor mtshon phyir dbu gtsug tu rus pa'i 'khor lo dkar po rtsibs sum cu rtsa gnyis pa bubs stabs su yod pa'i rtsibs kyi bar rnams las dbu skra phyir thon cing /
rtse mo rnams nas rus 'phreng gi dra ba 'phyang ba /
'khor lo de'i lte bar bla ma dang gnyis su med pa'i rigs kyi bdag po rnam snang he ru ka dkar po zhal gcig phyag gnyis kyi phyag g.yas pas 'khor lo thugs kar 'dzin cing /
g.yon des yu ba byas ba'i dril bu dkur bsten cing 'dzin pa /
thod skam lnga'i dbu rgyan dang thod rlon lnga bcu'i do shal can /
phyag rgya drug gis brgyan pa /
thor gtsug gi rtse mor rdo rje phyed pa dang /
g.yon ngos su zla tshes kyis brgyan pa g.yas @# / /
brkyang gis bzhugs pa /
de yang bdag bskyed la rigs bdag rang chas ni /
rgyal po'i bu gcig pu skyes tsam nyid nas rgyal srid la dbang bskur bar nges pa lta bu dang /
mdun bskyed la dbang lhas dbang bskur zhing rigs bdag gi rgyas 'debs pa ni /
rgyal po la bu mang po yod pa dbang ma bskur rgyal srid mi dbang ba lta bu ste /
mchod pa'i yul du spyan drangs pa'i lha tshogs kyi gtso bor mnga' gsol phyir dbang bskur ba yin no / /
ye shes lnga'i yon tan rdzogs pa'i skra mtshams nas gser gyi 'khyud mo baiDUr+ya sogs kyi phra tshoms kyis spud pa bcings pa /
de bzhin gshegs pa lnga mtshon pa'i mi'i thod pa leb mo rang gi sor bcu gnyis pa'am /
so lnga par tshal lta bu'i kha mig gi ri mo can gyi cod pan rtse mo rnams su gser gyi pa Tas mdzes pa'i dbus kyi pa Ta'i nang du 'khor lo rtsibs brgyad pa /
g.yas pa gnyis la rim bzhin rdo rje rtse lnga pa'i dbyibs dang /
rin po che 'od 'bar ba /
g.yon ma gnyis su rim bzhin padma 'dab ma brgyad pa dang /
rgya gram maM ral gri'i gzugs kyis mtshan pa mdzes par bcings pa /
yang na pa Ta'i nang gi phyag mtshan ma bsgoms kyang chog par bzhed /
nang gi A li kla li ste khams dkar dmar rnam par dag pa'i thod skam lnga bcu ye shes kyi snang ba las grub pa'i ro skra'i srad bu la brgyus pa'i do shal mgrin pa nas brla'i phra sbom par du 'phyang ba /
snyan gnyis la rus pa'i a long gnyis gshibs kyi rnam pa can gyi snyan rgyan /
sner gser gyi pa Tas mdzes pa /
mgul rgyan rus rgyan dbus dang g.yas g.yon gzhung gsum gyi bar du mgrin pa'i rtsa 'khor mtshon pa'i rus 'phreng bcu drug gi sbrel le zhing sne rnams za ra chags 'phyang ba /
phyag gi dpung ba dang mkhrig ma zhabs kyi long bu'i mtshams rnams su rus pa'i gzhung gsum re phan tshun rus 'phreng gis sbrel ba'i gdub bus brgyan pa /
sku sked du rus pa'i gzhung lnga'i ska rags las 'phyang ba'i 'og pags lte ba'i rtsa 'khor mtshon pa'i rus 'phreng drug cu rtsa bzhi'i 'phyang 'phrul sne mor dril chung gis mtshen pa'i ring ba rnams zhabs kyi long bu /
bar pa rnams byin pa /
thung ba rnams zhabs bus su slebs pa ste /
phyag rgya lnga 'am rgyan lngas brgyan pas ral kha'am mchod phyir thogs dang thal chen ni shes rab ma mtshon byed yin pas mi dgos so / /
dwangs gsal 'od kyi rang bzhin can /
snang stong sgyu ma lta bu /
mthong ba tsam gyis bde chen gyi ye shes rgyud la bskyed nus pa'i sku las 'od zer dmar po 'khor yug tu spro ba'i sne mo rnams las ye shes kyi me dpung rab tu 'bar ba'i klong dkyil na bzhugs par bsgom /
de nas skye ba sprul skur 'khyer ba'i lam 'khyer te sbyang gzhi las nyon gyis rigs drug gang rung gi lus su skye ba sbyong zhing /
sbyangs 'bras sangs rgyas kyi sprul pa'i sku 'grub par byed pa yin no / /
de yang rnal 'byor ma 'di nyid ni spyir sangs rgyas thams cad dang /
bye brag tu dpal @# / /
'khor lo sdom pa'i dkyil 'khor gyi lha tshogs thams cad 'dus pa'i bdag nyid de /
'di'i gsang sngags sarba bud+d+ha DA ki ni zhes pa sangs rgyas thams cad kyi mkha' gro ma zhes pa yin pas /
'di bsgom na de thams cad bsgom par 'gyur zhing /
rigs thams cad 'dus pa'i bdag nyid de /
rigs thams cad bsdu na sku gsung thugs kyi rigs gsum du 'du ba las /
skyabs 'gro'i skabs bla ma dpa' bo rdo rje chos gsung rdo rje dang /
bla ma'i rnal 'byor skabs bla ma sangs rgyas rdo rje chos thugs rdo rje dang /
rigs bdag rnam snang sku rdo rje yin pas rigs thams cad kyi bdag nyid du grub bo / /
gnyis pa gzhan gyi gzhi sbyang bsgyur la sbyangs bsgyur dngos dang /
mthar phyin pa'i bya ba gnyis /
dang po la 'gro ba dag pa'i rnal 'byor nyams su len pa ste /
de la gzhi sbyang ba'i rim pa dang /
bsgyur pa'i rim pa'o / /
dang po ni /
rang rnal 'byor mar gsal ba'i snying khar chos 'byud dmar po nyis brtsegs zla dkyil baM yig sngags 'phreng dang bcas pa gsal btab cing /
de las 'od zer dmar po bun long gis 'phros /
ba spu'i bu ga nas phar song snod kyi 'jig rten rigs drug par do dang bcas pa'i 'gro ba thams cad la phog sdig sgrib dang /
rnam smin gdos bcas kyi phung po lhag med du 'ub kyis sbyangs te thams cad skad cig la 'od dmar po'i phung por gyur par bsgom pa'o / /
gnyis pa ni /
de'i mod la snod thams cad ye shes kyi gzhal yas khang chos 'byung dmar po 'od kyi rang bzhin can dang /
bcud thams cad rdo rje rnal 'byor ma'i skur lam gyis gyur par bsam /
de yang phyi nang snod bcud thams cad rang sems kho na'i rtsal snang yin pas don gyis de ltar sbyang zhing bsgyur du btub pa ste /
de ltar sbyangs bsgyur 'di dag gi tshe bzod med kyi snying rje chen pos kun nas blangs te 'gro ba rnams sbyangs bsgyur byas pas gsang sngags lugs kyi byang sems mthar thug tu 'gro'o / /
'dir smras pa /
bdag gzhan ma dag snang ba sbyangs pa yis / /
dag pa ye shes rang snang gzhal yas khang / /
lha dang lha mo'i ngo bor shar ba la / /
dag snang phyogs med rnal 'byor skyongs 'di spro / /
zhes pa ni bar skabs kyi tshigs su bcad pa'o / /
gnyis pa sbyang bsgyur mthar phyin pa'i bya ba la dngos dang yan lag gnyis las /
dang po la /
ye shes pa bzhugs baM /
lus dkyil gsal 'debs pa /
go cha bcings pa /
sems 'dzin bzlas gnyis bya ba /
zhar byung rdzogs rim bsgoms /
thun bsdu ba'o| |dang po ni /
gzhung gi sa bcad las dpa' bo dpa' mos byin gyis brlabs zhes byung bas /
de la bzhi /
gang gis spyang 'dren pa /
gang spyan 'dren pa /
tshul ji ltar du spyan 'dren pa'o / /
dang po ni /
bsgrub pa po rang lhar gsal ba nyid do| |gnyis pa ni /
pho nya mchog 'bring tha ma gsum ste /
'og min gyi lhan skyes rnal 'byor ma /
'dzam gling gi yul nyer bzhi'i zhing skyes kyi rnal 'byor ma /
mkha' 'gro'i rigs skyes kyi rnal 'byor ma dang /
sngags skyes kyi rnal 'byor @# / /
ma ste /
mdor na /
de thams cad sngags skyes su 'dus pa nyid spyan 'dren no / /
gsum pa ni /
rang bzhin chos kyi dbyings nas te /
spros bral chos kyi sku nam mkha' lta bu las /
gzugs sku 'ja' ris bkra ba bzhin spyan 'dren no / /
bzhi pa ni /
sngags dang phyag rgya ting nge 'dzin gsum las /
sngags ni /
phaiM zhes drag por brjod cing /
pho nya gsum gcig tu 'dus pa'i don yin pas /
phe dang e dang ma gsum gyi gdangs thon par ring por brjod /
bod skad du khos shig ces pa ste /
sngags dang phyag rgya ting 'dzin gsum gyis spyan 'dren pas na /
gnas gsum gyi mkha' 'gro rnams sngon gyi dam tshig rjes su dran nas 'dir ma byon na /
dam tshig nyams pa'i nyes pas mgo bo gas shig /
ces dmod pa bor ba'i mkha' 'gro'i srog sngags yin /
phyag rgya ni /
tsog pur 'dug la rkang pa g.yon pa'i mtheb chen gyis g.yas pa'i mthe bong mnan pa rus sbal gyi 'dug stangs dang /
lag pa gnyis kyi mthe bong thur du brkyangs pa lto sbyar /
mdzub mo'i rtse gnyis 'khyud /
gung mo gnyis kyang rtse sbyar /
srin lag mthe'u chung so sor brkyangs te /
'bar ba ltar byas /
'bar ba'i phyag rgya 'am sam+bu Ta las ngo mtshar sgyu ma'i phyag rgya /
zhes gsungs pa de nyid g.yon nas btegs la mig g.yon skor du gyen du ldog pa'i lta stangs dang bcas dpral ba'i thad du g.yon du lan gsum bskor /
ting 'dzin ni /
rang nyid lhar gsal ba'i snying kha'i baM yig las 'od zer dmar po bun gyis 'phros /
smin mtshams nas phyir phyung rtse mo lcags kyu'i dbyibs can grangs med par gyur pa rnams steng 'og bar gsum phyogs thams cad khyab par 'phros /
pho nya gsum gyi rnal 'byor ma thams cad la phog pas /
steng nas byon pa thams cad dbyar gyi char sprin 'dus pa'am /
kha ba bu yug 'tshub pa bzhin du thib thib byon /
bar nas byon pa thams cad dge 'dun mang po chos 'khor la byon pa ltar 'u ru ru byon /
'og nas byon pa thams cad dbyar gyis rlang rdol ba ltar bun nu nu byon /
de thams cad 'ja' 'od kyi gur phub me tog gi char 'bebs /
snyan pa'i rol mo dang bcas byon par bsams la /
rdo rje khu tshur gyi g.yas pa'i mdzub mos g.yon pa'i mthe'u chung gi steng nas 'khyud pa lcags kyu'i phyag rgya bya zhing /
dzaH zhes rang gi spyi bor byon par bsam /
g.yas steng du byas pa'i rdo rje khu tshur rgyab sprad pa zhags pa'i phyag rgya dang bcas /
hUM zhes brjod cing thams cad 'od dmar por zhu nas sib kyis thim /
rdo rje khu tshur bsdams pa gyen du bkan pa'i mdzub mo gnyis dang /
mthe'u chung phan tshun so sor 'khyud pa lcags sgrog gi phyag rgya dang bcas /
baM zhes brjod pas snying kha'i sa bon la /
chu la chu bzhag pa ltar dbyer med du 'dres /
rdo rje khu tshur bsdams pa g.yon pa'i steng du g.yas pa bzhag la dril bu'i phyag rgya dang bcas /
hoH zhes brjod pas gnyis med ye shes kyi dbang du gyur te byang chub snying po'i bar mi 'bral bar dgyes bzhin du bzhugs par bsam /
tshar lugs la lag pa /
@# / /
padma gar bskor gyi tshul du se gol lan gnyis nang du gtogs pa ma gtogs mi yong kyang /
gong bzhin rgyud sde gzhan las 'byung ba ltar phyag rgya so sor byas pa legs zhes gsungs /
pad skor sngon du 'gro ba'i 'khyud rgya dang bcas te /
oM yo ga shud+d+ha zhes sogs brjod cing /
'bras dus kyi rdo rje rnal 'byor ma de nyid nga'o snyam pa'i lha'i nga rgyal brtan po bzung zhing tha mal gyi 'du shes spangs /
sngags don ni /
chos thams cad shin tu rnam par dag pa'i rnal 'byor ma de nga'o zhes pa ste /
de'ang thabs dang shes rab gnyis med pa / /
rnal 'byor de bzhin gshegs pas gsungs / /
zhes pa ltar 'khor 'das snod bcud thams cad thabs shes gnyis kyi rgya las ma 'das pa'i don no / /
'dir smras pa /
dam ye dbyer med gcig tu gyur pa las / /
tha mal snang zhen skyon dang bral ba yi / /
byang chub bar du mi 'bral byin rlobs shing / /
mos gus tshad med snying po sgrubs 'dir brtson / /
zhes pa ni bar skabs kyi tshigs su bcad pa'o / /
gnyis pa lus dkyil ni /
zhal gnyis ma'i rdzogs rim sngags kyi de nyid 'grub par gsungs pa /
'dir blangs pa'i thun mong ba zhig dang /
grub chen nA ro ta pa'i slob bshad snyan rgyud thun mong ma yin pa gnyis su yod pa las /
'dir zhal shes gsum pa lus dkyil thun mong ma yin pa rje btsun sa skya pa yab sras la snyan brgyud kho nar bzhugs shing /
bdag chen rdo rje 'chang gis kun spangs rdo ring par stsal ba nas bzungs /
slob ma gcig brgyud kho na las gzhan gyi mtshan tsam thos pa'i yul ma yin kyang /
mkhyen rab byams pa ngag dbang lhun grub nas bzung ste bskyed rdzogs kyi khrid rdzogs par 'bebs na /
slob ma gang yod la zhal shes 'di nyid mnyam du 'chad par mdzad pa yin la /
de lta bu'i lus dkyil 'di nyid ni /
sgrub pa po'i lus la gnad du bsnun par bya ba /
yul sum cu so bdun rtsa khams gyi yi ger tshang bar gnas pa /
de thams cad kyi nus pa snying kha'i rtsa khams la tshang ba ste /
lte ba'i khams dmar po la nang gi phag mo 'am dpyid dang thig la'i ya rgyal ti la ka'i sgras bstan pa de nyid snying khar baM yig gi rnam par gnas pa dang /
'byung bzhi'i khams 'bab pa'i rtsa bzhi'i ngo bo baM yig gi srog gi yi ge bzhi dang /
dza lan+d+ha rA la sogs pa'i yul nyer bzhi'i bdag nyid can gyi spyi gtsug la sogs pa'i rtsa nyir bzhi dang /
der rgyu ba'i rlung dang khams dpa' mo'i ngo bo rnams sngags 'phreng du gnas pa ste /
rgyu de dag las rkyen dbang dus su ting lo sbyin pa'i brda' thabs sogs kyis ye shes pa phab cing /
gsang dbang gi skabs su /
lha yi bdud rtsis lus kyi rtsa rlung thig le rnams byin gyis brlabs pa dang /
skabs 'dir ye shes pa bcug pas rkyen byas te /
'dir snying kha'i rtsa thig rlung gsum lus dkyil gyi lhar bsgoms pas /
lus kyi rtsa stong phrag bdun cu gnyis su las rlung dgu brgya phrag re rgyu ba rim gyis 'gags te /
sa dang po nas bcu gnyis pa'i bar gyi rtogs pa myur ba nyid du mngon du 'gyur bar @# / /
byed pa dang /
nang gi rten 'brel stobs su gyur pa de'i dbang gis phyi'i gnas yul gyi mkha' 'gro ma thams cad dbang du 'du zhing de dag gis lam gyi grogs mdzad pa dang /
rgyud byin gyis rlobs par mdzad pa sogs gsang chan lam gyi zab gnad mthar thug pa yin la /
de lta bu'i lus dkyil bsgom tshul ni /
de yang baM yig la e baM gzugs sgrub kyi tshe /
a Iya Uwa r-Ira l-ila lnga gcig tu 'dus pa las baM yig grub pas /
baM nyid a srog tu byas pa'i i u r-i l-i rnams gcig tu 'dus pa'i don yin zhing /
baM de 'od zhu byas pas dbyangs i u ri li bzhi po don gyi a dang bral bas srog med du song ste /
rang dbang med par gsal byed ya ra la wa bzhir gnas 'gyur ba /
de las lha gsal 'debs pa yin pas /
rang lhar gsal ba'i snying khar chos 'byung zla ba sa bon sngags 'phreng dang bcas pa gsal btab la /
ye shes pa bstim pa'i rkyen gyis baM yig de nyid gzi brjid ja cher gyur te lus kyi nang thams cad gsal bar byas /
baM de nyid 'od du zhu ba'i srog gi yi ge a thung zhig gsal btab /
de dang dus mnyam du rlung gi rtsa'i ngo bo dbyangs i gnas 'gyur ba'i yi ge ya ljang gu zhig a thung de'i g.yon du spros /
me rlung gi rtsa'i ngo bor dbyangs ra gnas 'gyur ba'i yi ge ra dmar po zhig a thung gi rgyab tu spros /
sa rlung gi rtsa'i ngo bo dbyangs l-i gnas 'gyur ba'i gsal byed la ser po zhig a thung gi g.yas su spros /
chu rlung gi rtsa'i ngo bo dbyangs u gnas 'gyur ba'i gsal byed wa dkar po zhig a thung gi mdun du spros /
de nas srog gi yi ge a thung dang rtsa dbum gcig 'dus kyi ngo bo rnal 'byor ma dmar mo mtheb sor gyi tshad tsam 'jigs dus kyi gdan la bzhugs shing| pad nyi med pa gzhan rgyan cha lugs sogs phyi'i rnal 'byor ma dang 'dra ba /
phyogs kyi yar la wa'i yi ge bzhi yongs su gyur pa las /
shar du wa las rnal 'byor ma dkar mo /
byang du ya las rnal 'byor ma ljang gu /
nub tu ra las rnal 'byor ma dmar mo /
lhor la las rnal 'byor ma ser mo ste snying po'i rnal 'byor ma bzhi'i ngo bo kha dog las rgya chan lugs gtso mo dang 'dra ba che chung mtheb sor phyed pa /
dpa' bo nyer bzhi'i ngo bo'i zla gdan steng gi mtha' skor ka li so gnyis kyi ngo bo oM gsum ma'i yig 'bru rnams rnal 'byor ma dmar mo rgyan cha lugs gong 'dra so gnyis zhal nang du gzigs bar bsgom /
de ltar nyams su blangs pas rlung sems dbu mar 'dus te rdzogs rim gyi zab gnad bskyed rim du chang ba yin no / /
de yang 'khor lo bde mchog gi lha thams cad lus dkyil 'dir tshang tshul ni /
dbus kyi rnal 'byor ma dmar mo de ni yab he ru ka dang rdo rje btsun mo gnyis med kyi ngo bo /
phyogs kyi rnal 'byor ma dkar ser dmar ljang bzhi ni /
mkha' 'gro ma /
lA ma /
dum skyes ma /
gzugs can ma ste snying po'i rnal 'byor ma bzhi /
mtha' skor kyi oM gsum ma'i yig 'bru so gnyis ni /
rab gtum ma /
gtum @# / /
mig ma /
'od ldan ma /
sna chen ma /
dpa' bo'i blo can ma /
mi'u thung ma /
lang+ka'i dbang phyug ma /
shing grib ma ste /
thugs 'khor gyi dpa' mo /
sa bsrung ma /
'jigs byed ma /
rlung gi shugs can ma /
chang 'thung ma /
sngo bsangs ma /
rab bzang ma /
rta sna ma /
bya gdong ma ste gsung 'khor gyi dpa' mo dang /
'khor lo'i shugs can ma /
dum skyes ma /
chang 'tshong ma /
go cha ma /
shin tu dpa' mo /
stobs chen ma /
'khor bsgyur ma /
brtson 'grus chen mo ste /
sku 'khor gyi dpa' mo ste dpa' mo nyer bzhi dang /
khwa gdong ma /
'ug gdong ma /
khyi gdong ma /
phag gdong ma ste sgo ma bzhi /
gshin rje bstan ma /
gshin rje pho nya mo /
gshin rje ma /
che ba ma /
gshin rje 'joms ma ste sgo mtshams ma bzhi rnams kyi ngo bo yin no / /
gsum pa go cha dgod pa ni /
dper na shing lta bu gnyis gzer gyis bsdam ste mi 'bral bar byed pa dang mtshungs par /
dam tshig pa dang ye shes kyi lha dbyer med du bcings pa'i phyir /
rang dang lus dkyil gyi lha thams cad kyi lte ba /
snying kha /
kha ste lce'i steng /
dbral ba ste spyan dbu ma'i steng /
spyi gtsug ste skra mtshams nas gyen du sor bzhi'i thad yan lag dpung mgo gnyis /
lag pa'i mkhrig ma gnyis /
dpyi gnyis /
bol tshig gnyis rnams su zla dkyil chung du re re rgyan btags pa lta bu dang /
nang du sngags 'khor gyi gdan lta bu ma yin par /
sku gzugs dang dbyer med par chu nang du zla ba shar ba lta bur gyen bslang gi skya 'khyil le bar bsam /
zla gdan de dag gi ngos su lte bar oM baM dmar mo rdo rje phag mo'i ngo bo /
snying khar haM yoM sngon po gshin rja ma'i ngo bo /
khar hriM moM dkar po rmongs byed ma'i ngo bo /
dpral bar hriM hriM ser po bskyod byed ma'i ngo bo| spyi gtsug tu hUM hUM ljang gu sngag byed ma'i ngo bo /
yan lag thams cad la phaT phaT dud kha tsaN+Di ka'i ngo bo yig 'bru rnams zla ba'i ngos la rgyab bstan breng tshar me long du gzugs brnyan shar ba ltar bsgom /
smras pa /
thun mong dang ni snyan brgyud gdams pa'i bcud / /
snying dbus rtsa thig rlung gsum dkyil 'khor lha / /
phyi nang mkha' 'gro'i tshogs rnams dbang bsdus kyi / /
byin rlabs mi 'bral go cha'i bsrung 'di mtshar / /
ces pa ni bar skabs kyi tshigs su bcad pa'o| |bzhi pa sems 'dzin gyi dmigs pa ni /
spyi'i sems 'dzin dang /
bye brag gi sems 'dzin gnyis /
dang po la /
nga rgyal 'dzin pa dang /
gsal snang bsgom pa gnyis las /
dang po ni /
bdag nyid tha mal pa gtan nas ma yin gyi bcu gsum rdo rje 'dzin pa'i go 'phang mngon du mdzad pa'i rje btsun rnal 'byor ma de dngos rang yin no snyam du nga rgyal ci nus su bskyed cing /
bskyed rim la gsal snang las nga rgyal gtso che bar gsungs /
gnyis pa ni /
nga rgyal de ga'i dang nas /
rang rnal 'byor ma sku mdog dmar mo zhal gcig phyag gnyis gri thod 'dzin pa /
'jigs dus kyi gdan la brkyang bskums tshul gyis bzhugs pa /
sku la rus pa'i rgyan cha skya khro le ba /
ye shes kyi me'i dbus @# / /
na bzhugs pa 'ol spyi tsam la gsal snang thon par sems 'dzin /
gnyis pa bye brag gi sems 'dzin la /
rgyan med la sems 'dzin pa dang /
rgyan can la sems 'dzin pa gnyis /
dang po la /
spyan dbus mar sems 'dzin pa ni /
rang gi dpral bar spyan dbus ma /
dbus nag la mtha' skya ba spyan rtsa dmar shig ge ba /
spyan g.yon pa gyen lang lta ba /
dbus sbom zhing mjug ma ring bu /
de'i 'gram du smin ma nag khyug ge ba gsal btab cing /
mi gsal na khyad par de dag ngag tu'ang brjod cing gsal /
des kyang ma gsal na /
de lta bu ri mor bris te mdun du bzhag la lta ba'am /
rang gi dpral bar sbyar la me long sogs su bltas la bsgom /
de gsal zhing bstan pa na /
spyan gnyis po khyad chos gong dang 'dra ba /
smin mtshams dbus su gnyer ma'i ri mo dod tsam dang /
g.yas g.yon du che ba re yod pa /
de nas rim bzhin /
shangs kyi rtsa ba phra zhing rtsa mo gzengs mtho ba /
shangs bug dmar seng de ba zhal gyi mchu sgros legs shing mchu bim pa ltar dmar ba de'i nang tshem 'phreng bzhi bcu mu tig gi 'phreng ba ltar dkar zhing 'thag bzang ba mche ba cung zad 'bur ba /
zhal cung zad gdangs pa he byas pa lta bu snyan shal ring zhing mdzes la snyen shog rgyas pa /
phrag pa gnyis kong mo med pa'i thal gong rgyas pa /
phyag gnyis byu ru'i lcug phran lta byin gyis phra zhing mdzes pa /
nu 'bur rab tu rgyas shing mthong bas bde ba bskyed pa /
sku sked phra la grim pa /
brla sogs sku smad kyi sha ches cher rgyas pa /
chu 'dzin snum zhing stug pa /
phyag zhabs kyi mthil padma'i 'dab ma ltar 'jam zhing mnyen pa /
sor mo rnams dra bas 'brel zhing mthil bzhir 'khor lo'i ri mo bkra ba /
zhabs mthil mnyam zhing long bu mi mngon pa /
dbu skra gnag snum nyag ma re re nas sil bur grol bas sku sked yan chad khebs pa rnams rim bzhin gsal snang brtan po ma byung bar du sems 'dzin /
gnyis pa la /
spyi bor rus pa'i 'khor lo rtsibs so gnyis pa dkar po /
lte bar rigs bdag rnam snang /
rigs lnga'i dbu rgyan dang skra 'ching /
mgul rgyan phyag zhabs kyi gdu bu ska rags 'og pags do shal /
phyag mtshan gri gug thod khrag kha T+laM ga 'jigs dus kyi gdan me ri rnams gong du bshad pa ltar so sor gsal snang brtan par sems 'dzin /
de ltar lus dkyil rnams la'ang sems 'dzin gtong /
de dag gi skabs su gsal na gsal te 'phro bcad /
mi gsal na mi gsal te 'phro bcad pa ni bsgom gyi dug gam /
rnam rtog gi dug dbyung ba zhes zer /
res rgyan can /
res rgyan med /
res rigs bdag nas pad gdan par /
res de las ldog pa /
res phyi'i me ri nas nang du de las go ldog /
res phyi'i rnal 'byor ma yungs 'bru tsam gyi nang du lus dkyil kyi lha tshogs ri tsam bsgom pa /
dper na khab mig nang nas ri mthong ba ltar bur bsgom /
res phyi'i rnal 'byor ma ri tsam gyi nang du /
lus dkyil yungs 'brur tsam bsgom ste @# / /
dmigs pa'i rtsal sna tshogs sbyong /
res rang rnal 'byor mar gsal ba dang /
lus dkyil gyi lha tshogs bcas rgya che ba je che je ches nam mkha'i khyon gang bar bsams la sems 'dzin /
res 'ga' rang rnal 'byor ma dang lus dkyil bcas je chung je chung du song bar bsam la /
phyi'i rnal 'byor ma mtheb sor tsam dang lus dkyil rnams spus bris pa lta bur bsgom pa ste phra ba la sems 'dzin /
de dag thams cad kyang rgyan can /
rgyan med /
phyi nang gi lha so sor dmigs te gsol 'debs /
sems 'dzin gang gtong kyang gnas cha brtan po yongs su re bas rgyun thung na rnam rtog gzhan gyis bar gcod cing /
de 'dra yang yang byung tshe rjes su dmigs pa nam gtad res kyis rnam rtog gi bar du gcod pa'i lang shor du 'gro zhing gsal po ma byung kyang gsal la res yun bskyang na /
shes pa 'thom po de khar rgya 'byams su 'gro bas /
myur du rang dbang ba'i tshul gyis 'phro bcad de /
de la ched du mi bsam par rang so 'dzin zhing ma g.yeng tsam gyis rang babs su ngal bso /
yang rtse gcig tu rig pa bsgrims nas rig pa gsal ba dang /
sngar ltar rang babs su glod la bsgom pa res 'jog tu goms par byed /
gang ltar thog mar yid dmigs rlung gsum hril gyis bsgril la dmigs pa gtad /
bar du shes pa khongs lhod kyis cung zad mnyam par bzhag /
de ltar byas pas gsal cha dang gnas pa thams cad pa rtan cing yun je ring du 'gro /
dmigs pa la brtan pa thob pa'i rtags la /
snang phyogs kyi ngo bo nyid /
stong phyogs kyi ngo bo nyid /
zung 'jug gi ngo bo nyid gsum du yod pa las /
dang po ni /
dper na spyan dbus ma lta bur sems bzung bas ji ltar bsgoms pa'i spyan de lta bu rang gi dpral bar mig gis mthong rgyu dang /
lag pas reg tu yod dam snyam pa lta bu dang /
yang na dpral ba na lhang lhang ba /
za ba sprid pa sogs 'byung /
gnyis pa ni /
bsgom pa'i spyan mi gsal kyang mthar kun rtog rags pa thams cad ched du bkag pa ma yin par rang 'gags su song nas rang med pa lta bur snang ba stong cham mer gnas pa 'byung ste /
de ni stong nyid rtogs pa'i lta bar mi 'gro yang /
de la brten nas rim bzhin bsgom pas rnam par mi rtog pa'i stong nyid rtogs par 'gyur /
gsum pa ni /
dmigs pa 'dzin pa'i tshe glo bur du smig rgyu dang du ba lta bu dang me khyer lta bu dang /
nam mkha' nas re khwa nag po thur du brkyangs pa lta bu /
sgra gcan gyi lus shin tu 'jigs pa'i phyed sogs 'od gsal gyi rtags rnams rim bzhin 'char bar 'gyur ro / /
smras pa /
tha mal zhen bral 'bras dus rje btsun ma / /
yin par nges rnyed nga rgyal sems 'dzin gyis / /
mthar phyin snang stong zung 'jug 'od gsal gyi / /
nyams snang ma lus skal bzang deng 'dir shar / /
ces pa bar skabs kyi tshigs su bcad pa'o / /
lnga pa bzlas pa la /
ngag bzlas dang /
yid bzlas gnyis las /
@# / /
dang po ni /
sngags bzla ba'i dgos pa /
'phreng ba'i de nyid 'phreng chog bzla tshul dngos dang bzhi /
dang po ni /
gnad dang ldan pas gsang sngags zab mo'i bzlas brjod byas pa'i mthus lha'i thugs brgyud rang dbang med par bskul nas dngos grub myur du ster bar byed pa'o / /
gnyis pa ni /
las so so'i 'phreng ba mi 'dra ba bshad pa sogs mang yang /
skabs 'dir rgyud dang bla ma'i dgongs don /
mi thod gsar pa'i 'phreng ba gzhan gyis longs ma spyad pa /
grangs brgya dang bcu gcig byas pas gzhi bsnyen 'bum phrag bzhi'i kha skong bzhi khri bzhi stong brgya phrag re dgos pa'i bzhi brgya tsam ma gtogs zhar la 'gro ba'i dgos pa yod /
'phreng thag grong pa'i chos kyis ma gos pa'i bu mos bkal ba'i ras bal sogs kyi srad bu dgu bsgril du byas pas sprul sku dang nye sras brgyad mtshon pa /
mdud 'dzin dang kha 'jog kyis chos sku dang longs sku mtshon pa 'du bya /
gsum pa ni| 'phreng ba lag pa g.yon par bzhag la g.yas pas 'gab /
a mr-i tas bsangs /
swa b+ha wa sa sbyangs /
stong pa'i ngang las rang gi lag g.yon paM las padma dmar po 'dab ma lnga pa'i lte bar AH las zla ba'i steng du /
AH yig dkar po'i mthar A li dkar po'i 'phreng ba g.yon bskor dang /
lag pa g.yas pa hUM las rdo rje sngon po'i lte bar mA las nyi ma'i dkyil 'khor gyi steng du /
hUM yig dmar po'i mthar kA li dmar po g.yon bskor du 'khod par bsam /
'phreng ba'i steng du yum dkar po /
hUM sngon po /
AH dmar po /
oM dkar po rnams brtsegs mar gnas par bsam /
skad cig gis 'phreng thag hUM las rdo rje sems dpa' nye ba'i sras brgyad dang /
'phreng rdog rnams AH las dgra bcom pa /
mdud 'dzin 'og ma oM las gzugs kyi sku /
steng ma chos kyi sku rnams kyi ngo bor gyur par bsam la /
oM bA de pA de mahA dz+nyA nam sarba bud+d+ha ma yaM b+ha khe ta hUM hUM hUM ho ho ar+ha khaM swAhA /
zhes brgya rtsa bzlas /
rang gi thugs ka'i bM yig las 'od zer 'phros pas sangs rgyas thams cad kyi gsung gi byin rlabs thams cad A li kA li'i rnam par spyan drangs te 'phreng ba la thim /
lag pa gnyis thabs shes kyi rnam par sbyor zhing bsrubs pas yi ge rnams las kyang bdud rtsi'i rgyun 'bab pa 'phreng bar thim par mos la sngags kyis has btab /
yang na 'phreng ba yab ka ltar padma gar dbang du bskyed la byin gyis brlabs /
rgyun par oM gsum ma lan gsum mam /
oM ru tsi ra ma Ni pra warta ye hUM phaT /
zhes lan bdun gyis byin gyis brlabs /
bgrang tshul ni lha dbang du bsdu ba'i gnad kyis /
lag pa g.yon pa'i gung mo'i steng du 'phreng ba bzhag pa /
mthe bong lcags kyu'i tshul gyis dngos grub myur du 'gug pa'i bsam pas lte ba'i thad bgrang la /
g.yas mnyam gzhag gi 'phreng ba la brten pa'i rnam pa bya'o / /
bzhi pa bkod pa'i bzlas pa spro bsdu'i bzlas pa dang gnyis las /
dang po la /
@# / /
rang gi snying kha'i lus dkyil gyi gtso mo'i thugs kar chos 'byung zla ba bM yig sngags kyi 'phreng ba bcas legs par gsal btab cing yig 'bru rnams la rim pas sems gtad nas klog pa'i tshul du sngags bzla'o / /
gnyis pa la /
gzhan don yid byed dang /
bdag don yid byed kyi dmigs pa gnyis /
dang po ni /
lus dkyil gyi gtso mo'i thugs ka'i sa bon sngags 'phreng las 'od zer dmar po dpag tu med pa 'phros /
lus dkyil gyi gtso mo'i sku'i nang thams cad gsal bar byas /
phyir 'phros lus dkyil gyi rnal 'byor ma bzhi dang dpa' bo nyer bzhi rnams kyi sku'i nang thams cad gsal bar byas /
phyir 'phros rang phyi'i rnal 'byor ma'i sku'i nang thams cad 'od kyi snang bas gsal /
rang lus las kyang phyir thon phyogs bcur 'phros shing rigs drug bar do dang bcas pa'i sems can thams cad la phog pas de rnams kyi rgyud kyi sgrib pa bag chags dang bcas pa thams cad gtan med du sbyangs te /
thams cad rdo rje rnal 'byor ma'i skur lam gyis gyur pa de thams cad kyi zhal nas kyang bung ba tshang zhugs kyi tshul du sngags sgra dir ri ri sgrogs par bsam la sngags bzla'o / /
gnyis pa ni /
yang rang gi snying kha'i lus dkyil gtso mo'i thugs dka'i sa bon sngags 'phreng dang bcas pa las 'od dmar po dpag med bun long nge ba 'phros /
lus kyi nang thams cad gang /
phyir 'phros pa'i sne mor phyi nang gsang ba'i mchod sprin bsam gyis mi khyab pa spros te /
phyogs bcu'i rgyal ba sras dang bcas pa kun tu bzang po'i mchod sprin gyis legs par mchod cing mnyes par byas /
de rnams kyi sku gsung thugs kyi byin rlabs mkha' spyod kyi dngos grub thams cad 'od dmar po'i rnam par tshur bsdus /
snying kha'i lus dkyil gtso mo'i thugs ka'i bM yig la thim pas rgyud byin gyis brlabs par bsam la /
bzlas bya'i sngags kyang jo bo nA ro ta pa'i rgya gzhung du mi gsal ba rnams /
brgyud ldan dam pa'i man ngag bzhin rgyal po chen po iN+t+ra b+ho d+hIs bkral ba'i phag mo zhal gnyis ma'i gzhung las kha 'geng mdzad pa'i oM gsum ma nyid bzla zhing /
bzla tshul kyang| sgra ha cang che chung /
ha cang myur bu la sogs bzlas pa'i skyon brgyad bral bar /
yid gzhan du gtan nas ma g.yengs pas rang gi phrag gong du thos tsam du dam bcas pa'i sngags grangs nyung mthar byas pa bzla /
las dang po par lam gzhan gang las kyang ngag bzlas nyid gtso che zhing /
sems gzhan du g.yeng ba'i rgya 'byams kyi ngang nas grangs ji ltar mang po song yang 'bras bu gtan nas mi 'byin no / /
gnyis pa /
'gog bzlas sam /
yid bzlas ni /
rdo rje skyil krung bsam gtan gyi lus gnad drang po'i ngang nas /
thog mar rlung ro dgu phrugs su bsal /
de nas rtsa gsum gsal btab pa man ngag ltar byas la /
mig g.yon du lta stang dang bcas sna bug @# / /
g.yon nas rlung thog mtha' gnyis dal la bar pa shugs drag pa zhig sangs kyis bus la /
rang rgyud kyi 'dod chags kyi rtog pa thams cad dmar la mog pa'i rnam par rkyang ma'i lam nas rlung dang 'grogs nas phyir thon te /
dang por 'dom gang tsam de nas khang pa sogs kyi phyi rol tsam /
de nas je ring je ring du stong gsum 'jig rten gyi khams mang brgal nas song ste /
mthar dud sprin ltar rang yal du song bar bsam la rlung phyi rol du rgyang ring du 'dzin /
rlung ro rdzogs par thon pa'i rtags snying na kham kham pa 'byung /
yang g.yon nas dal bus nang du rdubs la sna bug g.yas nas gang ltar phyir 'bud cing ro ma'i lam nas zhe sdang gi rtog pa rnams nag la mog pa'i rnam par sbyangs pa'i dmigs pa gong ltar dang /
yang sna gnyis nas dal bus nang du rdubs la /
sna bug gnyis ka nas gong ltar phyir 'bud la /
dbu ma'i nang nas gti mug gi rtog pa thams cad dkar la mog pa'i rnam par sbyangs pa'i dmigs pa gong ltar bya /
slar yang de 'dra lan gnyis byed pa ni rlung ro dgu phrugs su gsal ba yin /
de yang rlung bum can mang du 'dzin na rlung ro dgu phrugs su gsal zhing /
lan gcig gnyis las mi 'dzin na rlung ro lan gsum bsal bas chog /
de nas dngos la 'og sgo 'byed 'dzum dang bcas /
'og rlung snyan gsan 'bebs pa'i tshul gyis gyen du lte 'og tsam du phyed 'then tsam byas /
steng rlung sa len pa'i tshul zhes /
lus byings drang po'i thog sa nas dngos po zhig yar 'degs pa lta bur mgo bo sgur tsam thog /
steng rlung sna bug gnyis nas 'jam por dal bus rdubs la /
rlung de 'ded byed kyi rnam par mchil ma sgra med zhig mid /
sgra bcas su mid pa pho ba'i drod la gnod pas spangs /
dmigs pa steng rlung mchil ma bcas pa snying khar slebs pa dang mnyam du lus dkyil chos 'byung zla dkyil rnal 'byor ma rnams dang bcas pa mar phul te lte bar phab /
de yang tshas 'byung phyi ma'i rtsa ba phra ba gsang gnas su thug cing /
gdeng kha che ba lte bar slebs par bsam zhing /
lus tshug bcings drags pa ma yin par rang babs su lhod /
de ma thag lte ba'i lus dkyil de'i rnal 'byor ma bzhi dbus kyi gtso mor 'dus shing /
gtso mo yang skad cig gis bM yig tu gnas gyur /
mtha' skor gyi rnal 'byor ma so gnyis skad cig gis oM gsum ma'i sngags 'phreng du gyur par bsam la /
steng rlung lte 'og tsam du chir gyis mnan cing 'og rlung rdzogs par 'then nas srog thur bsres la 'jam rlung bum can bzung bzhin du /
rang sems bM yi ga la zhugs pa bzhin /
mtha'i sngags 'phreng g.yon skor du klog pa'i tshul du /
so dang mchu ming gul bar yid kyis bzlas pa lnga 'am bdun nam gsum sogs gang nus bya /
rlung 'byongs pa'i tshad bum can bzung bzhin du yid bzlas sum cu tsam thub pa yin gsungs /
de nas rlung 'dzin mi thub @# / /
pa 'dra na btsan thabs su mi bzung bar 'og rlung 'then ne ba'i ngang nas /
sna sgo'i spu mi 'gul ba'i tshod kyis dal bus rang bgros su nar gyis btang /
cung zad ngal gsos la yang 'dzin cing yid bzlas bya| 'dis mtshon rlung sbyor rigs kyi dmigs pa ma yengs pa'i brtan po med par dran rtog sna tshogs su 'phror 'jug pas khams 'dus su gegs bskyed par gsungs /
yid bzlas zhes pa 'di mtshan bcas kyi rdzogs rim yin pas na /
'di la brten nas du ba la sogs pa'i rtags dang /
'phar g.yo zhes rtsa mdud grol ba'i rtags lus la tshug mi thub pa'i bde drod sogs 'byung ba yin no / /
smras pa /
dngos grub myur stsol ngag dang mtshan bcas kyi| /
lhod dang spro bsdus rang dang gzhan gyi don / /
rang bzhin lhun grub bzlas pa'i rnal 'byor la / /
brten nas sgra grags sngags su shar la spro / /
zhes pa ni bar skabs kyi tshigs su bcad pa'o / /
drug pa zhar byung rdzogs rim gnyis las /
rdzogs rim dang po la'ang dngos dang yan lag gnyis las /
dang po ni /
rlung bum pa can sngar ltar bzung thub na dang /
ma thub kyang 'gal ba med cing /
rang lhar gsal ba'i lte ba'i chos 'byung gi mdun rgyab gnyis spangs pa'i gra bzhir dga' ba 'khyil ba dmar po mthong ba tsam gyis bde ba bskyed nus pa zhig g.yon skor du shugs drag tu 'khor bar bsam /
des bde chen lhan cig skyes pa'i ye shes skye bar byed /
yan lag ni de dang mnyam du tshang bug gi thang kyi nang du dga' 'khyil dkar po nas 'bru tsam zla bas bris pa lta bu dkar po g.yon skor du drag por 'khor bar bsam pas mi rtogs pa skye bar byed /
rtog pa rag pa 'gags nas sems byings por song na dga' 'khyil de nyid bM la bsdus te rig pa ngar phyung /
b+ha ga padma kha phye ba lta bu'i nang du dga' 'khyil dmar po nas 'bru tsam mtshal gyis bris pa lta bu drod kyi rang bzhin can g.yon du shugs drag 'khor bar bsgom pas bde ba bskyed par byed /
bde ba ha cang che ba'i 'dzag gegs byung na /
dga' 'khyil de nyid bM la thim par bsam /
de yang chos 'byung zur gsum pas shes rab ma'i padma dang /
steng gi dga' 'khyil bzhi dang de re rer yang 'khyil chung bzhi re yod pas /
kun lta bu'i byang chub kyi sems las byung ba'i dga' bzhi'i ye shes bcu drug mtshon par byed do / /
gnyis pa zhar byung rdzogs rim ni /
rlung bum can 'dzin pa'am ma bzung kyang rung la /
rang rnal 'byor mar gsal ba'i sku snang stong gnyis su med pa /
dar dmar gyi gur phub pa lta bu'i dmar sang nge ba'i dbus drang por /
chos 'byung zla ba sngags 'phreng dang bcas pa'i ngo bo tsa dbu ma gro sog tsam kha dog dmar gsal lam khyad chos bzhi ldan gang rigs mar sne gsang gnas su slebs shing /
yar sne tshangs bug na sba gug pa ltar mar gug ste smin mtshams su bug pa ha re yod par bsam /
dbu ma'i mas@# / /
sner dga' 'khyil mtshal cog la mas bris pa lta bu'i dmar po nas 'bru tsam zhig g.yon skor du drag tu 'khor ba la dmigs pa gtad pas /
mthar dga' 'khyil dmar po de g.yon skor du 'khor bzhin yar dbu ma'i nang brgyud dmar khyi li li snying kha'i bar du byung zhing 'khor bas snang ba thams cad bde ba'i rang bzhin du cham cham song bar bsam /
yang dbu ma'i yas sner dga' 'khyil dkar po nas 'bru tsam zla zhun gyis bris pa lta bu'i dkar po zhig g.yon skor du drag por 'khor ba la dmigs pa gtad cing /
mthar dga' 'khyil dkar po de nyid g.yon skor du skya chi li li 'khor bzhin /
dbu ma'i nang brgyud smin mtshams nas gyen du song /
spyi gtsug nas mar bab ste snying kha'i dga' 'khyil dmar po de'i steng du reg la ma 'byar bar g.yon skor du 'khor bas /
snang ba thams cad stong nyid kyi ngang du lhan lhan song bar bsam /
mthar dga' 'khyil dkar dmar de gnyis snying khar g.yon skor du drag por 'khor bzhin pa la dmigs pa gtad pas khrugs kyis 'dres te dga' 'khyil dmar skya 'od kyi rang bzhin can gcig tu gyur pa g.yon skor du hri li li 'khor bzhin je chung je phrar gyur te /
dbu ma'i nang der rang yal la song bar bsam la brjod bral gyi ngang du bzhag /
'di lam gyi gnad che shos 'da' kha ma'i nyams len yin pas dmigs pa gang gsal dang rgyun gang ring dgos par gsungs /
des sbyangs gzhi rang nyid 'chi ba'i gnas skabs su /
lte bar ma las thob pa'i khams dmar po yod pa de nyid gnas 'phyug stems nas yar gyen du song ba las byung ba'i mched pa dmar lam pa dang /
spyi gtsug tu pha las thob pa'i khams dkar po yod pa de nyid gnas 'phyug ste mar thur du bab pa las byung ba'i snang ba dkar lam pa dang /
de gnyis snying khar 'dus pa'i bar du rnam shes 'thum pa las byung ba'i nyer thob nag lam pa 'char bar 'gyur ba rnams /
sbyong byed dga' 'khyil dkar dmar yas bab mas brtan mthar snying khar 'dres pa dang /
mthar stong nyid la mnyam par bzhag pa sogs kyis sbyangs pas /
sbyangs 'bras gzhi dus su nyer thob kyi rjes de ma thag gzhi yi 'od gsal 'char ba'i tshe ma'i spang du bu rgyugs pa ltar 'od gsal ma bu 'dres nas /
'chi ba 'od gsal chos kyi sku mngon du 'gyur ba'i gnad khyad par can yod do / /
smras pa /
rdzogs rim dngos dang yan lag mdor bsdus tsam / /
khyad par zhar byung 'dir 'bad nam zhig dus / /
'od gsal ma spang bu ni rgyug pa ltar / /
dga' spro'i dpal cha chos sku de na gda' / /
zhes pa bar skabs kyi tshigs su bcad pa'o / /
bdun pa thun bsdu ba'i rim pa la /
bsam mi khyab kyi rnal 'byor la thun mong ba dang /
thun mong ma yin pa gnyis las /
'dir thun mong ma yin pa'i bsam mi khyab kyi rim pa ni /
rang rdo rje @# / /
rnal 'byor ma'i sku sha khrag rus gsum spangs pa 'ja' tshon lta bu'i lus kyi nang dbus drang por /
rtsa dbu ma mda' snyug tsam chu shing gi sdong po ltar drang ba /
padma'i 'dab ma ltar srab pa /
rgya skyegs kyi me tog ltar dmar ba til gyi mar me bzhin gsal ba ste khyad chos bzhi ldan /
yar sne tshangs bug nas mar gug ste spyan dbus ma'i thad du zug pa dang /
mar sne lte 'og sor bzhir chos 'byung dmar po sor bzhi pa zhig gsal btab nang du zug pa /
de'i g.yas su ro ma dmar mo khrag gis gang ba'i rnam pa tsha reg can /
g.yon du rkyang ma dkar mo khu bas gang ba gsher bag can phra sbom gro sog 'bring pa tsam rtsa gsum reg la ma 'byar ba'i tshul gyi gsum gshib /
ro rkyang gi yar sna tshangs bug nas mar mdun du gug ste sna bug gnyis su ha re zug pa /
mas sna lte 'og chos 'byung nang du rtsa gsum sbub stong gcig tu gyur pa ste ro rkyang gnyis dbu ma las cung ring ba yar gug ste dbu ma'i mar snar zug pa /
rtsa nas gsum 'jom pa'i mas snar /
lte ba'i baM yig dang rang sems dbyer med kyi ngo bo rnal 'byor ma ril ma tsam mam /
gsal theb na gang chung chung du bsgom /
sku mdog phyag mtshan rgyan cha gdan dang bcas pa bdag bskyed ltar gsal btab /
de yang 'phar la khad 'phur la khad pa zhabs gnyis dbu ma'i nang gi ro rkyang gi mar sne gnyis la gtad pa de la rang sems zhugs pa bzhin du bzung /
rlung phyir 'gro ba dang bstun rnal 'byor ma de'i thugs ka'i baM yig las chu las chu bur rdol ba ltar rnal 'byor ma rang 'dra yungs 'bru tsam zhig glog 'khyug pa ltar chad nas dbu gtsug brgyud de thon /
g.yas ro ma nang nas dmar khyug ge yar song gzung rtog dang ro ma'i rtsa lam sbyangs /
sna bug g.yas pa'i sgor byung /
rlung gi ngo bo 'ja' gur chung ngu'i dbus su bzhugs /
de las 'od zer mang po nyi rdul 'tshub pa ltar spros pa'i sne mor rnal 'byor ma dpag tu med pa byung ba phyogs bcur gshegs /
phyogs bcu'i sangs rgyas sras dang bcas pa thams cad la phyi nang gsang ba kun tu bzang po'i mchod pa'i sprin phung sprul pas mchod cing chos nyan /
yang ma dag pa'i zhing thams cad du'ang gshegs te /
snod thams cad chos 'byung gi gzhal yas khang dang /
bcud thams cad rnal 'byor ma'i skur lam gyis bsgyur /
chos bshad /
sgrib pa sbyangs par byas /
slar sprul pa rnams dang snod bcud thams cad sna sgo'i rnal 'byor mar 'dus /
de nyid rlung nang du 'jug pa dang bstun 'od dmar po'i rnam @# / /
par zhu /
sna bug g.yon nas zhugs rkyang ma'i lam brgyud 'dzin rtog dang rtsa lam sbyangs /
lte ba'i rnal 'byor ma la thim par bsam la /
rlung kha sbyor ci thub bzung /
slar yang gong ltar spro ba dang bsdu ba sogs lan gcig gsum lnga bdun nyer gcig sogs gang rigs byas la rtsa lam sbyangs pa'i mthar /
rtsa gsum mdo'i rnal 'byor ma de nyid mkha' spyod du gshegs par rings pas gar stabs ling ling bzhugs pa'i thugs ka'i baM yig las 'od zer dmar po 'phros sku lus kyi nang thams cad 'od dmar pos khrig ge mer gyis gang /
phyi'i rnal 'byor ma'i gdan zhabs la them /
zhabs sku'i rdza mar thim /
mkha' spyod nas snyan pa'i glu dbyangs rnga dril sogs kyis sgra 'ur chil chil bsgrags pas rkyen byas te /
lte ba'i rang sems rnal 'byor ma de nyid mkha' spyod du rings par chas te lte bar byon pas ro rkyang gi mas sna cha yig ltar gug pa gnyis gru gu hril ba ltar zhabs la yar thim dbu ma spyi gtsug nas mar zug /
snying khar byon pas phyi'i rnal 'byor ma'i sku smad nang gi rnal 'byor mar thim /
dbu ma spyi gtsug nas mar dang ro rkyang gnyis zhabs la yar thim ste je thung du gyur /
mgrin par byon pas phyi'i sku yi bar thams cad nang gi rnal 'byor ma'i skur thim /
dbu ma ro rkyang gong ltar thim zhing thung du song /
spyi bor byon pa'i phyi'i sku stod dang nang gi rtsa gsum rnams lhag med du nang gi rnal 'byor mar thim /
de nas rnal 'byor ma de nyid yer gyis 'phags te mkha' la bya 'phur ba bzhin du sgra 'od rol mo'i bsu ba dang bcas te mkha' spyod dag pa'i zhing du yud kyis gshegs par bsam la /
de ga'i ngang der sems gsal stong zung 'jug gi ngang las bcas bcos med pa namkha' lta bur mnyam par 'jog /
slar yang 'od gsal de'i ngang nas namkha' las sprin ldang ba bzhin du rang sems rdo rje rnal 'byor ma'i skur langs te /
bya thur du 'phur ba ltar sngar gyi gnas su byon pas phyi'i lus kyang sngar bzhin grub par bsam /
rtsa sogs gong ltar gsal btab la /
skyar skyin bdun nam nyer gcig sogs sbyang ngo / /
'di ni bskyed rim la brten nas mkha' spyod bsgrub pa'i lam gyi nying khu /
nang gi rnal 'byor ma'am /
rnal 'byor ma'i 'pho chung zhes zer zhing /
dpal ldan sa skya'i sngags 'chang mang po lus ma spangs par mkha' spyod du gshegs pa'i yid ches byin rlabs kyi tshan kha khyad par du 'phags pa nyid do / /
smras pa /
rnal 'byor bsdu rim spyi dang khyad par du / /
bskyed rim la brten mkha' spyod bsgrub lam mchog /
lus ma spangs par skal bzang nyams myong ba'i / /
don 'di nyams su longs dang skal ldan rnams / /
zhes pa bar skabs kyi tshigs su bcad pa'o / /
de nas thun mtshams lha'i nga rgyal gsal snang dang ldan pa'i sgo nas go cha'i lha sngar @# / /
bzhin bkod cing /
de nas lag pa g.yon pa'i mtheb srin gyis phyogs g.yon skor du se gol gtog cing /
hUM bzhi pa'i sngags brjod /
sum+b+ha ni'i sngags mtshan dang po kha dog nag po las shar dang steng du kha gdong ma nag mo gnyis /
g+h+raM ha na'i sngag tshan dang po ljang gu las byang du 'ug gdong ma ljang gu /
g+h+raM ha na pa ya'i sngags tshan dang po dmar po las nub dang 'og tu khyi gdong ma dmar mo gnyis /
a na ya'i sngags tshan dang po ser po las lhor phag gdong ma ser mo bskyed /
yang mtshams g.yas bskor du se gol gtog cing /
sum+b+ha'i sngags tshan dang po phyed sngo phyed ser ba la shar lhor gshin rje bstan ma| g+h+ri ha na'i sngags tshan gnyis pa phyed ser phyed dmar ba la lho nub tu gshin rje pho nya mo /
g+h+r-i ha na pa ya'i sngags tshan gnyis pa phyed dmar phyed ljang ba las nub byang du gshin rje mche ba ma /
a na ya ho'i sngags tshan gnyis pa phyed ljang phyed sngo ba las byang shar du gshin rje 'joms ma rnams bde mchog lu i pa'i mngon rtogs ltar sku mdog phyag mtshan gsal btab la bar gcod bsrung ba'i las la brtson bzhin bzhugs par bsam /
de dang dus mnyam du sgo mtshams ma de rnams kyi sku las spros pa'i rdo rje'i r+wa ba dang drwa ba gur bla bre /
de'i phyi rol du mda'i drwa ba /
de'i phyi rol du ye shes kyi me dpung rab tu 'bar zhing 'khrug pa'i srung 'khor phyi rol nas dpag tshad lnga brgya'i tshad tsam du bskor zhing cis kyang gzhom du med pa gdon bgegs nag phyogs 'byung po'i tshogs kyis bltar mi bzod par bsam /
gnyis pa yan lag spyod lam gyi rnal 'byor la /
dngos dang rjes 'brel gnyis las /
dang po ni /
thun mtshams su rang rnal 'byor ma rgyan dang phyag mtshan spangs pa'i 'od kyi skur gsal btab ste /
rang dang gzugs su snang ba thams cad rnal 'byor mar bsam pa sku'i dga' ba ste chags sdang spangs /
sgra grags pa thams cad oM gsum ma'i gdangs su bsam pa gsung gi dga' ba ste snyan mi snyan spu res mi byed /
yid kyi dran rtog gang shar yang rdo rje rnal 'byor ma'i thugs bde stong dbyer med du ngo shes par byas lam yengs par rang ngo lta zhing brkyang pa thugs kyi dga' ba ste dgag sgrub mi bya /
srog chags 'khrig pa mthong na lha yab yum du mos pa gsal bas phyi ma'i mngal sgo sbyong ba sogs bya byed thams cad lam du 'khyer ba la bslab cing /
thun mtshams rnams su rnam rtog rgya 'byams su ma shor ba'i dran 'dzin brtan po shin tu nas gal che bar gsungs /
de ltar byas pas sdig sgrib gsog pa dang dam tshig nyams pa'i skabs mi yong zhing /
lam la bogs 'byin pa sogs dgos pa che bar yod do / /
gnyis pa rjes su 'brel ba la /
kha zas kyi rnal 'byor /
phyi rol mchod pa /
gtor ma /
sbyin bsreg /
tshes bcu'i mchod @# / /
pa dang lnga las /
dang po kha zas kyi rnal 'byor la rgyas 'bring bsdus gsum las /
rgyas par ni /
kha zas su mab+ha nis bsangs sbyangs /
sngon du 'gro bas bdud rtsi ltar byin gyis brlab /
lte ba'i gtum mo'i me 'bar ba'i khrod du 'jig rten pa'i mgron dang /
snying khar bla ma rdo rje rnal 'byor ma bzhugs par bsam la /
lag g.yas dgang gzar dang /
g.yon blug gzar du mos shing /
kha zas bsreg rdzas bdud rtsir mos la lce me lhar bsam pas /
mchod yul 'das ma 'das kyi lha rnams mchod cing /
snyigs ma lte ba'i ye shes kyi mes bsregs par bsam la nang gi sbyin bsreg gi tshul du ral /
'bring du kha zas rnams oM A H hUM ha ho hrI hrI MM lam gsum gyis bdud rtsir byin gyis brlab la /
snying kha'i baM yig bla ma'i ngo bor bzhugs pa la mchod pas thugs mnyes shing gzi brjid phun tshogs su gyur par bsam /
bsdus pa kha zas kyang lha'i ngo bor mos la lha la lha thim pa'i tshul gyis 'dzin zhen med par longs spyod de ltar byas pas bu lon du mi 'gyur /
dkor sbyang tshogs rlabs po che rdzogs pa sogs phan yon shin tu che bar 'gyur ro / /
gnyis pa phyir rol mchod pa la'ang /
rgyas 'bring bsdus gsum la /
rgyas par bdag bskyed sngon du 'gro bas /
mdun bskyed sku gsung thugs kyi dkyil 'khor phyag len ltar bshams la sgrub mchod dang 'brel bar /
mchod gtor dang tshogs kyi 'khor los mnyes par bya /
'bring du sin+d+hu ra'i dkyil 'khor rkyang pa tsam mam /
yang na tsan ldan gyi m+N+Dal lam me long la chang gis chos 'byung bris te /
dri thig gam /
'bru dmar gyi tshom bu gang rung bkod /
rang rnal 'byor ma yan lag bzhi rdzogs su bskyed de /
mchod pa 'bul zhing yum gyi rkang pa brgyad pas bstod /
gtor ma 'bul ba sogs bya /
bsdus par yum gyi lag mchod bya ba ste /
lag pa g.yon pa'i mtheb srin gyis zas kyi steng du chos 'byung 'dri ba'i stangs ka byas la /
chos 'byung dkar po dbus su baM yig dmar pos mtshan pa gsal btab /
baM yig las bdud rtsi bab pas kha zas byin gyis rlabs /
g.yas pa'i mtheb srin gyis kha zas blang ste lag pa g.yon pa'i mthil dang /
mthe'u chung nas mthe bod bar thig la re btab la /
rdo rje phag mo'i ngo bo oM bM dmar po /
gshin rje ma'i ngo bo haM yoM sngon po /
rmod byed ma'i ngo bo hriM moM dkar po /
bskyod byed ma'i ngo bo hrIM hrIM ser po /
skrag byed ma'i ngo bo hUM hUM ljang gu /
tsaNiD ka'i ngo bo phaD phaD dud kha rnams kyis mtshan par gyur par bsam /
thig le btab pa'i gnas so sor g.yas pa'i 'theb srin gyis bdud rtsi gtor la /
gong sngags so sor 'bru gsum btags pas mchod /
lha rnams mnyes par bsam zhing 'dod don gsol /
gnas so sor 'od du zhu nas thim pas byin gyis brlabs par mos /
lag par gos @# / /
pa'i zas rnams 'phur la lus la byug cing zas la yang bsres te longs spyod /
des dam tshig nyams pa'i nyes pa sbyong /
sa lam gyi yon tan 'phel bar byed do / /
gsum pa gtor ma la /
dku bag dang 'brel ba ste /
'bru bzang gi phye la sha chang nya sha sgog btsong bdud rtsi ril bu sogs btab pa mar gyis sbol ba'i gtor ma rten gtor byed na dbyibs zlum po padma'i snying po lta bu la mtheb kyus sked pa non tsam bskor ba dang /
'phral gtor lta bur dbyibs gong ltar la pad 'dab bzhi pa byed cing /
dkar rtsi dmar rtsi gang mos dang /
sha rgyan chung ngu btags pa dang /
ma 'grig tshe phye phud sogs gang 'byor gtsang sbra dang ldan pas bshams /
sum+b+ha ni'i bsang sbyangs sngon du 'gro bas /
lag pa g.yon bstan la oM brjod pas dngos 'dzin tha mal gyi snang zhen stong par sbyangs /
g.yas bstan la AH brjod pas thod pa'i snod stong gsum gyi khyon dang mnyam par bsam /
gnyis ka bstan la ha'um brjod pas sha lnga bdud rtsi lnga'i rdzas kyis byur bur gang bar bsam /
gdan bzhi las /
lag pa gnyis ni bkan byas la / /
srin lag gnyis ni phan tshun dkris / /
gung mo dang ni mtheb rtse sbyar / /
khro bo gnyis kyis mnan par bya / /
zhes pa ltar /
bya khyung gi phyag rgya bcas la /
ha ho hIH brjod pas bdud rtsi'i rgya mtsho chen por bsam /
de yang gtor ma sngar byin brlab ma byas pa'i gsar pa yin na /
sngags brgya rtsa re dang /
gzhan bdun nam gsum gyi byin gyis rlabs /
de nas /
phaiM brjod cing ngo mtshar sgyu ma'i phyag rgya dang bcas gtor mgron rnams cho ga ltar spyan drangs /
de rnams kyi ljags 'od kyi sbu gu bdud rtsir zug pas gsol bar bsam la /
pad skor sngon du 'gro bas rdo rje thal mo kha phye nas se gol gtogs pa dang bcas gtor sngags lan grangs ci rigs kyis 'bul /
chu gnyis sngon du 'gro ba'i nyer spyod kyis mchod cing nang mchod kyang 'bul /
DA ma ru dang dril bu'i sgra dang bcas te /
rgyas par na /
yum gyi rkang pa brgyad pa'am /
bsdu na dpal ldan rdo rje sogs kyi bstod pas nges par bstod /
chos 'di'i srung ma dur khrod bdag po yab yum la gtor ma 'bul ba zhal shes su yod cing /
mkha' 'gro spyi gtor dang /
gzhi bdag gtor ma sogs kyang btang /
mgron rnams rten la brtan par bzhugs pa'am /
rang la bsdu ba dang /
gshags su gsol ba skabs thog dang bstun te bya'o / /
bzhi pa sbyin bsreg la dngos dang zhar byung gnyis las /
dang po ni /
be'u bum du bzhugs pa'i zhwa lu brje sangs rgyas dpal bzang gi yig cha sogs mang yang /
gsang chen slob bshad pa'i gdams pa 'dzin pa rnams kyi thun mong ma yin pa'i zhal shes rdo rje 'chang dbang phyug rab brtan gyis mdzad pa'i sbyin bsreg dang /
khyab bdag gnas gsar ba chen po dag dbang kun dga' legs @# / /
pa'i 'byung gnas kyis lhan thabs dkyus 'jug gnang ba gang rigs ltar gtong zhing /
khyad par gyi rdzas ba glang rang bzhin gyis shi ba'i sha dang /
sdig pa spyangs phyir til nag po rang la grangs gsog 'bul ba sogs phyag len ltar bya /
des bsnyen pa sogs sngags kyi chad lhag skong ba dang /
bar chad zhi zhing dngos grub myur du ster bar byed do / /
zhar byung sbyin bsreg dngos ma grub tshe /
sdig pa sbyangs phyir mar me'i sbyin bsreg ni /
be'u bum du bzhugs pa'i rje sangs rgyas dpal bzang gi yig cha'am /
ngag dbang bstan 'dzin phun tshogs kyi zur du mdzad pa gang rigs ltar /
mar me rnal 'byor mar me yan lag bzhi rdzogs su bskyed cing til kho na phul te /
sngags mthar mkha' spyod 'grub pa'i spel tshig btags pa sogs man ngag ltar bya ba ni mkha' spyod bsgrubs pa'i thabs rmad du byung ba zhig go /
lnga pa tshes bcu'i mchod pa la rgyas 'bring bsdus gsum las /
tshogs gsog par 'dod na yar gyi tshes bcu /
sdig sgrib sbyangs par 'dod pas mar gyi tshes bcu ste /
tshes bcu drug nas gcig zhes brtsis pa'i bcu nyer lnga yin pas /
dus de dag gam gang ltar lan re nges par gtong /
rgyas par sku tshom bu /
gsung bdud rtsi /
thugs mi n+'+hu ra'i dkyil 'khor rnams mchod pa lnga /
gtor ma gnyis sogs lag len ltar bshams la /
bdag bskyed sngon du 'gro bas /
mdun bskyed dkyil 'khor bsgrub cing mchod bstod dbang bzhi zhu ba sogs byas mthar /
tshar lugs thun mong ma yin pa'i phyag bzhes ltar tshogs kyi 'khor lo'am /
dpa' bo'i ston mo rgyas par 'bul /
'bring du grong ba'i chos kyi ma gos pa'i gzhon nu ma gcig lnga /
bcu gsum /
sum cu so bdun sogs lha grangs dang mnyam pa gang rung tshes bcu yin par dogs gnas su mi 'gyur bar byas te /
dpral bar sin+d+hu ra'i thig le btab /
ku sha'i stan la bzhag pa sogs yig cha ltar gyi sgo nas sha chang gtso bor gyur pa'i bza' btung gya nom pas tshim par bya ba ni rigs ldan ma'i mchod pa dang /
bsdus par /
de yang ma grub na /
dam bcas pa'i sngags gsum 'gyur du bzla zhing /
'dis tshes bcu'i go mi chod kyang /
chad pa'i nyes pa tsam sel gsungs /
de ltar chos bcu gnyis ma chag par brtson pas tshogs rdzogs bsod nams longs spyod spel /
mkha' spyod kyi dngos grub ster bar byed pas nan tan chen pos bsgrub par bya'o gsungs /
de ltar gang zag rab 'bring tha ma thams cad kyi nyams len du gyur pa bskyed pa'i rim pa rnal 'byor bcu gcig cha lag dang bcas pa 'di nyid /
ma nor bar nyams su blangs pas mkha' spyod kyi dngos grub dus ring po ma yin par myur du thob par 'gyur ba ste /
'di nyid la bskyed rim phag mo mkha' spyod ces gsungs kyang don gyi bskyed rdzogs zung 'jug dbang @# / /
bzhi'i lam thams cad kyi nyams len gyi gnad thams cad ma tshang ba med par mngon rtogs kyi dkyus gcig la tshang tshul gyi dbang bzhi lus bsgrigs ni /
bla ma 'od du zhu nas rang la bstim pa'i stong nyid kyi ngang las lus rtsa'i dkyil 'khor dag pa /
rang nyid sngags kyi lha phyi'i rnal 'byor ma'i skur yan lag bzhi rdzogs kyi tshogs bsgrub cing /
snying ga'i zla dkyil sngags 'phreng sa bon rnams rnal 'byor ma dang dpa' bo dpa' mo'i skur bskyed pa tsam du ma zad /
kha TawM ? gar he ru ka'i dkyil 'khor gyi lha drug cu rtsa gnyis rten dang brten par bcas pa tshang zhing /
yab yum gnyis ka'i bskyed rim gyi lus yongs su rdzogs pa nyams su blang bar 'gro bas bum dbang gi lam /
snying ga'i chos 'byung phyi ma'am 'og mas gsang gnas bde skyong gi 'khor lo e yig gru gsum gyi rnam par yod pa mtshon pa dang /
chos 'byung steng ma 'am nang mas lte ba sprul pa'i 'khor lo'i rtsa 'dab kyi lte ba'i rtsam dud dang a thung zur gsum gyi rnam par yod pa mtshon pa dang /
zla dkyil gyi snying ga chos kyi 'khor lo zlu ma por yod pa mtshon zhing /
bM yig gi srog ya ra la wa'i yi ge bzhis mgrin pa longs spyod kyi 'khor lo'i rtsa 'dab bcu drug gi rtsa ba'i bzhi mtshon /
sngags 'phreng yig 'bru so gnyis kyis spyi bo bde chen 'khor lo'i rtsa 'dab sum cu rtsa gnyis mtshon /
baM yig gir dAs rtsa dbu ma mtshon pa ste /
rten 'khor lo lnga gnad du bsnun pa'i bsgom bya'i gnad /
steng mkha' spyod kyi 'khor lo la brten nas stong pa bsgrub pa /
'og gsang gnas kyi 'khor lo la brten nas bde ba bsgrub pa /
bar sprul pa'i 'khor lo la brten nas drod bsgrub pa gsum las /
'dir sprul pa'i 'khor lo la brten nas bde drod bsgrub pas gsang dbang gi lam /
chos 'byung gi grwa bzhi'i dga' ba 'khyil ba byang chub kyi sems kyi rang bzhin can du bsgom pa dang /
steng 'og gi 'khor lo la brten nas las kyi phyag rgyas bskyed pa'i bde stong lhan cig skyes pa'i ye shes skye bar byed pas shes rab ye shes rab ye shes kyi dbang gi lam /
dbu ma'i yas mas kyi dga' 'khyil 'du 'phrad kyi mthar /
bde stong zung 'jug brjod bral gyi dang du 'dzin pa ma zhugs par had de 'jog pa dang /
der ma zad mgo mjug par gsum du rang bzhin med pa'i lta ba skyong ba thams cad ni /
gnas lugs phyag rgya chen po dbang bzhi pa tshig dbang rin po che'i lam gyi ngo bo ste /
bskyed rim kho na la dbang bzhi ka'i lam tshang ba yin zhing /
lam 'di'i grol ba thob lugs kyang de ltar bskyed rim rnal 'byor bcu gcig po 'di'i sbyang gzhi sbyong byed thams cad legs par ngo 'phrod par byas nas /
bla ma dam pa'i man ngag ltar ye chag par bzlas bsgom la brtson zhing /
gzhi'i bsnyen pa 'bum phrag bzhi kha skong bzhi khri bzhi stong bzhi brgya legs par 'grub par byas te /
@# / /
yar ngo dang mar ngo'i chos bcu gnyis ka tshogs gtor la brtson par byas pa tsam gyis nam zhig na rje btsun rdo rje rnal 'byor ma tha mal bud med kyi rnam pas dngos su byon te zhal bstan cing /
ngo shes shing gsol ba btab pas rnal 'byor pa'i lag pa'i mkhrig ma nas bzung ste rnam smin gyi lus 'di ma spangs par /
mkha' spyod rig pa 'dzin pa'i zhing ngam /
mkha' spyod chung ngur 'khyer te /
der sleb ma thag phung po rags pa 'di nyid 'chi med kyi 'ja' lus su gnas 'gyur zhing /
longs spyod thams cad kyang nam mkha' las 'bad med du 'byung ba dang /
tshe bskal pa'i bar du thub cing /
phyogs bcu'i sangs rgyas kyi zhing rnams su rdzu 'phrul gyis bgrod nas gang 'dod kyi chos nyan nus pa dang /
dpa' bo rnams kyi lam sgrub pa'i grogs pa dang /
mkha' 'gro ma rnams kyi phyag rgya'i nye rgyu mdzad nas lam gyi 'phro mthud de /
tshe 'dir bcu gsum rdo rje 'dzin pa'i go 'phang mngon du mdzad par 'gyur ba ni /
gang zag dbang pa rab kyi grol lugs yin no / /
gnyis pa de ltar ma grub tshe gang zag dbang po 'bring sin d+hu ra yi sgrub pa'am /
{lang+ka} li yi sgrub pa bya ste /
de yang thog mar oM gsum ma 'bum phrag brgya 'am /
'bru 'bum gsum tsam kha skong bcas legs par bsgrubs nas shin tu dben pa'i gnas su dkyil 'khor gsum dang mchod gtor bcas bdag 'jug ltar bshams /
thugs dkyil me long steng du rab /
dzA la n+d+ha ra /
'bring tsA ri Ta /
tha ma ti se'i pre ta pu ri nas byung ba'i sin+d+hu ra ste li khri'i chos 'byung /
sngags 'phreng /
baM yig dang bcas pa dgos kyis tshom bu go ? mi chod| bdag bskyed sngon du 'gro bas /
mdun bskyed dkyil 'khor yan lag bzhi rdzogs su bsgrub ste mchod bstod bya zhing bdag 'jug blangs /
mdun bskyed san d+hu ra la dmigs te /
spro bsdu'i dmigs pa bcas /
oM gsum ma bzhi 'bum kha skong dang bcas thun bzhir bcad nas bsgrub cing /
thun re'i mthar sin d+hu ra'i ye shes pa gshegs /
dam tshig pa sin d+hu rar bstim la /
sin d+hu ra bsgrub zin rnams par bu lta bur tshag bya| 'byor na thur rer sin d+hu rab rje zhing /
ma 'byor kyang zhag rer {sin+d+hu} ra nges par brje /
de ltar bsnyen pa grub nas /
lang+ka li yi shing zhes bal yul nas 'byung ba'i so shing 'dra ba /
sbom shos byis pa'i lag ngar tsam yong gin yod pa de rnyed na dang /
ma rnyed tshe bod du skyes pa'i sman dwo bar grags pa me tog pan zhwa lebs 'jog lta bu'i ser po /
'bras bu rdog che ba rkang sbub stong can zhig yong ba de'i nang nas do rgod pa zhes rkang mdzub gang tsam dang /
phra sbom mtheb mdzub kyi bar du tshud tsam zhig yong ba /
de nyid mdzub gang gi ring thung tsam gyi rkang nang gang brdar legs par byas /
gu gul gyis bdug kha zhabs su shing srab mor dga' 'khyil gyi par @# / /
brkos pa'i kha chod dam zhing 'grigs pa bzos /
phyi nas shog bu dug med gtsang mas legs par bstums /
rang rnal 'byor ma'i nga rgyal dang ldan pas /
snod de lag tu gzung la /
oM gsum ma brgya tsam zhig bzlas pa'i mthar /
sngar bsgrubs {sin+d+hu} ra rnams cung zad kyang ma 'thor bar der blug kha dam par bcad /
de nas yar ngo'i tshes bcur mchod gtor dang bdag 'jug rgyas par byas /
srod kyi dus su grogs yab 'khor lo sdom pa'i bzhi bsnyen mthar phyin pa zhig gis /
rnal 'byor dbyug pa zhes sba'i dbyug pa ring thung rang sar bsngad de bslang bas mgo dang mnyam pa'am /
thal mo gnyis snying gar sprad pa'i gru mo phan tshun gyi rtsa dang mnyam pa zhig lag tu bzung la /
sum+b+ha ni'i sngags bar ma chad par bzla ba zhig dang mnyam du /
rang gi {sin+d+hu} ra'i snod khyer te dur khrod du phyin la /
khru gang tsam gyi dong brus pa'i nang sin+d+hu ra'i snod de mi gzhan gyis ma shes par bcug kha sas mi mngon par dbyibs mi nor ba'i mtshan ma btab /
rang de'i khar kha nub tu bltas nas bsdad la srod 'khor tsam gyi bar du lha'i rnal 'byor dang mi 'bral bar bzlas pa bya /
de'i ring grogs des kyang sgrub po'i byang shar ngos su gnyid ma log par bsdad la /
sum+b+ha ni bzla zhing phyi nang gi bar gcod srung /
de nas khyim du log nyin mor bdag 'jug dang phyi rol mchod pa ci 'grub bya /
nub mo sngar ltar dur khrod du phyin la /
bzlas pa je mang dang sdod yun je ring byas pa'i /
nyi shu gsum gyi nub mtshan phyed bar dang /
nyer bzhi'i nam gyi gsum gnyis /
nyer lngar mtshan thog thag tu dur khrod der bzlas pa byas pas /
grub pa'i rtags 'og tu sbas pa'i sin+d+hur las sgra 'byin pa dang 'od 'phro ba sogs 'byung zhing /
ma byung yang rung la /
nyer drug gi nang par nam langs ma thag dong nang gi sin+d+hur phyung ste khyim du khyer /
dkyil 'khor dbus su bzhag nas bdag 'jug dang phyi rol mchod pa rgyas par bya /
nyi ma shar ba dang /
grogs ni mi dgos /
rang nyid gcig pur ku sA li'i chos su zhugs /
sin+d+hu ra'i snod kha chod kyi dga' 'khyil par dpral bar btab /
'phros slar bstum ste mchan khung g.yon du mis mi mthong bar rnal 'byor dbyug pa de khyer la /
dzA la n+d+ha ra sogs yul nyer bzhi dang /
bal yul sogs mkha' 'gro 'du che ba dang /
rgya nag sogs grong khyer chen po dang /
lha sa lta bur yang zhing skyes kyi mkha' 'gro ma 'byung bar gsungs pas /
de lta bu'i yul phyogs med du 'khyams shing /
'phong ra lta bu'i bud med mang du tshogs pa dang /
lhag tu skud pa 'tshong ba'i sar phyin te rang lha'i nga rgyal brtan pos bltas te ma bsdad par phyin pas /
je zhig na rang gi dpral bar btab pa'i dga' 'khyil de nyid bud med gang gi dpral bar me long la gzugs brnyan shar ba ltar 'phos pa de ni @# / /
rnal 'byor ma tha mal bud med kyi tshul bstan pa tsam yin pas /
khu 'khrig the tshom med par de'i g.yon nas skor te zhabs spyi bor blangs la phyag 'tshal gsol ba gdab cing bsnyen bkur bas| dus de nyid du mkha' spyod rig pa 'dzin pa'i grong du 'khrid pa'am /
gzhan du gnas skabs der gang 'tsham gyi chos ston pa dang /
zhi sogs kyi las dang grub pa brgyad sogs dngos grub ci rigs pa stsal zhing /
nam zhig bar do'i snang ba shar ma thag rjes su 'dzin par 'gyur ba ni /
gang zag dbang po 'bring bsnyen bsgrub las gsum la brten nas grol tshul yin no / /
gsum pa gang zag dbang po tha ma de ltar ma grol kyang /
da dud sgyid lug zhum pa mi bya bar nyams su blangs pas nam 'chi ba'i tshe /
sher dbang gi lam mtshon pa'i rdzogs rim gyi rnal 'byor dang /
nang gi mkha' spyod bsgrub pa bsam mi khyab /
thun mong ma yin pa'i bsdu rim gnyis po gang rung re res kyang 'chi ba 'od gsal chos kyi sku las bar dor ldang ba na rdo rje rnal 'byor ma'i bzlas bsgom byed pa'i snang ba 'byung zhing /
de la brten nas dus de nyid du rdo rje rnal 'byor ma mkha' spyod kyi dpa' bo mkha' 'gro'i tshogs dang bcas pas sgrub pa po seng ge'i khri la bzhag /
'ja' 'od kyi gur phub /
me tog gi char 'bebs /
rol mo'i sgra sgrog bzhin du mkha' spyod du nges par 'khyer ba 'gyur ba dbang po tha ma'i grol lugs yin no / /
bzhi pa gang zag dbang po tha shal las kyang ches tha shal du gyur pa /
las nyon gyi sgrib pa shin tu che zhing /
brtson 'grus chung ba sogs kyis de ltar ma grol ba srid tshe /
skye ba phyi ma'am skye ba bcu drug tshun chad du nges par phyag rgya chen po mchog gi dngos grub thob par nges pa ni /
dbang po yang mtha' smon lam gyi grol tshul yin no / /
smras pa /
rjes thob khyer so gsum ldan spyod lam sogs / /
so sor rgyas 'bring bsdus rnams ma nor gces / /
bcu gcig mthar phyin lam gyi bgrod lugs rnams / /
ji bzhin thob phyir 'bad brtson bskyed cig gu /
zhes pa bar skabs kyi tshigs su bcad pa'o / / / /
de dag las kyang ches myur bar byed pa'i thabs 'da' kha ma'i man ngag zab mo nyams su blang bar bya ste /
sa skya'i gdung rgyud rim par zhal shes su byon pa'i man ngag kun la med pa'i zab chos 'pho ba'i gdams pa la /
'pho ba dngos /
'chi ltas brtag pa /
las la sbyar ba gsum /
dang po la /
rje btsun yab yum zhal sbyor la brten pa'i 'pho ba dang /
yum rkyang gi 'pho ba gnyis las /
dang po ni /
dban pa'i gnas su mtshams dam du bcad la /
zhag bdun tsam du sbyong zhing /
de yang rang nyid bdag bskyed bzlas pa gtor 'bul bcas sngon du btang nas /
thun mtshams @# / /
kyis lhar gsal ba'i sku lus stong ra'i dbus su /
rtsa dbu ma rag dung mgo mjug ldog pa lta bu /
mas sne phra ba lte ba'i thad du sleb pa mthil nyi gdan dmar 'khyil le bas smyug tshig ltar bkag cing /
yas sne tshangs bug tu rgya mthong ltar ha re yod pa /
dbu ma'i mas sne'i nang nyi gdan steng du /
rang sems dang rlung baM yig gsum 'dus kyi ngo bo rnal 'byor ma dmar mo rgyan cha lugs rdzogs shing /
gdan dang zhabs gnon med pa mtheb sor tsam zhig gsal btab /
rang gi spyi bo'i thad kyi mdun gyi nam mkhar zhal sprod tshul du /
{seng+ge} chen po brgyad kyis btegs pa'i rin po che'i khri sna tshogs padma nyi ma 'jigs dus kyi steng du /
rtsa ba'i bla ma dpal he ru ka'i rnam pa can /
sku mdog in+Da ni la ltar sngo ba zhal gcig phyag gnyis rdor dril 'dzin pas yum rdo rje rnal 'byor ma dmar mo gri thod 'dzin pa dang mnyam par sbyor ba /
yab phyag rgya drug dang /
yum la phyag rgya lngas brgyan pa'i skur gsal btab /
khri'i steng gi mtha' bskor kun tu sangs rgyas byang sems dpa' bo mkha' 'gro chos srung skyabs yul tshogs thams cad sprin phung gtibs pa ltar bzhugs shing /
'ja' 'od kyi gur phub /
ma tog gi char 'bebs /
rol mo'i sgra sgrogs shing mkha' spyod kyi zhing dngos su bsam /
tshogs zhing gtso bo yab yum gyi spyi bor {oM} dkar po /
mgrin par {AH} dmar po /
thugs kar hUM sngon pos mtshan par bsam /
de las 'od zer 'phros pas rang bzhin gyi gnas nas bsgom pa dang 'dra ba'i ye shes pa spyan drangs /
gnyis med du thim par mos /
rang nyid rnal 'byor mar gsal ba'i thugs ka nas /
mchod pa'i lha mo'i tshogs spro zhing /
oM shri tsa kra sam+b+ha ra sa pa ri wA ? ra'am /
oM sarba ? tA tha ga ta'i mtha' mchod sngags btags pa'i nyer spyod phyag rgya bcas 'bul zhing nang mchod kyis mchod /
chos dbyings rnam dag ngang las ma g.yos kyang / /
zhes sogs ci rigs pas bstod /
de nas chags zhen yod na 'pho ba mi 'grub pa bya nam mkhar 'phur ba'i rkang pa rdo la btags pa dang 'dra bas /
tshe 'di'i nye du longs spyod sogs 'khor ba'i phun tshogs la zhen chags skye ba'i yul gang yin thams cad bla ma yab yum la 'bul zhing 'khri ba rbad chod du btang /
de nas gdung shugs drag pos /
dus gsum sangs rgyas thams cad kyi ngo bo dpal ldan bla ma dam pa rin po che la gsol ba 'debs so / /
bdag 'dzin blo yis thongs par byin gyis rlobs / /
dgos med rgyud la skye bar byin gyis rlobs / /
lam mchog 'pho ba 'byongs par byin gyis rlobs / /
'chug med mkha' spyod bgrod par byin gyis rlobs / /
zhes gdangs dbyangs sam shar ma gang rigs kyis gsol 'debs grangs ci rigs @# / /
yid 'khul nges su brjod /
'pho ba la rlung bum pa can rang gal che zhing /
bum pa can 'byongs na mi dgos kyang /
las dang po bas bum pa can dang dmigs pa stabs cig tu blor shar dka' bas /
'og rlung 'then tsam byas la /
dmigs pa 'og rlung des dbu ma'i mas sne'i nyi dkyil phul /
nang gi rnal 'byor ma nyi gdan dang bcas pa yer gyis bteg par bsam la /
ngag tu i hi ka zhes pa'i gdangs ring zhing shugs drag po brjod de /
dpa' bo mkha' 'gros rol mo'i 'ur chem bsgrag pa dang chabs cig rang sems rnal 'byor ma skar mda' 'phangs pa bzhin du tshangs bug nas thon /
mdun gyi nam mkha'i bla ma he ru ka'i thugs kar bstim la bla ma'i thugs dang rang sems dbyer med du bsres nas bde stong gi ngang du chams kyis bzhag /
yang ka zhes brjod cing bla ma'i thugs las rang sems rnal 'byor ma zur du dbye ste /
tshangs bug nas dbu mar brgyud mar zhugs sngar ltar nyi gdan la 'khod par bsam /
tshul de lta bus thun re la brgya 'am nyer gcig sogs ci nus kyis sbyong /
dmigs pas dub na bar bar du gdangs snyan po'i sgo nas gsol 'debs kha shas bya ba spel mar byed /
thun mthar tshogs zhing 'khor rnams gtso bo he ru ka yab yum la thim zhing /
yum phag mo dang gdan seng khri yang bla mar thim /
bla ma he ru ka ja chung du gyur pa rang gi tshangs bug nas mar zhugs /
sku'i 'od kyis dbu ma'i yas sne 'ub kyis 'dus te gser gyi rdo rje rgya gram mam dga' 'khyil gang rung gis dam du bkag /
snying khar bzhugs shing lte ba'i rang sems rnal 'byor ma dang /
spyan gzigs res mdzad pas gnyis ka'i thugs rgyud rjes chags bde ba chen pos mnyes te 'od kyi rnam par zhu la khad du gyur pa'i sku las 'chi med bdud rtsi dkar dmar gyi rgyun babs pas rang gi lus mer gyis gang /
'chi med tshe yi dngos grub thob par bsam /
lte ba'i rnal 'byor ma snying ga'i he ru ka la bstim pa'am /
lte bar 'jog pa gang bde bya des 'pho rab tshe thung ba'i gegs sel du gsungs /
gnyis pa rje btsun yum rkyang gi 'pho ba ni /
tshogs zhing gtso bo rnal 'byor ma la gzhan gong ltar /
rang rnal 'byor mar bsam zhing stong ra bsgom /
rtsa dbu ma yang sngar ltar la mas sne zla dkyil gyis bkag pa'i mas sner rang sems {baM} yig gam /
thig le dmar po 'phar la khad pa 'phur la khad par bsam /
tshogs zhing la ye shes pa spyan drangs shing bstim /
mchod bstod zhen chags spangs pa /
gsol 'debs tshig 'phrad bsgyur ba tsam las gong ltar bya /
rlung ro bus /
'og rlung yar 'then pas /
dbu ma'i mas sne'i zla dkyil phul nas rlung bud pa dang mnyam du /
rang sems @# / /
{baM} yig zla gdan dang bcas pa tshangs bug nas rgyangs der thon /
spyi bo'i bla ma rnal 'byor ma'i thugs kar thim par bsam zhing dar cig lta thog tu bzhag yang sna nas rlung rngub pa dang mnyam du bla ma rnal 'byor ma'i thugs las rang sems baM yig gi rnam par bye ba /
tshangs bug nas zhugs dbu ma brgyud sngar gyi gnas su 'khod par bsam la bum can bzung /
bum can skabs dmigs pa g.yengs na gegs bskyed pas grim par bya dgos gsungs /
gong ltar 'pho ba gnyis po gang yin kyang /
res 'ga' rnam shes spyi bor 'phos pa dang lhan du sked pa gyed tsam byed pa ni /
'pho ba'i 'phrul 'khor zhes bya zhing /
mar phab nas lte bar gnas tshe rlung kha sbyor ci thub 'dzin /
mi thub na rang babs su bzhag /
rlung dang sbyar ba'i 'pho ba ni /
thog mar 'byongs dka' yang phyis brtan po 'byung la /
sngags dang bstun pa'i 'pho ba 'byong sla yang mi brtan pa yin /
de ltar sbyang sbyangs pas 'byong rtags spyi gtsug zab dang /
'khrig pa dang /
skrangs pa dang /
rnag khrag chu ser rdol ba sogs 'byung zhing /
lhag par chu ser rdol na mi nyams shing brtan pa yin /
phyi rtags su mkha' spyod 'grub pa'i ltas /
sgrub khang la 'ja' gur phub pa /
me tog gi char dang /
dri bzang po'i ngad ldang bsogs yid ches pa'i mtshan ma byung nas| srod thun gyi skabs su mi brjed tsam las mi bya zhing / /
rtag tu bsgom na tshe thung zhing thal ba'i skyon yod gsungs /
gnyis pa 'chi bltas brtag pa ni /
'chi ltas ma brtags par gya tshom du 'phos na /
lus kyi lha bsad pa'i rtsa ltung 'byung bas 'dir mdor bsdus tsam du /
nyin grangs du ma'i bar sna bug g.yas nas rlung bstud mar rgyu ba /
mig gi yas lcib mdzub mos mnan pas 'od dmar khyil khyil mi 'byung ba /
rna ba lag pa gnyis kyis mnan pa'i tshe 'ur sgra mi 'byung ba rna ba'i u rta chad pa /
snga gro nyi ma rtse shar la nyi mar rgyab bstan nas sdad pas mgo bo'i grib ma la rlang 'byung ba de nyams pa /
lag pa g.yas kyi khu tshur dpral bar gtad /
gru mo pus mo'i steng na btsug /
mkhrig ma'i mtshams su mig cer te bltas pas rbad kyis chad pa sogs nye ba'i 'chi ltas yin zhing /
des mtshon gso spyad kyi gzhung dang /
slob dpon dag dbang grags pa'i 'chi bslu sogs las rgyas par bshad pa'i 'chi ltas kyi rigs rnams nges par byas nas /
da dung 'chi ltas byung zhes stab stob tu mi 'pho bar /
tshe sgrub /
srog bslu /
nye'u 'don pa sogs 'chi ba bslu ba'i thabs sna tshogs bya zhing /
de dag gang gis kyang mi bzlog pa 'dug na /
gsum pa las la sbyar ba ni /
nor rdzas longs spyod thams cad dge phyogs su btang la gang la'ang chags zhen med par bya /
@# / /
de nas /
bla ma dngos su bzhugs na dbang zhu /
ma bzhugs na bdag 'jug bya zhing dbang blang la dam tshig nyams chags kyi nyes pa thams cad bshags /
'pho ba'i dus kyang phyi dbugs chad nas nang dbugs ma chad pa'i bar der 'pho bar bshad kyang /
gnad du 'gro ba dka' bas nges pa'i 'chi ltas kyis zin phyin nad ma byung gong nas 'pho zhing /
gal te na ba'i gnad gcod sogs kyis dmigs pa mi gsal ba na /
grogs dam tshig gtsang ba zhig gis rna lam nas gsal gdeb tu gzhug la rang gis dmigs pa bskyar /
'pho dmigs sogs gzhan sbyong skabs ltar la rnam shes yang yang du yar spor ba las mar mi 'beb /
gsol 'debs skabs lam mchog 'pho ba thebs par byin gyis rlobs zhes bsgyur ro / /
de ltar byas pas 'chi kha dang bar do'i 'jigs skrag myong mi dgos par mkha' spyod rig pa 'dzin pa'i zhing du nges par skyes nas der lam gyi lhag ma rnams nyams su blang ste rdo rje 'chang gi go 'phang tshe de nyid la nges par thob par 'gyur ro / /
'di'i mkha' spyod rig 'dzin gyi zhing ni /
rig pa 'dzin pa rnams kyi las dang smon lam gyi mthu las grub pa yin pas 'dir yong zhes tshad zung du med pa zhig go /
smras pa /
rgyal kun mkhyen brtse nus gzugs gcig 'dus dpyid / /
mtshan dpe zla ba dag pa'i snang brnyan gang| |'gro khams rdzing bur 'char ba'i rdzu 'phrul la / /
dpal mo mkha' spyod dga' mar mtshan du snyan / /
g.yo med ting 'dzin gser gyi sa gzhi las / /
legs sprul mkha' spyod rig 'dzin dpag bsam rtser / /
grub brgya ro bda'i 'bras khur g.yur za ba / /
skal bzang rnam sad nyer 'tsho'i dpal du smin / /
lam zab mchog 'dir 'bad pas bsgrubs de'i mthus / /
yid 'ong dga' ma byu ru'i mdangs 'dzin ma'i / /
'jam gnyen phyag gis mkhrig ma nas bzung ste / /
rig 'dzin dga' ma'i grong der 'khrid par smon / /
zhes pa'ang bar skabs kyi tshigs su bcad pa'o / /
! / /
rnam kun mchog ldan shes rab pha rol phyin / /
bde chen he ru ka dpal dgyes skong slad / /
rjes chags nyams brgya'i dpal 'bar lha mo'i skur / /
yongs shar bla ma mkha' spyod dbang mos skyongs / /
gsang mtha'i lam gyi mthar thug snying po'i don / /
rab zab rdo rje'i lus la gnad bsnun nas / /
tshe 'dir zung 'jug rigs brgya'i khyab bdag gi /
go 'phang mngon byed lam 'di bsngags pa'i 'os / /
rnam mang tshig tshogs lo ma'i khur bu dag /
stug por 'khrigs min snying po don gyi 'bras / /
rab 'dud bla ma'i zhal gdams 'chi med bcud / /
sbyin {'daM} thar 'dod yongs kyi blang bya'i gnas / /
gnyis pa grol byed rdzogs pa'i rim pa ni /
rnal 'byor gsang mtha'i thun mong ma yin pa'i man ngag zab mo rdzogs pa'i rim @# / /
pa 'dir rgyas par slob dpon nag po spyod pas dpal 'khor lo sdom pa'i rtsa bshad kyis rgyud thams cad kyi don gyi bcud phyung ste bkral ba /
mkha' 'gro brda'i skad du o la pa ti ste /
bod skad du rdzogs rim rim pa bzhi par grags pa dang /
'bring po grub chen rdo rje dril bu pas rje btsun rnal 'byor ma las dngos su gsan pa'i zab chos dril bu rim lnga zhes pa dang /
bsdus pa rnal 'byor gyi dbang phyug lo hI pas /
dpal sha wa ri pa las mnos pa'i rdzogs rim bsdu ba gsum pa zhes bya ba rnams su yod pa las /
de dag thams cad gnad don 'dus shing zab khyad chos 'phags su gyur pa ni /
'dir gang bshad par bya ba'i chos paN chen nA ro ta pas /
rje btsun rdo rje rnal 'byor ma las dngos su gsan pa'i gdams pa /
rje btsun yum gyi thun mong ma yin pa'i rtsa dbu ma zhes bya ba 'di nyid yin zhing /
'di nyid zab pa'i rgyu mtshan yang /
ji skad du /
chos kyi phung po brgyad khri dang / /
bzhi stong dag gi cho ga yin / /
'dus kyi de nyid mi shes pas / /
de dag thams cad 'bras med gsungs / /
zhes gsungs pa ltar /
rgyu pha rol tu phyin pa'i thag par ma zad /
bya spyod rnal 'byor gyi rgyud rnams su gsungs pa'i lam gyi rim pa dag la yang /
rten sbyangs gzhi la gnad du bsnun pa'i thabs med pas /
dus yun ring por skal pa grangs med du ma zhig la sa bcu gcig tsam zhig mngon du byed pa las /
zung 'jug rdo rje 'chang gi go 'phang tshe 'di nyid la ster mi nus shing /
'khor lo bzhi la gnad du bsnun pa'i thabs ston pa'i rdzogs rim rnams khyad par du 'phags mod kyi /
'khor lo bzhi'i rtsa ba yang dbu ma gcig pu la 'dus pas /
der rlung sems ma zhugs na /
gnyis med kyi ye shes mi rtog /
bzung 'dzin gyi mdud rgya mi khrol bas dman zhing /
rtsa dbu ma gcig pu nyid la gnad du bsnun pas /
snyigs dus kyi tshe thung gcig kho nar zung 'jug rdo rje 'chang gi go 'phang ster bar byed pas na shin tu zab cing khyad par 'phags pa'i rgyu mtshan te /
de yang dpe gsum gyis ston pa ni /
dang po bshan pa srog gi gnad la mkhas pa ni /
glang po che lta bu'i srog chags chen po zhig gsod par /
gnad mi shes pa du mas de'i rkang lag sogs la mtshon chung du mang du bsnun kyang myur du mi 'chil /
bshan pa srog gi gnad la mkhas pas /
srog gi rtsa lta bur khab lta bu'i mtshon phra mo zhig btab pas de ma thag 'chi bar byed /
de bzhin du sbyang gzhi gang na gnas pa'i gnad mi shes par lam la ji ltar 'bad kyang /
bde chen gyi ye shes mi skye zhing /
sbyang gzhi'i gnad shes pa'i dmigs pa chu dus kyang lhan skyes kyi ye shes myur du bskyed par byed do / /
gnyis pa shing mkhan shing gi gnad la mkhas pa ni /
rgya gar lho phyogs DA ki @# / /
ne le pa ta zhes /
bod skad du mkha' 'gro srung ba zhes pa'i yul du /
shing sdong phyogs re re nas bcad kyang phyogs re re nas skye ba zhig yod pa de gnad mi shes pas sta gri brgya phrag mang po bsnun kyang gcod mi nus pa la /
gnad shes pa zhig gis shing la chu rgyu ba'i gnad che sa zhig tu gzer lta bu chung ngu ? zhig bsnun pas de nas chu rnams phyir phyung ste /
mi ring bar sdong po de skam nas 'gyel 'gro ba bzhin du /
gnad ma shes pa'i lung rigs gtan tshigs du mas kha phyir lta'i dpyad pa mang du byas kyang gzung 'dzin je 'phel las rnam rtog gcod mi nus la /
gnad dang ldan pa'i gdams pa chung dus kyang gnyis snang ? rang grol du gcod par byed do / /
gsum pa sgyu ma mkhan 'khrul 'khor gyi gnad la mkhas pa ni /
rgya gar nub phyogs su rgyal po ts+dza de wA 'am b+hA la ta zhes bya ba'i khang pa'i sgor /
shing gi mi reng ral gri'i 'khrul 'khor rgyun mi chad du bskor bas bsrung nas /
gnad mi shes pa rnams nang du zhugs kyang shing gi mis ral gris gsod par byed pa la 'khrul 'khor gyi gnad shes pas /
gsang thag gi skud pa phra mo gcig gcad pa na /
'khrul 'khor de thams cad rang sar 'gyel nas bde bar 'gro btub pa bzhin du /
gnad mi shes pas rtsa rlung sbyong bsogs 'bad rtsol mang po byas kyang /
rlung sems dbu mar 'jug mi nus la| gnad shes pas man ngag cung zad tsam gyis kyang /
rlung sems dbu mar myur du 'jug nus pa yin pas /
de lta bu'i zab gnad dang ldan pa'i lam de nyams su len pa la yang /
rdzogs rim thun mong ba chos nyid dngos su ston pa dang /
chos nyid brgyud nas ston pa gnyis las dang po chos nyid dngos su ston pa ni /
dper na phyi'i rgya mtsho chen po lta bar 'dod pa'i mi zhig gis rgya mtsho'i gnas tshul ni ji lta bu zhig yin zhes dris par /
rgya mtsho'i rgyus yod pa zhig gis /
rgya mtsho chen po ni /
gting zab pa /
rgya shin tu che ba /
kha dog sngo ba /
dam gnag pa /
lbu ba dkrigs pa /
ba tshwa'i ro dang ldan pas btung mi rung ba /
chu srin mang po nye bar gnas pa zhig go zhes bshad pas dri ba po de'i rgyud la /
rgya mtsho'i tshul 'ol spyi tsam zhig 'char ba bzhin /
mdun du maN+Dal la sogs pa'i brda' thabs la brten nas sems kyi gnas lugs ngo sprad pas don spyi'i tshul tsam rgyud la skye bar 'gyur zhing /
don dngos su rtogs par ni mi 'gyur la /
sngon gyi bag chags sad rgyu yod pa dag la ni ma nges so / /
gnyis pa chos nyid brgyud nas ston pa ni /
dper na /
rgya mtsho'i gnas tshul shes par 'dod pa'i mi de la| rgya mtsho'i rgyus mnga' ba zhig gis /
rgya mtsho'i dogs ? su bgrod par byed pa'i lam gyi tshul legs par bstan cing mi des kyang lam der zhugs te phyin pas /
rgya mtsho'i 'gram du slebs te mtshan nyid @# / /
dngos su mthong ba bzhin du /
bla mas bskyed rdzogs kyi lam legs par bstan pa bzhin du ma 'khrul par nyams su blangs pas /
mtshon byed dpe'i ye shes rgyud la skye zhing /
de'i rgyun goms par byas pas mtshon bya don gyi ye shes mngon sum du rtogs par 'gyur ba yin la /
des na skabs 'dir de lta bu'i chos nyid brgyud nas ston pa'i gdams ngag de nyid 'chad par byed pa la /
gzhi chos can 'khor ba'i gnad /
lam bsgom pa'i gnad /
'bras bu sangs rgyas kyi sa'i gnad dang gsum yod pa las /
dang po ni /
sems can rnams 'chi ba'i tshe /
lus kyis khams chu la thim /
chu me la thim /
me rlung la thiM /
rlung rnam shes la thim /
rim gyis lugs 'byung gi snang ba dkar lam mched pa dmar lam /
nyer thob nag lam rnams shar ba rim gyis 'gags te /
dug gsum las gyur pa'i rang bzhin brgyad cu'i rtog pa rnams kyang 'gags nas /
gzhi'i 'od gsal de nyid 'char kyang /
lhan cig skyes pa'i ma rig pas bslad de ngo ma shes pas de ma thag tu lugs ldog gi nyer thob nag lam /
mched pa dmar lam| snang ba dkar lam rnams rim pas shar zhing /
rang bzhin brgyad cu'i rtog pa rnams kyang mngon du gyur te /
de nas bar srid 'char ba ste bar do'i lus grub cing /
de yang dbang po kun tshang ba /
'od lus khru gang pa mngon shes phra mo dang ldan pa /
lus la khams dkar dmar med pas nyi zla'i snang ba med pa'i mun nag gnas pa rtsa med pas g.yo ba rlung kha rgyal te /
shing ba la rlung gis bskyod pa ltar yal yol chad chod kyis phyogs thams cad du dbang med du 'gro ba sogs ma nges pa'i rtags drug dang ldan la /
gshin rje'i pho nya'i snang ba dang /
kha char rlung dang mun nag gi snang ba sogs 'khrul snang sdug bsngal drag po dang ldan pa zhig tu 'gyur zhing /
tshe tshad zhag bdun re la yang rtags thams cad 'char bzhin du shi zhing /
yang bar do'i lus grub ste bar dor gnas tshad kyang thung mtha' nges med kyang /
ring mtha' rgyal ba yang dgon pa'i bzhed pa ltar lo'i bar sdod pa'ang yod la /
phal cher ring mtha' zhag zhe dgu dang /
thung mtha' bdun phrag bar du bar dor 'khyams shing /
de lta bu'i bar do'i sems can de nyid rdos bcas kyi lus med pas skyo nas lus 'tshol ba'i snang bas phyogs thams cad du song bar /
ji zhig na las kyi dbang gis skye ba phyi ma'i pha ma de gnyis nyal po byed pa rmi lam bzhin du mthong zhing /
de yang phor skye na ma la chags shing pho la sdang ba dang /
mor skye na pha la chags shing ma la sdang ba skyes te /
bar do'i rnam shes de nyid pha'i kha las brgyud /
ma'i mngal du chags sdang gis nying ? mtshams sbyar te /
pha'i khams dkar po'i dwangs ma yungs 'bru phyed gsum tsam dang /
ma'i khams @# / /
dmar po'i dwangs ma yungs 'bru gsum tsam 'dres pa'i dbus su bar do'i rnam shes de nyid 'thum pa na brgyal ba'i rnam pa cung zad kyi mthar /
bde stong gnyis med kyi dang du gnyis snang nub pa'i 'od gsal mngon sum du shar te zhag bdun du gnas shing /
ngo 'phrod na skye ba sprul skur sangs rgya yang /
bsgom stobs kyi ngo ma 'phrod pas brgyal ba lta bur gyur pa'i tshe nyer thob nag lam gyi snang ba shar bar /
sngar dus yun ring mo'i skabs su ngo shes pa zhig bar skabs ma mthong ba dang 'phrad pa na /
'di yin gsal bar ngo mi shes pa'i yid blong blong por 'char ba bzhin /
'di zhes ngos 'dzin mi nus pa'i rnam rtog phra mo yang yang skyes pas 'od gsal de la 'dzin pa phra mo zhig zhugs pas rang gi lte ba grub rgyu'i thad khu khrag de'i dbus su rtsa dbu ma rta rnga brgyar gshags pa'i tshad tsam zhig /
a na ha ta zhes mi shigs pa'i yi ge'i gzugs su grub /
yang mched pa dmar lam gyi snang ba shar bas /
snang ba thams cad stong pa cir yang ma grub pa zhig yin par 'dug snyam du /
stong sang der 'dzin pa zhugs pas dbu ma dang /
de'i g.yas su ro ma dmar mo rta rnga brgyar gshags pa'i tshad tsam zhig grub /
yang snang ba dkar lam gyi snang ba shar bas snang ba thams cad 'od gsal bar 'dug snyam du gsal ba la 'dzin pa zhugs pas dbu ma de'i g.yon du rkyang ma dkar mo rta rnga brgyar gshags pa'i tshad tsam zhig grub /
de nas rtsa 'khor thams cad las lte ba'i rtsa 'khor sngon du chags pa yin te /
lte ba'i thad nas dbu ma las phyogs bzhir rtsa 'dab bzhi chags ba'i dbus su nam mkha'i rlung dang khams kyi {dwangs} ma'i rang bzhin gri gug gi so lta bu /
shar gyi 'dab mar rlung gi rlung dbyug pa lta bu /
lho'i 'dab mar me'i rlung tsheg drag lta bu /
nub kyi 'dab mar sa'i rlung thod gug lta bu /
byang gi 'dab mar chu'i rlung thig le lta bu rnams chags /
lte ba'i rtsa 'dab bzhi po de nas phyogs mtshams brgyad du rtsa 'dab brgyad gyes pa'i mdun nas g.yon skor du /
a ka tsa Ta pa ta ya sha ste khams kyi {dwangs} ma yig 'bru brgyad pa'i rnam par gnas pa /
de re re las 'byung ba lnga'i rlung cha mnyam re re rgyu /
'di dang dus mnyam du snying ga'i rtsa 'khor yang chags /
lte ba'i rtsa 'dab brgyad po de'i phyi rol tu rtsa 'dab bcur gyes pa'i mdun nas bzung ste g.yon skor du /
rtsa 'dab dang por rtsa ba'i sa rlung stobs che ba gcig /
gnyis par yan lag gis rlung stobs zhan pa gcig /
de yi mtshan rtsa 'dab gnyis su rtsa ba yan lag gi chu rlung stobs che chung gnyis /
de'i mtshan rtsa 'dab gnyis su me rlung drag zhan gnyis /
de'i mtshan ? du rlung gi rlung drag zhan gnyis /
de'i mtshan ? nam mkha'i rlung drag zhan gnyis te 'byung rlung rnams rgyu /
de'i phyi rol tu rtsa 'dab bcu gnyis su gyes par /
mdun nas bzung ste rim bzhin /
a A /
i I /
u U /
e ai /
o au /
@# / /
aM AH ste dbyangs bcu gnyis 'khod pa'i dbyangs thung du dang po drug dang AH las pho rlung dang /
dbyangs ring po drug dang aM las mo rlung rgyu zhing /
de yang pho rlung thams cad ro ma dang /
mo rlung thams cad rkyang mar zhugs te /
rlung rnams phan tshun du thag 'thag pa'i sna ris bzhin du rgyu /
de'i phyir rtsa 'dab sum cur gyes pa la mdun nas brtsams te mthar gnas bzhi spang ba'i /
ka kha ga g+ha nga /
tsa tsha dza dz+ha nya /
Ta tha Da D+ha Na /
ta tha Da D+ha na /
pa pha ba b+ha ma /
sha Sha sa ha k+ShaH zhes pa rnams gnas pa'i sde pa drug gi dang po /
ka tsa Ta ta pa sha rnams las sa rlung rgyu /
kha tsha THa tha pha Sha rnams las chu rlung rgyu /
ga dza Da da ba sa rnams las me rlung| g+ha dz+ha D+ha d+ha b+ha ha rnams las rlung gi rlung rgyu /
da nya Na na ma k+ShaH rnams las nam mkha'i rlung rgyu /
de yang rnam shes zhon pa po'i mi zhwa bo lta bu dang /
rlung ba zhon pa'i rta lta bur 'gyur /
dug gsum gyi rtog pa je mang du 'phros pas ro rkyang dbu gsum las gyes pa'i rtsa phran ji snyed pa rnams chags shing /
de yang rlung gi bzhon pa can gyi rnam shes de /
lte ba'i rtsa rnams su gnas tshe rnam rtog rags pa yod kyang gsal bar mi 'char la /
snying gar slebs shing rnam shes tshogs drug rgyu ba'i rtsa rnams su slebs pa'i tshe don spyi'i tshul du gsal ba 'char zhing /
mgrin pa'i rtsa 'khor du slebs te ming tshig gi brjod pa sna tshogs rgyu pa'i rtsa yig 'bru'i rnam pa can rnams su zhugs pa'i tshe /
'di dang 'di'o zhes tha snyad so sor 'char ro / /
de nas rtsa de rnams kyi bar bar du /
chu rgyus /
rus pa /
khrag sha /
pags pa sogs grub cing /
rim gyis /
mer mer po /
nur nur po /
gor gor po /
ltar ltar po /
mkhrad 'gyu ba dang /
nya dang /
rus sbal sogs mngal gyi gnas skabs bcu rim gyis rdzogs nas /
lus rdzogs par grub ste /
zla ba dgu'am bcu nas phyi rol du btsa' bar 'gyur zhing /
rtsa dbu ma'i nang dang /
de las gyes pa'i rtsa rnams su rnam shes dang rlung zhugs na 'od gsal 'char ba yin kyang /
ro rkyang gnyis kyi rtsa 'khor so so'i thad nas dbu ma la bcar te gnas pas /
der rlung dang rnam shes kyi rgyu ba 'gags te rgyu stong skam po ltar bag la zha ba'i tshul gyis gnas shing /
ro rkyang gnyis dang /
de las gyes pa'i rtsa 'dab ji snyed pa rnams su rlung sems kyi 'gro 'od byas pas /
gzung 'dzin gnyis snang gi rtog pa ji snyed cig 'char te 'khor bar 'khor ba yin no / /
des na rtsa 'dab grangs med pa de dag thams cad /
rtsa dbu rkyang ro gsum du 'dus shing /
ro rkyang gnyis kyang dbu mar 'du ba yin zhing /
der rlung sems zhugs na 'od gsal 'char bas /
nang gi pho nya gsum las /
mchog dbu ma dang /
'bring po dza o wa sogs yul nyer bzhi'i rtsa rnams dang /
tha ma dbu ma las gyes pa'i bye ba phrag phyed bzhi'i n+r+tsa phran rnams yin /
de dag la pho @# / /
nya zhes 'dogs pa'i rgyu mtshan yang rgyal po lta bu'i bya ba myur du sgrub par byed pa de la pho nya'am /
bang chen nam /
bya ma rta zhes brjod pa bzhin /
'dir yang gnyis med lhan skyes kyi ye shes myur du bskyed par byed pas na pho nya zhes btags shing /
mchog 'bring dman gsum gyi rgyu mtshan kyang /
bye ba phrag phyed bzhi'i rtsa phran rnams la gnad du bsnun pas bde chen gyi ye shes myur du skye mi nus pas pho nya tha ma dang /
de las yul nyer bzhi'i rtsa rnams myur bas pho nya 'bring dang /
de las kyang ches mchog tu myur ba ni dbu ma yin pas pho nya mchog ces bya zhing phyi nang gsang ba'i rigs ldan ma gsum las dbu ma la nang gi rigs ldan ma zhes bya'o / /
des sbyang gzhi rtsa thams cad kyi nang nas gtso bo dbu ma dang /
'khor lo lnga'i nang nas gtso bor lte ba'i 'khor lo nyid yin no / /
gnad 'di dag thog mar nges par bya ba ni sman pas nad ngos 'dzin pa lta bu'o / /
gnyis pa lam bsgom pa'i gnad la /
spyir 'di'i rdzogs pa'i rim par /
snying ga'i dbus kyi dpyid ces pa'am /
b+ha sant zhes pa yab he ru ka'i ngo bo bde chen ye shes hUM cha lnga pa'i rnam par bzhugs la /
dpyid ces bya ba'i don yang 'jig rten na /
dgun grang ba dang /
dbyar char ser sogs kyi sdug bsngal dang bcas shing /
rnam zla dpyid grang dro snyoms shing ljon shing me tog sogs kha 'bus pa'i rten 'brel gyis /
lus can rnams bde ba rgyas pa'i dus yin pa ltar /
'di la'ang gang la gnad du bsnun pas bde chen bskyed pa'i don gyis btags la /
nam zla dpyid 'byung ba'ang sa chu dros pa la rag las pa bzhin /
snying ga'i dpyid bskul bar byed pa'ang /
lte ba na ti la ka 'am /
baM yig ces pa yum rnal 'byor ma'i ngo bo /
lte ba'i rtsa mdud gru gsum khams dmar po nyis ma dang /
gsum ma dang /
a thung skyer cher mgo mjug bldog pa'i rnam par bzhugs pa de nyid la gnad du bsnun dgos pas /
des na re zhig 'dir nang gi he ru ka bskul ba btang snyoms su bzhag nas /
nang gi phag mo la gnad du bsnun pa'i thabs /
rtsa dbu ma'i rnal 'byor 'chad pa la /
chags can dbu ma'i lam la dga' ba dang /
chags bral rnal 'byor gyi lam la dga' ba gnyis las /
dang po /
chags can gyis lam padma can sogs las kyi phyag rgya dang mnyam par sbyor te| rtsa thig rlung gsum la gnad du bsnun pa'i tshul ni rje btsun grags pa rgyal mtshan gyi gsung las 'byung ba ltar la 'dir btang snyoms su bzhag /
gnyis pa chags bral gyi rnal 'byor la rlung sems dbu mar bsdu ba'i rnal 'byor dang /
bsdus nas bsgom pa'i rnal 'byor gnyis /
dang po la /
rlung sbyangs pa dang /
bsdu ba dngos gnyis /
dang po la gnas shin tu dben par bsam gtan gyi stan la rkang pa rdo rje skyil krung /
@# / /
lag pa gnyis mnyam gzhag mthe bong lto sbyar ba lte 'og tu bcar /
sgal tshigs drang por bsrang /
ol kos ol mdud non pa tsam bkug /
mig smin mtshams thad kyi bar snang du ha re lta ba'am /
sna rtser phab /
dpung pa rgod gshog ltar brgyang /
so dang mchu rang babs su bzhag cing lce rtse ya rkan la sbyar ba ste /
lus rnam snang gi chos bdun ldan du byas pas phan yon dpag med 'byin pa /
spre'u'i gtam rgyud sogs gsungs so / /
skyabs 'gro nas zhar byung rdzogs rim yin par rgyun gyi nyams len ltar /
yang na bla ma'i rnal 'byor gyi bla ma dang rang sems 'dres pa'i ngang de ga las /
rang nyid skad cig gis rnal 'byor ma sku mdog phyag mtshan rgyan cha lugs sogs yongs su rdzogs par khra lam gyis gsal btab /
de'i sku lus thams cad 'od kyi rang bzhin dar dmar gyi gur phub pa'am /
phru ma phus btab pa lta bu phyi gsal nang gsal snyan shog dang phyag zhabs kyi sor rtse tshun chod stong sang de ba'i stong ra bsgom pas gegs mi 'byung /
de nas rang lus kyi dbus drang por rtsa ro rkyang gnyis 'dus pa'i ngo bo rtsa dbu ma sba lcag tsam /
yar sne spyi gtsug tu klad rgya'i thad du zug pa zla dkyil chung ngus kha bcad pa /
mar sne lte 'og sor bzhi tsam du zug pa /
rgya skyegs kyi khu ba ltar dmar ba /
til gyi mar me ltar gsal ba /
padma'i 'dab ma ltar srab pa /
chu shing gi sdong po ltar drang ba ste khyad chos bzhi ldan du gsal /
dbu ma'i mas sne'i nang du zla ba'i dkyil 'khor chung dus smyag tshigs ltar kha da ched du bkag par bsam /
dbu ma'i yar sne klad rgya'i ? nang du yig mgo gyen bstan gyi oM dkar po chu rlung gi rang bzhin /
g.yas su sa rlung gi rang bzhin oM ser po /
rgyab tu me rlung gi rang bzhin dzeM dmar po /
g.yon du rlung gi rang bzhin khaM ljang gu /
mdun du nam mkha'i rlung gi rang bzhin hUM sngon po ste dpa' bo 'bru lnga gsal btab /
rlung ro sbyangs pa la /
lag g.yas rdo rje rtse gsum phyag rgyas sna bug g.yas bkag nas /
rlung g.yon nas sangs lan gsum bus la zhe sdang gi rtog pa rnams dag par mos /
de nas lag g.yon gyi phyag rgyas sna bug g.yon bkag ste /
rlung ro sangs kyis lan gsum bus la 'dod chags kyi rtog pa dag par mos /
de nas sna bug gnyis ka nas lan gsum bus la gti mug gi rtog pa rnams byang bar mos te rlung ro dgu phrugs rnams su bsal /
de nas dbu ma'i yas sne'i oM dkar po las 'od zer dkar po 'phros /
phyogs bcu'i rgyal ba rnams kyi me long ye shes kyi byin rlabs thams cad 'od dkar po'i rnam par tshur bsdus spyi bo'i oM dkar po de la thim pas me long ye shes dang chu rlung gi ngo bo thig le dkar po sran ma'am /
yungs 'bru'i tshad tsam du gyur /
dbu ma'i mas sne'i zla dkyil chung ngu'i dbus su babs par bsam la /
steng rlung sa len ma'i @# / /
tshul du sna sgo'i spu mi 'gul bar rdubs la mchil ma sgra med zhig nang du bskyur 'og rlung las dang po pas cher mi 'then par gsungs pas /
'og sgo 'dzum tsam byas la /
rlung kha sbyor bum can bzung zhing dmigs pa bskyang /
mi thub na dal bus rang 'gros su btang /
de 'dra yang yang bya /
yang dbu ma'i yas sne'i g.yas kyi oM ser po las 'od zer ser po spros /
rgyal ba rnams kyi mnyam nyid ye shes kyi byin rlabs bsdus oM la thim pa las /
mnyam nyid ye shes dang sa rlung gi ngo bo thig le ser por gyur /
mas sne'i zla dkyil steng g.yas su babs par bsam la gong ltar bum can bzung /
yang spyi bo'i dzeM dmar po las 'od zer dmar po 'phros /
rgyal ba rnams kyi sor rtogs ye shes kyi byin rlabs bsdus dzeM la thim pa las /
sor rtogs ye shes dang me rlung gi ngo bo thig le dmar por gyur nas /
mas sne'i zla dkyil steng rgyab tu babs par bsam la bum can bzung /
yang spyi bo'i khaM ljang gu las 'od zer ljang gu 'phros /
rgyal ba rnams kyi bya grub ye shes kyi byin rlabs bsdus khaM la thim pa las /
bya grub ye shes dang rlung gi ngo bo'i thig le ljang gur gyur| mas sne'i zla dkyil steng g.yon du babs par bsam la bum can bzung /
yang spyi bo'i hUM sngon po las 'od zer sngon po 'phros /
rgyal ba rnams kyi chos dbyings ye shes kyi byin rlabs bsdus hUM la thim pa las /
chos dbyings ye shes dang nam mkha'i rlung gi ngo bo thig le sngon por gyur /
mas sne'i zla dkyil steng mdun du babs par bsam la bum can bzung /
de nas dbu ma'i mas sne'i zla dkyil steng du /
dbus su thig le de rnams dkar po /
g.yas su ser po /
g.yon du ljang gu rgyab tu dmar po /
mdun du sngon po rnams la sems bzung nas rlung kha sbyor ci thub thub tu 'dzin /
rtsa thig rlung gsum thig le de rnams la tshang tshul legs par bsam /
de ltar bsgom pas rlung lnga'i kha dog so sor mthong ba sogs rtags rnams 'char bar 'gyur ro / /
smras pa /
gsang ba'i rdzogs rim mthar thug dbu ma'i khrid / /
dpe gsum don gyi chos nyid brgyud ston par / /
'khor ba'i gnas tshul nges rnyed chags bral lam / /
rlung sems dbu mar 'du tshul khyad par 'phags / /
zhes pa bar skabs kyi tshigs su bcad pa'o / /
gnyis pa sngon 'gro tsaDan li bsgom pa dang /
dbu ma kha dbye ba gnyis las /
dang po ni /
gtum mo bsgom tshul te /
de yang lus gnad chos bdun ldan gong ltar byas la /
rang lhar gsal ba'i lus kyi nang thams cad stong ra gsal gdab cing /
lus kyi dbus drang por rtsa dbu ma khyad chos bzhi ldan mda' smyug 'bring po tsam /
g.yas su ro ma dmar mo /
g.yon du rkyang ma dkar mo gnyis gro sog tsam /
gsum gshib tu reg la ma 'byar ba ya yo khyar khyor med cing drang tha le @# / /
ba| dbu ma'i yas sne tshangs bug tu zug cing /
mas sne lte 'og sor bzhi'i thad du slebs pa /
ro rkyang gnyis kyi yas sne tshangs bug nas mdun du gug ste sna bug gnyis su ha re thug cing /
mar sne dbu ma dang ring thung mnyam zhing /
lte ba'i bu ga'i thad nas bzung rtsa gsum ka sbub gcig tu gyur pa ldi re ba /
rtsa gsum ka'ang 'od kyi rang bzhin phyi nang mi sgrib cing dwang sing nge ba gsal btab /
de nas lte ba'i thad rtsa gsum sbub stong gcig tu gyur pa'i nang der /
nang gi tsaDan li 'am gtum mo zhes ma las thob pa'i khams dmar po nyis ma dang gsum ma dang /
lte ba'i a thung baM yig gi ngo bor gnas pa de nyid /
skabs 'dir yi ge dbu can gyi raM yig dmar nag sran ma'am ril ma chung ngu tsam me'i rang bzhin can thig le nA dA shin tu phra ba gsum 'khyog 'dar zhing g.yo ba sbus bris pa lta bu drod tsha 'u re ba gsal btab /
de nas rlung ro gsal bar sngar ltar lag pa'i phyag rgya'am /
mig lta stangs kyis bcun te /
thog mar sna bug g.yon /
de nas g.yas /
de nas dbus /
yang de 'dra tshar gnyis te dgu phrugs su sangs kyis 'bud cing /
dug gsum zhi ba'i dmigs pa sogs byed mi dgos /
de nas steng rlung sa len ma'i tshul du sna sgo'i spu mi 'gul bar dal bus nang du rngubs la mchil ma sgra med zhig mid pa dang mnyam du lte ba'i thad du ldig gis mnan /
'og rlung 'og sgo 'byed 'dzum tsam byas te phyed tsam yar drangs pa kha sbyor du bzung la /
dmigs pa ni /
lte ba'i rtsa gsum mdo'i raM me yi rang bzhin can /
de nyid steng 'og gi rlung gnyis pos drag tu bus pas /
rtse mo me lce gsal zhing dwangs la tshwa reg bzod par dka' ba dmar hur gyis 'bar zhing /
raM de yang me dmar nag 'bar bar gyur pas /
lte ba'i rtsa gsum 'dus kyi sbub stong de dmar ding de drod tsha 'u re ba la sems gtad cing /
gsal thebs na 'dzin med du cham mer bzhag /
rtog pa 'phron raM yig nyid gsal 'debs /
de yang rnam pa ma gsal na drod mi skye /
brjod med du ma bzhag na mu stegs byed kyi gtum mo dang khyad med ces gsungs zhing /
dang por me gso ba'i dmigs pa la nan tan bya /
thog ma nas me cher 'bar ba la sems bzung na dmigs pa 'byam ste yon tan bul bar gyur /
de lta bu'i ngang nas rlung zug sogs cher ma skyes bar du bzung /
da dung u tshugs kyis bzung na gegs kyi rgyur 'gro bas /
sna sgo'i spu mi 'gul bas tshod kyis phyir rang 'gros su bshad kyis btang /
yang gong ltar nang du rngubs la kha sbyor dmigs pa dang bcas te bzung /
'og rlung 'then ne ba ma byas na rlung gi yon tan mi skye bas rgyun du cung zad re 'then ne bya'o / /
de ltar thun re la bum can nyer gcig gam brgya rtsa sogs ci thub bzung ste zhag bdun gyi bar sogs su bsgom pas /
'byongs rtags su rab khang pa'i nang tshun @# / /
chad dang /
tha mar yang lte ba mchan 'og gnyis /
rkang pa'i sgyid chu'i 'og gnyis sogs lus kyi khol bur drod tsha chil chil 'phyur ba dang /
kha skam pa sogs 'byung zhing /
de yang mi bde ba med par drod 'phyur na tshad du khyol ba yin /
tshu zug sogs mi bde ba skyes na /
lte ba'i raM yig shin tu gsal zhing phra ba la sems gtad na gegs sel du 'gro zhing /
'di ni gtum mo'i me kha gso ba zhes bya ba las dang po bas dbu ma kha dbye'i dmigs pa la'ang me dmigs 'di rang zab cing /
thig le la dmigs pa gtad drag na 'dzag gegs yod ces gsung ngo / /
gnyis pa dbu ma kha dbye ba la /
rtsa gsum sogs gong ltar gsal btab cing /
sngar ltar rlung bum can bzung bas lte ba'i raM mer 'bar ba'i bar sngar ltar la /
raM de nyid las me lce tsha rno 'am dar ba rim gyis chad pa dbu ma phra ba'i nang du zhugs ma thub par ro rkyang gnyis kyi nang du yar dmar 'ur 'ur 'bar /
lus kyi nang thams cad nyi ma dang me'i drod kyis gdung ba ltar tshal ma gyis song bas /
lus kyi rtsa stong phrag bdun cu rtsa gnyis dang /
rtsa phran ba spu'i grangs mnyam bye ba phrag phyed bzhi'i nang du gnas pa'i rtsa khams kyi snyigs ma thams cad rang shugs kyis skam zhing bsreg ste mi dmigs par gyur /
rtsa de dag tu gnas pa'i khams kyi dwangs ma thams cad dngul chu ltar bu ro rkyang gnyis kyi nang nas mar bde chi lir bab /
lte ba'i rtsa gsum 'dus kyi sbub stong mer gyis gang bar bsam la rlung bum can bzung /
de nas 'og rlung cung zad 'then pas /
lte ba'i sbub stong nang gi khams dkar po de rnams dbu ma'i nang nas yar song ste /
spyi bo nas lte 'og sor bzhi'i bar gyi dbu ma'i nang thams cad thig le'i dwangs zhun dngul chu zhu ba lta bus bran pas bde chen ye shes bskyed nus pas ltem gyis gang bar mos la bum can bzung zhing /
mthar rig pa 'dzin med du had der 'jog /
de ni rlung sems dbu mar bsdu ba'i 'jug pa ste sngon 'gro'i rim pa'o / /
smras pa /
rtsa gsum lte bar nang gi tsan+Da li / /
tsha reg bzod dka'i raM yig dmigs gtad kyi / /
'dzin med ngang nas yang yang bsgom 'di do /
mi kha gso zhes shin tu zab pa'i gnad / /
ces pa bar skabs kyi tshigs su bcad pa'o / /
gnyis pa dngos gzhi rlung sems dbu mar bsdus zin nas bsgom pa'i man ngag la /
rlung lus la bcug nas bde ba bsgrub pa dang /
sems la bcug nas stong pa bsgrub pa gnyis /
dang po bde ba bsgrub pa ni /
de nas ro rkyang gnyis dbu ma'i nang gi thig le rnams dang bcas pa 'ja' yal ba ltar rang yal du song /
dbu ma rkyang par gnas pa'i yar sne spyi gtsug nas mar gug ste smin mtshams su bug pa ha re yod pa'i smin mtshams su chos 'byung dmar po gdeng kha che ba mdun ngos su bstan zhing /
rtsa ba phra ba'i ngos su bug pa yod par @# / /
dbu ma'i yas sne khrig gi tshud par bsam /
dbu ma'i mas sne b+ha ga padma dmar po 'dab ma brgyad pa'i rnam pa can gyi ze'u 'bru'i dbus su sor phyed do tsam bug pa ha re yod pa dang /
de'i sner chos 'byung dmar po gdeng kha che ba phyir thur du bstan pa'i rtsa ba phra ba'i ngos su bu ga yod par dbu ma'i mas sne khrig ger tshud par bsam /
de nas smin mtshams kyi chos 'byung de'i gdengs ka che ba'i nang du thig le kha dog dkar po sngo mdangs cung chags pa 'od kha dog sna lnga khra phrom phrom ba sran chung tsam /
skad cig kyang sdod mi tshugs pa 'dar phri le ba /
bde ba'i rang bzhin can zhig la rlung sems zhugs pa ltar bum can dang sbrags dmigs pa bzung zhing /
smin mtshams su bde lhang lhang pa dang /
grang shum shum pa dang /
tsha khyug khyug pa dang /
na kar kar ba /
za ba /
'phrig pa sogs bde gsal gyi rtags bcu 'char ba 'byongs pa'i tshad yin zhing /
de dag byung tshe /
thig le de nyid dbu ma nas zhugs te spyi gtsug gi dbu ma gug pa der ri rtser skar ma shar ba bzhin 'od phri li li sdod par sems bzung bas gong gi rtags rnams byung na| yang spyi bo'i thig le de las bde ba'i rang bzhin can gyi khams dkar po shel dkar bzhu ba'i khu ba lta bu sbom phra dar skud phra mo tsam zhig skya nar gyis babs pa'i sne mor thig le mu tig gi rdog lta bu hri le yod pa zhig |dbu ma'i nang na mar bde hri li li 'phyang nas /
dbu ma'i nang mgrin pa'i thad du slebs par bsam la /
thig le de g.yo zhing 'tsher bar sems bzung zhing yas bab kyi dga' ba bskyed /
rim gyis gong lhar mar 'phyang ste /
snying gar mchog dga' /
lte bar khyad dga' /
gsang gnas kyi chos 'byung nang dang /
chos 'byung gi phyir sor do ? sor bzhi tsam du nar gyis 'phyang bar bsam la lhan skyes kyi dga' ba bskyed /
de ltar bsgom pas /
bde ba che drag pa dang /
'dzag gegs sogs byung na nyams dang bstun gin thig le phyir nar ba chos 'byung gi nang du bsdu /
de nas rlung phyir 'pho med du bzung ba'i rkyen gyis thig le de nyid yar lte bar rgyangs kyis song bar bsam zhing mas brtan gyi dga' ba bskyed /
rim gyis gong ltar snying gar mchog dga' /
mgrin par khyad dga' /
spyi gtsug tu spro gzhi'i thig le de nyid la thim par bsam la /
lhan skyes kyi dga' ba bskyed /
de ltar byas pas lus kyi cha thams cad la bde ba bsam gyis mi khyab pa brjod du med pa /
zag med kyi bde ba yin nam snyam pa zhig gis khyab par gyur pa'i tshe /
grang ba dang cha ba'i reg bya sogs la brtags pas /
gdung ba mi skye bar bde ba 'ba' zhig tu 'char na tshad du 'khyil ba'o / /
gong gi dmigs pa spyi bye brag thams cad dang /
khyad par yas bab mas brtan gyi dga' bzhi'i dus su bde stong spyar nas @# / /
bsgom pa gnad shin tu che'o / /
de ltar rlung lus la bcug pa'i dmigs pas khams kyi snyigs ma thams cad dag nas khams kyi dwangs ma 'ba' zhig gi lus thams cad rgyas par 'gyur ba yin no / /
smras pa /
dbu mar bsdu zin legs goms sgom gyi gnad / /
snyigs thad khams kyi dwangs ma 'phel stobs kyis / /
yas dang mas brtan dga' bzhi 'grub pa yi / /
bde stong gnyis med bsam brjod yul las 'das / /
zhes pa bar skabs kyi tshigs su bcad pa'o / /
gnyis pa rlung sems la bcug nas stong pa sgrub pa ni /
rang lhar gsal ba'i lus stong ra'i dbus rtsa dbu ma yar sne smin mtshams dang /
mar sne gsang gnas su thad bcad kyi rnam pa bu ga ha re yod par bsam /
smin mtshams kyi dbu ma'i nang du thig le kha dog lnga ldan khra chems pa /
sran chung tsam bde ba'i rang bzhin can zhig bsgom /
de dbu ma'i nang nas yar sgril te spyi gtsug dbu ma'i gug mtshams nang der /
ri mthon po'i rtse la skar chen shar ba ltar 'dar phri le yod par bsam /
de la dmigs pa gtad pas /
de las 'od zer kha dog lnga ldan 'ja' tshon lta bu bun long gis 'phros /
dbu ma'i nang thams cad gang /
de las kyang phyir 'phros /
lus kyi nang thams cad gang bas rang lus 'ja' tshon kha dog lnga ldan du bsgyur /
slar yang 'od kha dog lnga ldan lus kyi phyi rol du 'phros pas /
gnas khang /
yul phyogs /
sa phyogs /
stong gsum gyi 'jig rten khams kyi snod bcud thams cad reg pa tsam gyis bde ba chen po'i rnam rol 'ja' tshon sna lnga'i rang bzhin du bun long long khra shig shig pa'i rnam par bsam la /
bde stong gnyis su med pa'i nyams gsal stong 'dzin pa med pa rang rig rang ngo shes tsam las mnyam par bzhag /
de nas phyi rol gyi 'od de dag thams cad tshur 'dus /
rang lus 'ja' tshon du gyur pa la thim /
de yang rim gyis tshur 'dus spyi gtsug gi rtsa ba'i thig le lnga ldan de la thim /
de nyid kyang rang yal du song bar bsam la /
bde stong gnyis med kyi nyams gsal stong 'dzin pa med pa rang rig rang ngo shes tsam du mnyam par bzhag /
de las ldang ba na /
stong nyid de'i ngang las rang gi smin mtshams kyis tshod thad du thig le lnga ldan de nyid thol gyis gsal btab /
de nas rang lus lha sku dang /
dbu ma bcas sngar ltar gsal btab la /
smin mtshams kyi thig ler sems bzung ba /
spyi bor spo ba /
rang dang snod bcud 'ja' 'od du bsgyur ba /
stong nyid la mnyam par 'jog pa sogs sngar ltar dmigs pa bskyar /
de ltar bsgom pas rlung sems la bcug pa'i dmigs pas /
lus kyi khams rnams stong gzugs 'ja' tshon gyi rnam par bsgyur bar byed pa ste 'byongs rtags /
lus thams cad bde bas khyab pa /
yang zhing grib @# / /
ma srab pa'am mi 'byung ba /
lag pa sogs nyi zer la bltas pas phyi gsal nang gsal lta bu 'byung ba /
rkang rjes chung du 'gro ba /
'od lnga ldan du mthong ba /
sgrub khang la 'ja' zug ? pa sogs 'byongs rtags byung tshe de brtan par bya ba'i phyir /
kun 'dar gsang spyod ces /
thog mar rlung gi reg bya lta bu sngar mi bzod pa'i grang ngad ches gcig tu bsdad la /
rang lus snod bcud thams cad 'ja' tshon du bun ne ba la dmigs pa gtad nas stong nyid bsgom pas /
sngar rlung gis grang reg mi bzod pa gcig 'char ba de mi 'byung zhing /
bde chen du lhang lhang 'char gyin 'dug na /
me'i 'od dang /
nyi ma dang /
chu sogs la sngar ltar sbyangs zhing lta /
de dag gis mi gnod na /
grogs ltar bur dbyug pas dal bus brdung du bcug la gong ltar dmigs pa gtad pas bde ba'i ngo bor 'char ba 'dug na dbyug pas cher brdungs te sbyongs /
de nas gri mtshon la sogs pa brgyab kyang skyon du mi 'gyur zhing bde chen 'char ba na /
gsang spyod ces pa dur khrod du phyin nas lha 'dre'i cho 'phrul la sbyangs /
rim gyis yi dam gyi lha dang mkha' 'gros lung bstan pa'i padma can sogs phyag rgyar spros bcas spros med shin tu spros med phyogs las rnam rgyal te /
spyod mchog rnam bzhi spyad pa la brten nas lus kyi dwangs ma rnams rgyas te /
gser 'gyur gyi rtsis lcags la za ba ltar /
lus kyi snyigs ma rnams zos pas 'od lus kyi ngo bor gyur /
snyigs ma'i skra dang ba spu so dang sen mo tsam bzhag ste /
'ja' lus 'od kyi sku grub nas myur du sku gsum yan lag bdun ldan phyag rgya chen po mchog gi dngos grub rje btsun rdo rje rnal 'byor ma'i go 'phang rin po che thob par 'gyur ro / /
smras pa /
rlung sems bcug pa'i khams rnams stong gzugs 'ja' / /
kha dog lnga ldan gyi nang rtags brtan phyir / /
spyod mchog rnam bzhi legs grub 'od kyi sku / /
tshe 'dir skal bzang nyams myong don 'dir brtson / /
zhes pa bar skabs kyi tshigs su bcad pa'o / /
de nas /
yab he ru kA dang /
thun mong ba'i rdzogs rim zab mo la /
blo ldan gang dang gang ri blo 'tshams pa / /
de dang de yi rjes 'dzin byin rlabs phyir / /
shri he ru ka dang thun mong gi /
rdzogs pa'i rim pa'i gnad rnams 'dir longs mdzod / /
de la yab dang thun mong ba'i rdzogs rim zab mo la /
sngon 'gro dang /
dngos gzhi gnyis dang po la'ang thun mong dang thun mong ma yin pa gnyis las /
dang po thun mong ba'i sngon 'gro dang po bla ma'i rnal 'byor ni /
bde ba'i stan la 'khod nas /
mdun du bsgrub pa'i maN+Dal tshom bu lnga pa zhig bshams /
der skyabs yul gyi gnas khang sogs sngar bshad pa ltar byas pa'i gzhal yas khang gi dbus su /
seng ge'i khri mtho zhing yangs la rgya che ba'i dbus dang phyogs bzhir padma 'dab ma bzhi pa'i gdan re re gsal @# / /
btab cing /
gdan dbus mar bla ma sangs rgyas rdo rje chos sku mdog dmar po rdor dril thugs kar 'dzin pa longs sku'i cha byad can /
shar gyi gdan te mdun du 'khor lo bde mchog sogs yi dam /
g.yas su shAkya thub pa rdo rje 'chang sogs longs sprul gyi sangs rgyas /
g.yon du byang sems nye ba'i sras brgyad nyan thos rang rgyal mkha' 'gro chos srung sogs dge 'dun /
rgyab tu gsung rab glegs bam brtsegs ma'i rnam pa gdong dar khra chem me ba rang sgra sgrog bzhin pa'i chos dkon mchog /
de dag gi steng gi cha la grub pa'i dbang phyug rdo rje dril bu pa /
DOm ki pa /
an+Ta ? ra pa /
te lo pa /
nA ro pa sogs nas rtsa ba'i bla ma'i bar gyi bla ma thams cad g.yas bskor du 'khyil zhing bzhugs pa /
de thams cad zhal gzigs phyogs phyi nang gang bde bya zhing /
phyi nang gsang ba de kho na nyid kyis mchod pas mchod cing /
'di skabs mchod lha spro ba dang /
tshig dngos su brjod mi dgos gsungs /
gang drin ma dang /
dpal ldan rdo rje mkha' 'gro sogs kyis bstod /
de nas thun mong ma yin pa'i gsol ba 'debs pa ni /
dus gsum sangs rgyas thams cad kyi ngo bor gyur pa rtsa ba dang brgyud par bcas pa'i dpal ldan bla ma dam pa yi dam dkyil 'khor gyi lha tshogs dkon mchog rin po che rnam pa gsum mkha' 'gro chos skyong srung mar bcas pa la gsol ba 'debs so / /
bdag gi rgyud byin gyis brlab tu gsol /
lhan cig skyes pa'i ye shes dang rim gnyis kyi rtogs pa khyad par can skye bar byin gyis brlab tu gsol /
dus myur ba nyid du x da lta nyid du x 'dugs 'di nyid du skye bar byin gyis brlab tu gsol /
zhes skyabs 'gro dang gsol 'debs cig sgril gyi tshig 'di nyid chad lhag med pa dag par lan gsum brjod la gsol ba btab pas /
skyabs yul rnams kyi gnas gsum las bdud rtsi 'od zer dkar dmar mthing gsum cig car du byung ba /
rang gi dpral mgrin snying gar lan gsum thim nas sgo gsum byin gyis brlabs par mos /
de nas tshogs zhing gi mtha' thams cad nang pa nang mar 'dus te mthar bla ma sangs rgyas rdo rje chos la thim /
bla ma skyabs yul kun 'dus su mos gus byas pas /
bla ma dgyes te 'od dmar po byi'u'i sgong tsam du gyur pa rang gi smin mtshams nas thim par bsam /
de'i rkyen gyis rang nyid rdo rje rnal 'byor ma rmi lam sgyu ma lta bu snang la rang bzhin med pa'i skur krong nger bskyed la lta thog tu mnyam par bzhag /
'di thun rer tshar drug gam bzhi re nges par byed dgos gsungs /
sngon 'gro gnyis pa rdor sems bsgom bzlas gong du bshad pa ltar thun rer tshar drug gam bzhi re btang zhing /
dmigs pa dbang bzhi blang ba'i skor kho na ltar byed /
gnyis pa thun mong ma yin pa'i sngon 'gror rtsa lam sbyangs pa dang rlung sbyangs pa gnyis /
dang po rtsa lam @# / /
sbyangs pa la /
lte ba'i pad mor ? rlung lnga'i ti la ka zhes sogs kyi don /
slar yang skyabs yul gong ltar gsal btab la /
yid sprul gyi phyi nang gsang mchod kyis mchod /
gsol ba gong ltar gdab /
skyabs yul rnams kyi gnas gsum las bdud rtsi dkar dmar mthing gsum babs pa rang gi gnas gsum du thim pas sgrib pa sbyangs byin gyis brlabs /
tshogs zhing gi 'khor rnams bla mar thim zhing /
bla ma skyabs gnas kun 'dus su mos la /
sum+b+ha ? ni sa phyogs g.yon bskor dang /
mtshams g.yas bskor gyis bsrung ? ba bya /
bla ma 'od du zhu rang la thim pa'i rkyen gyis /
rang nyid rdo rje rnal 'byor ma stong gsal 'od kyi rang bzhin can du lam gyis gyur pa'i /
rang lus stong ra'i dbus su rtsa dbu ma spa lcags 'bring po tsam mam /
mda' smyug tsam yas sne tshangs bug dang /
mas sne lte 'og sor bzhi'i thad du slebs pa zla dkyil gyis bkag pa /
de'i g.yas su ro ma dang /
g.yon du rkyang ma gnyis po mgrin pa man chad dbu ma dang sbubs stong gcig tu 'dres shing /
mgrin pa yan so sor gyes pa mgo bo'i nang nas gug ste sna bug gnyis su ha re zug par bsgom /
lus gnad chos bdun ldan gong du bshad pa ltar bya /
rlung ro dgu phrugs su bsal /
rtsa lam sbyangs dmigs pa dngos la /
dbu ma'i mas sne'i zla dkyil steng du ti la ka 'am thig le lnga tshom du bsgom pa ni /
dbus su nam mkha'i rlung gi rang bzhin gyi thig le sngon po /
'khor lo bzhi'i ngo bo mdun te shar du rlung rlung gi rang bzhin gyi thig le ljang gu /
g.yas te lho ru sa'i rlung gi rang bzhin gyi thig le ser po /
rgyab ste nub tu rlung me'i rlung gi rang bzhin gyi thig le dmar po /
g.yon te byang du chu'i rlung gi rang bzhin gyi thig le dkar po rnams rtsa dbu ma sba lcag tsam bsgom na /
thig le rnams sran ma tsam dang /
dbu ma mda' smyug tsam bsgom na| thig le rnams yungs 'bru tsam re bsgom zhing /
thig le rnams gsal zhing dwangs la 'tsher ba'i rnam pa can du gsal legs par btab /
slar yang rlung ro dgu phrugs byed /
lag g.yas kyi mthe pong gis srin lag rtsa ba mnan cing khu tshur bcangs pa brla'i rtsar brten /
g.yon 'phreng ba bzung /
thun chen gcig la nang gses thun chung lnga re byas pa'i /
dang po rlung sna bug g.yon nas rgyu ba dang thug na gegs mi bskyed pas thog mar de dang sprad la /
rlung phyir 'gro cho dbu ma'i mas sne zla dkyil steng gi nam mkha'i thig le sngon po de las nam mkha'i rlung spos reng gi dud pa ltar sngo nar nar dbu ma brgyud gyen du byung /
rlung g.yas g.yon gang nas rgyu ba'i ro rkyang brgyud sna bug gnyis ka nas mnyam du rgyu na dbu ma brgyud smin mtshams nas song bar bsam zhing /
mdun gyi bar snang sor bcu gnyis kyis tshod tsam du sngo khyil gyis 'khyil /
de ma thag rlung nang du 'jug pa dang @# / /
bstun tshur byung /
sna g.yon nam smin mtshams nas zhugs dbu ma brgyud /
mas sne'i zla dkyil dbus kyi nam mkha'i thig ler thim par bsam /
de lta bu'i lag g.yon pas 'phreng ba brtsis la rlung phyir 'byung pa /
mdun du gnas pa /
nang du 'jug pa gsum re la grangs gcig tu brtsis pa tshar bcu gcig tsam mam /
nyer gcig tsam byas te rtsa lam sbyangs nas /
gnyis pa rlung sbyangs pa la| rjes ma'i 'jug thig le sngon po der sems gtad la /
steng rlung lte 'og tu mnan /
'og rlung ci bder bzhag la bum can bzung zhing /
lag g.yas pus mor dal pus bskor la se gol gtogs pa'am /
pus mo gnyis su reg tsam re byas nas /
pus g.yas steng thad du se gol re gdab la /
rlung sna bug nas spu mi 'gul pa'i tshod kyis btang la /
lag g.yon pas 'phreng ba re 'dren /
de lta bu tshar gcig bya /
mthar dge ba bsngo zhing ngal gso ba ni /
thun chung dang po'o / /
yang gsol gdab tshar gcig dang /
srung 'khor dran tsam byas la /
shar gyi rlung gi rlung gi thig le ljang gu la dmigs nas rtsa lam sbyangs pa dang /
rlung sbyangs pa gong ltar lag stabs pus mor bskor ba gnyis dang /
se gol gtogs la bum can bzung ba ni thun chung gnyis pa'o / /
yang gsol gdab srung 'khor bcas lho'i sa rlung gi thig le ser po la dmigs nas gong ltar lag stabs pus mor lan gsum bskor nas se gol gtogs yun bum can bzung ba ni thun chung gsum pa'o / /
yang nub kyi me rlung gi thig le dmar po la dmigs lag stabs pus mor lan bzhi bskor zhing bum can gong ltar bzung ba ni thun chung bzhi pa'o / /
yang byang gi chu rlung gi thig le dkar po la dmigs nas lag stabs pus mor lan lnga bskor nas bum can bzung ba ni thun chung lnga pa'o / /
de lta bu'i thun chung lnga re la thun chen gcig tu brtsi zhing /
mthar dge ba bsngo zhing thun las ldang /
thun chung gi bar rnams su skom 'dra btung dgos byung na 'thung chog cing /
bza' ba'i rigs mi za /
khams ngal zhing dub na kha zas bcud can bsten /
de ltar nyin mo thun chen gsum dang /
mtshan mor thun chen gsum ste zhag re la thun chen drug re bya /
thun chen gnyis par nam mkha'i rlung gi thig le la lag pa pus mor bskor ba drug /
mthar se gol gtogs yun bum can bzung /
de nas rim 'phar gyis /
rlung rlung gi thig ler bskor ba bdun gyi yun /
sa rlung thig ler brgyad yun /
me rlung thig ler dgu /
chu rlung thig ler bcu yi ring bum can bzung ba ni thun chen gnyis pa'o / /
thun chen gsum par /
nam mkha'i rlung gi thig ler bskor ba bcu gcig yun /
rim gyis rlung rlung la bcu gnyis /
sa rlung la bcu gsum /
me rlung la bcu bzhi /
chu rlung la bco lnga'i @# / /
yun bum can bzung ba thun chen gsum pa'o / /
thun chen bzhi par /
nam mkha'i rlung la bskor ba bcu drug /
rlung rlung la bcu bdun /
sa rlung la bco brgyad /
me rlung la bcu dgu /
chu rlung la nyi shu'i ? ring bum can bzung ba thun chen bzhi pa'o / /
thun chen lnga par /
nam mkha'i rlung la bskor ba nyer gcig /
rlung rlung la nyer gnyis /
sa rlung la nyer gsum /
me rlung la nyer bzhi /
chu rlung la nyer lnga'i ring bum can 'dzin pa thun chen lnga pa'o / /
thun chen drug par /
nam mkha'i rlung la bskor ba nyer drug /
rlung rlung la nyer bdun /
sa rlung la nyer brgyad /
me rlung la nyer dgu /
chu rlung la sum cu'i ring bum can 'dzin pa ni thun chen drug pa ste /
nyin zhag phrugs gcig gi dbang du byas pa'i thun chen drug rdzogs pa ste nyin dang po'o / /
nyin gnyis pa'i thun chen dang por /
nam mkha'i rlung la so gcig nas chu rlung la so lnga'i bar| thun chen gnyis pa'i nam mkha'i rlung la so drug nas chu rlung la bzhi bcu bar /
thun chen gsum pa'i mkha' rlung la zhe gcig nas chu rlung la zhe lnga'i bar /
thun chen bzhi pa'i mkha' rlung la zhe drug nas chu rlung la lnga bcu'i bar /
thun chen lnga pa'i mkha' rlung la nga gcig nas /
chu rlung la nga lnga bar thun chen drug pa'i mkha' rlung la nga drug nas /
chu rlung la drug cu bar te nyin gnyis pa'i thun chen drug rdzogs /
des rigs 'dres kyi nyin gsum pa'i thun chen dang po'i mkha' rlung la re gcig nas /
thun chen drug pa'i chu rlung la dgu bcur bya bas mtshon /
zhag bco lnga'i bar du nyams su blangs nas /
nyin zhag bco lnga pa'i thun chung tha mar| dbang po rab kyi lnga brgya dang sum cu'i yun thub pa dang /
'bring gi nyin dang po'i thun chen dang por rlung lnga so sor se gol re re'i yun thun gnyis par se gol gnyis re'i yun rim spar gyis /
nyin zhag bco lnga pa'i thun chung tha mar se gol dgu bcu'i yun thub pa dang /
gang zag thams /
nyin dang po'i thun chen drug gar se gol re re'i yun tshad dang /
nyin gnyis par se gol gnyis re rim spar gyi /
nyin zhag bco lnga pa'i thun chung tha mar se gol grangs bco lnga'i yun thub par 'gyur zhing /
gang ltar dang por bshad pa ltar sbyangs na /
gang zag rab kyis zhag gsum dang /
tha mas zhag bco lngar mthar phyin par 'gyur ro / /
'byongs rtags su rlung lnga'i kha dog so sor mthong ba dang /
rab yul khams /
'bring khyim gang /
tha mas lus la drod chen po skye zhing /
der brten bde ba'i nyams tha mal bud med dang sbyor ba'i dpes kyang mi mtshon pa 'byung bar 'gyur /
'di lta bu'i ts+Dan li'i bsgom thabs ni khyad par du 'phags pa yin no / /
smras pa /
lte ba'i padma rlung lnga ti la ka'i / /
sngon 'gro rnam gnyis 'bad rjes thun che chung / /
rtse gcig bsgom pa'i bum can tshang @# / /
'khyil ba'i / /
bde nyams gzhan las khyad 'phags tsaN+Da ? li / /
zhes pa bar skabs kyi tshigs su bcad pa'o / /
gnyis pa dngos gzhi la /
bdag byin rlabs kyi dmigs pa dang /
dbu ma kha dbye ba'i dmigs pa gnyis /
dang po ni /
sngon 'gro thun mong dang thun mong ma yin pa gong ltar la /
rang rnal 'byor mar gsal ba'i lus kyi stong pa'i dbus su /
rtsa dbu ma rta rnga brgyar gshags pa'i tshad tsam khyad chos bzhi ldan yas sne tshangs bug dang mas sne lta 'og tsam du slebs pa /
g.yas su ro ma dang /
g.yon du rkyang ma gnyis /
gro sog tsam /
lte ba'i thad du rtsa gsum sbubs stong gcig 'dres dang /
spyi bo'i thad du'ang rtsa gsum sbubs stong gcig 'dres /
de byings so sor gyes pa spyi bo nas dbu ma ltar mi mngon cing /
ro rkyang gnyis sba ltar gug ste sna bug gnyis su zug par bsgom /
dbu ma'i yas sne'i rtsa gsum sbub stong gcig tu gyur pa'i nang du haM dkar po mgo bo thur bstan dang /
de'i steng du rlung dkyil gzhu'i dbyibs can ljang nag sran ma bkas pa lta bu yod pa dang /
dbu ma'i mas sne'i rtsa gsum kun 'dus sbub stong nang du| oM dmar po mgo gyen bstan klad kor dbu ma'i nang du tshud pa /
'og sgo gnyis kyi bar sum mdo ru rlung dkyil gzhu'i dbyibs ljang nag g.yo zhing rtsub pa /
rkang pa gnyis kyi mthil du dz+haiM ? ljang nag 'greng stabs gdong rkang ngar ngos bstan pa bsgom /
rlung ro dgu phrugs su bsal /
rlung bum pa can bzung la /
rkang so sor cung zad bskum tsam bya zhing /
'og rlung cung zad yar 'then pas /
rkang 'og gi yi ge gnyis las rlung g.yes ? brla'i rtsa bo che brgyud sum mdo'i rlung dkyil la phog /
de las kyang rlung cher g.yos pas mas sne'i aM la phog /
de las me drag tu 'bar /
dbu ma ha cang phra bas nang du 'jug ma nus par ro rkyang gnyis kyi nang nas me rtse mo phra zhing rno bo rtsa ba sbom pa gzeg ? mo'i byi dur gyi dbyibs yar 'bar bar bsam la /
'og rlung dal bus 'then /
steng rlung sna bug gnyis nas rdubs chung drag po gsum byas te mnan pas /
yas sne'i haM steng gi rlung dkyil las thur du rlung g.yos /
ro rkyang nang gi me yar 'bar ba de gnyis ro rkyang brgyud thur du brdab cing ded pa'i dmigs pa byas la rlung kha sbyor ci thub 'dzin /
de ltar nyams len la brtson pas /
lte ba dang mchan 'og sogs su drod tsha chil skye ba dang /
rim gyis rlung lus la chud pa'i 'thus /
lus la gtum mo'i ye shes kyi me drod cher rgyas pa la brten nas bde chen gyi lus tshor skye zhing /
lus shing bal ltar yod du mi tshor ba 'byung /
da dung yun bsring ste bsgom pas /
rlung sems la chud nas /
sems la 'ang bde stong gi rtogs pa mthar thug de 'di yin nam snyam pa skye /
de las rten nas mi rtog pa'i bde ba skye /
@# / /
de la goms pas mtshon byed dpe'i ye shes lta bu'i nyams skye zhing /
de nas du ba /
smig rgyu /
me khyer /
mar me /
'od phung /
nyi ma /
zla ba /
sgra gcan te lus stod yod la smad med pa'i zla ba nag po 'jigs su rung ba'i rnam pa /
de nas re kha nag po ste /
nam mkha' nas zhags pa nag po mthur du brkyang pa lta bu'i 'od gsal gyi rtags rnams 'char bar 'gyur ro / /
smras pa /
dngos gzhi byin rlabs lus dbus rtsa gsum po / /
gsang nang ye shes me 'od cher rgyas pa'i / /
mi rtog pa yi bde nyams la brten nas / /
don gyi rtags rnams ma nor nang nas shar / /
ces pa bar skabs kyi tshigs su bcad pa'o / /
gnyis pa dbu ma kha dbye ba'i dmigs pa ni /
tha mal 'od kyi gtu ma mo zhes sogs kyi don rtsa gsal 'debs pa sogs da lta'i de bzhin la /
dbu ma'i mas sne ro rkyang dang sum 'dres kyi lte ba'i sbub stong de'i phyir gdugs kyi rtsibs ma ltar /
rtsa 'dab brgyad gyes shing /
de'i phyir de las gyes pa'i rtsa 'dab lnga bcu nga drug bsgom la /
rtsa'i mdog kyang ma bsgom dus ser por yod kyang /
bsgom dus dkar la dmar ba'i mdangs chags par bsgom dgos gsungs /
de lta bu'i rtsa 'dab nang ma brgyad la /
a ka tsa Ta ta pa ya sha zhes khams kyi snyigs ma'i ngo bo'i yig 'bru brgyad pa mgo gyen bstan 'greng thabs dang /
phyi rol gyi rtsa 'dab lnga bcu nga drug po /
ka kha ga g+ha nga /
tsa tsha dza dz+ha nya /
Ta T+ha Da D+ha Na /
ta tha dad d+ha na /
pa pha ba b+ha ma /
ya ra la wa /
sha Sha sa ha k+ShaH ste gsal byed dam ka li so bzhi /
aSh+ma tha na'i yi ge gnyis pa dang bcas yig 'bru so bzhi /
a A /
i I /
u U /
r-i r-I /
l-i l-I /
e ai /
o au /
aM aH a i u o e aM /
rnams khams kyi dwangs ma'i ngo bo mgo gyen bstan rtsa rnams dkar ser dang /
yig 'bru thams cad dkar la dmar ba'i mdangs can du bsgom /
dbu ma'i yas sne'i sbub stong nang du ha yig dkar po mgo thur bstan gong ltar gyi klad kor nang du 'od kyi gtum mo dang spyi bo'i khams dmar po'i ngo bo k+ShuM dmar po mgo thur bstan dbu ma'i mas sne'i spub stong gi oM gyi klad kor nang du tha mal gyi gtum mo'am /
dpe'i gtum mo dang lte ba'i khams dmar po'i ngo bo k+ShuM dmar nag mgo gyen bstan zhig bsgom /
de nas rlung bum can bzung la rkang mthil gyi yi ge las me 'bar ba sogs gong ltar la mas sne'i oM las me 'ur gyis 'bar /
khams kyi snyigs ma'i yi ge a ka tsa Ta ta pa ya sha rnams lhag med du bsreg /
aM gyi klad kor nang gi tha ma la gtum mo'i ngo bo k+ShuM las me tsha rno ngar rtsub pa ste khyad chos bzhi ldan glog gi zegs ma lta bu spros /
dbu ma'i nang gyen du 'bar zhing /
yas sne'i haM yig mgo thur bstan der phog /
de'i klad kor nang gi 'od kyi @# / /
gtum mo'i ngo bo k+ShuM yig de las me khyad chos bzhi ldan thur 'bar yas mas kyi gtum mo'i me gnyis dbu ma'i nang du 'bar zhing 'khrug lte pa'i rtsa sbub rnams su'ang song ste khams kyi dwangs ma'i ngo bor dbyangs gsal rnams las me dmar 'ur 'ur 'bar bar bsam pa ste /
dmigs pa 'di nyid rang la gnad du bsnun /
de ltar byas pa spyi bo'i khams dkar po'i ngo bo haM yig de nyid mes gdungs pas /
byang sems 'o ma'i rgyun dang mtshungs pa skra shad ltar babs pas /
dbu ma'i nang gi me 'bar ba'i rtse mo rnams cung zad mthur du mnan pas snying kha'i thad du sor sgra dang bcas pa'i 'bar 'dzags la sems bzung zhing bde stong gi ye shes bskyed par mos /
me dmigs 'bar 'dzag bum can gang bsgom kyang stod char rang rang gi dmigs pa dang /
mthar 'dzin med du 'jog /
de rnams chos nyid brgyud nas ston pa yin zhing /
chos nyid dngos su ston pa skye 'gag gnas gsum bral ba gdod ma'i gshis zhes sogs kyi don byin rlabs kyi skabs su stsal ba ltar ro / /
smras pa /
mthar thug nang gi rigs ldan lte 'khor rnams / /
gsal nang rtsa khams yi ge'i gzugs gnas pa'i / /
haM yig bskul phyir khyad chos bzhi 'od kyi / /
'bar 'dzag bde stong 'dzin med ngang la bsring / /
zhes pa bar skabs kyi tshigs su bcad pa'o / /
da lta bu'i nyams len bya tshul rnams rgyas 'bring bsdus gsum las /
tho rangs ldang pa'i rnal 'byor gnyis po skabs bstun gyi ldang la bdud rtsi myang /
kun slong bcos /
skyabs 'gro /
rdor sems /
bla ma'i rnal 'byor thun mong ma yin pa'i tshogs zhing gsal 'debs /
gang drin sogs kyi phyag /
chags sdang rmongs gsum gyi yul 'bul ba /
phyi mchod /
nang mchod /
gsang mchod /
de kho na nyid /
ku sA li'i tshogs gsog /
maN+Dal dang drug go /
gsol btab nas /
brgyud pa kun rtsa ba'i bla ma la bstim /
dbang bzhi blangs /
bla ma rang la bstim /
rang gi snying khar ai las /
zhes pa nas /
lus dkyil go cha bgos pa'i bar mngon rtogs dkyus bzhin mdzad nas /
skabs 'di rang rgyal la sems 'dzin pa /
rnam pa spyi la sems 'dzin pa /
bye brag spyan dbus ma la sems 'dzin pa la /
shar bsgom byas te /
ngag bzlas la 'jug /
yid bzlas /
zhar byung rdzogs rim gnyis pa byed /
de nas rdzogs rim rtsa dbu ma yab yum nyin re mos byed pa'am /
yum rkyang gi raM yig me sbar ba nas /
'ja' lus kyi bar shar bsgom /
bsam mi khyab thun mong ma yin pa bsgom /
thun mtshams kyi lhar langs gtor 'bul sprel nas mdzad na 'dir mdzad /
zhal bzang blta ba'i smon lam /
shis brjod par go rim ma 'chug par mdzad do / /
yang rnal 'byor ma'i nyams len 'bring po'i sa bcad ni /
skyangs 'gro @# / /
sems bskyed /
rdor sems thol bskyed bsgom /
yig brgya bdun bzla /
bla ma'i rnal 'byor gzhung bzhin bsdus pa byed /
rang gi snying gar {ai} las sogs nas /
lus dkyil go cha bgos pa'i bar byas /
nga rgyal la sems 'dzin /
ngag bzlas /
yid bzlas /
zhar byung rdzogs rim dang /
gang mos /
rtsa dbu ma'i bde bsgrub pa /
'ja' lus sgrub pa gnyis re mos byas /
bsam mi khyab thun mong ma yin pa bsgom pa /
mjug gtor sogs gong bzhin no / /
shin tu bsdus pa mngon rtogs nang bzhin /
ngag bzlas /
yid bzlas /
zhar byung rdzogs rim bsgom /
bsam mi khyab thun mong bas thun bsdus /
gtor bsngo dang /
zhal bzang blta ba'i smon lam byas te chag med kyi rnal 'byor mtha' ma 'di la bya'o / /
yang chag med bya ba'i skabs snga dro tho rangs skyabs sems /
rdor sems /
bla ma'i rnal 'byor /
ku sA li'i tshogs gsog /
dbang bzhi bcas blangs te bla ma rang la bstim /
dge ba 'di yis myur du bdag /
bla ma yi dam 'grub gyur cig /
sogs brjod nas thun mtshams byas la /
dgongs thun la /
skyabs sems bla ma'i rnal 'byor gzhung bzhin shar bsgom byed /
ngag bzlas kyi gong sems 'dzin /
yid bzlas /
zhar byung rdzogs rim gang mos kyi mthar /
rdzogs rim rtsa dbu ma yab dang yum nyi ma re mos byed de /
yab kyi skabs sngon 'gro rlung sbyangs pa /
thig le lnga 'dzom la rlung theng gcig /
bdag byin rlabs la rlung theng gcig /
dbu ma kha dbye /
'khor lo yig 'bru bcas la rlung theng gcig ste rlung kha sbyor tshar gsum bud /
bsam mi khyab thun mong min pa bsgom /
thun grol mtshams 'dir gtor ma 'bul ba shar na phul /
de min bzhag la kha ton gzhan bya /
gtor ma 'bul phyogs sdebs /
yi dam gzhan dang mnyam du byas pas 'thus lags /
yang skyabs sems nas bzlas pa'i bar snga thun la 'khrid thob ltar rgyas par byas /
yid bzlas zhar byung bsgom /
bsam gyi mi khyab thun mong ba byas thun grol /
dgongs mo lta bu rang ltar gsal lam gyis btab /
{sum+b+ha} ni'i srung 'khor bsgom /
rtsa dbu ma che chung gang mos kyi dmigs pa /
bsam mi khyab thun mong ma yin pa /
gtor bsngos sogs bya ba'o / /
gzhan yang mtshams bcad kyi thun bzhi skyong skabs /
ngag bzlas grangs 'gro che khyad kyi nyams su len pa la /
thog mar ldang ba dang /
myang ba'i sngon 'gro /
ngag byin rlabs dang /
'gyur sngags sogs bya /
de nas skyabs 'gro tshar bdun /
sems bskyed tshar gsum /
thun mong ma yin pa'i bla ma'i rnal 'byor byas la /
dbang bzhi len pa'i bar tshang ba /
bdag lhar bskyed pa /
lus @# / /
dkyil gsal 'debs pa /
bzlas pa'i 'gor nga rgyal la sems 'dzin cung zad byas rjes ngag bzlas la grangs gsog /
yid bzlas gsum /
zhar byung rdzogs rim gnyis pa tshar gcig /
bsam mi khyab thun mong pas thun grol /
bar 'dir snga dro'i tsha ba rnams longs spyad do / /
de nas /
thun gnyis pa la /
skyabs 'gro gsum mam bdun gang rigs /
sems bskyed gsum /
thun mong ba'i bla ma'i rnal 'byor nas bzlas pa'i bar gong bzhin la /
zhar byung rdzogs rim mi dgos /
bsam mi khyab sngar bzhin byas la thun grol nas gung tshig sogs bya'o / /
thun gsum pa skyabs 'gro nas bzung bzlas pa'i bar gong ltar nyams su blangs la /
'dir zhar byung rdzogs rim gyi dod rtsa dbu ma'i dmigs pa gsal 'debs rgyas bsdus gang grub rjes /
bsam mi khyab thun mong ma yin pa bsgom rjes thun grol ba'i mjug gtor 'bul gyi rim pa'ang mdzad /
'dir dgongs mo'i ja la sogs pa longs spyad /
bzhi pa srod thun la /
skyabs 'gro dang sems bskyed bcas tshar gsum re rdor sems yig brgya nyer gcig /
bla ma'i rnal 'byor thun mong ba dkyus bzhin byas rjes /
ngag bzlas /
yid bzlas gsum /
bsam mi khyab thun mong bas thun bsdus pa'i mjug tu zhal bzang blta ba'i smon lam dang /
bkra shis mdzad pa'i mthar nyal ba'i rnal 'byor ro / /
yang na thor thun la gang mdzad pa de snga thun la mdzad /
snga thun la mdzad rgyu 'di thor thun la gnang ba skabs su gang 'os gnang 'thus /
dgongs thun dang srod thun gong bshad ltar mdzad do / /
thun mtshams rnams su'ang /
lha'i nga rgyal 'khyer so gsum dang ldan pas /
kun tu don yod pa'i spyod pa spyad cing /
nam gung la nye ba'i tshe na /
{seng+ge'i} nyal stangs dang bcas pa nyal ba'i rnal 'byor gnyis po gang rung gis nyal zhing /
slar yang ldang ba'i rnal 'byor gyis ldang nas rgyun gyi rnal 'byor la 'jug par bya'o / /
smras pa /
mnyam rjes tha mal ma yin ting nge 'dzin / /
rnal 'byor chu bo dal 'bab nyams rtogs kyi / /
lbu 'phreng rgyun mi chad kyi rol rtsed la / /
bde stong gnyis med sbyor ba'i 'bras bzang mchis / /
ces pa bar skabs kyi tshigs su bcad pa'o / /
rtsa ba'i sa bcad gsum pa 'bras bu sangs rgyas kyi gnad ces pa'i lam des bgrod pa'i mthar thug 'bras bu ji ltar thob tshul ni /
de ltar bskyed pa'i rim pas rgyud smin cing snod rung du byas nas /
zab lam grol byed rdzogs pa'i rim pa bla ma'i man ngag 'di nyid kho na ltar nyams su blangs pas| tha mal {dwangs} ma 'od kyis gtum mos khams kyi snyigs ma thams cad bsreg cing sbyangs /
{dwangs} ma thams cad ye shes kyi thig le'i ngo bor bsgyur zhing rgyas par byas pa /
rtsa stong phrag bdun cu rtsa @# / /
gnyis po thams cad gang /
de nas rim gyis lus thams cad la khyab pas /
lcags la gser 'gyur gyi rtsis reg pa na skad cig la gser gyi ngo bor bsgyur ba bzhin du /
tha mal zag bcas ma dag pa'i phung po 'di nyid zag med 'ja' lus su bsgyur /
rlung sems dbu mar tshud pa la brten nas /
lus kyi rtsa gzhan thams cad ro rkyang gnyis la thim /
de nas ro ma e yig dang rkyang ma baM yig gi gzugs su shar te dbu mar thim /
rtsa 'khor gzhan thams cad lte ba'i rtsa 'khor la thim pa ni lus rtsa'i 'gros thim pa'o / / / /
lte ba'i rtsa 'khor nang ma'i shar gyi rtsa khams dbyug pa'i rnam can de nyid baM gyi rkang pa la thim /
dbus kyi gri gug gi so lta bu de nyid baM gyi lte ba la thim /
nub kyi thod gug lta pu de nyid baM gyi mgo bo la thim /
lho'i tshig drag lta bu gnyis baM gyi zla tshes dang /
byang gi nya mig lta bu baM gyi thig le ste /
mdor na rtsa 'dab bzhi yi rtsa khams thams cad baM yig gi rnam par thim /
rtsa 'khor phyi ma'i ka kha ga g+ha sogs gsal byed kyi snge pa drug po thig le dkar po drug tu gyur cing /
de drug ka e yig gi g.yon gyi rkang pa gnyis /
g.yas kyi lag pa gnyis /
mgo gnyis te drug tu gyur nas e yig rnam par thim /
a A sogs dbyangs ring bcu gnyis /
r-i r-I sogs ring po drug rnams thig le dmar po gnyis su gyur nas e baM spyi'i rgyur thim pa ste /
de rnams ni rtsa yi ge dang /
khams bdud rtsi'i 'gros gnyis thim pa'o / /
de dang dus mnyam du nang gi rtsa 'dab bzhir rgyu ba'i rlung gi 'gros kyang thim pa ste /
nub kyi rlung gi rgyu ba rags pa thams cad 'gag nas /
byang gi chu rlung la thim /
byang gi chu rlung lho'i me rlung la thim /
lho'i me rlung shar gyi rlung gi rlung la thim /
shar gyi rlung gi rlung dbus kyi nam mkha'i rlung la thim pa ste /
snying po rlung gi 'gros thim pa'o / /
mthar de lta bu'i e baM gnyis pa'o / /
dbu mar thim pas nyon mongs pa dang shes bya'i sgrib pa gnyis shin tu phra ba'i bag chags dang bcas pa gtan nas spangs te /
rang lus 'pho med stong gzugs 'ja' lus rdo rje'i sku dang /
rang sems rnam par mi rtog bzhin du /
ji lta ba dang ji snyed pa'i chos thams cad sgrib pa med par mngon sum du cig car gzigs pa'i bde stong zung 'jug 'bras bu'i e baM ste /
kha sbyor yan lag bdun ldan rdo rje 'chang gi go 'phang mngon du thob pa'o / /
smras pa /
rgyal rnams gdul bya so so'i mos khams dang ma thun chos kyi bdud rtsi dpag med bka' stsal zhing / /
rab mchog phul byung theg pa mchog gi yang rtse gsang sngags rdo rje theg /
rgyud sde bzhi yin nang tshan rnal 'byor gsang mtha' lo nag dril gsum zhes / /
zab don snying dril {nA} ro'i man ngag @# / /
tshe gcig sangs rgyas bsgrub 'di ko /
pha ma mthing mched gnyis nas brgyud de / /
bstan pa'i bdag po sa skya ba'i / /
gser chos mkha' spyod skor gsum gyi / /
snying po {nA} ro'i zab khrid rnams / /
bdag chen rje nas kun spangs par / /
ji ltar stsal rnams chos kyi rje / /
blo gsal rgya mtsho gsan pa nas / /
bzung ste tshar lugs thun mong yin / /
snyan rgyud bzhi ldan mtshan grags shing / /
snod ldan slob ma kun tshang gi /
lo zla nas bzung gsol btab par / /
rgyas 'bring bsdus pa'i khrid rim rnams / /
gang la gang 'tshams ston mkhas kyis / /
ma nor blang dor mdzad par rigs / /
'dir ni man ngag ji gsungs rnams / /
ma tshang med pa dkyus gcig tu / /
rang 'dra'i dbang brtul 'ga' zhig la / /
phan phyir mthar chags bkod pa las / /
zhal bzhes la sogs ma nor ba / /
legs par gces 'dzin gnad du gsungs / /
bdag kyang sbyangs stobs yon tan sogs / /
phra bar brten cing ma rig pa'i / /
nor 'khrul ci mchis mkha' 'gro'i tshogs / /
bzod mdzod legs cha de kun rnams / /
mkha' spyod chen po'i rgyu ru bsngo / /
zhes snyigs dus kyi tshe thung gcig la tshe gcig lus gcig la 'tshang rgya ba'i gdams ngag yongs su rdzogs pa rje btsun rdo rje rnal 'byor ma'i sgo nas rim gnyis kyi rnal 'byor skyong ba'i skal bzang mkha' spyod bgrod pa'i bde lam zhes bya ba 'di nyid mkha' 'gro'i zhal rlangs thu le ba gong ma gong ma'i byin rlabs kyi tshan kha nyams pa med pa bdag ma gtogs 'di'i sgo nas grub pa brnyes pa sha stag dang /
rdo rje 'chang blo gsal zhabs kyis 'khon rdo rje rin chen /
dngul chu d+ha rma b+ha dra sogs bla ma lnga tsam las gsan mod /
gtso bor gyur pa ni sa chen kun blo'i dngos slob rtse gdong dge 'dun bkra shis dpal 'byor nyid thun mong min pa'i brgyud pa'i gtso bor mdzad cing /
man ngag 'di dang 'di gsungs /
gzhan gyi bzhed pa cung mi mthun yang /
tshar lugs bzhed pa 'di'o zhes gsung gi bdud rtsi khyad par can rnams la zin bris rim par bgyis mu'i skabs /
chab mdo zhi bzang rin po che don grub rgyal mtshan dpal bzang po'i zhal snga nas phyag dam spyi phebs dgongs don /
nges nas khyab bdag 'khor lo'i mgon po gang gi zhabs nas {nA} ro'i khrid bka' zab mo yongs su rdzogs pa bka' drin bskyang skabs /
chos thun re re bzhin gyis zin bris spyan zhu de ltar bskyang yang /
da dung the tshom gyi gzhi cung zad yod pa dang bcas /
nyid de khar rtag par zhabs 'khod kyi rje'i gsung gtsang ma gzhan 'dres med pa zin bris zhig dang 'brel ba'i bla ma skal bzang 'di par 'phrod nges yod pa zhes spyi phebs dang /
gzhan yang don gnyer can 'ga' zhig @# / /
nas bskul cing /
khyad par thar rtse mkhan rin po che byams pa kun dga' bstan pa'i rgyal mtshan dpal bzang po nas zin bris rnams gtan 'bebs 'dri thub na legs tshul phebs don ltar phal cher grub cing /
mgo mjug ma tshang ba rnams gnam lo'i rgyal po 'gal ba zhes ba sa mo glang gi lo sa ga'i zla ba dkar phyogs dpa' bo mkha' 'gro 'du tshes nyin dge bar legs par sgrub pa 'di pha bla ma rje btsun rdo rje chos dngos dang dbyer ma mchis pa rje blo gsal zhabs kyi chung ngu'i dus nas spyan ras kyis bskyangs pa slob bu'i tha shal {shAkya'i} ? btsun gzugs ri phug byang gling gi khri zur pa snang mdzad rdo rje 'am rin chen blo bzang mkhyen rab kyis sbyar ba'o / / / /
'di ni cho ga dgyus gcig la bris pa yin yang /
rgyas 'bring bsdus gsum ji ltar byed kyang sngon 'gro thos bsam gyi sgro 'dogs gcod tshul bcad don nyams su len bya'i bskyed rim /
sems 'dzin sogs 'khrid gtong tshul sbyangs gzhi sbyong byed dang bcas pa dpe lung klog pa lta bu ma yin pa /
'chad pa pos rang gi nyams su bstar /
nyan pa pos nyan bde zhing go bde ba gsum bshad dang /
bskyar bshad sogs rang rgyud la 'dres nges kyi phyag len 'theb par byed pa ni rang gzhan gyi don bla med sgrub pa'o / / / /
! zab mo ro gcig mchog gi snying rje'i 'dzum / /
dpal ldan yid 'ong smin legs gar bsgyur ma / /
gnas gsum sgyu ma'i sprin du rol pa yis / /
ye shes rdo rje'i dga' ston cir yang stsol / /
srid pa'i spros dang zhi ba'i snyoms 'jug gi /
'ching bas 'thums pa'i yid can bla med sar / /
'dren pa'i thabs mkhas brgya yi phul gyur pa / /
gsang mtha'i rgyud kyi snying bcud 'di kho na / /
tshe gcig nyid du spangs dang rtog pa'i rtsal / /
mngon rdzogs dbyings kyi rgyal sar 'dren pa'i lam / /
zab mo'i gnad kyi khyad par du ma yis / /
kun nas che ba'i zab don nyid khu'i dpyid / /
de phyir rje btsun thub bstan sgrol dkar dang / /
mkha' 'gro {padma} bde chen rnam gnyis nas / /
lam 'di skal bzang snying gi dga' ston du / /
'bad med sgrub pa'i cho ga yang dag brtsams / /
'di las ji snyed thob pa'i rnam dkar dges / /
'jam mgon ring lugs bshad dang sgrub pa'i tshul / /
zab mo'i lam bzang 'di dang bcas pa yang / /
mtha' yas skye rgu'i snying la mdzes gyur cig /
khyad par rgyal dbang phyag na {padmo} yi / /
zhabs sen mi bshig srid mthar rab brtan cing / /
thugs bzhed ji bzhin rlabs chen 'phrin las kyi / /
snang @# / /
? ? ? ? ? longs spyod shog /
byu sbar ltos bcas tshe dpal chos 'byor rgyas / /
skye kun mkha' spyod dga' nas rjes bzungs nas / /
phyi nang mkha' spyod chen po'i ? ? ? ? myur ? ? ? pa'i bskal bzang mngon 'gyur shog /
ces pa 'di ni rje btsun rdo rje rnal 'byor ma {nA} ro mkha' spyod dbang mo'i rim gnyis kyi khrid zhwa lu ri zur rin chen blo bzang mkhyen rab kyis mthar ? yang ? 'di bzhin cha tshad la zhal dang la ba bcas lam 'di nyams su len pa rnams nas don gnyer byed pa mang yang sngar phan par du ma 'khod gshis dpe rgyun dkon stabs /
{dwags} {b+h+ruM} ? sku do rje btsun ma thub bstan tshul khrims sgrol dkar /
skal bzang {padma} bde chen can nas chos sbyin 'dzad med spel phyir par du sgrub gnang mdzad skabs rten gsung dang rab dkar a she bcas ji ltar bskul ma mdzad bzhin pha bong kha sprul byams pa bstan 'dzin 'phrin las rgya mtsho 'bod pas smon pa mchog tu dge mtshams sbyar ba'o / / / /
'gro don 'phel / /
spar 'di chu bzang ri khrod du bzhugs / /
