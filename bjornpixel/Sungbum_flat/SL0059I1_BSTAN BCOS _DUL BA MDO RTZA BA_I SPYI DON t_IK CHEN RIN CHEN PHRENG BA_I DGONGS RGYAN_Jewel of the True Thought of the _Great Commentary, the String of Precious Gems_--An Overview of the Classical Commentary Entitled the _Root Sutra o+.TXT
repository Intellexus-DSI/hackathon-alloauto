@# / /
bstan bcos 'dul ba mdo rtsa ba'i spyi don TIka chen rin chen phreng ba'i dgongs rgyan zhes bya ba bzhugs so / /
@## / /
nyi ma'i gnyen dang 'dul 'dzin u pa li / /
dbyig gnyen zhabs dang de sras yon tan 'od / /
shAkya 'od dang chos kyi bshes gnyen sogs / /
'phags yul mkhas pa'i 'dul 'dzin rnams la 'dud / /
thub dbang gnyis pa mnyam med tsong kha pa / /
sras kyi thu bo rgyal tshab dam pa dang / /
mkhas shing grub pa brnyes pa'i dge legs dpal / /
dge 'dun grub sogs yab sras rnams la 'dud / /
bslab gsum rnam dag stobs ldan 'od zer zhabs / /
mang thos lung gi mnga' bdag chos kyi grags / /
dngos stobs rigs smra blo gros rgya mtsho dang / /
mkhyen rab dbang phyug ye shes grags la 'dud / /
dam pa brgyud pa'i legs bshad bdud rtsi yis / /
thugs kyi bum bzang legs bltams 'gro ba la / /
dga' ston stsol mdzad legs pa don grub dang / /
rin chen grags pa'i zhabs la gus pas 'dud / /
yongs 'dzin mkhas pa'i ded dpon la brten nas / /
'dul ba rgya mtsho'i pha rol phyin 'dod kyi / /
skal bzang gdul bya'i tshogs la phan phyir du / /
spyi don TIka chen dgongs rgyan gru 'di sbyar / /
de la 'dir bstan bcos 'dul ba mdo rtsa ba 'chad pa la /
go bde ba'i dbang @# / /
du byas nas / /
gzhung so sor bshad par bya ba yin pas / /
thog mar nges par 'byung ba'i tshul khrims kyi dbang du byas te / /
zhes pa'i skabs su rang lugs bzhag pa dang / /
gzhan lugs dgag pa gnyis las /
dang po la /
gzhung snga phyi'i 'brel /
'brel pa can gyi gzhung don spyir bstan pa /
don sbyor ba bye brag tu bshad pa dang gsum las / /
dang po ni /
bdag gis rgyas par logs su bkod pa'i yig cha las shes par bya'o / /
gnyis pa la /
dgos 'brel gyi rnam gzhag spyir bstan pa dang /
brjod bya tshul khrims kyi rnam gzhag bye brag tu bshad pa /
'phros don mdor bsdus kyi rnam gzhag bshad pa dang gsum /
dang po la /
dgos 'brel ngag la yod pa'i dgos sogs chos bzhi ngos bzung ba dang /
bstan bcos lus la yod pa'i dgos sogs chos bzhi ngos bzung ba dang gnyis las /
dang po ni /
bstan bcos 'di'i dgos sogs chos bzhi po de /
dgos 'brel gyi ngag 'di'i brjod bya yin /
dgos 'brel gyi ngag 'di la brten nas bstan bcos 'di la dgos sogs chos bzhi po yod par rtogs pa'i tshad ma de /
ngag 'di'i gnas skabs kyi dgos pa yin /
ngag 'di la brten nas bstan bcos 'di la thos sogs kyis zhugs pa la brten nas thob pa'i lhag med myang 'das de /
ngag 'di'i nying dgos yin /
ngag 'di'i nying dgos 'di'i gnas skabs kyi dgos pa la 'brel de ngag 'di la 'brel ba'i 'brel ba de /
ngag 'di'i dgos sogs chos bzhi'i nang tshan du gyur pa'i 'brel ba yin no / /
gnyis pa ni /
dge slong gi tshul khrims kyis mtshon pa'i nges 'byung gi tshul khrims bslab bya dang bcas pa bstan bcos 'di'i brjod bya yin te /
rgya cher 'grel las /
de la 'dir brjod par bya ba ni /
chos 'di pa dag gi tshul khrims te /
tshul khrims ni tshul khrims so / /
de lta bas na tshul khrims zhes bya ba'i sgra smos pas brjod par bya ba bsnyad pa yin no / /
zhes gsungs pa'i phyir /
de'i tshig zur gyi chos 'di pa dag gi zhes sogs kyi dge slong gi tshul khrims kyis mtshon pa'i nges 'byung gi tshul khrims rnams nang pa'i rgyud la yod cing /
phyi rol pa'i rgyud la med par bstan no| |yang bstan bcos 'di la brten nas nges 'byung gi tshul khrims bslab bya dang bcas pa bde blag tu rtogs pa de /
bstan bcos 'di'i gnas skabs kyi dgos pa yin te /
rgya cher 'grel las /
'dir dgos pa ni tshul khrims bstan pas so / /
zhes gsungs pa'i phyir /
yang bstan bcos 'di la brten nas thob pa'i lhag med myang 'das de bstan bcos 'di'i nying dgos yin te /
rgya cher 'grel las /
de'i phyir dgos pa'i yang dgos pa brjod par bya ste /
de yang nges par 'byung ba zhes smos pas bstan te /
nges par 'byung ba ni mya ngan las 'das pa'o / /
zhes gsungs pa'i phyir /
des na bstan bcos 'di'i nying dgos su gyur pa'i nyan thos rang rgyal /
sangs rgyas gsum ka'i lhag med @# / /
myang 'das yod de /
lhag med kyi gnas skabs su rig pa rgyun chad pa'i phyir te /
mthar thug nyan thos kyi theg pa /
mthar thug rang rgyal gyi theg pa /
mthar thug sangs rgyas kyi theg pa dang gsum grub pa'i phyir /
bstan bcos 'di la brten nas thob pa'i dgra bcom pa'i rgyud kyi mkhyen pa de ni 'di'i nying dgos ma yin te /
de mthar thug gi yon tan ma yin pa'i phyir /
khyab ste /
nges par 'byung ba'i tshul khrims kyi dbang du byas te /
zhes pa'i gzhung gi tshig zur gyi nges par 'byung ba zhes pa'i tshig de /
nges par gdon mi za bar thob par byed pa mthar thug la 'jug pa'i phyir /
gong gi rtags grub ste /
zag med kyi lam yin pa'i phyir /
khyab ste /
'di'i nying dgos yin na /
mthar thug gi yon tan yin dgos pa gang zhig /
zag med kyi lam yin na /
'di'i nying dgos ma yin dgos pa'i phyir te /
rgya cher 'grel las /
ci'i phyir zag pa med pa'i lam mi bzung zhe na /
gtso bo ma yin pa'i phyir /
zhes gsungs pa'i phyir /
byas pa la kho na re /
de ltar na lung phran tshogs kyi 'grel pa las /
sdug bsngal la chos shes pa'i bzod pa nas phung po lhag ma dang bcas pa'i mya ngan las 'das pa'i bar ni dgos pa'i yang dgos pa'o / /
zhes pa dang /
sum brgya pa las /
nges par 'byung ba'i tshul khrims sdug bsngal spong / /
zhes nges par 'byung ba'i tshul khrims sdug bsngal spong / /
zhes gsungs pa dang 'gal lo zhe na /
mi 'gal te /
lung des ni bstan bcos 'di la brten nas thob pa'i lhag bcas myang 'das de /
'di'i gnas skabs kyi nying dgos su bstan pa yin la /
'di'i gnas skabs kyi nying dgos yin na /
'di'i nying dgos ma yin dgos pa'i phyir dang /
TIka chen rin chen phreng ba las /
'dis lam dang lhag bcas myang 'das mthar thug gi nying dgos yin pa bcad de /
de gnyis ni mthar gdon mi za bar thob bya ma yin pa'i phyir te /
de gnyis ni lhag med myang 'das thob pa'i thabs su bstan par bya ba tsam yin pa'i phyir ro / /
zhes pas 'di'i nying dgos su gyur pa'i lam dang lhag bcas myang 'das med par bstan pa'i phyir ro / /
bstan bcos 'di la brten nas thob pa'i lhag med myang 'das kyi thob pa de 'di'i gnas skabs kyi dgos par gyur pa'i dngos po la de byung du 'brel /
de bstan bcos 'di la de byung du 'brel ba'i 'brel ba de /
bstan bcos 'di'i dgos sogs chos bzhi'i nang tshan du gyur pa'i 'brel pa yin te /
rgya cher 'grel las /
'dul ba'i mdo dang dgos pa ni thabs dang thabs las byung ba'i mtshan nyid kyi 'brel pa yin te /
rgyu dang 'bras bu'i mtshan nyid ces bya ba'i tha tshig go /
zhes pa dang /
TIka chen rin chen phreng ba las kyang /
'o na bdag gcig dang de byung gi 'brel pa gang grub ce na de byung gi 'brel pa grub ste /
bstan bcos 'di la brten nas lhag pa tshul khrims kyi bslab pa rtogs pa 'byung /
de rtogs nas nyams su blangs pa las mya ngan las 'das pa thob pa'i phyir ro / /
zhes gsungs pa'i phyir /
lhag med myang 'das kyi thob pa 'dus byas yin pas /
bstan bcos 'di la brten nas thob pa'i lhag med myang 'das kyi thob pa de 'di'i nying dgos tsam yin kyang /
'di'i nying dgos kyi gtso bo ma yin te /
'dus byas yin pa'i phyir /
khyab ste /
'di'i nying dgos kyi gtso bo yin na /
rtag pa yin dgos pa'i phyir te /
rgya cher 'grel las /
mya ngan las 'das pa ni don dam par gtso bo ste dge zhing rtag pa'i phyir /
zhes gsungs pa'i phyir /
'o na bstan bcos 'di'i dgos sogs chos bzhi po de gzhung gang dang gang gis bstan zhe na /
nges par 'byung ba zhes pas nying dgos dngos su bstan /
tshul khrims zhes pas 'di'i brjod bya dngos su bstan /
@# / /
'di'i gnas skabs kyi dgos pa dang dgos sogs chos bzhi'i nang tshan gyi 'brel pa gnyis ni gzhung des shugs la bstan pa yin te /
rgya cher 'grel las /
de lta bas na brjod par bya ba dang dgos pa'i yang dgos pa ni /
tshul khrims dang nges par 'byung ba'i sgra gnyis kyis go rim bzhin du mngon sum du bstan la /
'brel pa dang dgos pa ni shugs kyis bstan te /
tshul khrims bstan pa'i phyir du mdo brtsam pa'i phyir ro / /
zhes gsungs pa'i phyir /
gnyis pa la dngos dang bsnyen gnas kyi rnam bzhag zhar la brjod pa dang gnyis /
dang po la mtshan nyid dang dbye ba /
bsdu ba /
sgra bshad /
rgyu| rkyen /
'bras bu /
ngo bo /
gnas tshul /
byed las dang bcu las /
dang po mtshan nyid ni /
rang gi mi mthun phyogs 'chal tshul gyi dngos gnyen gyi rigs su gtogs shing /
'dod pa'i sas bsdus kyi chos 'di pa dag gi nges 'byung gi bsam pas zin pa'i spong ba gzugs can pa yin pa gang zhig /
shi 'phos pa'i tshe gtong pa'i rigs su gnas pa de /
so sor thar pa'i sdom pa'i mtshan nyid yin no / /
rnam par gcod tshul ni /
de'i zur du rang gi mi mthun phyogs zhes smos pas ni /
sdom min dang mi dge ba'i bar ma gnyis po de /
so thar gyi sdom pa yin pa de gcod /
dngos gnyen gyi zhes pas dge ba'i bar ma gnyis sdom pa yin pa de gcod /
'dod pa'i sas bsdus zhes pas bsam gtan gyi sdom pa dang /
zag med kyi sdom pa gnyis de yin pa gcod /
chos 'di pa zhes pas /
phyi rol pa'i rgyud kyi tshul khrims rnams de yin pa gcod /
nges 'byung gi zhes pas /
legs smon gyi tshul khrims dang /
'jigs skyob kyi tshul khrims de yin pa gcod /
spong ba zhes pas so thar gyi sdom pa'i ngo bo bstan pa yin te /
des so thar gyi sdom pa de /
bcas rang gi kha na ma tho ba las log par bstan pa'i phyir /
gzugs can pa zhes pas shes pa dang so thar gyi sdom pa'i gzhi mthun yod pa de gcod /
shi 'phos pa'i tshe gtong ba'i zhes sogs kyis /
byang sems kyi tshul khrims rnams de yin pa gcod do / /
gsung rgyun ltar na /
'dod pa'i sas bsdus kyi nges 'byung gi tshul khrims gang zhig /
bar ma'i tshul khrims las mchog tu gyur pa de de'i mtshan nyid yin gsungs so / /
gnyis pa dbye ba bshad pa ni /
de la dbye na brgyad yod de /
dge slong pha ma gnyis kyi sdom pa /
dge slob ma'i sdom pa /
dge tshul pha ma gnyis kyi sdom pa /
dge bsnyen pha ma gnyis kyi sdom pa /
bsnyen gnas kyi sdom pa rnams su yod pa'i phyir te /
mdzod las /
so sor thar ces bya rnam brgyad /
ces pa dang /
de'i rang 'grel las /
dge slong gi sdom pa dang /
dge slong ma'i sdom pa dang /
dge slob ma'i sdom pa dang /
dge tshul gyi sdom pa dang /
dge tshul ma'i sdom pa dang /
dge bsnyen gyi sdom pa dang /
dge bsnyen ma'i sdom pa dang /
bsnyen gnas kyi sdom pa ste /
sdom pa rnam pa 'di brgyad ni so sor thar pa'i sdom pa zhes bya /
zhes gsungs pa'i phyir dang /
'dul ba rgya mtsho'i snying po las /
bsnyen gnas dge bsnyen pha ma dang /
dge tshul pha ma dge slob ma /
dge slong ma dang dge slong ste /
so sor thar pa rigs brgyad do / /
zhes gsungs pa'i phyir /
'o na de rnams so so'i ngo bo de gang zhe na /
mas rims nas brjod par bya ste /
dus nyin zhag gi mtha' can gcig gi bar du rang gi ngo skal gyi spang bya'i gtso bo brgyad spong bar mnos pa'i rab tu phye ba'i khyim pa'i rten la yod pa'i rigs su gnas pa'i so thar gyi sdom par dmigs pa de bsnyen gnas kyi sdom pa'i mtshan nyid /
dus ji srid 'tsho'i bar du rang gi ngos skal gyi spang bya'i gtso bo lnga spong bar mnos pas rab tu phye ba'i khyim pa'i rten la yod pa'i rigs su gnas pa'i so thar gyi sdom par dmigs pa de /
dge bsnyen gyi de'i mtshan nyid yin /
dus ji srid 'tsho'i bar du rang gi ngos skal gyi spang bya'i gtso bo bcu spong bar mnos pa'i rab tu phye ba'i so thar rab byung gi sdom par dmigs pa de dge tshul gyi de'i mtshan nyid yin /
dus ji srid 'tsho'i bar du lus ngag gi spang bya mtha' dag spong bar mnos pas rab tu phye ba'i so thar yongs rdzogs kyi sdom par dmigs pa de /
dge slong gi de'i mtshan nyid yin te /
mdzod las /
spang bya lnga brgyad cu dang ni / /
@# / /
thams cad spong bar mnos pa las / /
dge bsnyen dang ni bsnyen gnas dang / /
dge tshul ched dang dge slong nyid / /
ces pa dang /
de'i rang 'grel las /
grangs bzhin du bstan par rig par bya ste /
spangs bar bya ba lnga po srog gcod pa dang /
ma byin par len pa dang /
'dod pas log par g.yem pa dang /
rdzun du smra ba dang /
'bru'i chang dang /
sbyar ba'i chang dang /
myos par 'gyur ba'i btung ba spong ba yang dag par blangs pas ni dge bsnyen gyi sdom pa la yang dag par gnas pa yin no / /
brgyad po srog gcod pa dang /
ma byin par len pa dang /
mi tshangs par spyod pa dang /
rdzun du smra ba dang /
myos par 'gyur ba'i btung ba dag dang /
spos dang /
me tog phreng ba dang /
byug pa dang /
gar dang /
glu dang /
rol mo dang /
khri stan mthon po dang /
khri stan chen po dang /
dus ma yin pa'i zas spong bar yang dag par khas blangs pas ni /
bsnyen gnas la gnas pa yin no / /
de dag nyid dang /
gser dang dngul 'dzin pa dang bcu spong bar yang dag par blangs pas ni rdzun du smra ba dang /
myos par 'gyur pa'i btung ba dag dang /
dang| me tog phreng ba dang /
byug pa gnyis su byas nas bcur 'gyur ro / /
lus dang ngag gi spang bar bya ba thams cad spong bar yang dag par blangs pas ni dge slong yin no / /
zhes gsungs pa'i phyir /
des na mdzod rtsa bar /
dge tshul ched dang dge slong nyid /
ces pa'i gzhung gi nang tshan du gyur pa'i ched dang /
zhes pa'i tshig 'di ni dge bsnyen gyi sdom pa nas /
dge slong gi sdom pa'i bar bzhi ka la sbyar bar bya ba yin te /
rang gi ngos skal gyi spang bya'i gtso bo lnga tsam spong ba'i ched du mnos pa'i dge bsnyen gyi sdom pa nas lus ngag gi spang bya mtha' dag spong ba'i ched du mnos pa'i dge slong gi sdom pa zhes sbyar dgos pa'i phyir ro / /
dus ji srid 'tsho'i bar du dge tshul gyi spang bya bcu dang /
rtsa ba'i chos drug dang /
rjes mthun gyi chos drug rang gi ngos skal gyi spang byar byas nas spong bar mnos pas rab tu phye ba'i so thar rab byung gi sdom par dmigs pa de dge slob ma'i sdom pa'i mtshan nyid yin te /
karma sha tam las /
chos drug gang zhe na /
gcig pur lam du 'gro mi bya /
chu bo'i pha rol rkyal mi bya /
skyes pa la ni reg mi bya /
skyes pa dang ni 'dug mi bya /
smyan du 'gyur bar mi bya zhing| kha na ma tho 'chab mi bya /
bde gshegs gsungs pa'i chos drug go /
de dag gsung rab las gsungs yin /
zhes pa dang /
rjes su mthun pa'i chos drug gang zhe na /
gser la bzung bar mi bya zhing / /
'dom gyi spu ni 'breg mi bya / /
sa ni rko bar mi bya zhing / /
rtsa sngon dag kyang bcad mi bya / /
byin len ma byas bza' mi bya / /
gsog 'jog byas pa'ang bza' mi bya / /
rjes chos drug po 'di dag ni / /
bde bar gshegs pas rtag tu bkag /
ces gsungs pa'i phyir /
kho na re /
skabs 'dir so sor thar pa'i sdom pa'i dbye ba byed pa'i tshe /
gzhan gsum la pha ma gnyis gnyis kyi dbye ba byas nas /
bsnyen gnas la de ltar mi byed pa'i rgyu mtshan ci yin zhe na /
de'i rgyu mtshan yod de /
bsnyen gnas kyi sdom pa de gzhan rnams las rgyun thung ba'i rgyu mtshan gyis yin pa'i phyir /
de gzhan rnams las rgyun thung ba yin te /
de nyin zhag gcig pa'i mtha' can gyi sdom pa yin pa'i phyir te /
Tika chen las /
bsnyen gnas la pha ma gnyis su ma phye ba ni dus thung bas so / /
zhes gsungs pa'i phyir /
'dir byang sems kyi tshul khrims khas len kyang /
de'i sdom pa khas mi len te /
sdom pa la sgras brjod rigs kyi sgo nas dbye na /
so thar gyi sdom pa /
zag med kyi de /
bsam gtan gyi de dang gsum yod pa'i phyir /
mdzod las /
sdom pa so sor thar ces bya / /
de bzhin bsam gtan zag med skyes / /
zhes pa dang /
de'i rang 'grel las /
sdom pa rnam pa gsum ste /
so sor thar pa'i sdom pa ni chos 'di ba rnams kyi 'dod pa na spyod pa'i tshul khrims so / /
bsam gtan gyi sdom pa ni gzugs na spyod pa'i tshul khrims yin no / /
zag pa med pa'i sdom pa ni zag pa med pa'i tshul khrims yin no / /
zhes gsungs pa'i phyir /
des na bsam gtan gyi dngos gzhi dag @# / /
pa ba la brten nas 'chal tshul gyi kun slong 'gog pa'i sems pa de /
bsam gtan gyi sdom pa'i mtshan nyid yin /
zag med kyi dngos gzhi la brten nas 'chal tshul gyi kun slong 'gog pa'i sems pa de /
zag med kyi sdom pa'i mtshan nyid yin te| de gnyis kyi don 'chad pa na /
mdzod 'grel las /
de gnyis ni 'chal pa'i tshul khrims dang /
kun nas slong bar byed pa'i nyon mongs pa rnams spong ba'i phyir ro /
de nyid kyi phyir bsam gtan gyi sdom pa yin la /
zhes gsungs pa'i phyir /
de gnyis gang rung yin na /
sdom pa ma yin dgos te /
de gnyis gang rung yin na /
rnam par rig byed ma yin pa'i gzugs ma yin dgos pa'i phyir ro / /
rnam par rig byed ma yin pa'i gzugs de sems med pa'i gnas skabs su 'jug pa gang zhig /
de gnyis gang rung yin na sems kyi rjes 'brang yin dgos pa'i phyir /
dang po grub ste /
de 'du shes med pa'i snyoms 'jug gi dang 'gog pa'i snyoms 'jug gi gnas skabs su 'jug pa yin pa'i phyir te /
mdzod las /
g.yengs dang sems med pa yi yang / /
zhes pa'i nang tshan du gyur pa'i sems med pa'i zhes pa'i rang 'grel las /
sems med pa'i yang zhes bya ba ni /
'du shes med pa dang /
'gog pa'i snyoms par 'jug pa gang yin pa'o / /
zhes gsungs pa'i phyir /
rtags gnyis pa grub ste /
mdzod las /
tha ma gnyis ni sems rjes 'brang /
zhes pa dang /
de'i snga 'grel du sems kyi rjes su 'brang ba'i sdom pa gnyis zhes gang bshad pa de gnyis gang yin zhe na /
zhes pa dang /
phyi 'grel du /
bsam gtan gyi sdom pa dang zag pa med pa'i sdom pa'o / /
zhes gsungs pa'i phyir /
gsum pa bsdu ba bshad pa ni /
so thar gyi sdom pa rigs brgyad po de /
rdzas rigs kyi sgo nas bsdu na bzhir 'du ba yin te /
dge slong pha ma gnyis kyi sdom pa rdzas rigs gcig /
dge tshul pha ma gnyis kyi sdom pa dang /
dge slob ma'i sdom pa gsum rdzas rigs gcig /
dge bsnyen pha ma gnyis kyi sdom pa rdzas rigs gcig yin pa'i phyir te /
mdzod las /
rdzas su rnam pa bzhi yin no / /
zhes pa dang /
de'i 'grel par /
de ltar na so so thar pa'i sdom pa ni /
mtshan nyid so sor nges pa'i phyir rdzas nyid du rnam pa de bzhi yin te /
dge slong gi sdom pa las ni dge slong ma'i sdom pa gzhan min no / /
dge tshul gyi sdom pa las kyang dge slong ma dang dge tshul ma'i sdom pa gzhan ma yin no / /
dge bsnyen gyi sdom pa las kyang dge bsnyen ma'i sdom pa gzhan ma yin no / /
zhes gsungs pa'i phyir /
gzhan yang /
gong gi de rnams rim pa bzhin du rdzas rigs gcig pa yin te /
dge slong pha ma gnyis phan tshun mtshan gyur pa na /
phan tshun ming 'pho /
dge tshul pha ma phan tshun mtshan gyur pa na phan tshun ming 'pho /
dge slob ma mtshan gyur pa na dge tshul phar ming 'pho /
dge bsnyen pha ma gnyis phan tshun mtshan gyur pa na phan tshun du ming 'pho ba yin pa'i phyir te /
mdzod las /
mtshan las ming ni 'pho ba'i phyir /
zhes pa dang /
de'i 'grel par /
mtshan gyur na /
dge slong ni dge slong ma zhes bya ste /
dge slong mar yang dge slong zhes bya'o / /
dge tshul ni dge tshul ma zhes bya la /
dge tshul ma dang dge slob ma yang dge tshul zhes bya'o / /
dge bsnyen ni dge bsnyen ma zhes bya la /
dge bsnyen ma yang dge bsnyen zhes bya ste /
zhes pa dang /
Tika chen rin chen phreng ba las kyang /
rdzas su bzhi yin te /
dge slong pha ma'i sdom pa rdzas gcig /
dge slob ma dang /
dge tshul pha ma'i sdom pa rdzas gcig /
dge bsnyen pha ma'i sdom pa rdzas gcig yin pa'i phyir te /
mtshan gyur pa na sdom pa mi gtong bar ming 'pho ba'i phyir /
zhes gsungs pa'i phyir /
yang de rnams rten gyi sgo nas bsdu na /
khyim pa'i phyogs kyi sdom pa dang rab byung phyogs kyi sdom pa gnyis su 'du ste /
dge bsnyen gyi sdom pa dang /
bsnyen gnas kyi sdom pa gnyis dang po dang /
gzhan rnams phyi ma yin pa'i phyir /
yang de rnams dus kyi sgo nas bsdu na /
nyin zhag gcig pa'i mtha' can gyi sdom pa dang /
ji srid 'tsho'i bar gyi sdom pa gnyis su 'du ste /
bsnyen gnas kyi de dang po dang @# / /
gzhan rnams gnyis pa yin pa'i phyir te /
mdzod las /
ji srid 'tsho dang nyin zhag tu / /
sdom pa yang dag blang bar bya / /
zhes pa dang /
de'i 'grel par /
rigs bdun gyi so so thar pa'i sdom pa ni /
ji srid 'tsho'i bar du yang dag par blang bar bya'o|| bsnyen gnas kyi sdom pa ni nyin zhag gcig tu'o zhes bya ba de ltar nges so / /
zhes gsungs pa'i phyir /
bzhi pa sgra bshad pa ni /
so sor thar pa'i skad dod la /
pra ti mok+Sha zhes pa 'byung /
de yang pra ti ni dang po dang so so la 'jug cing /
mok+Sha ni thar pa la 'jug pas /
dang por thar pa'i sgra dang /
so sor thar pa'i sgra bshad gnyis las /
dang po ni /
so thar gyi sdom pa skad cig dang po de la /
dang por thar pa zhes brjod pa'i rgyu mtshan yod de /
de sdom min las thar ma thag yin pa'i rgyu mtshan gyis de ltar brjod pa'i phyir /
gnyis pa ni so thar gyi sdom pa mtha' dag la so sor thar pa zhes brjod pa'i rgyu mtshan yod de /
de dag bsrung ba po'i gang zag rnams so sor 'khor ba las thar bar 'gyur la /
ma bsrungs na de ltar mi 'gyur ba'i rgyu mtshan gyis yin pa'i phyir /
des na so thar gyi sdom pa skad cig gnyis pa phan chad so sor thar pa'i sgra bshad tshang ba'i sdom pa yin kyang /
dang por thar pa'i sgra bshad tshang ba'i sdom pa ma yin te /
mdzod 'grel las /
dang po dag ni so sor thar pa zhes bya ste /
des sdig pa las so sor thar pa'i phyir te /
spangs pa'i phyir zhes bya ba'i tha tshig go /
zhes pa dang /
skad cig ma gnyis pa la sogs pa ni so sor thar pa'i sdom pa kho na yin gyi /
so sor thar pa ni ma yin no zhes gsungs pa'i phyir /
de yang dge bsnyen gyi sdom pa skad cig dang po nas /
dge slong gi sdom pa skad cig dang po'i bar rnams ni so so nas rang rang gi sdom min las thar ma thag pa yin pas /
de rnams dang por thar pa'i sgra bshad tshang ba'i sdom pa yin no zhes pa ni lung tshan dang po'i don yin /
de rnams re re nas skad cig gnyis pa phan chad rnams ni /
so sor thar pa'i sdom pa yin kyang /
dang por thar pa'i sgra bshad tshang ba'i sdom pa ma yin no zhes pa ni lung tshan gnyis pa'i don yin no / /
lnga pa rgyu bshad pa ni /
spyir rgyu de la dbye na drug tu yod de /
mdzod las /
byed rgyu lhan cig 'byung ba dang / /
skal mnyam mtshungs par ldan pa dang / /
kun tu 'gro dang rnam smin dang / /
rgyu ni rnam pa drug tu 'dod / /
ces pa dang /
de'i 'grel par /
rgyu ni drug po 'di dag ste / /
byed pa'i rgyu dang /
lhan cig 'byung ba'i rgyu dang /
skal ba mnyam pa'i rgyu dang /
mtshungs par ldan pa'i rgyu dang /
kun tu 'gro ba'i rgyu dang /
rnam par smin pa'i rgyu'o / /
zhes gsungs pa'i phyir /
des na rgyu drug po so so'i ngos 'dzin bshad pa dang| so thar gyi sdom pa'i rgyu'i rnam gzhag bye brag tu bshad pa gnyis las /
dang po ni /
'bras bu de las gzhan pa'i sgo nas 'bras bu de bskyed pa la gegs mi byed pa'i char gyur pa'i dngos po de /
'bras bu de'i byed rgyu yin te /
dper na /
rgyal pos mi de la phan ma btags kyang /
gnod pa ma bskyal na rgyal pos mi de bde ba la bkod do zhes brjod pa lta bu yin pa'i phyir /
de ltar yang /
mdzod las /
rang las gzhan pa byed rgyu'i rgyu /
zhes pa dang /
de'i 'grel par /
rang gi ngo bo ma gtogs pa chos thams cad ni chos 'dus byas kyi byed rgyu yin te /
skye ba la gegs mi byed pa'i ngo bor gnas pa'i phyir ro / /
zhes pa dang /
de nyid las /
dper na /
gnod par byed pas mi 'tshe ba'i dbang du byas nas grong mi rnams /
bdag cag ni jo bos bde bar byas so / /
zhes zer ba lta bu yin no / /
zhes gsungs pa'i phyir /
des na dar chog la brten nas thob pa'i so thar gyi sdom pa de rang gi byed rgyur gyur pa'i 'dus byas las skye ba yin te /
de'i rgyur gyur pa'i 'byung ba /
der gyur pa'i rnam par rig byed /
der gyur pa'i sems pa rnams /
de'i byed rgyu yin pa'i phyir /
de'i rgyur gyur pa'i 'byung ba yod de /
'di 'byung gyur yin pa'i phyir /
gnyis pa de yod de /
der gyur pa'i mkhan slob kyi rnam par rig byed yod pa'i phyir /
gsum pa de yod de /
de de'i rgyu'i kun slong thob 'dod kyi bsam pa dang /
dus kyi kun slong thob shes kyi bsam pa las byung ba'i phyir /
'dus byas de dang dus mnyam pa'i sgo nas /
de skye ba la gegs mi byed pa'i @# / /
char gyur pa'i 'dus byas de /
'dus byas de'i lhan cig 'byung rgyu yin te /
'dus byas yin na rang nyid rang gi skye gnas 'jig gsum gyi lhan cig 'byung rgyu yin dgos /
'dus byas yin na rang nyid kyi de gsum yang rang nyid kyi lhan cig 'byung rgyu yin dgos pa'i phyir /
dper na sems dang /
de'i 'khor du byung ba'i sems byung gnyis phan tshun lhan cig 'byung rgyu yin /
'dus byas de dang /
'dus byas de'i skye ba dang 'jig pa rnams phan tshun lhan cig 'byung rgyu yin te /
mdzod las /
lhan cig 'byung gang phan tshun 'bras / /
'byung bzhin sems kyi rjes 'jug dang / /
sems dang mtshan nyid mtshan gzhi bzhin /
zhes pa dang /
de'i 'grel par /
chos gang dag phan tshun gyi 'bras bu yin pa de dag ni /
phan tshun lhan cig 'byung ba'i rgyu'o / /
zhes pa dang /
de nyid las /
sems ni sems kyi rjes su 'jug pa'i chos rnams kyi yin la /
de dag kyang sems kyi yin no / /
'dus byas kyi mtshan nyid rnams ni mtshan gzhi'i yin la /
de yang de dag gi yin te /
zhes gsungs pa'i phyir /
des na so thar gyi sdom pa de /
rang gi lhan cig 'byung rgyu las byung ba yin te /
de rang gi skye gnas 'jig gsum las byung ba'i phyir te /
'dus byas yin pa'i phyir /
khyab ste /
mdzod 'grel las /
de ltar na 'dus byas thams cad ni ci rigs par lhan cig 'byung ba'i rgyu nyid yin no / /
zhes gsungs pa'i phyir /
'dus byas de rang dang rigs 'dra bar skyed byed kyi 'dus byas de /
'dus byas de'i skal mnyam gyi rgyu yin te /
mdzod las /
skal mnyam rgyu ni 'dra ba'o / /
zhes pa dang /
de'i 'grel par /
chos 'dra ba rnams ni chos 'dra ba rnams kyi skal ba mnyam pa'i rgyu yin te /
zhes gsungs pa'i phyir /
des na so thar gyi sdom pa de rang gi skal mnyam gyi rgyu las skye ba yin te /
de rang gi rigs 'dra snga ma las skye ba'i phyir te /
zag med skad cig dang po ma yin pa'i 'dus byas yin pa'i phyir /
zag med skad cig dang po'i skal mnyam gyi rgyu med de /
mthong lam skad cig dang po'i de med pa'i phyir te /
sbyor lam skad cig tha ma de de'i rigs 'dra ma yin pa'i phyir te /
de tshur mthong gi shes pa gang zhig /
mthong lam skad cig dang po de 'phags pa'i rgyud kyi shes pa yin pa'i phyir ro / /
gtso sems rnams ni rang gi 'khor du byung ba'i sems byung rnams kyi mtshungs ldan gyi rgyu dang /
sems byung rnams ni rang gi gtso sems kyi mtshungs ldan gyi rgyu yin te /
mdzod las /
mtshungs ldan rgyu ni sems dag dang / /
sems byung rten mtshungs can rnams so / /
zhes pa dang /
de'i 'grel bar /
gang dag la rten mtshungs pa yod pa'i sems dang /
sems las byung ba de dag ni phan tshun mtshungs par ldan pa'i rgyu yin no / /
zhes gsungs pa'i phyir /
des na so thar gyi sdom pa de mtshungs ldan gyi rgyu las mi skye ste /
shes pa ma yin pa'i phyir ro / /
nyon mongs can gyi shes pa de'i snga logs su byung zhing /
nyon mongs can gyi shes pa de dang sa mtshungs pa'i sgo nas /
nyon mongs can gyi shes pa de skyed byed kyi 'dus byas de /
nyon mongs can gyi shes pa de'i kun 'gro'i rgyu yin te /
mdzod las /
kun 'gro zhes bya nyon mongs can / /
rnams kyi rang sa kun 'gro lnga / /
zhes pa dang /
de'i 'grel par /
rang gi sa ba'i kun tu 'gro ba'i chos sngar skyes pa rnams ni nyon mongs pa can gyi chos phyi ma rnams kyi kun tu 'gro ba'i rgyu yin no / /
zhes gsungs pa'i phyir /
des na so thar gyi sdom pa de kun 'gro'i rgyu las mi skye ste /
de nyon mongs can ma yin pa'i phyir te /
de nyon mongs can gyi gnyen po yin pa'i phyir /
bde 'gro'i yang srid 'phen byed dang 'grub byed kyi dge ba zag bcas dang /
ngan 'gro'i yang srid 'phen byed dang 'grub byed kyi mi dge ba rnams ni rnam smin gyi rgyu yin te /
mdzod las /
rnam smin rgyu ni mi dge dang / /
dge ba zag bcas rnams kho na / /
zhes pa dang /
de'i 'grel par /
mi dge ba rnams dang /
dge ba'i chos zag pa dang bcas pa rnams ni rnam par smin pa'i rgyu yin te /
rnam par smin pa'i chos can yin pa'i phyir ro / /
zhes gsungs pa'i phyir /
mdzod kyi rtsa ba'i gzhung de'i tshig zur du kho na zhes smos pa la dgos pa yod de /
lung ma bstan gyi las dang /
zag med kyi dge ba gang rung dang /
@# / /
rnam smin gyi rgyu'i gzhi mthun yod pa de bcad par bya ba'i ched yin pa'i phyir te /
lung ma bstan gyi las de sa bon rul ba bzhin du stobs chung bas /
rnam smin 'byin mi nus la /
zag med kyi dge ba ni /
rlan dang bral ba'i sa bon grung po bzhin du sred pa'i rlan gyis ma rlan pas rnam smin 'byin par mi byed pa'i phyir te /
mdzod 'grel las /
ci'i phyir lung du ma bstan pa'i chos rnams rnam par smin pa 'grub par mi byed ce na stobs chung ba'i phyir te /
sa bon rul ba bzhin no / /
ci'i phyir na /
zag pa med pa rnams ma yin ce na| sred pas mngon par ma rlan pa'i phyir te /
mngon par ma rlan pa'i sa bon grung po bzhin /
zhes gsungs pa'i phyir /
des na so thar gyi sdom pa de rnam smin gyi rgyu las mi skye ste /
dge ba yin pa'i phyir ro / /
gnyis pa so thar gyi sdom pa'i rgyu bye brag tu bshad pa ni /
dar chog la brten nas sdom pa len pa'i tshe /
rgyu'i kun slong sdom pa len 'dod kyi bsam pa dgos te /
de med par ku re dang bzhad gang kyi phyir du sdom pa blangs kyang mi skye ba'i phyir te /
'di nyid las /
bzhad gad kyi dngos po ni gang gir yang mi 'gyur ro / /
zhes gsungs pa'i phyir /
sdom pa gsar du skye ba la dus kyi kun slong sdom pa thob shes skye rung dang ldan pa zhig dgos te /
de dang mi ldan pa'i shin tu glen zhing gti mug pa mkhan po'i ming nas bsams bzhin du mi brjod pa dang /
bdag nyid kyi ming nas kyang bsam bzhin du mi brjod pa'i gang zag la sdom pa gsar du mi skye ba'i phyir te /
lung zhu ba las /
gang zag gsum bsnyen par rdzogs pa ma yin te /
bdag nyid kyi ming nas mi brjod pa dang /
mkhan po'i ming nas mi brjod pa dang /
bdag nyid bsnyen par rdzogs par mi shes pa'o / /
zhes gsungs pa'i phyir /
dar chog la brten nas bsnyen rdzogs kyi sdom pa gsar du thob pa la nges pa lnga bral gyi bsam pas zin pa dgos te /
sems can kha cig la spong la gzhan la mi spong snyam pa'i sems can nges pa dang /
chang btung ba spong la yan lag thams cad mi spong snyam pa'i yan lag nges pa dang| dgon pa lta bu'i yul du spong la /
grong yul du mi spong snyam pa'i yul nges pa dang /
dus zla ba gcig spong la gzhan mi spong snyam pa'i dus nges pa dang /
'thab mo'am tshong byed pa'i tshe mi spong la /
gzhan gyi tshe spong snyam pa'i tshe nges pa ste /
lnga po de dang bral ba'i bsam pas zin pa dgos pa'i phyir te /
mdzod 'grel las /
nges pa lnga po sems can dang /
yan lag dang /
yul dang /
dus dang /
tshe nges par mi byed na /
so sor thar pa'i sdom pa thob ste /
sems can che ge mo zhig las spong ngo zhes bya ba ni sems can nges pa'o / /
yan lag che ge mo zhig las zhes bya ba ni /
yan lag nges pa'o / /
yul che ge mo zhig du zhes bya ba ni yul nges pa'o / /
zla ba'i bar du'o zhes bya ba ni dus nges pa'o / /
'thab mo ma gtogs so zhes bya ba ni tshe nges pa ste /
de ltar mnos na legs pa tsam du ni 'gyur ro / /
zhes gsungs pa'i phyir /
so thar gyi sdom pa gsar du thob pa la nges 'byung gi bsam pas zin pa dgos te /
'di nyid las /
nges par 'byung ba'i tshul khrims kyi dbang du byas te /
zhes pa dang /
rgya cher 'grel las /
mya ngan las 'das pa'i bsam pa brtan po med par sdom pa mi skye'o zhes pa dang gzhi 'grel las /
thar pa'i bsam pa brtan po med par sdom pa mi skye'o / /
zhes gsungs pa'i phyir dang /
nges 'byung gi bsam pas ma zin par lto phyir dang /
gzhan gyis bstod pa'i phyir dang /
rgyal po sogs kyis chad pas 'jigs nas de las thar pa'i phyir dang /
ngan song du skyes kyi dogs nas de las thar pa tsam gyi phyir du sdom pa blangs na 'jigs skyobs kyi tshul khrims tsam skye /
'khor ba'i longs spyod dang bkur sti la chags nas de tsam gyi phyir du sdom pa blangs na /
legs smon gyi tshul khrims tsam skye /
las rgyu 'bras la yid ches pa'i sgo nas byang chub gsum po gang rung thob 'dod kyi bsam pas sdom pa blangs na nges 'byung gi sdom pa skye ba yin pa'i phyir te /
mdzod 'grel las /
'jigs pa'i tshul khrims ni 'tsho ba med pa dang /
tshigs su bcad pa med pa dang /
chad pa dang ngan 'gros 'jigs nas bsrung @# / /
ba gang yin pa'o / /
legs su smon pa'i tshul khrims ni /
sred pa dang longs spyod dang bkur sti la chags nas bsrung ba gang yin pa'o / /
byang chub kyi yan lag dang rjes su mthun pa'i tshul khrims ni /
yang dag pa'i lta ba can rnam par thar pa'i don du bsrung ba gang yin pa'o / /
zhes gsungs pa'i phyir ro / /
'o na so thar gyi sdom pa gsar du skye ba'i rten gyi gang zag de ji lta bu yin zhe na /
byang sgra mi snyan pa ma gtogs pa'i gling gzhan gsum gyi mi'i rten la de gsar du skye ba yod kyang /
lha dang klu dang dud 'gro sogs mi ma yin pa'i 'gro ba pa dang /
sgra mi snyan pa'i mi rnam kyi rten la de'i sdom pa gsar du skye ba med de /
'di nyid las /
mi ma yin pa'i 'gro ba pa dang /
byang gi sgra mi snyan pa gnyis ni sdom pa'i zhing nyid ma yin no / /
zhes gsungs pa'i phyir ro / /
drug pa rkyen bshad pa ni /
rkyen de la bzhi yod de /
mdzod las /
rkyen ni bzhi po dag tu gsungs /
zhes bshad pa'i phyir /
de yang byed rgyu ma gtogs pa'i rgyu gzhan lnga po de gang rung yin na /
rgyu'i rkyen yin dgos te /
de lnga po gang rung yin na /
rang 'bras skyed nges kyi 'dus byas yin dgos pa'i phyir /
mdzod las /
rgyu zhes bya ba rgyu lnga yin /
zhes pa dang /
de'i 'grel par byed rgyu'i rgyu ma gtogs pa rgyu lnga ni rgyu'i rkyen yin no / /
zhes gsungs pa'i phyir /
byed rgyu de rgyu'i rkyen du mi 'jog pa'i rgyu mtshan yod de /
'dus byas de'i byed rgyu yin na /
'dus byas de skyed nges kyi 'dus byas yin pas ma khyab pa'i phyir /
des na so thar gyi sdom pa de rang gi rgyu'i rkyen las skye ba yin te /
'dus byas yin pa'i phyir /
byed rgyu ni bdag rkyen yin te /
mdzod las /
byed rgyu zhes bya bdag por bshad /
ces pa dang /
de'i 'grel par byed pa'i rgyu gang yin pa de nyid bdag po'i rkyen yin no / /
zhes gsungs pa'i phyir /
des na so thar gyi sdom pa de rang gi bdag rkyen du gyur pa'i 'dus byas las skye ste /
de rang gi byed rgyur gyur pa'i 'dus byas las skye ba'i phyir ro / /
dgra bcom pa'i sems rgyun tha ma dang /
'du shes med pa'i snyoms 'jug dang 'gog pa'i snyoms 'jug gnyis gang rung mngon du byed kha ma'i skyes bu'i rgyud kyi sems sems byung rnams ma gtogs pa'i sems sems byung rnams ni /
de ma thag rkyen yin te /
mdzod las /
sems dang sems byung skyes pa rnams / /
tha ma min mtshungs de ma thag /
ces pa dang /
de'i 'grel bar /
dgra bcom pa'i tha ma'i sems ma gtogs sems las byung ba skyes pa rnams ni /
mtshungs pa de ma thag pa'i rkyen yin no / /
zhes gsungs pa'i phyir /
des na so thar gyi sdom pa de de ma thag rkyen las mi skye ste| shes pa min pa'i phyir /
dgra bcom pa'i sems rgyun tha ma sogs gsum po de /
de ma thag rkyen du mi 'jog pa'i rgyu mtshan yod de /
de rnams kyi nye 'bras su gyur pa'i shes pa med pa'i phyir te /
lhag med kyi gnas skabs dang snyoms 'jug gnyis kyi gnas skabs su rig pa rgyun chad pa'i phyir ro / /
chos thams cad dmigs rkyen yin te /
de thams cad rang 'dzin shes pa'i dmigs rkyen yin pa'i phyir /
mdzod las /
dmigs pa chos rnams thams cad do / /
zhes gsungs pa'i phyir /
des na so thar gyi sdom pa de rang gi dmigs rkyen las mi skye ste /
des chos gang la yang ma dmigs pa'i phyir te /
de gzugs yin pa'i phyir ro / /
bdun pa 'bras bu bshad pa ni /
'bras bu la dbye na lnga yod de /
rnam smin gyi 'bras bu /
rgyu mthun gyi 'bras bu /
bdag po'i 'bras bu /
bral ba'i 'bras bu /
skyes bu byed pa'i 'bras bu rnams su yod pa'i phyir /
des na so thar gyi sdom pa de rnam smin gyi 'bras bu ma yin te /
dge ba yin pa'i phyir /
bral 'bras min te /
'dus ma byas ma yin pa'i phyir /
de bdag 'bras yin te /
rang gi byed rgyur gyur pa'i 'dus byas las skyes pa'i phyir /
rgyu mthun gyi 'bras bu yin te /
rang gi skal mnyam gyi rgyu las skyes pa'i phyir /
skyes bu byed pa'i 'bras bu yin te /
rang gi lhan cig 'byung rgyu las skyes pa'i phyir /
brgyad pa ngo bo bshad pa ni /
so thar gyi sdom pa de gzugs can yin cing /
so thar gyi sdom pa skad cig dang po de la kho rang du gyur pa'i rnam par @# / /
rig byed kyi gzugs dang /
rnam par rig byed ma yin pa'i gzugs gnyis yod de /
mdzod las /
dang po'i rnam rig rnam rig min /
zhes gsungs pa'i phyir dang /
so thar gyi sdom pa de dge bar lung du bstan cing /
thogs med kyi gzugs yin pa'i phyir te /
mdzod 'grel du mdo drangs pa las /
lung bstan thogs pa med pa'i gzugs /
zhes gsungs pa'i phyir /
dgu pa gnas tshul bshad pa ni /
gang zag gcig gi rgyud la spong ba rdzas tha dad pa bco lnga cig char du ldan pa yod de /
sdom gsum rim gyis blangs pa'i dge slong rnam dag gi rgyud la dge bsnyen gyi spong ba bzhi /
dge tshul gyi spong ba bzhi /
dge slong gi spong ba bdun te rdzas tha dad pa bco lnga cig char du ldan pa'i phyir dang /
de'i rgyud la sdom pa gsum po de yang ka ba gcig la thag pa tha dad pa gsum gyis bsdams pa ltar /
rdzas tha dad pa'i tshul du gnas pa yin pa'i phyir te /
'od ldan las /
dge slong dang dge slong ma'i sdom pa ni /
spong ba bdun gyi mtshan nyid yin la /
dge tshul la sogs pa dag gi ni spong ba bzhi'i mtshan nyid yin cing /
zhes gsungs pa'i phyir dang /
rtags zur phyi ma'i sgrub byed du /
mdzod las| tha dad de dag 'gal ba med /
ces pa dang /
de'i 'grel par /
dong tse gcig dang gnyis bya ba bzhin du gzhan dang gzhan zhes bya ba'am /
'on te de dag thams cad tha dad pa nyid gcig tu skye zhe na /
smras pa /
tha dad de dag ni ma 'dres pa nyid de /
zhes pa dang /
de lta pas na sdom pa de dag ni tha dad pa kho na'o / /
zhes gsungs pa'i phyir /
der ma zad so thar gyi sdom pa de /
rang nyid la gnas pa'i skyes bu'i lus kyi rdul phra rabs kyi bar na nags la me lce zhugs pa'i tshul lam /
til la til mar gyi tshul du yod de /
mdzod 'grel las /
lus la gseb yod pa'i phyir /
zhes gsungs pa'i phyir /
kho na re /
'o na gtso 'khor gyi khyad par ji ltar yod ce na rang bzhin gyi nyes pa lus ngag gi kha na ma tho ba bdun spong pa'i tshul khrims de gtso bo dang /
bcas pa'i kha na ma tho ba chang 'thung ba spong ba'i tshul khrims sogs 'khor yin te /
gtso bo shing a mra lta bu dang /
'khor smig tshal gyi ra ba lta bu yin pa'i phyir /
dgra bcom pa chos kyi tshong dpon gyis 'dul ba la bstod pa las gsungs pa'i phyir te /
de nyid las /
gang zhig stod pa thugs rje'i bstan pa las yang bar sems zhing cung zad 'da' byed na / /
de ni de las sdug bsngal gzhan dbang thob / /
smig tshal bregs pas a mra'i tshal nyams bzhin / /
zhes pa dang /
de'i 'grel pa /
slob dpon dul ba lhas mdzad pa las /
dper na rgyal po'i a mra'i tshal bsrung ba'i phyir /
kho ra khor yug smig mtsho ram can gyi tshal gyis bskor ba byas pa de /
mi bag med pa la la zhig gis 'di ni dgos pa med de /
bag yang ba yin no snyam du sems shing bregs pas /
a mra'i tshal de ba lang dang rta la sogs pa dag gis zos pa la sogs pas nyams shing gnod par gyur pa na mi de la /
gzhi des rgyal po khros pas chad pa rngams chen po la gtugs pa las byung ba'i sdug bsngal thob par 'gyur pa de bzhin du /
'dir yang bcas pa'i kha na ma tho ba dang bcas pa smig ma'i tshal lta bu de las 'das shing /
rang bzhin gyi kha na ma tho ba dang bcas pa a mra'i tshal lta bu de nyams pa na /
rgyal po khros pa lta bu'i rgyal ba'i bka' khyad du bsad cing bslab pa bral ba de las /
rgyal po'i chad pa'i sdug bsngal gzhan gyi dbang du gyur pa thob pa lta bu 'jig rten pha rol du sems can dmyal ba'i bsrung ma la sogs pas gnod pa'i sdug bsngal chen po thob par 'gyur bas /
de'i phyir bcas pa'i kha na ma tho ba yang smig ma'i tshal lta bu de nyid la gus pa dang bcas par bsrung bar bya'o / /
zhes gsungs pa'i phyir /
des na dge slong gi dbang du byas na /
lus ngag gi spang bya bdun spong ba'i tshul khrims gtso bo dang /
chang 'thung ba spong ba sogs kyi tshul khrims lta bu 'khor yin /
dge tshul gyi dbang du byas na rtsa ba bzhi spong ba'i tshul khrims gtso bo dang /
chang 'thung ba sogs spong ba'i tshul khrims sogs 'khor yin te /
TI ka chen @# / /
rin chen phreng ba las /
spong ba bdun ni /
mi tshangs spyod dang /
ma byin len dang /
srog gcod spong ba ste lus kyi gsum dang /
zhes pa nas /
de yang dge slong gi sdom pa spong bdun 'khor bcas dang /
dge tshul sogs kyi sdom pa ni spong ba bzhi 'khor bcas yin no / /
zhes pa'i bar gsungs pa'i phyir /
bcu pa byed las bshad pa ni /
sdom pa rnam par dag pa'i byed las bshad pa dang /
rnam par ma dag pa'i sdom pa'i byed las bshad pa dang gnyis las /
dang po ni /
so thar gyi sdom pa rnam par dag pa bsrung ba'i byed las yod de /
sdug bsngal gyi rgyu kun 'byung spong ba /
'bras bu sdug bsngal spong ba'i byed las yod pa gang zhig /
gnas skabs su lha mi'i dpal 'byor thob par 'gyur ba dang /
mthar thug rdzogs byang sogs byang chub gsum po gang rung thob pa'i byed las yod pa'i phyir /
dang po grub ste /
sum brgya pa las /
nyon mongs dgra g.yul rgyal byed tshul khrims te / /
nges par 'byung ba'i tshul khrims sdug bsngal spong / /
zhes gsungs pa'i phyir /
gnyis pa grub ste /
sum brgya pa las /
dpal 'byor sa dang me tog mda' can 'joms / /
'jig tshogs lta ba gdon gyi rtsa ba 'joms / /
zhes dang /
rdzogs pa'i byang chub dpal nod dbang bskur yin /
zhes pa dang /
de'i rang 'grel 'od ldan las kyang /
rdzogs pa'i byang chub nyid dpal yin te /
chos kyi rgyal po mdzad pa'i rgyu yin pa'i phyir /
de thob par bya ba'i phyir dbang bskur ba yin te /
dbang sbyin par byed ces bya ba'i tha tshig go /
zhes gsungs pa'i phyir /
gnyis pa la yang /
thun mong ma yin pa'i pham pa 'chab bcas byung pa'i dge slong gi rgyud kyi sdom pa de la /
byang chub mtho ris blangs skye dang /
chos dang zang zing phyir bcos rung /
zhes bod kyi snga rabs 'dul 'dzin 'ga' zhig gis sdoms su bsdus nas gsungs pa'i sdom pa'i dgos pa drug sgrub pa'i byed las med par bstan pa dang| thun mong pa'i pham pa 'chab med byung ba'i dge slong gi rgyud kyi sdom pa de la /
sdom pa'i dgos pa drug bsgrub pa'i byed las yod par bstan pa dang gnyis las /
dang po ni /
de 'dra ba'i pham pa 'chab bcas byung ba'i dge slong gi rgyud kyi dge slong gi sdom pa de la gnas pa'i gang zag gis /
tshe de la byang chub gsum po gang rung thob pa'i byed las med de /
de nyid las /
'di la skye ba'i chos nyid med par yang 'dra'o / /
zhes gsungs pa'i phyir dang /
TIka chen rin chen phreng ba las /
pham pas nyams par byas pa ni tshe de la nyon mongs rnams spong ba mi srid do / /
zhes gsungs pa'i phyir /
yang de 'dra ba de la /
skye ba rting ma yang de ma thag tu mtho ris thob pa'i byed las med de /
gleng gzhi las tshul khrims 'chal pa ngan song ngan 'gro log par ltung /
zhes gsungs pa'i phyir /
de 'dra'i rten gyi gang zag des tshe de la sdom pa blangs kyang mi skye ba yin te /
'di nyid las /
'di la skye ba'i chos nyid med pa yang 'dra'o / /
zhes gsungs pa'i phyir /
de 'dra ba'i dge slong gi sdom pa de la rang rgyud la ldan pa'i rten gyi gang zag dang /
rang bzhin du gnas pa'i dge slong rnam dag gnyis chos kyi longs spyod dang zang zing gi longs spyod lhan cig tu byar rung ba'i byed las med de /
de 'dra ba'i dge slong de dge slong sa rang bzhin du gnas pa'i gseb nas bskrad par bya dgos pa'i phyir te /
de nyid las /
tshul khrims 'chal pa bskrad par bya'o / /
zhes pa dang /
rgya cher 'grel las kyang /
cha nges pa mtshungs par spyod pa rnams dang /
lhan cig gnas pa dang longs spyod pa dag med do / /
zhes gsungs pa'i phyir /
yang de 'dra ba'i dge slong gi sdom pa de la /
rang gi rten gyi gang zag de'i rgyud kyi pham pa de phyir bcos byas pas /
rang gi rten gyi gang zag gi tshe de nyid la dag par nus pa'i byed las med do /
rgya cher 'grel las /
nyams pa zhes bya ba ni pham par 'gyur ba ste /
phyir bcos su mi rung ba'i tshul gyis nyams pas so / /
@# / /
zhes gsungs pa'i phyir /
gnyis pa ni /
thun mong pa'i pham pa 'chab med byung ba'i dge slong gi sdom pa de /
gong du gsungs pa'i sdom pa'i dgos pa drug bsgrub pa'i byed las dang ldan te /
pham pa 'chab med byung nas /
chad pa'i las kyis bslab pa byin pa'i bslab byin dge slong gi rgyud kyi dge slong gi sdom pa de /
sdom pa'i dgos pa drug bsgrub pa'i byed las dang ldan pa'i phyir /
de yang so sor bsgrub pa ni /
bslab byin dge slong gi rgyud kyi dge slong gi sdom pa de la /
rang gi rten gyi gang zag gi tshe de la byang chub thob pa'i byed las yod de /
de'i rten gyi gang zag des tshe de la dgra bcom pa thob pa yod pa'i phyir te /
'di nyid las /
'di la 'og ma ni dgra bcom pa nyid kyis so / /
zhes pa dang /
lung phran tshogs las /
gang gi tshe zag pa zad pa de'i cha sngon gyi gral du 'dug par bya'o / /
zhes gsungs pa'i phyir /
de yang de 'dra'i dge slong de skye ba rting ma de ma thag tu mtho ris thob nus pa'i byed las yod de /
de las rang gi rten gyi gang zag gis tshe 'di nyid la dgra bcom pa thob nus pa'i byed las yod pa gang zhig /
dgra bcom pa thob pa las mtho ris thob pa sla ba'i phyir /
yang de'i rgyud kyi dge slong gi sdom pa de la /
rang gi rten gyi gang zag gis rten de la dge slong gi sdom pa gsar du skye ba'i byed las yod de /
bslab byin dge slong des bslab pa phul te /
slar yang dge slong gi sdom pa blangs na skye la nyes byas skye ba'i phyir /
lung zhu ba las /
bslab pa rtsal nas bslab pa phul te /
bsnyen par rdzogs par bgyis na /
bsnyen par rdzogs pa zhes bgyi'am /
ma rdzogs zhes bgyi /
u pa li bsnyen par ni rdzogs zhes bya ste /
bsnyen par rdzogs par byed pa la ni 'das pa dang bcas pa yin no / /
zhes gsungs pa'i phyir /
yang de'i rgyud kyi dge slong gi sdom pa de la /
rang gi rten gyi gang zag dang /
dge slong rnam dag gnyis chos kyi longs spyod lhan cig tu byar rung pa'i byed las yod de /
dge slong rang bzhin du gnas pas de la gsol bzhi'i las kyi bslab pa ster bar byed cing /
de gnyis gso sbyong lhan cig tu byar rung ba gang zhig /
de ltar byas chog pa de chos kyi longs spyod lhan cig tu byas chog pa'i go don yin pa'i phyir /
dang po grub ste /
lung ma mo las /
gsol ba dang bzhi'i las kyi bslab pa sbyin par bya'o / /
zhes pa dang de nyid las /
bslab pa sbyin pa gso sbyong gi nang du 'ongs na ma zlog cig /
ces gsungs pa'i phyir /
yang de 'dra'i sdom pa de la rang gi rten gyi gang zag dang /
dge slong rnam dag gnyis zang zing gi longs spyod lhan cig tu byar rung ba'i byed las yod de /
dge slong de gnyis rnyed pa mnyam por dbang ba yin pa'i phyir te /
de nyid las /
thams cad du rnyed pa dbang ngo / /
zhes gsungs pa'i phyir /
yang de'i rgyud kyi dge slong gi sdom pa de la /
rang rgyud la ldan pa'i rten gyi gang zag gi rgyud kyi ltung ba de /
gang zag de'i tshe de la dag par nus pa'i byed las yod de /
bslab byin gyi dgra bcom pa thob pa'i tshe /
bslab pa spyod pa'i chad las las grol pa'i phyir ro / /
gnyis pa bsnyen gnas kyi rnam gzhag zhar la brjod pa 'di la yang /
bsnyan gnas kyi cho ga lung gang las gsungs pa'i tshul /
bsnyen gnas kyi phan yon /
bsnyen gnas len tshul dngos bshad pa dang gsum las /
dang po ni /
'dul ba lung du /
khyim bdag mgon med zas sbyin gyis gzhan bsnyen gnas phog pa'i gtam rgyud tsam gsungs pa ma gtogs /
bsnyen gnas 'bog pa'i cho ga gsal bar ma bshad la /
gnas 'jog gi mdo las /
de 'bog pa'i cho ga gsal bar gsungs te /
mdo de nyid las /
gnas 'jog rigs kyi bu 'am rigs kyi bu mo dad pa dang ldan pa /
'phags pa'i lam yan lag brgyad dang ldan pa'i bsnyen gnas la gnas par 'dod pas nang par langs nas dge slong ngam /
bram ze'am gzhan gang yang rung ba shes pa zhig gi drung du song ste /
bla gos phrag pa gcig tu byas la /
pus mo g.yas pa'i lha @# / /
ngas la btsugs te /
tshig 'di skad ces brjod par bya ste /
bdag ming che ge mo zhes bya ba /
dus 'di nas bzung ste zhes pa nas /
rjes su bsgrub bo / /
rjes su bgyid do / /
de ltar lan gnyis lan gsum du bya'o / /
zhes pa'i bar gsungs pa'i phyir /
bstan bcos ni mdzod rtsa 'grel las dngos su gsungs so / /
gnyis pa ni /
khyim pa'i phyogs kyi bsod nams gsog pa'i thabs la bsnyen gnas mchog tu gyur pa yin te /
gnas 'jog gi mdo las /
gangA la sogs pa'i chu klung chen po lnga dang /
rgya mtsho chen po'i chu bum pa'i grangs kyis bzung bar nus kyi /
bsnyen gnas kyi phan yon gyi tshad bzung bar mi nus pa sogs gsungs pa'i phyir /
da lta bsnyen gnas gtsang ma lan cig bsrungs na /
rgyal ba byams pa'i bstan pa la /
rgyun zhugs kyi 'bras bu thob pa sogs /
byams pa lung bstan pa'i mdo las bshad de /
de nyid las /
bcu bzhi dang ni bco lnga dang / /
de bzhin zla gcig tshes brgyad dang / /
cho 'phrul gyi ni zla ba la / /
yan lag brgyad legs mnyam gzhag cing / /
bsnyen gnas gso sbyong byas nas ni / /
nga yi bstan la lhag nas so / /
zhes dang /
don 'di rab tu bsrung bar 'gyur / /
zhes gsungs pa'i phyir /
phan yon de las kyang /
tshes lhag pa sangs rgyas thob par 'gyur ba'i phan yon yod de /
brgya byin gyis /
zla ba yar ngo'i tshes brgyad dang / /
cho 'phrul gyi ni zla ba la| |bsnyen gnas yan lag brgyad bsrung na / /
de ni nga dang 'dra bar 'gyur / /
zhes smras pas /
bcom ldan 'das kyis bka' stsal pa /
kau shi ka khyod de skad ma zer cig /
zla ba yar gyi tshes brgyad dang /
cho 'phrul gyi ni zla ba la / /
bsnyen gnas yan lag brgyad bsrungs na / /
de ni nga dang 'dra bar 'gyur / /
zhes gsungs pa'i phyir /
gsum pa ni /
bsnyen gnas kyi sdom pa len pa'i tshul yod de /
nang par snga bar langs te zas za ba'i snga rol du /
'bog pa po las stan dma' ba 'dug nas /
des smras pa'i rjes bzlos bya ba dang /
rgyan gsar pas mi brgyan cing /
dus 'di nas bzung ste sang nyi ma ma shar gyi bar du /
bsnyen gnas yan lag brgyad tshang bar bsrung bar khas len pa'i sgo nas /
gzhan las nod par bya ba yin pa'i phyir /
mdzod las /
dma' bar 'dug smras bzlas pa yis / /
mi brgyan nam ni nang bar du / /
bsnyen gnas yan lag tshang bar ni / /
nang par gzhan las nod par bya / /
zhes pa dang /
de'i 'grel bar /
dma' bar 'dug pa ni tsog tsog pur 'dug pa'am /
pus mo btsugs nas thal mo bsnol ba'am /
thal mo sbyar ba bya ste /
nad pa la ni ma gtogs so / /
ma gus pa la ni sdom pa mi skye'o / /
'bog pa pos tshig ma smras pas sngar yang smra bar mi bya la /
kha mnyam ste smra bar yang mi bya ste /
de ltar na 'di gzhan las mnos pa yin te /
gzhan du 'bogs pa dang nod pa 'grub par mi 'gyur ro| |mi brgyan pa ni rgyan nar ma ma gtogs te /
rgyan nar ma ni tshar gcig brgyan par mi byed do / /
nam langs kyi bar du nod par byed pa ni /
nyi ma shar gyi bar du'o / /
yan lag brgyad tshang bar nod par bya'i /
yan lag ma tshang bar ni ma yin no / /
nang par ni re zhig nyi ma shar ba'i tshe nyin zhag gi sdom pa yin pa'i phyir ro / /
zhes gsungs pa'i phyir /
gsum pa 'phros don mdor bsdus kyi rnam bzhag bshad pa la /
mdor bsdus lung gang las gsungs pa'i tshul bshad pa dang /
mdor bsdus sbyar tshul cung zad bshad pa gnyis las /
dang po ni /
de lung phran tshogs las gsungs pa yin te /
de nyid las /
sangs rgyas bcom ldan 'das ku sha'i grong khyer gyid kyi nye 'khor shing sA la zung gi tshal na bzhugs so / /
de nas bcom ldan 'das yongs su mya ngan las 'da' ba'i dus kyi tshe na dge slong rnams la bka' stsal pa /
dge slong dag ngas 'dul ba rgyas par bstan la /
mdo bsdus te ma bstan pas /
legs par rab tu nyon la yid la zung shig dang /
ngas bshad do / /
dge slong dag khyed rnams kyis ngas sngon gnang ba yang med /
bkag @# / /
pa yang med pa gang yin pa de /
gal te mi rung ba bsten cing rung ba dang 'gal na /
rung ba ma yin pas spyad par mi bya'o / /
gal te rung ba bsten cing mi rung ba dang 'gal na /
rung ba'i phyir spyad par bya ste /
'di la 'gyod par mi bya'o / /
zhes gsungs pa'i phyir /
de'i don 'chad pa la /
slob dpon yon tan 'od kyis /
'dir mi rung ba dang mthun la rung ba dang 'gal ba ni /
rung ba ma yin par bsdu ba'o / /
phyi ma dang mthun la snga ma dang 'gal ba ni rung bar ro / /
zhes pa 'di gsungs so / /
gnyis pa la /
mdor bsdus kyi dbye ba bshad pa dang /
ngo bo bshad pa /
sgra bshad pa /
rgyu mtshan bshad pa /
mdor bsdus sbyar tshul bshad pa /
sngar bcas dang rjes bcas gang yin bshad pa dang drug las /
dang po ni /
skabs 'dir bstan gyi 'dul ba mdor bsdus de la /
dgag pa'i 'dul ba mdor bsdus /
bsgrub pa'i 'dul ba mdor bsdus /
gnang ba'i 'dul ba mdor bsdus dang gsum yod do / /
mtshan gzhi ni rim pa bzhin du yod de /
sra shing 'thas pa'i bye ma srog chags can /
bcas ldan dge slong gis brkos na sa brkos pa dang 'dra bar srog chags la gnod par 'gyur bas| des de rko ba bkag pa'i 'dul ba mdor bsdus de dang po yin /
dge tshul gyis dgag dbye byas na chos ldan gyi dgos pa khyad par can yod pa dang 'dra bar des gso sbyong byas na /
de yod pas /
des nges par gso sbyong bya dgos pa'i 'dul ba mdor bsdus de /
gnyis pa yin /
yol gor te shing gi sder ma'i nang du zas za ba la nyes med du gsungs pa ltar /
kham por tha mal par zas za bar gnang ba'i 'dul ba mdor bsdus de /
gsum pa yin no / /
gnyis pa ni /
'dul ba'i sde snod gang yang rung bar bya ba'i bye brag dang sbyar nas gsal ka ma btod pa'i 'dul ba'i bslab pa ston pa'i sangs rgyas kyi gsung gi steng nas 'jog go /
'o na gsal ka btod ma btod kyi khyad par de gang yin zhe na /
'dul ba'i sde snod kyi lung gang yang rung bar /
dgag bya 'ga' zhig gis rgyu mtshan la brten nas bya ba'i bye brag dang sbyar te /
'di byed par mi rung ngo zhes ltung ba sde lnga gang rung bskyed pa'i ming gis gsal ka btod pa dang /
dgos pa 'ga' zhig gis rgyu mtshan la brten nas bya ba'i bye brag dang sbyar te /
'di nges par bya dgos zhes sgrub pa'i ming gi gsal ka btod pa /
dgag dgos gnyis po gang rung med pa'i rgyu mtshan gyis /
bya ba'i bye brag dang sbyar nas 'di byas kyang nyes pa med /
ces ming gis dngos su gsungs pa rnams ni gsal ka btod pa yin la /
de las bzlog pa rnams gsal ka ma btod pa yin no / /
gsum pa ni /
ci'i phyir 'dul ba mdor bsdus zhes bya zhe na /
tshul khrims ston pas na 'dul ba dang /
gsal ka btod pa la bltos nas tshig mdor bsdus pa'i don gyis na /
'dul ba mdor bsdus zhes bya ste /
sum brgya pa las /
'dul ba mdor bsdus zhes bya sgron me dang / /
'dra ba gzhan 'di bde bar gshegs pas gsungs / /
zhes pa dang /
de'i 'grel pa 'od ldan las kyang /
'dul ba mdor bsdus pa zhes bya ba sgron me dang 'dra ba /
'dul ba gzhan gnyis pa 'di yang bcom ldan 'das kyis gsungs pa yin no / /
zhes gsungs pa'i phyir /
bzhi pa ni| myos 'gyur 'thung ba lta bu la mtshon na /
myos par 'gyur mi 'gyur gyi tshod ma zin pa lta bu'i dgag bya dang /
der ma zad 'thungs kyang bcas pa'i rgya ral te /
ha cang thal bar 'gyur ba sogs kyi dgag bya yod pa'i rgyu mtshan gyis /
dge slong gis myos 'gyur 'thung ba ni /
srog la babs kyang gnang ba med do / /
yang sa brkos nas srog chags la gnod pa dang /
don dang bya ba mang ba dang /
gzhan dad pa skye ba rnams sa brkos pa'i dgos kyi dgag bya yin pa'i rgyu mtshan gyis /
bcas ldan dge slong gis sa rko ba bkag pa yin no / /
lnga pa ni /
dgag bya dang ldan pa'i bye ma 'thas par gnas pa bcas ldan dge slong gis rko ba chos can /
mi rung ste /
bcas pa'i rten can gyis gzhan la gnod pa dang /
gzhan ma dad pa skye ba'i dgag bya yod pa'i phyir /
dper @# / /
na sa rko ba bzhin no / /
zhes pa dgag pa'i mdor bsdus sbyar tshul yin no / /
bsgrub pa'i de sbyar tshul ni /
dge tshul chos can /
khyod kyis gso sbyong bya dgos te /
khyod kyis gso sbyong byas pas tshul khrims dag pa'i dgos pa yod pa'i phyir /
dper na khyod kyis dgag dbye byas pa bzhin no / /
de ltar yang /
sum brgya pa las /
gal te mngon sum gsungs pa med gyur kyang /
dgag dbye gsungs phyir 'dir ni gso sbyong yod /
ces gsungs pa'i phyir /
gzhan yang de sbyar tshul ni| bcas ldan dge slong gis kham phor tha mal pa'i nang du zas za ba snod kyi cha nas nyes pa mi 'byung ste /
de ltar zos pa la snod kyi cha nas dgag dgos gang yang med pa'i phyir /
dper na des yol gor te shing gi sder mar zas za ba bzhin no / /
zhes pa'o| |kho na re /
mdor bsdus kyi bcas pa las 'das na ltung ba ci skye zhe na /
rang rang gi bcas rigs gang yod de dang mthun pa'i ltung ba skyed de /
bam po lnga bcu pa las /
mi rung ba dang mthun la /
rung ba dang 'gal ba de dag gar bsdu zhe na /
de dag rung ba ma yin par bsdu te /
dge slong gi de dag bsten cing spyad du mi rung ste /
de dag bsten cing spyad na gzhi ji lta ba bzhin du ltung ba sde lnga'i kha na ma tho bar 'gyur te /
zhes gsungs pa'i phyir /
drug pa ni /
dngos bcas dang rang rang gi mdor bsdus sbyar ba dus mnyam pa srid na /
de 'dra ba'i mdor bsdus kyi bcas pa de ni sngar bcas yin la /
ston pa mya ngan las 'da' kha'i tshe /
mdor bsdus mdzad pa'i bcas pa ni rjes bcas yin no / /
! rtsa ba'i sa bcad gsum pa'i ngag don ni /
bstan bcos 'di chos can| khyod kyi dgos sogs chos bzhi yod de /
nges 'byung gi tshul khrims bslab bya dang bcas pa khyod kyi brjod bya yin /
khyod la brten nas de 'dra'i tshul khrims bde blag du rtogs pa'i slob pa'i yang dag pa'i shes pa de /
khyod kyi gnas skabs kyi dgos pa yin /
khyod la brten nas thob pa'i lhag med myang 'das de /
khyod kyi nyid dgos yin /
khyod kyi nyid dgos de /
khyod kyi gnas skabs kyi dgos pa la 'brel /
khyod kyi gnas skabs kyi dgos pa de /
khyod la 'brel ba'i 'brel pa de /
khyod kyi dgos sogs chos bzhi'i nang tshan du gyur pa'i 'brel pa yin pa'i phyir /
rtsa ba'i gnyis pa gzhan lugs bkag pa 'di la /
kha cig /
lhag pa tshul khrims kyi bslab pa de /
bstan bcos 'di'i brjod bya'i gtso bo yin zer ba dang /
bstan bcos 'di'i brjod bya'i gtso bor gyur pa'i tshul khrims yin na nges 'byung gi tshul khrims yin pas khyab zer ba nang 'gal te /
'o na lhag pa'i tshul khrims de bstan bcos 'di'i brjod bya'i gtso bo yin par thal /
dam bca' 'thad pa'i phyir /
rtags khas /
'dod na song /
de chos can /
dam bca' phyi ma der thal /
de'i phyir /
rtags grub bo / /
'dod mi nus te /
de dang legs smon gyi tshul khrims kyi gzhi mthun yod pa'i phyir /
der thal /
chos 'di pa'i legs smon gyi tshul khrims yod pa'i phyir /
kha cig /
tshul khrims yin na nges 'byung gi tshul khrims yin pas khyab zer na /
phyi rol pa'i rgyud kyi tshul khrims chos can /
der thal /
de'i phyir /
khyab pa khas /
rtags der thal /
de yod pa'i phyir /
de'i rgyud la 'jigs skyob kyi tshul khrims yod pa'i phyir te /
de 'dra'i phyi rol pa yod pa'i phyir /
rtsa bar 'dod mi nus te /
nges 'byung gi bsam pa rgyud la ldan pa'i phyi rol pa med pa'i phyir te /
'khor ba'i sdug bsngal mtha' dag las thar 'dod kyi phyi rol pa med pa'i phyir /
der thal /
mdzod 'grel las /
phyi rol pa rnams la yang dag par blangs pa'i tshul khrims med dam zhe na /
yod mod kyi so sor thar pa'i sdom pa ni min no / /
ci'i phyir zhe na /
de ni srid pa la brten pa'i phyir /
gtan tu sdig pa las so sor thar pa byed pa min no / /
zhes gsungs pa'i phyir /
Tika chen rin chen phreng ba las kyang /
'o na myang 'das kyi bsam pa med par sdom pa mi skye ba'i phyir /
zhe na /
mi skye ste /
so sor thar pa'i don sdig pa las thar ba yin @# / /
la| srid pa la brten nas de las thar par mi byed pa'i phyir /
zhes gsungs pa'i phyir /
kha cig /
chos 'di pa'i tshul khrims yin na nges 'byung gi tshul khrims yin pas khyab zer na /
de mi 'thad par thal /
chos 'di pa'i 'jigs skyob kyi tshul khrims dang| legs smon gyi tshul khrims gnyis yod pa'i phyir te /
spyir de gnyis yod pa'i phyir ro / /
kha cig /
chos 'di pa'i bar ma rab byung gi tshul khrims de so thar gyi tshul khrims yin zer na /
de skad cig dang po de so sor thar pa yin par thal /
dam bca' de'i phyir /
'dod na /
de skad cig dang po de sdom min las dang por thar pa yin par thal /
'dod pa'i phyir /
'dod na /
de sdom pa yin par thal /
'dod pa'i phyir /
'dod mi nus te /
sdom pa dang sdom min gyi bar ma yin pa'i phyir /
der thal /
bar ma'i dge ba yin pa'i phyir te /
bar ma'i tshul khrims yin pa'i phyir te /
chos can de'i phyir /
kha cig /
lhag pa'i tshul khrims de mdo rtsa ba'i brjod bya'i gtso bo min no zer na /
de yin par thal /
lhag pa tshul khrims kyi bslab pa de mdo rtsa ba'i brjod bya'i gtso bo yin pa'i phyir /
mdo rtsa ba 'di rang gi brjod byar gyur pa'i lhag pa tshul khrims kyi bslab pa brjod bya'i gtso bor byas nas ston pa'i bstan bcos yin pa'i phyir te /
'dul ba lung dum bu sde bzhi po de /
de 'dra ba'i mdo yin pa'i phyir /
ma grub na /
de chos can /
der thal /
'dul ba'i sde snod yin pa'i phyir /
kha cig /
bstan bcos 'dul ba mdo rtsa ba'i brjod bya'i gtso bor gyur pa'i sdom pa yin na /
spong bdun 'khor bcas kyi sdom pa yin pas khyab zer na /
'di nyid las /
nges par 'byung ba'i tshul khrims kyi dbang du byas te /
zhes gsungs pa de mi 'thad par thal /
nges 'byung gi tshul khrims de /
bstan bcos 'di'i brjod bya'i gtso bo ma yin pa'i phyir te /
so thar gyi tshul khrims de de ma yin pa'i phyir /
ma grub na rim pa bzhin du song /
so thar gyi sdom pa chos can /
rtsa khyab la der thal /
de'i phyir /
rtags khyab grub /
'dod na /
de chos can /
dge slong gi sdom pa yin par thal| spong bdun 'khor bcas kyi sdom pa yin pa'i phyir /
rtags khas /
ma khyab na /
khyab pa yod par thal /
'dul ba 'od ldan las /
dge slong dang dge slong ma'i sdom pa ni spong ba bdun gyi mtshan nyid yin la /
zhes gsungs pa'i phyir /
snga ma la 'dod mi nus te /
dge tshul gyi sdom pa dang /
dge bsnyen gyi sdom pa rnams kyang so thar gyi sdom pa yin pa'i phyir /
byas pa la kho na re /
bstan bcos 'dis so thar gyi sdom pa bstan bya'i gtso bor byas nas bstan pa de mi 'thad par thal /
bstan bcos 'dis de ltar bstan na /
bstan bcos 'di dang 'dul ba lung gnyis la zlos skyon yod par thal ba'i skyon yod pa'i phyir /
de yod de /
'dul ba lung gis kyang de bstan bya'i gtso bor byas nas bstan pa'i phyir /
zer na ma khyab ste /
'dul ba lung la med pa'i bstan bcos 'di brtsams pa la dgos pa mang du yod pa'i phyir te /
'dul ba lung de brjod byed tshig mangs pas /
de la bdag gis thos bsam byas nas so thar gyi sdom pa rtogs mi nus so snyam pa'i lung rgyas pa nyan pa'i 'jigs pa spong ba dang /
lung gi tshig 'ga' zhig la 'khrul nas rnam 'byed dang gzhi la sogs pa'i skabs su gzhung 'ga' zhig gi don nor bar 'chad pa dang /
gzhung 'ga' zhig gi don log par 'chad pa yod pas /
de rnams bsal ba dang /
'dul ba lung du bstan pa'i don de nyid lung la brten nas ji lta ba bzhin rtogs mi nus pa'i gdul bya rnams kyis kyang 'dul ba lung gi don /
tshogs chung ngu'i sgo nas rtogs pa'i dgos pa dang gsum yod pa'i phyir /
rgya cher 'grel las /
gzhung rgyas pa nyan pa rnams kyis 'jigs pa'i phyir dang /
rnam par 'byed pa la sogs pa de dag yang dag par bstan pa'i phyir dang /
log par rnam par 'chad pa bsal ba'i don du slob dpon gyis mdo brtsams so / /
zhes gsungs pa'i phyir /
des na bstan bcos 'dis so thar gyi sdom pa bstan bya'i gtso bor byas nas bstan par thal /
bstan bcos 'di'i rab byung gi gzhi la sogs pa gzhi bco brgyad po 'di de ltar bstan @# / /
bya'i gtso bor byas nas bstan pa'i phyir te /
'di'i rab byung gi gzhis so thar gyi sdom pa ma thob pa thob par byed pa'i thabs dngos su bstan nas /
thob bya de'i sdom pa shugs la bstan bya'i gtso bor byas nas bstan /
de bzhin du rnam 'byed rnam gnyis spyir bstan dang bcas pas gzhi gnyis kyis spang bya ltung ba sde lnga dngos su bstan nas /
ltung bas ma gos pa'i de'i sdom pa shugs la de ltar bstan /
gso sbyong gi gzhi dbyar gnas kyi gzhi /
dgag dbye'i gzhi rnams kyis bslab pa yongs su sbyong ba'i thabs dngos su bstan nas /
sbyang bya'i bslab pa so thar gyi sdom pa de ltar bstan /
sra rkyang gi gzhi /
gos gzhi /
ko lpags kyi gzhi /
sman gzhi /
gnas mal gyi gzhi ste /
lnga pa 'dis bde bar gnas pa'i rkyen rten tshul dngos su bstan nas so thar gyi sdom pa de ltar bstan /
phyir bcos kyi gzhi dngos dang /
dus dang dus min pa bsdus pa 'byung ba'i gzhi /
sa gzhan na gnas pa spyod pa'i gzhi /
las bye ba'i gzhi /
'khor lo bye pa'i gzhi /
rtsod pa'i gzhi ste bdun po 'dis ltung ba dag par byed pa'i thabs dngos su bstan nas /
dag bya so thar gyi sdom pa shugs la bstan bya'i gtso bor byas nas bstan pa'i phyir /
der ma zad mdo rtsa ba 'dis so thar gyi sdom pa dngos bstan bstan bya'i gtso bor byas nas bstan par thal /
'dis nges 'byung gi sdom pa de ltar bstan pa'i phyir te /
'dis nges 'byung gi tshul khrims de ltar bstan pa'i phyir /
der thal /
nges par 'byung ba'i tshul khrims kyi dbang du byas te /
zhes pas de'i tshul khrims de ltar bstan pa gang zhig /
gzhung de bstan bcos 'di'i lus rnam bzhag gi gzhung yin pa'i phyir /
dang po grub ste /
gzhung de'i bstan don grub pa'i phyir /
gnyis pa grub ste /
bstan bcos 'di'i lus rnam bzhag gi gzhung gcig yod pa'i phyir /
kha cig /
sngon chog la brten nas thob pa'i nges 'byung gi tshul khrims yin na /
so thar gyi sdom pa yin pas khyab zer na /
sngon chog la brten nas thob pa yang yin /
bar ma'i khyad par du byas pa yang yin pa'i gzhi mthun par gyur pa'i rab byung gi tshul khrims de chos can /
der thal /
de'i phyir /
khyab pa khas /
ma grub na /
der thal /
de yod pa'i phyir /
sngon chog de de dang bsnyen rdzogs kyi sdom pa gnyis cig char thob par byed pa'i cho ga yin pa'i phyir te /
sngon cho ga de rab byung dang bsnyen rdzogs cig char du sgrub pa'i cho ga yin pa'i phyir te /
sngon chog yin pa'i phyir /
khyab ste /
'di nyid las /
cig char rab tu byung ba dang /
bsnyen par rdzogs pa nye bar sgrub par gyur pa lta bu ni sngon gyi cho ga'o / /
zhes pa dang /
rgya cher 'grel las /
dus mnyam du cig char dus gcig kho nar de gnyis ka nye bar sgrub par gyur pa ste /
zhes gsungs pa'i phyir /
gzhan yang rtsa ba'i dam bca' de mi 'thad par thal /
sngon chog la brten nas thob pa'i bar ma'i tshul khrims yod pa'i phyir te /
de la brten nas thob pa'i khyim pa'i rtags spong ba dang /
rab byung gi rtags yang dag par len pa'i bar ma'i tshul khrims yod pa'i phyir te /
Tika chen rin chen phreng ba las /
da ltar gyi cho ga la /
dang por rab byung dang /
de'i rjes su bsnyen rdzogs bsgrub la /
sngon chog la dus cig char khyim pa'i rtags spong ba dang /
rab tu byung ba'i rtags yang dag par len pa'i bar ma rab tu byung ba dang bsnyen par rdzogs pa nye bar bsgrub pa'o / /
zhes gsungs pa'i phyir /
gsung 'di la brten nas bar ma rab byung gi tshul khrims yin na /
dge bsnyen dang dge tshul gnyis kyi bar du thob dgos gsungs pa yang khegs so / /
kha cig /
rab tu byung ba dang zhes pa'i gzhung 'dis /
dge tshul bstan pa yin no zer na /
mi 'thad par thal /
dge tshul gyi sdom pa len pa'i cho ga ni /
bstan pa la rim gyis slob pa de ltar gyi cho ga'i dbang du byas pa yin la /
sngon chog gi skabs su dge tshul gyi bslab pa sogs la rim gyis bslob mi dgos pa'i phyir te /
sngon chog gnang ba'i gdul bya de /
dar chog gi gdul bya las ches dbang po rno ba yin pa'i phyir /
Tika chen rin chen phreng ba las /
rab tu byung ba zhes pas /
dge tshul bstan pa ma yin te /
dge tshul @# / /
len pa ni bstan pa la rim gyis bslab pa'i ched yin la /
'dir rim gyis bslab pa la dgos pa med pa'i phyir ro / /
zhes pa dang /
de nyid las /
sngon gyi gang zag rnams rgyud dag pas bstan pa la rim gyis bslab mi dgos shing /
zhes pa dang /
da ltar ni de lta bu'i rgyud dag pa med pas da ltar gyi cho ga gsungs pas so / /
zhes gsungs pa'i phyir /
rang lugs ni /
gzhung des bar ma rab byung bstan par gong gi rigs pas shes so / /
kha cig /
mkhan slob dang bcas pa'i las kyi cho ga la brten nas thob pa'i nges 'byung gi tshul khrims yin na /
so thar gyi sdom pa yin pas khyab zer na /
tshangs spyod nye gnas kyi sdom pa chos can /
der thal /
de'i phyir /
khyab pa khas /
ma grub na /
de chos can /
der thal /
mkhan slob dang bcas pa'i gsol gnyis kyi las kyi cho ga la brten nas thob pa'i nges 'byung gi tshul khrims yin pa'i phyir /
de der thal /
karma shA tam las /
mkhan po ming 'di zhes bgyi bas /
dge 'dun 'phags ma rnams las tshangs par spyod pa la nye bar gnas pa'i sdom pa gsol na /
zhes pa dang /
de nyid las /
dge slong ma las byed pa'i gsol ba dang /
gnyis kyi las kyi tshangs par spyod pa la nye bar gnas pa'i sdom pa sbyin par bya'o / /
zhes gsungs pa'i phyir /
rtsa bar 'dod mi nus te /
de'i ngos skal gyi spang bya mdo bstan bcos gang las ma bshad pa'i phyir /
byas pa la kho na re /
de chos can /
so thar gyi sdom par thal /
sdom pa yin pa'i phyir /
der thal /
chos can de yin pa'i phyir /
zhe na 'gal khyab yin no / /
skyabs gsum 'dzin pa'i dge bsnyen de chos can /
dge bsnyen yin par thal /
skyabs gsum 'dzin pa'i dge bsnyen yin pa'i phyir /
khyab pa khas /
rtags gsal gnyis ka chos can gyis grub bo / /
kha cig /
gzhan rnams 'dra ba la so thar gyi sdom pa yin na /
bsnyen rdzogs kyi sdom pa yin pas khyab zer na /
dge slob ma'i sdom pa chos can /
der thal /
de'i phyir /
khyab pa khas /
ma grub na /
de chos can /
der thal /
mkhan slob dang bcas pa'i gsol bzhi'i las kyi cho ga la brten nas thob pa'i so thar gyi sdom pa yin pa'i phyir te /
dang po gang zhig /
so thar gyi sdom pa yin pa'i phyir /
dang po der thal /
mkhan mo ming 'di zhes bgyi bas dge slong mas dge 'dun las lo gnyis su chos drug dang /
rjes su mthun pa'i chos drug la bslab pa'i sdom pa stsol to / /
'di ni gsol ba'o / /
las 'di ltar bya ste /
zhes gsungs pa'i phyir dang /
gsol gnyis kyi las kyi grangs 'chad pa na /
karma dang /
legs smon gyi de gnyis yod pa'i phyir /
kha cig /
'dod gsol ba dang de gnyis kyi las bya ba dang /
dge slong ma bsnyen par rdzogs par bya ba la tshangs par spyod pa la nye bar gnas pa'i sdom pa sbyin pa la gsol ba dang gnyis kyi las bya ba dang /
zhes gsungs pa'i phyir /
kha cig /
'dod pa'i sas bsdus kyi tshul khrims de so thar gyi sdom pa'i mtshan nyid yin zer na| mi 'thad de /
de 'dra ba'i 'jigs skyob kyi tshul khrims dang /
legs smon gyi de gnyis yod pa'i phyir /
kha cig /
'dod pa'i sas bsdus kyi nges 'byung gis tshul khrims de'i mtshan nyid zer na /
mi 'thad de /
der gyur pa'i bar ma'i tshul khrims yod pa'i phyir /
kha cig |so thar gyi sdom pa yin na rnam par rig byed min pa'i gzugs yin pas khyab zer na /
de mi 'thad par thal /
so thar gyi sdom pa de la kho rang du gyur pa'i rnam par rig byed dang /
de min pa'i gzugs gnyis yod pa'i phyir te /
mdzod las /
dang po'i rnam rig rnam rig min /
zhes pa dang /
de'i 'grel par /
de dag ni so sor rnam par rig byed dang /
rnam par rig byed min pa'i rang bzhin dag tu rig par bya'o / /
zhes gsungs pa'i phyir /
gzhan yang rtsa ba'i dam bca' de mi 'thad par thal /
'chal ba'i tshul khrims su gyur pa'i mi dge ba'i gzugs de la yang kho rang du gyur pa'i rnam par rig byed dang /
rnam par rig byed min pa'i gzugs gnyis yod pa gang zhig /
dang po de spong bar byed pa'i sdom pa dang /
rnam par rig byed kyi gzugs kyi gzhi mthun yod /
phyi ma de spong bar byed pa'i sdom @# / /
pa dang /
rnam par reg byed min pa'i gzugs kyi gzhi mthun yod pa'i phyir /
rtags thams cad grub ste /
mdzod las /
'chal pa'i tshul khrims mi dge'i gzugs / /
de spong tshul khrims rnam gnyis so / /
zhes pa dang /
de'i 'grel par /
gzugs mi dge ba ni 'chal pa'i tshul khrims zhes bya'o / /
de spong ba ni tshul khrims yin no / /
spong ba de yang rnam pa gnyis so / /
rnam par rig byed gang gis spong bar byed pa dang /
rnam par rig byed min pa spong ba gang yin pa'o / /
zhes gsungs pa'i phyir /
kha cig /
spang bya lnga spong bas rab tu phye ba'i sdom pa de dge bsnyen gyi sdom pa'i mtshan nyid yin /
des dag tshul gyi sdom pa sogs la rigs 'gre ba yin zer na /
dang po la dge bsnyen yin na /
de spong bas rab tu phye ba'i skyes bu yin dgos par thal /
dam bca' de'i phyir /
'dod na /
nyan thos tshogs lam par gyur pa'i dge bsnyen chos can /
der thal /
de'i phyir /
khyab pa khas /
rtags grub ste /
de yod pa'i phyir /
'dod mi nus te /
mthong spangs nyon mongs brgyad dang /
sgom spangs nyon mongs brgyad cu rtsa gcig ste /
nyon mongs brgyad cu rtsa dgu spong ba'i skyes bu yin pa'i phyir /
ma grub na /
de chos can /
der thal /
khyod nyan thos tshogs lam pa gang zhig /
de brgyad cu rtsa dgu yod pa'i phyir /
phyi ma der thal /
de rnams re re spang ba'i dge sbyong tshul gyi 'bras bur gyur pa'i 'dus byas rnam grol lam brgyad cu rtsa dgu dang /
'dus ma byas 'gog bden brgyad cu rtsa dgu yod pa'i phyir te /
mdzod las /
'bras bu 'dus byas 'dus ma byas / /
de dag brgyad cu rtsa dgu'o / /
zhes gsungs pa'i phyir /
byas pa la kho na re /
shes bzod skad cig ma bcu drug po thams cad mthong lam yin nam zhe na /
dang po bco lnga po mthong lam yin kyang /
bcu drug pa lam rjes shes ni sgom lam yin te /
mdzod las /
de la skad cig bco lnga ni /
zhes pa'i gzhung gis de sgom lam du bstan pa'i phyir te /
mdzod 'grel las /
bcu drug pa la ni /
sngon ma mthong ba lta bar bya ba med kyis ji ltar mthong ba goms par byed pa'i phyir /
sgom pa'i lam kho na yin no / /
zhes gsungs pa'i phyir te /
des na gzhan rnams la skyon gtong rigs 'gre /
kho na re /
phyi rol pa'i rgyud la so thar gyi sdom pa yod par thal /
rten de la phyi rol pa'i grub mtha' la 'jug pa'i so thar gyi sdom ldan yod pa'i phyir /
de 'dra ba'i nges 'byung gi tshul khrims rgyud ldan yod pa'i phyir te /
de 'dra ba'i legs smon gyi tshul khrims dang /
'jigs skyob kyi de rgyud ldan yod pa'i phyir /
zer na ma khyab /
'o na phyi rol pa'i rgyud la dge slong gi sdom pa yod par thal /
rten de la phyi rol pa'i grub mtha' la 'jug pa'i dge slong yod pa'i phyir /
ma grub na /
der thal /
de 'dra ba'i so thar gyi sdom ldan yod pa'i phyir /
rtags khas /
rtsa bar 'dod na bkag zin /
kha cig /
so thar gyi sdom pa rgyud ldan yin na /
nges 'byung gi bsam pa rgyud ldan yin dgos par thal /
de'i sdom pa yin na nges 'byung gi bsam pas zin pas khyab pa'i phyir /
rtags mtshan nyid sogs la khas zer na /
'dir ma khyab /
'dod na /
'gog snyoms la gnas pa'i dge slong rnam dag chos can /
der thal /
de'i phyir /
khyab pa khas /
ma grub na /
der thal /
de 'dra yod pa'i phyir /
'dod na /
de'i rgyud la shes pa yod par thal /
'dod pa'i phyir /
'dod mi nus te /
de'i rgyud la sems med pa'i phyir te /
mdzod las /
sems med pa yi yang /
zhes pa dang /
de'i 'grel par /
sems med pa yi yang zhes bya ba ni /
'du shes med pa dang /
'gog pa'i snyoms par zhugs pa gang yin pa'o / /
zhes gsungs pa'i phyir /
mdzod las /
'gog pa zhes pa'ang de bzhin nyid ces pa dang /
de'i 'grel par /
de bzhin zhes bya ba'i skras rnam pa gang zhag bzung zhe na /
sems dang sems byung rnams 'gog pa'o zhes bya ba bzung ngo / /
zhes pas| 'gog snyoms yin na /
rang nyid la gnas pa'i gang zag gi rgyud la rnam shes tshogs drug gtan nas bkag pa'i ldan min 'du byed yin dgos par bstan pa'i phyir te /
lung de'i don grub pa'i phyir /
byas pa la kho na re /
shes pa rgyud la mi ldan pa'i skyes @# / /
bu yod par thal /
sems byung rgyud la mi ldan pa'i de yod pa'i phyir /
rtags khas /
'dod na /
yid dbang rgyud la mi ldan pa'i de yod par thal lo / /
'dod na /
srog dbang rgyud la mi ldan pa'i de yod par thal /
'dod pa'i phyir /
gal te ma khyab na| de la khyab pa yod par thal /
srog gi dbang po /
yid kyi dbang po /
tshor ba btang snyoms kyi dbang po gang rung gcig dang ldan na /
da gsum ka dang ldan dgos pa'i phyir te /
de gsum po nges ldan gyi dbang po yin pa'i phyir /
mdzod las /
btang snyoms dang ni srog dang ni / /
yid dang ldan la nges gsum ldan /
zhes pa dang /
de'i 'grel par /
gang zhig btang snyoms la sogs pa 'di dag las gang yang rung ba zhig dang ldan pa de ni gdon mi za bar dbang po gsum dag dang ldan pa yin te /
de dag nyid dang ngo / /
'di dag ni phan tshun med na mi ldan pa yin gyi /
zhes gsungs pa'i phyir /
rang res snga ma la 'dod byas pas /
srog dbang 'gag pa'i skyes bu yod par thal /
'dod pa'i phyir na ma khyab ste /
skyes bu yin na srog dbang rgyud ldan yin pa'i ma khyab kyang /
de yin na srog dbang gi ldan pa rgyud ldan yin dgos pa'i phyir te /
de yin na srog dbang rgyud la ldan myong bas khyab pa'i phyir ro / /
de ltar min na shes pa rgyud la mi ldan pa'i skyes bu yod par thal /
'du shes med pa'i skyes bu'i rgyud la shes pa med pa'i phyir te /
mdzod las /
'du shes med pa pa 'du shes / /
med par sems dang smes byung rnams /
'gog pa'o zhes dang /
de'i 'grel par /
'du shes med pa pa'i lha rnams kyi nang du skyes pa dag gi sems dang sems las byung ba rnams 'gog pa gang yin pa de ni /
'du shes med pa pa zhes bya ba'i rdzas yin te /
zhes gsungs pa'i phyir /
yang kho na re /
srog gcod pham pa 'chab bcas byung ba'i dge slong gi sdom pa chos can /
rang gi mi mthun phyogs 'chal tshul gyi dngos gnyen gyi rigs su gtogs par thal /
so thar gyi sdom pa yin pa'i phyir /
khyab pa mtshan nyid zur 'gog la dngos /
ma grub na /
de der thal /
pham pas sdom pa mi gtong ba'i phyir /
ma grub na /
gzhi thams cad yod par smra ba'i lugs 'di la pham pas sdom pa mi gtong bar thal /
kha che bye brag tu smra ba'i lugs la de'i phyir /
mdzod las /
kha che rnams ni byung ba la / /
bu lon nor bzhin gnyis su 'dod / /
ces gsungs pa'i phyir /
rang res rtsa bar 'dod byas pa la /
kho na re /
'o na srog gcod pham pa 'chab bcas byung ba'i dge slong gi rgyud la 'chal tshul sdom pa'i sdom pa yod par thal /
'dod pa'i phyir /
'dod na /
de'i rgyud la 'chal tshul sdom nus pa'i sdom pa yod par thal /
'dod pa'i phyir na ma khyab ste /
'o na de'i rgyud la nyes spyod sdom nus pa'i sdom pa yod par thal /
de'i rgyud la nyes spyod sdom pa'i sdom pa yod pa'i phyir /
khyab pa khas /
rtags grub ste /
so thar gyi sdom pa yin na nyes spyod sdom pa'i tshul khrims yin dgos pa'i phyir te /
de yin na nyes spyod spong ba'i tshul khrims yin dgos pa'i phyir te /
chu rags kyis chu'i gnod pa spong ba ltar du /
so thar gyi tshul khrims rnams kyis nyes spyod kyi gnod pa spong ba'i phyir te /
shes bya dang gcig gang zhig /
sum brgya pa las /
dge tshul brtul zhugs chu lon rtsigs pa dang /
zhes pa dang /
de'i 'grel pa 'od ldan las /
nye bar ston par byed pa yin pa'i /
don gyis chu lon rtsags pa dang 'dra ba yin pas /
dge tshul gyi brtul zhugs kyi chu lon rtsigs pa dang 'dra ba yin no / /
zhes gsungs pa'i phyir /
snga ma la 'dod mi nus /
gzhan yang pham pa 'chab bcas byung ba'i dge slong gi rgyud la dge slong gi sdom pa yod par thal /
spyir pham pas sdom pa mi gtong ba yin pa'i phyir te /
tshul 'chal dang sdom ldan gyi gzhi mthun yod pa'i phyir te /
kha che bye brag tu smra ba des /
mi bu lon can dang nor can gyi gzhi mthun yod pa ltar du /
tshul khrims 'chal ba dang sdom ldan gyi gzhi mthun yod par khas len pa'i phyir /
kha cig /
'dir ma khyab zer /
rtags grub ste /
mdzod las /
kha che rnams ni byung ba la /
zhes sogs dang /
de'i 'grel par /
kha che bye brag tu smra ba rnams ni 'di ltar 'dod na /
rtsa ba'i ltung ba byung @# / /
ba la yang sdom pa gtong ba med do / /
zhes pa dang /
yang de nyid las /
'o na ci lta bu zhe na /
'di la tshul khrims dang 'chal ba'i tshul khrims gnyis ka yang yod de /
dper na mi 'ga' zhig la nor yang bdog la /
bu lon yang chags pa bzhin no / /
zhes gsungs pa'i phyir /
gong gi kha cig ma khyab zer ba de la /
khyab pa yod par thal /
kha che bye brag smra bas de 'dra ba'i gzhi mthun khas len pa'i phyir te /
kha che bye brag smra bas de ltar khas len na /
mdzod rang lugs la de ltar khas len pas khyab pa'i phyir te /
slob dpon dbyig gnyen gyis mdzod kyi grub mtha' phal che ba 'di kha che bye brag smra ba'i lugs dang mthun par bshad pa yin pa'i phyir /
shes bya dang gcig gang zhig /
mdzod las /
bdag gis mngon pa'i chos 'di phal cher ni / /
kha che bye brag smra ba'i tshul grub bshad /
ces pa dang /
de'i 'grel par /
bdag gis chos mngon pa 'di phal cher bye brag tu smra ba rnams kyi tshul du grub par bshad pa yin no / /
zhes gsungs pa'i phyir /
'on kyang kha che bye brag tu smra bas sngar gyi de 'dra ba'i mi des bu lon de bcal na nor ldan kho na yin pa ltar /
sngar gyi de 'dra ba'i dge slong des rtsa ltung bshags na tshul khrims rnam dag dang ldan pa kho nar 'gyur ro / /
zhes 'dod pa yin te /
mdzod 'grel las /
ltung ba de bshags na tshul khrims dang ldan pa yin gyis /
tshul khrims 'chal pa ni ma yin te /
dper na bu lon bcal nas nor dang ldan pa yin gyi bu lon chags pa min no / /
zhes bya bar 'dod do / /
zhes gsungs pa'i phyir /
zhes 'dod kyang /
rang lugs la ni thun mong ba'i pham pa 'chab bcas byung ba'i dge slong de /
tshe de la de dag pa mi srid pa'i rgyu mtshan gyis de dge 'dun gyi gseb nas gnas dbyung byed dgos te /
'di nyid las /
tshul khrims 'chal ba bskrad par bya'o / /
zhes gsungs pa'i phyir /
des na /
mdzod rtsa 'grel las /
phal cher zhes smos pas kha che bye brag smra ba'i lugs thams cad khas len pa gcod do / /
gzhan yang /
pham pa byung bas sdom pa gtong ba de ma yin par thal /
rtsa ltung sdom pa'i gtong rgyu min pa'i phyir /
gsal ba khegs /
ma grub na /
der thal /
bye brag smra ba'i nang tshan kha cig nyi 'og bye brag smra bas rtsa ltung sdom pa'i gtong rgyur 'dod /
de'i nang tshan gos dmar can kha cig gis dam chos nub pa de'i gtong rgyur 'dod pa yin pa gang zhig /
rang lugs la de gnyis ka mi 'thad pa'i phyir /
dang po grub ste /
kha cig ltung bar 'gyur las smra / /
gzhan dag dam chos nub pa las / /
zhes pa dang /
tshig rkang dang po'i 'grel par gzhan dag na re /
ltung bar 'gyur ba bzhi las gang yang rung ba zhig gi dge slong dang /
dge slong gi sdom pa gtong ngo zhes zer ro zhes pa dang /
rkang pa phyi ma'i 'grel par /
gzhan dag na re /
dam pa'i chos nub pa las te /
'di ltar dam pa'i chos nub na bslab pa'i 'tshams thams cad dang /
las kyi mtha' rnams med par 'gyur ro / /
zhes zer ro / /
zhes gsungs pa'i phyir /
rtsa rtags gnyis pa grub ste /
rten gyi gang zag gis bslab pa phul ba dang /
de shi 'phos pa dang /
de la pho mo'i mtshan gnyis cig char byung ba dang /
de'i rgyud la log ltas dge rtsa bcad pa dang /
de rnams kyi steng du bsnyen gnas blangs pa'i zhag de'i mtshan mo'i mtha' las 'das pa rnams kyis gtong bar mdzod las bshad pa gang zhig /
'dul ba rgya mtsho'i snying po las mtshan lan gsum du gyur pas sdom pa gtong bar bshad pa'i phyir /
dang po grub ste /
mdzod las /
bslab pa phul dang shi 'phos dang /
mtshan gnyis dag ni byung ba dang / /
rtsa ba chad dang mtshan 'das las / /
so so thar pa'i sdom pa gtong / /
zhes pa dang /
de'i 'grel par /
bsnyen gnas ma gtogs so sor thar pa'i sdom pa ni rgyu rnam pa bzhis gtong bar 'gyur te /
mi brda 'phrod pa'i drung du bslab pa'i gzhi rnams bsam pa thag pa nas slar phul ba dang /
rigs mthun pa gtong ba dang /
mtshan gnyis cig char du byung ba dang /
dge ba'i rtsa ba kun tu chad pa las so / /
bsnyen gnas kyi sdom pa ni rgyu de dag dang mtshan mo 'das pa las te /
de dag @# / /
ni mdor bsdu na gtong ba'i rgyu lnga yin /
zhes gsungs pa'i phyir /
gnyis pa grub ste /
'dul ba rgya mtsho'i snying po las /
sdom pa gtong ba'i rgyu la gnyis /
zhes pa nas /
mtshan gnyis byung dang lan gsum gyur /
dge rtsa chad rnams thun mong ngo / /
zhes gsungs pa'i phyir /
kha cig na re /
pham pa yin na sdom pa gang gi yang gtong rgyu ma yin pas khyab par thal /
de sdom pa'i gtong rgyu ma yin pa'i phyir na ma khyab /
'dod na /
de yin na dgos pa sgrub nus kyi sdom pa'i gtong rgyu ma yin dgos par thal /
'dod pa'i phyir /
'dod na /
thun mong ba'i pham pa 'chab bcas chos can /
der thal /
de'i phyir /
khyab pa khas /
'dod mi nus te /
de byung ba'i dge slong gi rgyud la dgos pa sgrub nus kyi sdom pa med pa'i phyir /
rtags rang lugs kyi skabs su sgrubs zin /
kha cig /
pham pa 'chab bcas yin na dgos pa sgrub nus kyi sdom pa'i gtong rgyu yin pas khyab zer na /
reg pham 'chab bcas byung ba'i dge slong ma'i rgyud la dgos pa sgrub nus kyi sdom pa med par thal /
de'i rgyud kyi reg pham 'chab bcas de dgos pa sgrub nus kyi de'i gtong rgyu yin pa'i phyir /
rtags dam bca' la khas /
'dod mi nus te /
de 'dra ba'i dge slong ma tshan gyur ma thag pa'i dge slong pha'i rgyud la dgos pa sgrub nus kyi sdom pa yod pa'i phyir te /
de'i rgyud la pham pa med pa'i phyir /
de'i rgyud la reg pham med pa'i phyir /
ma grub na /
de chos can /
khyod gyi rgyud la de med par thal /
khyod dge slong pha yin pa'i phyir /
khyab ste /
dge slong pha'i rten la reg pa'i lhag ma'i bcas pa mdzad pa gang zhig /
de ma'i rten la reg pa'i pham pa'i bcas pa mdzad pa'i phyir /
dang po grub ste /
'di nyid las /
lus kyi reg pa'i dge 'dun lhag ma'o| |zhes gsungs pa'i phyir /
gnyis pa grub ste /
'di nyid las /
reg pa'i pham par 'gyur ba'o / /
zhes gsungs pa'i phyir /
gzhan yang reg pham byung ba'i dge slong ma mtshan gyur pa'i dge slong pha'i rgyud la reg pham med par thal /
mtshan gyur pa la brten nas lus gnas 'gyur /
de gyur pa la brten nas de la brten pa'i nyon mongs gnas 'gyur /
de la brten nas de'i gnyen por bcas pa'i khrims yang gnas 'gyur ba yin pa'i phyir /
'di nyid las /
'di la cho ga rnams gyur to / /
zhes pa dang /
de'i rgya cher 'grel las /
mtshan gyur pa 'di la gang gi phyir cho ga bcas pa rnams gyur pa de'i phyir de dag rnam par bzhag pa mdzad do / /
zhes gsungs pa'i phyir /
yang kho na re /
ston pa sangs rgyas kyi rgyud la 'chal tshul yod par thal /
de'i rgyud kyi dge slong gi sdom pa de /
rang gi mi mthun phyogs 'chal tshul gyi dngos gnyen gyi rigs su gtogs pa yin pa'i phyir na ma khyab /
ma grub na /
de chos can /
der thal /
so thar gyi sdom pa yin pa'i phyir /
khyab pa mtshan nyid zur 'gog la dngos /
ma grub na /
de der thal /
ston pa sangs rgyas de rang byung gi bsnyen par rdzogs pa'i skyes bu yin pa'i phyir /
mdzod 'grel las /
rang byung gi ni sangs rgyas dang rang sangs rgyas rnams so / /
zhes pa dang /
'dul ba me tog phreng rgyud las /
'dren pa rang rgyal rang byung gi /
zhes gsungs pa'i phyir zer na /
gsal ba khyod rang gi der thal /
de'i rgyud kyi dge slong gi sdom pa de 'chal tshul gyi gnyen po yin pa'i phyir /
khyab pa khas /
der thal /
de de sdom pa'i sdom pa yin pa'i phyir /
kha cig na re /
nyin zhag gcig tsam du gnas pa'i sdom pa yin na /
nyin zhag gcig pa'i sdom pa yin pas khyab zer na /
de mi 'thad par thal /
nyin zhag gcig tsam nas tshe'i dus byed pa'i dge slong gi rgyud kyi sdom pa yod pa'i phyir /
kha cig /
tshe ji srid 'tsho'i bar gyi sdom pa yin na /
ji srid 'tsho'i bar gyi sdom pa yin pas khyab zer na /
bsnyen gnas blangs pa'i nyin zhag de'i khongs su tshe'i dus byed par nges pa'i skyes bu'i rgyud kyi bsnyen gnas kyi sdom pa chos can /
der thal /
de'i phyir /
rtags gsal gnyis ka chos can gyis grub /
kha cig /
khyim pa'i phyogs kyi sdom pa yin na /
khyim pa'i rgyud kyi sdom pa yin pas @# / /
pas khyab zer na /
bstan pa la rim gyis zhugs pa'i dge slong gis rgyud kyi dge bsnyen gyi sdom pas ma nges so / /
ma grub na /
de der thal /
de yod pa'i phyir te /
bstan pa la rim gyis zhugs pa'i dge slong 'ga' zhig gis dgos pa chen po'i dbang gis dge slong gi sdom pa phul bas /
dge tshul gyi sdom pa la gnas pa dang /
de yang phul nas dge bsnyen gyi sdom pa la gnas pa yod pa'i phyir /
de 'dra ba'i dge slong des dge slong gi sdom pa tsam phul pa'i sdom pa de gsum ka gtong bar mi 'gyur ba'i phyir te /
mdzod 'grel las /
dge slong gi sdom pa gtong bas sdom pa gsum char yang btang bar 'gyur ba zhig na de ni mi 'dod do / /
zhes gsungs pa'i phyir /
kha cig /
dge slong pha ma gnyis kyi sdom pa rdzas gcig yin zer na /
mi 'thad par thal /
shes rgyud gcig pa'i de gnyis rdzas gcig ma yin pa gang zhig /
shes rgyud tha dad pa'i de gnyis kyang rdzas gcig ma yin pa'i phyir /
dang po grub ste /
dge slong pha dge slong mar mtshan 'gyur kha ma'i dge slong pha'i rgyud kyi sdom pa de /
de mtshan gyur ma thag pa'i dge slong ma'i rgyud kyi sdom pa dang rdzas gcig ma yin pa'i phyir te /
de 'dra ba'i dge slong pha ma gnyis rdzas gcig ma yin pa'i phyir ro / /
gnyis pa grub ste /
de gnyis shes rgyud tha dad pa'i dge slong gi sdom pa yin pa'i phyir /
kha cig na te /
cho 'phrul zla ba'i yar ngo'i tshes gcig nas /
de'i tshes bco lnga'i bar gyi bsnyen gnas kyi sdom pa'i 'bogs chog /
de'i tshes gcig la byas pa la brten nas de'i tshes bco lnga tshun gyis bsnyen gnas kyi sdom pa skye ba yod do zer na /
de mi 'thad par thal /
de ltar byas pa la brten nas de'i tshes bco lnga tshun gyi bsnyen gnas kyi sdom pa ni /
de'i tshes gcig gis nyin thob pa yang ma yin /
de'i tshes bco lnga tshun gyi zhag phyi ma res kyi de'i sdom pa re re gsar thob re 'byung ba yang ma yin pa'i phyir /
dang po grub ste /
de nyin zhag gcig pa'i mtha' can gyi sdom pa yin pa'i phyir /
gnyis pa ma grub na /
lo snga ma la de ltar 'bogs pa'i cho ga byas pa la brten nas lo phyi ma der skye bar thal /
'dod pa'i phyir /
'dod mi nus /
yang kho na re /
so thar gyi sdom pa chos can /
khyod gzugs ma yin par thal /
khyod sdom pa yin pa'i phyir /
mir gyur pa'i tshur mthong gi mngon sum tshad mas ma rtogs pa'i phyir na ma khyab /
ma grub na /
der thal /
ston pa sangs rgyas kyi rgyud kyi tshul khrims de de ma yin pa'i phyir te /
de mngon sum du rtogs pa'i sems can med pa'i phyir te /
shA ri'i bu de yang de mngon sum du rtogs pa'i skyes bu ma yin pa'i phyir /
shes bya dang gcig gang zhing /
mdo las /
shA ri'i bu khyod kyis de bzhin gshegs pa'i tshul khrims kyi phung po la sogs pa shes sam /
gsol pa /
ma 'tshal to / /
zhes gsungs pa'i phyir zer na /
ma khyab mtshams la /
gzugs khams pa'i lha'i lus tshad dang tshe tshad ston pa'i mdo de /
rang gi brjod byar gyur ba'i shin tu lkog gyur ston pa'i mdo ma yin par thal /
gzugs khams pa'i lha'i lus de shin tu lkog gyur ma yin pa'i phyir /
ma grub na song /
de chos can /
khyod mngon sum rtogs pa'i tshur mthong med par thal /
ma grub pa de'i phyir /
de chos can| khyod gzugs ma yin par thal /
khyod de yin pa'i phyir /
mir gyur pa'i tshur mthong gi mngon sum gyi tshad mas ma rtogs pa'i phyir /
gsum pa khas /
rtsa bar 'dod mi nus te /
de'i mdo gcig yod pa'i phyir / /
kha cig /
mig shes kyis gzugs rtogs pa yin no zer na /
des ri dang gyang la sogs pas bar du chod pa'i gzugs kyang rtogs par thal /
dam bca' de 'thad pa gang zhig /
mig shes thogs med yin pa'i phyir /
dang po dngos gnyis pa sla /
snga ma la khyab pa yod de /
mdzod 'grel las /
gal te rnam par shes pas mthong bar gyur na /
de ni thogs pa med pa'i phyir rtsigs pa la sogs pa la yang thogs pa med pas gzugs sgrib pa yang mthong bar 'gyur ro / /
sgrib pa la ni mig gis rnam par shes pa mi skye ba nyid de /
de bas na ma skyes pas ji ltar mthong bar 'gyur /
zhes gsungs @# / /
pa'i phyir /
rtsa bar 'dod mi nus te /
mdzod las /
gang phyir bar du chod pa yi / /
gzugs ni mthong ba min phyir lo / /
zhes pa dang /
de'i 'grel par /
gang gi phyir rtsig pa la sogs pas chod pa'i gzugs mi mthong ngo / /
zhes grags so / /
zhes gsungs pa'i phyir /
gzhan yang /
mig shes kyis gzugs mi mthong bar thal /
rten bcas kyi mig dbang gzugs can pas gzugs mthong ba yin pa'i phyir /
mdzod las /
mig gis gzugs rnams mthong rten bcas / /
zhes gsungs pa'i phyir dang /
de'i 'grel bar /
gzugs gzhal bya /
rten bcas kyi mig dbang gzugs can pa tshad ma /
gzugs rtogs pa'i tshad ma 'bras bur byas pa'i tshad 'bras kyi rnam bzhag 'di bye brag tu smra ba'i lugs kyi tshang 'bras kyi rnam bzhag yin pa'i phyir /
zhes gsungs pa'i phyir /
kha cig| chos de'i byed rgyu yin na /
chos de'i skye byed kyi rgyu yin pas khyab zer na /
'dus ma byas kyi nam mkha' chos can /
so thar gyi sdom pa skye byed kyi rgyu yin par thal /
de'i byed rgyu yin pa'i phyir /
khyab pa chos de ma la dngos /
ma grub na /
de der thal /
de'i byed rgyu yin na /
de skyed nges kyi 'dus byas yin pas ma khyab pa'i phyir te /
byed rgyu yin na rang 'bras skyed nges kyi rgyu yin pas ma khyab pa'i phyir te /
byed rgyu de rgyu'i rkyen ma yin pa'i phyir te /
mdzod las /
rgyu zhes bya ba rgyu lnga yin /
zhes pa rtsa 'grel gyis don grub pa'i phyir /
rtsa bar 'dod mi nus te /
rtag pa yin pa'i phyir /
de ltar ma yin na dmigs rkyen yin na /
rang 'bras skyed nges kyi 'dus byas yin dgos par thal /
byed rgyu la de ltar dgos pa'i phyir /
rtags khas /
'dod mi nus te /
gzhi grub na dmigs rkyen yin dgos pa'i phyir /
der thal /
gzhi grub na tshad ma'i dmigs rkyen yin dgos pa'i phyir /
der thal /
mdzod las /
dmigs pa chos rnams thams cad do / /
zhes gsungs pa'i phyir /
des na rtags dngos yod de /
gzhi grub na /
dngos po yin dgos pa'i phyir te /
der thal /
gzhi grub na /
don byed nus pa yin dgos pa'i phyir /
der thal /
gzhi grub na rang nyid la brten nas rang 'dzin shes pa skyed pa'i don byed nus pa yin dgos pa'i phyir /
der thal /
gzhi grub na dmigs rkyen yin dgos pa'i phyir /
rtags sgrubs zin /
gzhan yang rtags dngos yod par thal| 'gog bden yin na de yin dgos pa'i phyir te /
'gog bden yin na /
dngos po yin dgos pa'i phyir te /
de yin na 'bras bu yin dgos pa'i phyir te /
mdzod las /
bral ba blo yi zad pa'o / /
zhes /
'gog bden bar chad med lam gyi 'bras bur bshad pa'i phyir| gzhan yang /
'gog bden yin na /
dngos po yin dgos par thal /
de yin na rdzas su grub dgos pa'i phyir /
mthong spangs nyon mongs spangs pa'i bral ba dang /
sgom spangs nyon mongs spangs pa'i bral ba gnyis rdzas tha dad yin pa'i phyir te /
mdzod las| bral ba'o so so so so yin /
zhes pa dang /
de'i 'grel bar /
ldan pa'i rdzas rnams ji snyed par bral pa'i rdzas rnams kyang de snyed do / /
zhes gsungs pa'i phyir /
gzhan yang /
'gog bden 'bras bu yin par thal /
'bras bu de la 'dus byas dang bral 'bras gnyis su yod pa'i phyir te /
mdzod las /
'dus byas bral bcas 'bras bu yin /
zhes pa dang /
de'i 'grel par /
'bras bu'i chos rnams gang zhe na /
'dus byas kyi chos thams cad dang /
so sor rtag pa'i 'gog pa'o / /
zhes gsungs pa'i phyir /
kho na re /
'gog bden chos can| khyod kyi rgyu yod par thal /
khyod 'bras bu yin pa'i phyir /
rtags khas /
'dod byas pa la /
de chos can /
khyod skye byed kyi rgyu yod par thal /
'dod pa'i phyir na /
'dir ma khyab /
'dod na /
de chos can /
de med par thal /
khyod 'dus ma byas yin pa'i phyir /
khyab ste /
mdzod las /
'dus ma byas la de dag med /
ces pa dang /
de'i snga 'grel du /
'dus byas kho na la rgyu dang 'bras bu dag yod kyi /
zhes gsungs pa'i phyir /
'gog bden 'dus ma byas yin kyang /
de'i thob pa 'dus byas yin te /
de'i thob pa de ldan min 'du byed yi @# / /
pa'i phyir /
thob pa dang ma thob pa skal mnyam ldan min 'du byed yin pa'i phyir te /
mdzod las /
mi ldan pa yi 'du byed rnams / /
thob dang ma thob skal mnyam dang /
zhes pa dang /
de'i 'grel par /
'du byed 'di dag ni sems dang mtshungs par ldan pa yang min la /
gzugs kyi rang bzhin yang ma yin pas sems dang ldan pa min pa dag ces bya'o / /
zhes gsungs pa'i phyir /
'gog bden rgyud la ldan pa'i skyes bu med de /
skyes bu'i rgyud kyi bsdus na 'dus byas yin dgos pa'i phyir te /
thob bya'i chos skyes bu'i rgyud kyi bsdus kyang /
'gog bden gyi thob pa'i thob bya'i chos /
skyes bu'i rgyud kyis gtan nas ma bsdus pa yin pa'i phyir te /
mdzod las /
thob dang ma thob rang rgyud du / /
gtogs pa rnams kyi'o 'gog gnyis kyi / /
zhes gsungs pa'i phyir /
lhag med myang 'das thob pa'i skyes bu med de /
de mngon du byed kha ma'i skyes bu des /
de mngon du byas pa'i tshe /
rigs pa rgyun chad pa'i phyir /
de 'dra'i skyes bu'i rgyud kyi shes pa des de ma thag rkyen byas pa las byung ba'i shes pa med pa'i phyir /
rtags rang lugs kyi skabs las shes so / /
byas pa la kho na re /
lhag med myang 'das thob pa'i skyes bu yod par thal /
de thob pa'i 'phags pa yod pa'i phyir /
de'i thob pa 'phags pa yin pa'i phyir /
'gog bden gyis thob pa 'phags pa yin pa'i phyir /
lam bden gyi thob pa 'phags pa yin pa'i phyir /
lam bden gyi ma thob pa so skye yin pa'i phyir na ma khyab /
ma grub na der thal /
mdzod las /
lam ma thob pa so so yi / /
skye bor 'dod do zhes pa dang /
de'i 'grel bar /
bstan bcos las so so skye bo nyid gang zhe na /
'phags pa'i chos rnams kyi ma rnyed pa'o / /
zhes gsungs pa'i phyir /
mdor bsdus kyi skabs su kho na re /
mdun gyis dkar po rkos pa'i ltung byed de mdor bsdus kyi ltung byed yin par thal /
de la 'dul ba'i sde snod gang yang rung bar bya ba'i bye brag dang sbyar nas gsal ka ma btod pa'i ltung byed yin pa'i phyir /
khab pa khas /
ma grub byas pas /
de der thal /
sa dkar po rkos na ltung byed do / /
zhes 'dul ba'i sde snod gang du yang sgras zin la gsungs pa med pa'i phyir na ma khyab /
rtsa bar 'dod na /
ltung byed yin na mdor bsdus la brten pa'i ltung byed yin dgos par thal /
'dod pa'i phyir zer na /
ma khyab mtshams la khyab pa med par thal /
de ltar de las sgras zin la gsungs pa med kyang /
sa dkar po rko ba bkag pa'i gsal ka btod pa'i phyir /
de'i sde snod las spyir sa rko ba bkag pa'i gsal ka btod pa gang zhig /
spyir sa rko ba bkag pas /
bye brag sa dkar po rko ba bkag par 'gyur ba'i phyir /
dang po grub ste /
'di nyid las /
sa rko ba'i ltung byed do / /
zhes gsungs pa'i phyir /
yang kho na re /
dge tshul gyi gso sbyong bya bar gsal ka btod par thal /
spyir gso sbyong bya bar gsal ka btod pa gang zhig /
de btod pas bye brag tu dge tshul gyi gso sbyong bya bar gsal ka btod par 'gyur pa'i phyir /
phyi ma der thal /
spyir sa rko ba bkag pas bye brag sa dkar po rko ba bkag par 'gyur ba'i phyir /
rtags dngos zer na ma khyab ste /
spyir sa khegs na /
bye brags dkar po khegs pas khyab kyang /
spyir sa yod kyang bye brag sa dkar po yod pas ma khyab pa'i phyir /
rtags gnyis sla /
yang kho na re /
mdor bsdus kyi bcas pa thams cad sngar bcas yin par thal /
sdig can dgon pa bas spra mo la log par zhugs pa'i pham pa de /
mdor bsdus kyi pham pa yin pa'i phyir /
ma grub byas pas /
de der thal /
de dud 'gro mo la mi tshangs par spyod pa'i pham pa gang zhig /
des de la mi tshangs par spyod pa'i dus de'i tshe /
dud 'gro la mi tshangs par spyod pa la pham pa skyed pa gsal ka ma btod pa'i phyir /
ma grub byas pas /
der thal /
des de ltar spyad pa'i rjes su 'dul ba lung las /
ngas mi la bkag na dud 'gro la lta ci smos te /
mi gti mug can de ni pham par gyur to / /
zhes pa dang /
mi tshangs par spyod pa 'khrig pa'i chos bsten na dud 'gro'i skye gnas su skyes pa dang lhan cig kyang rung ste /
dge slong de pham par 'gyur ba yin gyi gnas par mi bya'o / /
zhes @# / /
gsungs pa'i phyir na ma khyab bo / /
'o na de 'dra'i pham pa de mdor bsdus kyi bcas pa dang 'gal ba'i pham pa ma yin par thal /
de dngos bcas las 'das pa'i pham pa yin pa'i phyir /
sngar bzang sbyin la brten nas mi tshangs par spyod pa bkag pas /
dud 'gro la mi tshangs par spyod pa bkag par 'gyur ba'i phyir /
mi la mi tshangs par spyod du mi rung na /
dud 'gro la mi tshangs par spyod du mi rung bas khyab pa'i phyir /
rtags 'bud do /
! /
dge 'dun thams cad 'dus pa na /
zhes sogs kyi skabs su sngar ltar gnyis /
dang po la yang sngar ltar gsum las /
dang po gzhan du bshad zin /
gnyis pa la /
bsnyen rdzogs kyi rab dbye spyir bstan pa /
sngon chog gi rnam gzhag bye brag tu bshad pa /
sngon chog dang da ltar gyi cho ga'i khyad par bshad pa dang gsum las /
dang po la /
bshad bya'i lung 'god pa dang /
lung dngos bshad pa gnyis las /
dang po ni lung ma mo las /
bsnyen par rdzogs par 'os pa rnam pa bcu'o / /
de bzhin gshegs pa rang byung dang rang sangs rgyas ni slob dpon med par bsnyen par rdzogs pa dang /
lnga po rnams ye shes khong du chud pas dang /
tshe dang ldan pa 'od srungs chen po ston par khas blangs pas dang /
tshe dang ldan pa 'char ldan dris nas lung bstan pas dang /
dge slong tshur shog ces bya bas dang /
skyabs su 'gro ba'i tshigs gsum gyis dang /
yul mtha' 'khob du 'dul ba 'dzin pa dang lnga'i dge 'dun las dang /
yul dbus su bcu 'dus pa'am /
de las lhag pa las dang /
bla ma'i chos khas blangs pas dang /
pho nya dang /
dge 'dun sde gnyis las bsnyen par rdzogs pa'o / /
zhes pa dang /
mdzod kyi rang 'grel las /
bye brag tu smra ba'i 'dul ba po rnams na re /
rnam pa bcus bsnyen par rdzogs so zhes zer ba bsdu ba'i phyir sogs pa'i sgra smos te /
rang byung gi ni sangs rgyas dang rang sangs rgyas rnams so / /
nges par 'jug pas ni rten lnga po rnams so / /
dge slong tshur shog ces bya bas ni grags pa la sogs pa rnams so / /
ston par khas blangs pas ni 'od srungs chen po'o / /
dri bas mnyes pa ni legs sbyin no / /
lci ba'i chos khas blangs pas ni skye dgu'i bdag mo chen mo'o / /
pho nyas ni chos sbyin ma'o / /
'dul ba 'dzin par gtogs pa lngas ni mtha' 'khob kyi mi rnams so / /
bcu'i tshogs kyis ni dbus kyi mi rnams so / /
skyabs su 'gro ba lan gsum bzlas pas ni sde bzang drug cu'i tshogs kyis bsnyen par rdzogs par byas pa rnams te /
de dag gis so sor thar pa'i sdom pa ni gdon mi za bar rnam par rig byed la rag lus pa ma yin no / /
zhes gsungs so / /
gnyis pa ni /
bsnyen par rdzogs pa'i tshul de la bcu yod de /
ston pa rang 'byung gi bsnyen par rdzogs pa dang /
rang sangs rgyas slob dpon med par bsnyen par rdzogs tshul gnyis rang byung gis bsnyen par rdzogs zhes grangs gcig tu bgrang ba dang /
ko'u de n+ya la sogs pa lnga sde bzang po ye shes khong du chud pas bsnyen par rdzogs tshul dang /
'od srungs chen po ston par khas len gyi bsnyen par rdzogs tshul dang /
legs sbyin dri bas mnyes nas bsnyen par rdzogs pa'i tshul dang /
dge slong grags pa dang /
shA ri'i bu dang mo'u 'gal gyi bu sogs tshur shog gis bsnyen par rdzogs pa'i tshul dang /
bzang sde'i tshogs drug cu skyabs su 'gro bas bsnyen par rdzogs tshul dang /
yul mtha' 'khob tu yang lnga tshogs kyi de rdzogs pa'i tshul dang /
yul dbus su bcu tshogs sam /
de las mang ba'i de rdzogs pa'i tshul dang /
skye dgu'i bdag mo sogs shAkya'i bu mo lnga brgya lci ba'i chos brgyad khas len gyis de rdzogs pa'i tshul dang /
bu mo chos sbyin ma 'phrin gyi sgo nas de rdzogs pa'i tshul dang /
dge 'dun sde gnyis kyis dge slong ma sgrub pa'i tshul rnams su yod pa'i phyir ro / /
'o na de rnams bsnyen par rdzogs tshul de ji ltar yin zhe na /
bdag cag gis ston pas sngon mchod rten rnam dag gi drung du /
nyid kyi dbu skra nyid kyis bcad nas bsnyen rdzogs kyi sdom pa thugs la 'khrungs so snyam du bsnyen @# / /
par rdzogs pa la thugs gtad pa tsam gyis bsnyen rdzogs kyi sdom pa thob pas na /
rang byung gis bsnyen par rdzogs pa dang /
rang rgyal slob pas rang rgyal gyi zad mi skye shes pa'i ye shes thob pa dang /
bsnyen rdzogs kyi sdom pa thob pas na rang rgyal dgra bcom pa rnams rang byung gi bsnyen par rdzogs pa yin cing /
de gnyis rang byung gi bsnyen par rdzogs pa'i tshul zhes grangs gcig tu bya ba yin te /
dgra bcom pa sa gi lhas mdzad pa'i 'dul ba me tog phreng rgyud las /
'dren pa rang rgyal rang byung gi'o / /
zhes gsungs pa'i phyir /
ko'u di n+ya /
rta thul /
ming chen /
rlangs pa /
bzang ldan te /
lnga sde bzang po ni /
ston pa sangs rgyas kyis bden bzhi'i chos 'khor bskor ba la brten nas mthong lam thob pa'i zhar la bsnyen rdzogs kyi sdom pa thob pas na /
de rnams ye shes khong chud kyi bsnyen par rdzogs pa yin te /
me tog phreng rgyud las /
'phags pa ko'u di n+ya sogs /
lnga sde rnams ni nges pa las /
zhes gsungs pa'i phyir ro / /
'od srungs chen pos ston pa'i drung du nga rgyal bcag nas /
khyod ni nga'i ston pa'o / /
nga ni khyed kyi nyan thos so / /
zhes khas blangs pas na /
des sdom pa thob pas /
de ston par khas blangs kyi bsnyen par rdzogs pa yin te /
me tog phreng rgyud las /
ston par khas blangs pa las ni / /
dge slong 'od srungs bdag nyid che / /
zhes gsungs pa'i phyir /
legs sbyin la ston pas /
legs sbyin gcig tu gces pa gang yin /
thar pa'o / /
de la dgos pa gang yin /
dad pa'o / /
zhes pa'i lan zhus ma thag de'i sdom pa thob pas na /
dge slong legs sbyin dri bas mnyes pas bsnyen par rdzogs pa yin te /
me tog phreng rgyud las /
dri bas mnyes pa nyid kyis ni / /
slob ma legs sbyin de bzhin no / /
zhes gsungs pa'i phyir /
ston pas grags pa la sogs pa'i dge slong tshur shog /
tshangs par mtshungs par spyod cig ces bka' stsal pa dang /
skra dang kha spu rang byi la song nas zhag bdun lon pa'i chad tsam du skyes /
lag tu lhung bzed bya ma bum thogs /
snam sbyar gyon te bsnyen par rdzogs nas lo brgya lon pa lta bu zhi zhing dul bar gyur pa ni /
tshur shog gi bsnyen par rdzogs tshul yin te /
mdo las /
bcom ldan 'das kyis tshur shog bka' stsal pas /
skra byi snam sbyar gyon pa'i lus ldan zhing / /
mdo la dbang po rab zhi gnas gyur te / /
sangs rgyas dgongs pas lus gzugs ka bas par gyur /
zhes lha rnams kyis ched brjod byas par bshad pa'i phyir dang /
me tog phreng rgyud las /
tshur shog dge slong zhes byas kyang / /
zhes gsungs pa'i phyir /
sde bzang drug cu'i tshogs ni bsnyen rdzogs kyi 'dun pa btang nas skyabs 'gro'i tshig lan gsum brjod pas /
de'i sdom pa thob pa yin pas /
de rnams skyabs gsum khas len gyi bsnyen par rdzogs pa yin te /
me tog phreng rgyud las /
gang zhig slob ma bzang sde rnams / /
thams cad skyabs su 'gro bas thob /
ces gsungs pa'i phyir /
yul mtha' 'khob tu bsnyen rdzogs kyi las slob tu 'os pa'i dge slong dang bcas pa'i dge slong lnga dang drug la sogs pa dang /
yul dbus su dge slong bcu dang bcu gcig la sogs pas bsnyen rdzogs bsgrub par byed pa yin te /
me tog phreng rgyud las /
dbus dang mtha' 'khob pa dag la / /
bsnyen rdzogs yang dag bstan pa ni / /
bcu dang lnga yi tshegs kyis sam / /
de las lhag pas kyang ni rung / /
zhes gsungs pa'i phyir /
bsnyen par rdzogs phyir dge slong rnams / /
yul dbus su ni bcu dag las / /
nyung bas ma yin mtha' 'khob du / /
lnga la sogs pas 'dod pa yin / /
zhes gsungs pa'i phyir /
byas pa la kho na re /
'o na yul dbus dang mtha' 'khob kyi khyad par gang yin zhe na /
de la chos tshig gis sgo nas phye ba dang /
sa tshigs kyis sgo nas phye ba gnyis las /
dge slong pha ma gnyis dang /
dge bsnyen @# / /
pha ma gnyis te /
'khor rnam bzhi rgyu ba'i yul de /
dang po'i dbang du byas pa'i yul dbus yin la /
de mi rgyu ba'i yul de de'i dbang du byas pa'i yul mtha' 'khob yin no / /
gnyis pa'i dbang du byas pa'i de gnyis kyi khyad par bzhag tu yod de /
'di nyid las /
yul dbus kyi mtshams so / /
shar du ni li khar shing 'phel gyi mdun gyi li kha ra'i shing tshang tshing can zhes bya ba'o / /
lhor ni 'dam bu can gyi lho na chu klung dE ba zhes bya ba'o / /
nub tu bram ze'i grong ka ba dang nye ba'i ka ba zhes bya ba'o / /
byang du ni u shI rI ri zhes bya ba'o / /
zhes pa dang /
me tog phreng rgyud las /
li kha ra na tshang tshing nags / /
li khar shing 'phel shar gyi phyogs / /
u shI ri zhes brjod pa yi / /
ri bo mun pa can gyi byang / /
ka ba nye ba'i ka ba yi / /
grong khyer nub na gnas pa yin / /
grong khyer 'dam bu can gyi drung / /
chu klung 'dam bu can zhes bya / /
lho yin 'di dag bar gyi nang / /
yul gyi dbus ni shes par bya / /
phyi rol mtha' 'khob zhes byar ni / /
thams cad mkhyen pas gsungs pa yin /
zhes gsungs pa ltar yin pa'i phyir /
skye dgu'i bdag mo ni kun dga' bo brgyud nas ston pa la bsnyen rdzogs kyi gsol ba btab pa na /
ston pas lci ba'i chos brgyad sgrub nus sam zhes gsungs pas na /
nus zhes khas blangs pa'i mjug tu bsnyen rdzogs kyi sdom pa thob pas na /
dge slong ma skye dgu'i bdag mo sogs bud med lnga brgya'i dge slong ma lnga brgya po lci ba'i chos brgyad khas len gyi bsnyen par rdzogs pa yin te /
me tog phreng rgyud las /
de bzhin 'khor tshogs bcas pa yis / /
go'u ta ma la lci chos kyis / /
zhes gsungs pa'i phyir /
'o na lci ba'i chos brgyad po de gang zhe na /
de rnams bzhag du yod de /
dge 'dun sde gnyis las bsnyen rdzogs sgrub dgos pa dang /
zla ba phyed phyed cing dge slong pha las gdams ngag nod pa dang /
nges par de pha dang bcas te dbyar gnas par byed pa dang /
nges par dge 'dun sde gnyis dang bcas te dgag dbye byed pa dang /
de pa la khros te tshig rtsub mi smra ba dang /
lci chos las 'das na dge 'dun sde gnyis la mgu ba zla phyed mnos nas spyod pa dang /
bsnyen par rdzogs nas lo brgya lon pa'i dge slong mas kyang /
dge slong pha gsar bu la yang phyag bya ba rnams su yod pa'i phyir te /
me tog phreng rgyud las /
de la zla phyed gdams ngag gsol / /
dge slong bcas gnas dbyar gnas nas / /
tshogs gnyis dang ni dgag dbye bya / /
tshul 'chal dge slong yin par ni / /
mi gleng khro ba nyid kyang ngo / /
lci ba'i chos las 'das na ni / /
zla phyed tshogs gnyis mgu bya ste / /
bsnyen par rdzogs pa gsar bu la / /
dge slong ma yis phyag bya'o / /
lci ba'i chos brgyad 'di dag ni / /
dge slong ma la gsungs pa yin / /
zhes gsungs pa'i phyir /
dge slong ma skye dgu'i bdag mos mkhan mo mdzad / /
dge slong ma ud pa la'i mdog 'phrin par btang nas /
dge 'dun sde gnyis kyi sgo nas /
bu mo chos sbyin ma 'phrin gyi cho gas bsnyen par rdzogs pa yin te /
me tog phreng rgyud las /
pho nya yis ni mchod sbyin ma / /
zhes gsungs pa'i phyir /
'phrin gyi sgo nas bsnyen par rdzogs tshul ni /
skal ba dang ldan pa'i bsgrub bya yul gzhan la gnas pa /
mkhan slob kyi spyan sngar dngos su 'du ba'i rkyen ma tshang ba dus 'gyangs nas bar chad du 'gyur du dogs pa gcig la byed pa yin zhing /
de yang dge slong gcig gis bsgrub bya'i dod bo byas /
las slob du 'os pa'i dge slong gcig gis cho ga ji lta ba bzhin byas la /
dge slong des kyang gsol ba 'debs pa dang /
khas len sogs kyi tshe bsgrub bya dngos de'i ming nas brjod do / /
de rjes dge slong des bsgrub bya'i mdun du phyin te /
cho ga ji lta ba bzhin brjod pas sdom pa skye la /
de skyes pa'i tshe /
dge slong de na bsgrub bya de'i 'phrin gyi slob dpon du gyur pa yin no / /
'phrin gyi sgo nas sdom pa ster ba ni /
bsnyen @# / /
rdzogs nas bsnyen gnas kyi bar la rung ngo / /
dge 'dun sde gnyis kyis dge slong ma bsgrub tshul ni /
yul dbus su las slob tu 'os pa'i dge slong dang bcas pa'i dge slong bcu dang /
mkhan mor 'os pa dang /
gsang ston du 'os pa'i dge slong ma dang bcas pas ma'i dge slong bcu gnyis te nyer gnyis dang /
yul mtha' 'khob tu ma drug dang pha lnga ste bcu gcig la brten nas sgrub dgos pa yin te /
rgya cher 'brel las /
gnyis ka'i dge 'dun 'dus pa las /
las byed pa'i dge slong gis gsol ba la sogs pa'i las bya'o / /
zhes bya ba'i tha tshig go /
zhes pa dang /
Tik chen rin chen phreng ba las /
bud med dbus su rdzogs par byed pa la nyer gnyis dang /
mchog la mtha' 'khob tu bcu gcig dang /
zhes gsungs pa'i phyir /
'o na bsnyen par rdzogs tshul de rnams dus nam gyi tshe byung ba yin zhe na /
rang byung gi rdzogs tshul ni ston pa mngon par rdzogs par sangs rgyas pa'i snga rol du byung ba yin te /
de'i snga rol du rang rgyal dgra bcom pa byung ba gang zhig /
de yin na rang byung gi bsnyen par rdzogs pa yin dgos pa'i phyir /
ye shes khong chud kyi bsnyen par rdzogs tshul ni /
bden bzhi'i chos 'khor bskor ba'i dus de nyid du byung ba yin te /
dus de'i tshe lnga sde bzang po'i rgyud la mthong lam skyes pa dang /
bsnyen rdzogs kyi sdom pa skyes pa dus mnyam pa yin pa'i phyir te /
rnam 'byed kyi 'grel pa las /
mthong ba'i lam skyes pas dge slong nyid la bkod pa zhes bya ba ni mthong ba'i lam skyes pas /
dge slong gi sdom pa nyid thob pa ste smin lam gyi dbang gis dge sbyong gi lam 'khor dang bcas pa thob pas /
dge slong gi dngos po rdzogs par bsnyen pa nyid la bkod do / /
zhes bya ba'i tha tshig go /
zhes pa dang /
'grel bshad rgyal sras ma las /
nges par 'jug pas zhes bya ba ni 'phags pa'i lam la 'jug pas so / /
zhes pa dang /
Tik chen rin chen phreng ba las /
nges pa la zhugs zhes pa mthong lam skyes pa ste /
zhes gsungs pa'i phyir /
tshur shog gi sgo nas de rdzogs tshul ni /
ston pa sangs rgyas nas ring por ma lon pa nas /
mya ngan las 'das kha'i bar du byung ba yin te /
ston pa sangs rgyas nas ring por ma lon par /
shA ri'i bu dang /
mo'u 'gal gyi bu dang /
dge slong grags pa la sogs pa tshur shog gi sgo nas bsnyen par rdzogs shing /
mya ngan las 'da' kha'i che /
kun tu rgyu rab bzang gang tshur shog gi sgo nas bsnyen par rdzogs pa yin pa'i phyir /
skyabs gsum khas len gyi bsnyen par rdzogs tshul ni /
da ltar gyi cho ga'i bcas pa ma mdzad pa'i gong du byung ba yin te /
de gsol bzhi'i las kyi cho ga ma byung gong du byung ba yin pa'i phyir te /
lung ma mo las /
de la gang gsol bzhi'i las kyis ma bcas pas na skyabs su 'gro ba'i tshig gsum gyi bsnyen par rdzogs pa na legs par bsnyen par rdzogs pa zhes bya'o / /
zhes pa dang /
de'i don 'chad pa na /
thams cad mkhyen pa dge 'dun grub pas mdzad pa'i gleng 'bum chen mo las /
sde bzang drug cu'i tshogs kyis skyabs su 'gro ba byas pa yang gsol bzhi'i las ma bcas pa'i dus yin pas de tsam gyis bsnyen par rdzogs pa yin no / /
zhes gsungs pa'i phyir /
ston par khas len gya de dang /
dri pas mnyes nas b+n+s+nyen par rdzogs tshul gnyis ni /
ston pa sangs rgyas nas ring par ma lon pa'i dus su rim pa bzhin /
'od srungs chen po dang legs sbyin kho na la byung ba yin no / /
lci ba'i chos brgyad khas len gyi bsnyen par rdzogs tshul dang /
'phrin gyi sgo nas de rdzogs tshul gnyis ni /
dar chog gnang ba'i rjes su byung ba yin te /
'od srungs chen pos mkhan po mdzad nas /
kun dga' bo dar chog gis bsnyen par rdzogs nas /
des ngo chen byas nas skye dgu'i bdag ma sogs shAkya'i bud med lnga brgya lci ba'i chos brgyad khas len gyis bsnyen par rdzogs pa gang zhig /
de rjes dge slong ma skye dgu'i bdag mos mkhan mo byas nas ut+pa la'i mdag dar chog gis bsnyen par rdzogs te /
da dge 'dun sde gnyis kyis 'phrin par btang nas /
bu mo chos sbyin ma bsnyen par rdzogs pa yin pa'i phyir /
dang po grub ste /
lung ma mo las /
bcom @# / /
ldan 'das kyis bka' stsal pa /
kun dga' bo khyod bud med legs par gsungs pa'i chos 'dul ba la rab tu byung ba dang /
bsnyen par rdzogs par ma gsol cig /
de ci'i phyir zhe na /
zhes pa nas /
bud med lnga brgya po'ang lci ba'i chos brgyad khas blangs pas bsnyen par rdzogs so / /
zhes pa'i bar gsungs pa'i phyir /
rtags gnyis pa grub ste /
lung ma mo las /
bcom ldan 'das kyis kun dga' bo khyod song la dge 'dun sde gnyis kyis ut+pa la'i mdog 'phrin par thong la chos sbyin ma bsnyen par rdzogs par gyis shig /
ces sgos shig /
des dge slong ma rnam la sgo bas /
de rnams kyis dge 'dun sde gnyis bsdus nas bsnyen par rdzogs par byas te /
ut+pa la'i mdog 'phrin par btang nas /
des khyod bsnyen par rdzogs par byas so / /
zhes brjod cing chos bshad pas dgra bcom mar gyur to / /
zhes gsungs pa'i phyir /
bcu tshogs dang lnga tshogs kyi bsnyen par rdzogs tshul ni /
dar chog gis rdzogs tshul yin pas /
dar chog ni ston pa rab tu byung nas lo bcu gnyis nas byung zhing /
ston pa sangs rgyas nas lo drug nas byung ba yin te /
lung rnam 'byed kyi khrur 'jug gi skabs las /
bcom ldan 'das sangs rgyas nas lo drug lon pa'i dus su /
ston pas shA ri'i bu la 'char ka rab tu byung zhig /
des ni 'di la yun ring mor phan pa dang bde bar 'gyur ro / /
des de rab tu byung ba dang bsnyen par rdzogs par byas te /
des pho nya byas nas bcom ldan 'das ser skya'i gnas su byon /
zhes gsungs pa'i phyir dang /
lung rnam 'byed kyi nyes byas kyi skabs las /
bcom ldan 'das mngon par byung nas lo bcu gnyis lon zhing| sangs rgyas nas lo drug lon nas ser skya'i gnas su byon te /
'char kas khri'u la lus thams cad kyis lcid kyi phab ste 'dug pa dang /
zhes pa dang /
Tika chen rin chen phreng ba las kyang /
sangs rgyas nas lo drug lon nas byung ste /
sangs rgyas nas lo drug song ba'i tshe / /
yab sras mjal ba'i 'phrin pa 'char kas byas /
de'i tshe shA ri'i bus 'char kad ltar cho gas rab byung bsnyen rdzogs byas par gsungs pa'i phyir /
sngon cho ga byung ba'i dus ni 'og tu sgra bshad pa las go nus so / /
bsnyen par rdzogs tshul de rnams bsgrub bya'i sgo nas bsdu na /
bud med kho na la gnang ba /
skyes pa dang /
bud med gnyis ka la gnang ba /
skyes pa kho la gnang ba dang gsum du 'dus te /
lci ba'i chos brgyad khas len pa'i bsnyen par rdzogs tshul de dang po dang /
lnga tshogs dang /
bcu tshogs dang /
sngon chog dang /
'phrin chog rnams ni gnyis pa yin /
gzhan rnams gsum pa yin pa'i phyir ro / /
yang de rnams sgrub byed kyi sgo nas bsdu na /
sgrub byed dge 'dun la ltos pa'i de dang /
de la mi ltos pa'i de gnyis su 'du ba yin te /
lnga tshogs la sogs pa sngar gyi bar ba bzhi po de dang po dang /
gzhan rnams phyi mar 'du ba'i phyir /
yang de rnams bsgrub tshul gyi sgo nas bsdu na /
cho ga la ltos pa dang /
mi ltos pa'i de rdzogs tshul gnyis su 'du ba yin te /
sgrub byed dge 'dun la ltos pa rnams dang po dang /
gzhan rnams gnyis pa yin pa'i phyir ro / /
de rnams gdul bya gang la gnang snyam na /
cho ga la mi ltos pa'i bsnyen par rdzogs tshul de rnams dang /
gsol bzhi'i sngon chog ni /
'og nas 'byung ba ltar /
smin pa gsum shas che zhing /
sgrib pa gsum shas chung ba'i gang zag la gnang /
gzhan rnams ni snga ma la ltos te smin pa gsum shas chung ba'i gang zag la gnang ngo / /
de dag gi nang nas 'phrin gyi cho gas bsnyen par rdzogs tshul ni /
tshe de nyid la mthong lam rgyud la skye ba'i rigs can yin pa dang /
mkhan slob tu 'os pa'i dge slong gis shes pa dang /
dngos su mkhan slob tu 'os pa'i dge slong gi spyan sngar 'du ba'i skal ba med pa cig la bya ba yin pa'i phyir ro / /
gnyis pa sngon chog la /
mtshan nyid /
sgra @# / /
don| gang zag gang la gnang ba /
dus nam gyi tshe gnang ba /
sngon chog gcig nyid yin par 'thad pa /
da ltar ba'i dus su sngon chog byar rung mi rung la dpyad pa /
de ltar byas nas sdom pa skye mi skye la dpyad pa dang bdun yod pa las| dang po ni /
rab byung dang /
bsnyen rdzogs cig car du sgrub pa'i gsol bzhi'i las khyad par can gyi cho ga de de'i mtshan nyid yin no / /
gnyis pa ni /
ci'i phyir sngon chog ces bya zhe na /
da ltar gyi cho ga'i sngon tsam du byung ba'i cho ga yin pa'am /
mkhan slob dang bcas pa'i cho ga'i sngon tsam las byung ba'i cho ga yin pa'i rgyu mtshan gyis de ltar brjod pa yin pa'i phyir /
rgya cher 'grel las /
sngon gyi cho ga zhes bya ba ni /
da ltar gyi cho ga bas /
sngar gyi cho ga rigs pa rnam pa gzhan de lta bu byung ngo / /
zhes gsungs pa'i phyir /
gsum pa ni /
sbyangs stobs kyis rgyud smin pa /
skyes stobs kyi shes rab che bas shes rab smin pa /
dad sogs dbang po rno bas dbang po smin pa ste /
smin pa gsum shas che ba dang /
nyon mongs pa'i sgrib pa /
las kyi sgrib pa /
rnam smin gyi sgrib pa ste| sgrib pa gsum shas chung ba'i gang zag la gnang ba yin te /
rgya cher 'grel las /
mngon par rdzogs pa byang chub pa'i dus kyi tshe na ni sems can rgyud rnam par dag pa sha stag byung ba'i gdul bya'i rim pa la mi ltos shing /
mkhan po dang slob dpon la sogs pa la ma ltos par /
zhes gsungs pa'i phyir /
bzhi pa ni /
ston pa mngon par rdzogs par sangs rgyas nas ring por ma lon par bsgrub bya phal cher tshur shog gis bsnyen par rdzogs pa mdzad pa yin la /
de'i tshe dge slong zhig gi drung du rab byung bsnyen rdzogs sgrub 'dod pa'i bsgrub bya 'ongs pa de nyid /
ston pa'i drung du btang ba na /
bar skabs su srog gi bar chad du gyur pa la brten nas /
ston pas nga'i nyan thos thag ring po nas 'ongs pa sdug bsngal bar gyur to snyam du dgongs nas /
deng phyin chad dge 'dun rnams 'dus pas rab tu byung zhing bsnyen par rdzogs par bya'o / /
zhes gsungs pa'i sgo nas sngon cho ga gnang ba yin te /
Tika chen rin chen phreng ba las /
sngon du ji ltar bstan na /
bdag cag gi ston pa sangs rgyas nas ring por ma lon pa na phal cher tshur shog gis bsnyen par rdzogs par mdzad la /
de'i tshe dge slong zhig gi drung du rab byung bsnyen rdzogs la 'ongs pa dang /
bcom ldan 'das kyi drung du btang bas /
bar skabs su srog gi bar chad du gyur pa la brten nas /
nga'i nyan thos rnams thag ring po nas 'ongs pa sdug bsngal bar gyur to snyam du dgongs nas /
deng phyin chad dge 'dun 'dus pas rab byung bsnyen rdzogs bya'o / /
zhes sngon chog gsungs ngo / /
zhes gsungs pa'i phyir /
lnga pa ni /
gsol bzhi'i sngon chog kho na sngon chog yin te /
ye shes khong chud dang /
tshur shog la sogs pa'i sgo nas bsnyen par rdzogs tshul de rnams sngon chog gi sgo nas bsnyen par rdzogs tshul ma yin pa'i phyir te /
sngon chog yin na gang las nod pa yul gyi khyad par gang gis nod pa bsgrub bya'i khyad par /
ji ltar nod pa cho ga'i khyad par /
gang nod pa ngo bo'i khyad par /
yongs su rdzogs pa 'bras bu'i khyad par rnams dang ldan pa zhig dgos pa'i phyir te /
rtsa bar dge 'dun thams cad 'dus pa na cha lugs 'di bzhin bya /
zhes pa nas /
lta du ni sngon gyi cho ga'o / /
zhes pa'i bar gsungs shing /
de'i rgya cher 'grel las /
lta bu ni zhes bya ba'i sgra ni rnam pa'i tshig gi bye brag yin la /
sngon gyi cho ga ni rnam pa de lta bur rig par bya'i /
rnam pa gzhan ni ma yin no / /
zhes gsungs pa'i phyir /
byas pa la kho na re /
sngon chog de la de 'dra ba'i dbye ba med par thal /
de yin na gsol bzhi'i sngon chog yin dgos pa'i phyir ro / /
rtags khas so / /
'dod na /
rang gi rnam bshad las /
sngon gyi cho ga zhes bya ba ni /
da ltar gyi cho ga las snga rol du 'di lta bu'i rab tu dbye ba can /
zhes @# / /
gsungs pa'i phyir /
zhe na /
ma khyab /
lung des ni /
mtshams nang de na gnas pa'i dge 'dun thams cad 'brus pa sogs gong du bshad pa'i khyad chos kyi dbye ba bzhi po de bstan pa tsam yin gyi /
sngon chog la mi 'dra ba'i dbye ba yod par ma bstan pa'i phyir ro / /
drug pa ni /
da ltar ba'i dus su sngon chog byar mi rung ste /
da ltar ba'i dus su sngon chog gnang ba'i gdul bya rgyud dag pa med pa'i phyir ro / /
'o na da ltar ba'i dus su sngon chog byar mi rung na /
bstan bcos 'dir de bstan pa la dgos pa med par 'gyur ro / /
zhe na /
mi 'gyur te /
sngon gyi dus su de lta bu'i cho ga yod kyang /
de da ltar ba'i dus su byar mi rung ngo zhes shes par bya ba'i ched yin pa'i phyir te /
Tika chen rin chen phreng ba las /
da ltar ni de lta bu'i rgyud dag pa med pas da ltar gyi cho ga gsungs so / /
'o na da lta sngon chog bstan pa don med do zhe na /
skyon med de /
sngon gyi dus na de lta bu byung yang da ltar ni bya mi rung po zhes go ba'i phyir ro / /
zhes gsungs pa'i phyir /
bdun pa ni /
da lta ba'i dus su sngon cho ga byar mi rung kyang /
da lta ba'i dus su sngon cho ga byas na de byas pa la brten pa'i bsnyen rdzogs kyi sdom pa skye ste /
da lta ba'i dus su 'gal rkyen bar chad ma dris pa dang /
dge tshul gyi sdom pa thob pa sngon du ma song ba dang /
mkhan por 'os pa'i dge slong med par yang dar chog la brten nas bsnyen rdzogs kyi sdom pa gsar du skye ba yod pa'i phyir te /
Tika chen rin chen phreng ba las /
da lta sngon chog gi bsnyen rdzogs byar mi rung yang /
byas na skye bar mngon te /
da lta bar chad ma dris pa dang| dge tshul sngon du ma song ba dang /
mkhan po med par bsnyen par rdzogs pa'i sdom pa skye ba yod pa'i phyir ro / /
zhes gsungs pa'i phyir /
gsum pa sngon cho ga dang dar chog gi khyad par bshad pa la /
skye ba rgyu'i khyad par bshad pa dang| 'bras bu skye tshul gyi khyad par bshad pa /
des ni sngon chog dar chog las gzhan yin par bstan pa dang gsum las /
dang po gang las nod pa yul gyi khyad par /
gang gis nod pa rten gyi khyad par /
ji ltar nod pa cho ga'i khyad par bshad pa dang gsum las /
dang po ni /
de gnyis la de'i khyad par yod de /
dar chog gi skabs su yul dbus su bcu tshogs dang /
mtha' 'khob du lnga tshogs tsam gyi grangs tshang gis chog pa yang yod /
dkyil 'khor par las byas nas bsnyen par rdzogs pa yang yod /
mtshams nang de na gnas pa'i dge slong rnams las gral der dngos su ma 'dus na /
'dun pa 'bul ba dang /
yongs dag 'bul ba byas te /
las byas pas bsnyen rdzogs kyi sdom pa skye ba yod pa gang zhig /
sngon chog gi skabs su chos gsum ldan gyi dge slong mtshams nang der gnas pa thams cad las gral der dngos su 'du ba nges par dgos pa'i phyir /
rtags dang po grub ste /
'di nyid las /
bsnyen par rdzogs pa la ni bcu la sogs pa'o / /
mtha' 'khob dag tu med na 'dul ba 'dzin pa dang lnga la sogs pa'o / /
zhes gsungs pa'i phyir /
rtags gnyis pa grub ste /
'di nyid las /
thams cad kyi ched du dkyil 'khor bar blo mthun par bya'o / /
zhes gsungs pa'i phyir /
rtags gsum pa grub ste| 'di nyid las /
'dun pa phul ba las de dang mthun par 'grub bo / /
zhes gsungs pa'i phyir /
rtags bzhi pa grub ste /
'di nyid las /
yongs su dag pa phul ba dang yang gcig pa nyid do / /
zhes gsungs pa'i phyir /
rtags lnga pa grub ste /
'di nyid las /
dag 'dum thams cad 'dus pa na zhes pa dang /
de'i rgya cher 'grel las /
mtshams nang de na dge slong ji snyed gnas pa de dag thams cad las kyi gnas der lhags pa yin pas /
de'i phyir dge 'dun thams cad @# / /
ces bya'o / /
zhes pa dang /
yang de nyid las /
dge 'dun thams cad ces bya ba'i tshig ni /
dkyil 'khor pa phyogs gcig gi dge 'dun 'dus pa dgag pa'i don to / /
zhes gsungs pa'i phyir /
gnyis pa ni /
gang gis nod pa rten gyi khyad par de la du ma yod de /
cha lugs kyi khyad par /
phyag 'tshal ba'i khyad par /
spyod lam gyi khyad par /
gsol ba 'debs tshul gyi khyad par rnams su yod pa'i phyir /
dang po grub ste /
dar chog gi skabs su chos gos mkhan pos byin gyis brlabs te bkon dgos pa gang zhig /
sngon chog gi skabs su bsgrub bya rang nyid kyis skra dang kha spu sogs bregs nas /
chos gos gsum po rang nyid kyis gyon pa sogs rab byung gi cha lugs rdzogs par byas pas chog pa'i phyir /
dang po grub ste /
'di nyid las /
de rang gi de la chos gos gsum byin gyis brlab par bya'o / /
zhes pa dang /
rgya cher 'grel las /
byin gyis brlabs pa'i 'og tu bkon par bya ste /
zhes gsungs pa'i phyir /
gnyis pa grub ste /
'di nyid las /
cha lugs 'di bzhin byas zhes pa dang /
rgya cher 'grel las /
gang gi tshe sgra dang kha spu dag bregs shing chos gos gsum bgos par gyur pa de'i tshe na /
cha lugs 'di bzhin byas zhes bya'o / /
zhes gsungs pa'i phyir /
gong gi rtags gnyis pa grub ste /
dar chog gi skabs su phyag 'tshal ba'i rim pa bcu gcig yod pa gang zhig /
sngon chog gi skabs su phyag 'tshal gcig las med pa'i phyir /
dang po grub ste /
dang por ston pa'i sku gzugs la ston pa dngos kyi 'du shes bskyed nas /
de la phyag gsum /
de rjes dge 'dun gyi nang du 'jug pa'i bsam pa drag pos /
der las gral la 'dus pa'i dge slong re re la phyag gsum /
de rjes bsnyen rdzogs kyi mkhan por 'os pa'i dge slong la /
mkhan por gsol ba 'debs pa'i phyir du de la phyag gsum /
de rjes chos gos gsum dang lhung bzed sogs byin gyis rlabs pa sogs kyi phyir du mkhan po la phyag gsum /
de rjes snam sbyar gyon pa la phyag gsum /
de rjes gsang ston du 'os pa'i dge slong gis lkog tu bar chad dri ba'i phyir du de la phyag gsum /
de rjes dge 'dun gyi nang du gding ba'i steng du /
dge 'dun thams cad la dmigs pa'i thun mong du phyag gsum /
de rjes ston pa'i sku gzugs la sngar bzhin phyag gsum /
de rjes dge 'dun spyi la dmigs pa'i rjes zlos byas te gsol ba 'debs dgos pas las slob tu 'os pa'i dge slong gang rung la gsol ba 'debs pa'i phyir du /
de la phyag gsum /
de rjes dge 'dun rnams zugs yid ches par bya ba'i phyir du /
slar yang las slob tu 'os pa'i dge slong gis dge 'dun gyi dbus su bar chad dri ba'i gsol ba 'ba' zhig pa'i las bya ba dang /
bar chad dri ba dang las dngos gzhi bya ba dang /
gsum gyi phyir du de la phyag gsum /
mkhan po la bka' drin rjes dran gyi phyag gsum rnams dgos pa'i phyir te| Tika chen rin chen 'phreng ba las /
da ltar gyi cho ga la phyag 'tshal mang po dgos kyang /
zhes gsungs pa'i phyir /
rtags gnyis pa grub ste /
sngon chog gi skabs su dge slong rgan rim nas bzung ste /
dge slong re re la phyag gsum gsum byas pas chog pa'i phyir te /
Tika chen rin chen phreng ba las /
'dir ni mang po mi dgos par dge 'dun gyi rgan rim la yan lag lngas phyag gsum gsum 'chal te /
zhes gsungs pa'i phyir /
rtags gsum pa spyod lam gyi khyad par yod de /
dar chog gi skabs su thal mo yun ring du sbyar te /
rtswa pha gu'i steng du rting pa gzer ba la /
tsog tsog bur yun ring por 'dug dgos la /
sngon chog gi skabs su thal mo yun cung zad tsam zhig sbyar nas stan med pa la 'dug dgos pa'i phyir te /
Tika @# / /
chen rin chen phreng ba las /
spyod lam thal mo sbyar /
stan med par tsog tsog pur 'dug cing /
'di la'ang thal mo sbyar ba yun ring po dgos mi dgos kyi khyad par yod do / /
zhes gsungs pa'i phyir /
rtags bzhi pa gsol ba 'debs tshul gyi khyad par yod de /
dar chog gi skabs su mkhan por 'os pa'i dge slong gis ngo chen byas /
las slob tu 'os pa'i dge slong gis brda sbyar nas gsol ba lan gsum 'debs dgos la /
sngon chog gi skabs su bsgrub bya rang nyid kyis bdag rab tu byung ba dang /
bsnyen par rdzogs par mdzad du gsol /
zhes gsol ba lan gsum btab pas chog pa'i phyir te /
Tika chen rin chen phreng ba las /
khyad par ni /
da ltar gyi cho ga la mkhan pos ngo chen byas /
las byed pas brda sbyar nas gsol ba 'debs la /
sngon chog la rang nyid kyis gsol ba 'debs pa'o / /
zhes gsungs pa'i phyir /
gsum pa ji ltar nod pa cho ga'i khyad par bshad pa ni /
dar chog dang sngon chog gnyis la cho ga'i khyad par yod de /
dar chog gi skabs su chos gos gsum dang /
lhung bzed tshang ba sogs mthun rkyen tshang ba dang /
'gal rkyen dang bral ba sogs brjod dgos la /
sngon chog la de rnams brjod mi dgos pa'i khyad par yod pa'i phyir te /
Tika chen rin chen phreng ba las /
khyad par ni da ltar gyi cho ga la mthun rkyen tshang ba dang /
'gal rkyen dang bral ba sogs brjod dgos la /
sngon chog la mi dgos so / /
zhes gsungs pa'i phyir /
gnyis pa 'bras bu skye tshul gyi khyad par bshad pa ni /
cho ga de gnyis la 'bras bu skye tshul gyi khyad par yod de /
dar chog gi skabs su dang por bar ma rab byung bsgrubs nas /
de'i rjes su bsnyen rdzogs su sgrub dgos pa yin la /
sngon chog ni bar ma rab byung dang /
bsnyen rdzogs gnyis cig car du sgrub dgos pa'i cho ga yin pa'i phyir te /
Tika chen rin chen phreng ba las /
'bras bu skye ba'i khyad par ni /
da ltar cho ga la /
dang por rab byung dang /
de'i rjes su bsnyen rdzogs sgrub la /
sngon chog la dus gcig par khyim pa'i rtags spong ba dang /
zhes sogs gsungs pa'i phyir ro / /
gsum pa de la /
sngon chog de dar chog las gzhan yin par bstan pa ni /
sngon chog de dar chog las gzhan yin te /
de gnyis la mi 'dra ba'i khyad par yod par sngar sgrubs zin pa'i phyir /
rtsa ba'i gsum pa'i ngag don ni /
sngon chog chos can /
khyad chos du ma dang ldan te /
gang las nod pa yul gyi khyad par dang /
gang gis nod pa rten gyi khyad par /
ji ltar rnod pa cho ga'i khyad par /
'bras bu kye tshul gyi khyad par rnams dang ldan pa'i phyir ro| |rtsa ba'i gnyis pa gzhan lugs dgag pa la /
kha cig /
ston pa sangs rgyas rab byung gis bsnyen par rdzogs tshul dang /
rang sangs rgyas mkhan slob med par bsnyen par rdzogs tshul gnyis grangs tha dad du bgrangs nas /
ye shes khong chud /
tshur shog /
skyabs 'gro /
ston par khas len /
dri bas mnyes pa /
lci chos khas len /
gsol bzhi'i sngon chog /
'phrin gyi sgo nas bsnyen par rdzogs tshul dang bcu po de /
sngon chog gi sgo nas bsnyen par rdzogs tshul yon no zer na /
shes bya chos can /
dam bca' dang po de mi 'thad par thal /
bsnyen par rdzogs tshul de gnyis grangs gcig tu 'dren rigs pa'i phyir te /
mdzod 'grel las /
rab byung gis ni sangs rgyas dang rang sangs rgyas rnams so / /
zhes pa dang /
me tog 'phreng rgyud las kyang /
'dren pa rang rgyal rang byung gi /
zhes gsungs pa'i phyir dang /
'dul ba bsdu ba las kyang /
slob dpon med par ni de bzhin gshegs pa rnams dang /
rang sangs rgyas rnams so / /
zhes de gnyis grangs gcig tu 'dren par gsungs pa'i phyir /
@# / /
gzhan yang ston pa dang rang sangs rgyas cho ga la brten nas bsnyen par rdzogs par thal /
de sngon cho ga la brten nas de ltar rdzogs pa'i phyir ro / /
rtags khas /
'dod mi nus te /
de rang byung gis de ltar rdzogs pa yin pa'i phyir /
gzhan yang 'khor lnga sde bzang po de cho ga la brten nas bsnyen par rdzogs pa yin par thal /
de sngon cho ga la brten pa de'i phyir /
rtags khas /
'dod mi nus te /
lnga sde bzang pos bsnyen rdzogs kyi sdom pa cho ga'i rig byed la ma ltos par thob pa'i phyir te| des zag med kyi sdom pa cho ga'i rig byed la ma ltos par /
chos nyid kyi stobs kyis thob pa dang thob tshul mtshungs pa'i phyir te /
gzhi 'grel las /
ko'u di n+ya ni zag pa med pa'i chos thob pas /
dge slong gi sdom pa skyes pa'i phyir /
zhes gsungs pa'i phyir /
Tika chen rin chen phreng ba las kyang /
rang byung dang ye shes khong du chud pa la rig byed kyang mi dgos pa'i phyir /
cho ga yin pa yang mi 'thad pa'i phyir ro / /
zhes gsungs pa'i phyir /
byas pa la kho na re /
sngar gyi dam bca' de 'thad par thal /
sngon cho ga la mi 'dra ba'i dbye ba du ma yod pa'i phyir te /
rang gi rnam bshad las /
sngon gyi cho ga zhes bya ba ni /
da ltar gyi cho ga las snga rol du 'di lta bu'i rab tu dbye ba can /
zhes gsungs pa'i phyir /
zhe na ma khyab par sngar bshad zin to / /
kha cig /
sngon cho ga la mi 'dra ba du ma yod par thal /
ston pa sangs rgyas kyi gdul bya 'dul ba'i thabs kyi bye brag mang du mkhyen pa'i phyir /
zhe na ma khyab ste /
'o na gsol bzhi'i sngon cho ga la mi 'dra ba'i dbye ba du ma yod par thal /
rtags khyod rang gi de'i phyir /
khyab pa khas /
de ltar ma yin na bden bzhi'i chos 'khor de bsnyen rdzogs kyi sdom pa thob par byed pa'i cho ga yin par thal /
ston pa sangs rgyas kyis bden bzhi'i chos 'khor bskor ba la brten nas /
'khor lnga sde bzang po'i rgyud la bsnyen rdzogs kyi sdom pa skyes pa gang zhig /
'khor lnga sde bzang po de sngon cho ga la brten nas bsnyen par rdzogs pa yin pa'i phyir /
rtags dang po rang lugs kyi skabs su bsgrubs zin /
gnyis pa ma grub na song /
der thal /
ye shes khong chud kyi bsnyen par rdzogs tshul de /
sngon chog gi sgo nas de rdzogs tshul yin pa'i phyir /
rtags khas so /
rtsa bar 'dod na /
sangs rgyas kyi bka' yin na /
de thob byed kyi cho ga yin dgos par thal /
'dod pa'i phyir /
'dod na /
bstan bcos rnam dag la de ltar dgos par thal /
'dod pa'i phyir /
'dod mi nus so / /
byas pa la kho na re /
sangs rgyas kyi bka' yin na /
rang nyid rang gi ched du bya ba'i gdul bya de'i rgyud la /
bsnyen rdzogs kyi sdom pa skyed byed yin dgos par thal /
bden bzhi'i chos 'khor de de yin pa'i phyir na /
ma khyab /
ma grub na /
der thal /
de lnga sde bzang po'i rgyud la de skyed byed yin pa'i phyir zer na /
ma khyab mtshams la khyab pa med par thal /
lnga sde bzang po de sngon gyi smon lam gyi dbang gis /
ston pa sangs rgyas kyis bden bzhi'i chos 'khor bskor ba la brten nas /
bsnyen rdzogs kyi sdom pa thob pa yin pa'i phyir te /
rnam 'byed 'grel pa las /
smon lam gyi dbang gis dge sbyong gi lam 'khor dang bcas pa thob pas| dge slong gi dngos po rdzogs par bsnyen pa nyid la bkod do zhes bya ba'i tha tshig go /
zhes gsungs pa'i phyir /
'dul ba'i gleng 'bum chen mor lung drangs pa las /
dge ba'i rtsa ba 'dis /
sangs rgyas shAkya thub pa'i bstan pa la rab tu byung nas /
thog mar dgra bcom pa mngon du byas pa na /
bcom ldan 'das shAkya thub pas /
bdag snam sbyar gyi rgyal mtshan 'dzin pa rnams kyi mchog tu lung ston par gyur cig /
ces smon lam btab po / /
de'i dus @# / /
kyi smon lam 'debs pa'i dge slong de ni kun shes ko'u di n+ya 'di nyid yin te /
smon lam gyi dbang gis da lta bas snam sbyar gyi rgyal mtshan 'dzin pa rnams kyi mchog tu lung bstan to / /
zhes gsungs pa'i phyir /
smon lam btab pa'i dus ni sangs rgyas 'od srungs kyi bstan pa'i mjug du btab bo / /
byas pa la kho na re /
cho ga la brten pa de yin na /
'dul ba nas bshad pa'i las la brten pa'i khyab par thal /
cho ga la brten nas bsnyen par rdzogs pa yin na /
cho ga la brten pa'i bsnyen par rdzogs pa yin dgos pa gang zhig /
ston pa sangs rgyas rang byung gi bsnyen par rdzogs pa de cho ga la brten nas bsnyen par rdzogs pa ma yin pa'i phyir /
zer na ma khyab /
rtsa bar 'dod na /
cho ga yin na las kyi cho ga yin dgos par thal lo / /
'dod na /
chos gos byin rlabs byed pa'i cho ga de chos can /
der thal /
de'i phyir /
de yod pa'i phyir te /
'di nyid las /
gnas su phyin par mi nus na chog gos kyi byin rlabs phyung ste byin gyis brlabs pa ni cho ga'i rnam pa'o / /
zhes gsungs pa'i phyir /
snga ma la 'dod na /
de gsol ba 'ba' zhig pa'i las dang /
gsol gnyis kyi las dang gsol bzhi'i las gsum po gang rung yin par thal /
'dod pa gang zhig /
'dul ba nas bshad pa'i las kyi cho ga rnams de gsum du 'du ba yin pa'i phyir /
dang po dngos /
gnyis pa sgrub zin /
'dod mi nus te /
sngags tshig yin pa'i phyir /
chos can de'i phyir /
kho na re /
rang byung gi bsnyen rdzogs kyi sdom pa de cho ga la ltos par thal /
de 'dra'i bsnyen rdzogs kyi sdom pa de /
sdom pa thob par byed pa'i thabs dang rjes su mthun pa'i cho ga la ltos pa yin pa'i phyir zer na /
ma khyab /
'o na /
bsgrub bya mkhan por 'os pa'i dge slong gi drung du sdom pa len pa la 'gro ba'i gom pa 'degs 'jog gi bya ba de yang cho ga la ltos par thal /
de yang khyod rang gi rtags de'i phyir /
khyab pa khas /
yang kho na re /
rang byung gi bsnyen rdzogs kyi sdom pa de cho ga'i rnam par rig byed la ltos par thal /
de'i dngos gzhi'i skabs su cho ga'i rnam par rig byed med kyang /
sbyor ba'i tshe rab byung gi cha lugs sgrub par byed pa'i rnam par rig byed yod pa'i phyir na ma khyab /
rtags der thal /
bdag cag gi ston pas kyang mchod rten rnam dag gi drung du nyid kyi dbu skra nyid kyis bcad pa dang /
rin thang med pa'i gos dang /
ngur smrig gi gos brjes pa'i rig byed yod pa'i phyir /
zer na ma khyab mtshams la /
khyim pa 'ga' zhig gis ma 'ongs pa na rab byung bsnyen rdzogs sgrub pa'i phyir du gos ngur smrig dang lhung bzed sgrub par byed pa de yang cho ga'i rnam par rig byed la ltos par thal /
de la rab byung gi cha lugs sgrub par byed pa'i rnam par rig byed yod pa'i phyir /
khyab pa khas /
'dod na /
ha cang thal lo / /
bu mo chos sbyin ma 'phrin gyi sgo nas bsnyen par rdzogs pa'i cho ga de chos can /
rab byung dang bsnyen rdzogs gcig car sgrub pa'i cho ga yin par thal /
sngon chog yin pa'i phyir /
rtags khas /
khyab ste /
rang gi rnam bshad las /
rab tu byung ba dang bsnyen par rdzogs pa dus mnyam pa yin gyi /
rim gyis ni ma yin no zhes pa dang /
rgya cher 'grel las /
dus gcig kho nar nye bar sgrub par 'gyur te /
zhes gsungs pa'i phyir /
rtsa bar 'dod na /
de ma yin par thal /
dge slong ma'i dge 'dun gyis ut+pa la'i mdog 'phrin par btang nas /
dang por dge bsnyen ma'i sdom pa dang dge tshul ma'i sdom pa byin /
de rjes dge slong ma'i dge 'dun gyis ut+pa la'i mdog 'phrin par btang nas chos drug dang /
rjes mthun gyi chos drug ste bcu gnyis spong byed kyi dge slob ma'i sdom pa byin nas de la de lo gnyis su slob tu bcug /
de rjes dge slong ma'i dge 'dun gyis ut+pa la'i mdog 'phrin par btang nas tshangs spyod nyer gnas kyi tshul khrims byin /
de rjes dge 'dun sde gnyis kyis ut+pa la'i mdog 'phrin par btang nas dge slong ma'i sdom pa byin par lung ma mo las bshad pa'i phyir /
rtags dang po grub ste /
lung ma mo las /
bcom ldan 'das kyis kun dga' bo la bka' stsal pa /
khyod song la /
dge slong ma dag la 'di skad smros shig /
chos sbyin ma khyim de nyid du @# / /
ut+pa la'i mdog 'phrin par btang nas skyabs su 'gro ba gsum dang /
bslab pa'i gzhi lnga sbyin la gnas de nyid du rab tu 'byung bar ngas gnang ngo / /
de nas kun dga' bos dge slong ma rnams la bsgo bas dge slong ma rnams kyis kyang /
ut+pa la'i mdog 'phrin par btang ste /
dge bsnyen ma dang dge tshul ma'i bslab pa byin nas khyod kyis 'di la bslab par bya'o zhes smras pa dang /
de rab tu dga' ba skyes so zhes gsungs pa'i phyir /
rtags gnyis pa grub ste /
lung ma mo las /
bcom ldan 'das kyis kun dga' bo la khyod song la dge slong ma rnams la ut+pa la'i mdog 'phrin par thod la chos sbyin ma lo gnyis su chos drug dang rjes su mthun pa'i chos drug gi bslab pa byin cig ces bsgos shig /
des dge slong ma rnams la bsgo nas /
de rnams kyis kyang ut+pa la'i mdog 'phrin par btang nas /
des khyod dge slob mar gyur gyis bslab par slobs shig /
ces brjod de /
zhes gsungs pa'i phyir /
rtags gsum pa grub ste /
de nyid las /
bcom ldan 'das kyis kun dga' bo la khyod song la /
dge slong ma rnams la ut+pa la'i mdog 'phrin par btang nas de la tshangs spyod nyer gnas kyi sdom pa sbyin cig /
des song ste de rnams la bsgo nas /
de rnams kyis ut+pa la'i mdog 'phrin par btang nas /
khyod la tshangs spyod nyer gnas kyi sdom pa gnang gis da khyod bsnyen par rdzogs par bya'o / /
zhes brjod cing chos bshad /
ces gsungs pa'i phyir /
rtags bzhi pa grub ste /
de nyid las /
bcom ldan 'das kyis kun dga' bo khyod song la dge 'dun sde gnyis kyis ut+pa la'i mdog 'phrin par btang nas chos sbyin ma bsnyen par rdzogs par gyis shig ces bsgos shig /
des dge slong ma rnams la bsgo bas de rnams kyis dge 'dun sde gnyis ka bsdus nas bsnyen par rdzogs par byas te /
ut+pa la'i mdog 'phrin par btang ste /
des khyod bsnyen par rdzogs par byas so / /
zhes brjod cing chos bshad pas dgra bcom mar gyur to / /
zhes gsungs pa'i phyir /
gzhan yang 'phrin kyi sgo nas bsnyen par rdzogs pa'i cho ga de chos can /
mkhan slob dang bcas pa'i cho ga ma yin par thal /
sngon cho ga yin pa'i phyir /
rtags dam bca' la khas so / /
khyab ste /
lung ma mo las /
sngon gyi cho gas de ltar rab tu byung zhing /
bsnyen par rdzogs pa dag la mkhan po dang slob dpon med pas zhes pa dang /
rgya cher 'grel las /
mkhan po dang slob dpon gyis gnang ba las sngar bshad pa de'i phyir /
sngon gyi cho ga zhes bya ste /
de gnyis med par yang sngon rab tu byung ba dang bsnyen par rdzogs pa'i cho ga byung ngo / /
zhes gsungs pa'i phyir /
rtsa bar 'dod mi nus te /
rgya cher 'grel las /
mkhan po la sogs pas skal ba dang ldan pa'i rab tu byung ba de la bya ba gang yin pa de dag mngags pa de'i rjes su bsgrub par bya zhes pa dang /
'grel chung las kyang /
mkhan mo las lung mnos te pho nyas khrims 'bogs /
zhes gsungs pa'i phyir /
gzhan yang /
de chos can /
khyod ston pa mya ngan las 'das pa'i rjes su byar rung ba yin par thal /
sngon cho ga yin pa'i phyir /
rtags khas /
'dod mi nus te /
rtsa ba las /
skal ba dang ldan pa'i rigs can la mngags pa 'dra bas rab tu 'byin du gzhug pa ni cho ga ma yin pa ma yin no / /
zhes pa dang /
de'i 'grel chung las kyang /
de bzhin du yon tan yod na deng sang yang pho nyas khrims 'bogs su rung /
zhes gsungs pa'i phyir na ma khyab /
bsnyen par rdzogs zin pa'i bzang sde'i tshogs drug cu po de chos can /
khyod gsol bzhi'i sngon cho ga la brten nas bsnyen par rdzogs pa'i gang zag yin par thal /
khyod sngon cho ga la brten nas de rdzogs pa'i gang zag yin pa'i phyir /
rtags rtsa ba'i dam bca' la khas /
khyab pa grub zin /
rtsa bar 'dod na /
de rnams kyis sngon bsnyen rdzogs kyi sdom pa len pa'i rgyur gyur pa'i skyabs 'gro khas len lan gsum byed pa de /
gsol bzhi'i sngon cho ga yin par thal /
'dod pa'i phyir /
'dod mi nus te /
de la skyabs 'gro'i tshig med pa'i phyir /
karma sha tam na gsal lo / /
byas pa la kho na re /
de @# / /
rnams kyis sngon gyi de 'dra ba'i skyabs su 'gro ba khas len lan gsum byed pa de sngon cho ga yin par thal /
de cho ga yin pa'i phyir na /
re zhig ma khyab /
ma grub na /
der thal /
dge tshul gyi sdom pa len pa de'i tshe skyabs su 'gro ba khas len lan gsum byed pa de cho ga yin pa'i phyir te /
de dge tshul gyi sdom pa len pa'i cho ga yin pa'i phyir te /
de de'i cho ga'i go ba yin pa'i phyir na rnam pa gcig tu 'dir ma khyab /
rtags der thal /
rgya cher 'grel las /
rab tu byung ba nye bar sgrub pa de'i dang po rtsom pa da na skyabs su 'gro ba rtsom pa'o / /
zhes gsungs pa'i phyir /
yang kho na re /
ston pa mngon par rdzogs pa sangs rgyas nas lo drug nas dar chog gi bcas pa mdzad pa de mi 'thad par thal /
dar chog de de sangs rgyas nas lo bcu gnyis lon pa nas byung ba'i phyir te /
'grel chung las /
ko'u ni n+ya la sogs pa zhugs nas lo bcu gnyis kyi bar du de ltar sngon gyi cho ga byad do / /
lo bcu gnyis chun chang gyi cho ga 'og nas bshad pa 'di yin te /
zhes gsungs pa'i phyir /
zhe na ma khyab ste /
lung des ni ston pa sangs rgyas nas lo bcu gnyis kyi bar du bstan pa la rtsa ba bzhi po gang rung dang 'gal ba'i skyon ma byung zhing /
de sangs rgyas nas lo bcu gsum la babs pa na /
mi tshangs spyod kyi pham pa'i bcas pa mdzad par bstan pa yin pa'i phyir ro / /
yang kho na re /
ston pa sangs rgyas nas lo drug lon pa'i dus der pham pa bzhi brjod pa yod par thal lo / /
de'i dus su dar chog gnang zin pa'i phyir na ma khyab /
'dod mi nus te /
de'i dus su mi tshangs spyod kyi pham pa'i bcas pa ma mdzad pa'i phyir te /
de'i dus su bstan pa la rtsa ba bzhi gang rung gi skyon med pa'i phyir /
ston pa sangs rgyas nas lo bcu gnyis kyi bar la bstan pa la de gang rung gi skyon med pa'i phyir te /
lung rnam 'byed las /
bcom ldan 'das kyis nyan thos kyi dge 'dun lo bcu gnyis su skyon med cing /
chu bur med la zhes gsungs pa'i phyir /
gzhan yang gsal ba der thal /
ston pa sangs rgyas nas lo bcu gsum la babs pa na /
dge slong bzang sbyin la brten nas mi tshangs spyod kyi pham pa bcas /
de'i rjes su dge slong nor can gyis /
rgyal po ma skyes dgra'i shing ra nas shing brkus pa la brten nas ma byin len gyi pham pa bcas /
de'i rjes su yul spong byed kyi chu klung yid 'ong ldan gyi 'gram du /
ri dwags zlog dge sbyong sbed kyis dge slong mang po srog dang bral bar byas rjes su /
gso sbyong gi dus su dge slong nyung ngu'i rgyu mtshan ston pas kun dga' bo la dris pa la brten nas srog gcod kyi pham pa'i bcas pa mdzad /
de rjes 'od ma can gyi grong gi shing sha ba'i tshal du /
nya pa las tshur shog gi sgo nas bsnyen par rdzogs pa'i dge slong lnga brgya la brten nas rdzun smra ba'i pham pa'i bcas pa mdzad pa yin pa'i phyir /
rtags dang po grub ste /
lung rnam 'byed las /
ston pa sangs rgyas nas lo bcu gsum la babs pa na sangs rgyas bcom ldan 'das yul spong byed na ka lan ta ka'i grong na bzhugs so zhes pa nas /
bcom ldan 'das kyis bzang sbyin la /
bzang sbyin khyod kyis mi mdzes pa de lta bu byas pa bden nam /
btsun pa med do ston pas dge slong gi tshul min pa zhes sogs nas /
mi tshangs spyod pa 'khrig pa'i chos bsten na dge slong de pham par 'gyur ba yin gyi /
gnas par mi bya'o zhes bca' bar mdzad do zhes pa dang /
me tog phreng rgyud las /
ston pa'i bstan pa bcu gnyis lor / /
ltung ba med par legs gnas te / /
nyon mongs spong bar byed pa yin / /
da nas bzang sbyin bu yis phyir / /
chung ma la ni 'khrig pa spyad /
ces gsungs pa'i phyir /
rtags gnyis grub ste /
lung rnam 'byed las /
ston pa rgyal po'i khab 'od ma'i tshal ka lan ta ka'i gnas na bzhugs so / /
rdza mkhan dge slong nor can rgyal po'i khab na dgon pa'i spyil po na gnas so / /
zhes pa nas /
ston pas nor can la khyod kyis mi mdzes pa de lta bu byas pa bden nam /
btsun pa med do / /
zhes sogs nas /
dge slong de ltar ma byin pa len na dge slong de yang pham par 'gyur ba yin gyi @# / /
gnas par mi bya'o / /
zhes pa'i bar gsungs pa'i phyir ro / /
rtags gsum pa grub ste /
lung rnam 'byed las /
ston pa spong byed chu klung yid 'ong ldan gyi 'gram na sgron shing gi tshal na bzhugs so / /
ston pas dge slong mi sdug pa sgoms shig /
mi sdug pa bsten cing goms pa mang du byas na phan yon chen por 'gyur ro / /
zhes gsungs pa dang /
dge slong de dag gis de bsgoms pas rnam smin gyi lus 'dis sgyid lug pa dang /
rang gi rang la mtshon 'byin /
dug za /
dge slong gis kyang dge slong la rtsol bar byed do / /
dge slong zhig gis ri dwags zlog dge sbyong sbed la tshur shog kho bo srog dang phrol dang /
kho bo'i lhung bzed dang chos gos khyod kyir 'gyur ro / /
des de bsad nas ral gri khrag gis gos pa khyer te /
zhes pa nas| dge slong drug cu'i bar du bsad do / /
der dge slong rnams nyung zhing srab par gyur nas gso sbyong gi tshe ston pa gdan bshams pa nyid la bzhugs nas 'khor rnams la gzigs te /
kun dga' bo gang gis dge slong nyung ngur gyur /
ji ltar gyur pa zhus pas /
zhes sogs nas /
yang dge slong gang mi'am mir chags pa la rang gi lag bdar te srog bcad na /
dge slong de pham par 'gyur gyi gnas par mi bya'o / /
zhes pa'i bar gsungs pa'i phyir /
rtags bzhi pa grub ste /
lung rnam 'byed las /
ston pa 'od ma can gyi grong gi byang phyogs kyi shing sha pa'i tshal na bzhugs so / /
de'i tshe mu ga nyam nga bas slong mo pas rnyed dka' shing pha mas kyang rang gi bu la zas sbyin dka' ba byung ngo / /
zhes pa nas /
nya pa las tshur shog gi bsnyen par rdzogs pa'i dge slong lnga brgyas nya pa'i yul gyi nye 'khor du spyil po byas nas dbyar gnas par khas blangs so / /
de dag gi gros byas te /
rnyed pa'i ched du rang gi yon tan de dang de ma thob bzhin du nye du 'ongs pa dag la /
dge slong 'di ni mi rtag pa'i 'du shes dang ldan no / /
zhes pa nas /
kun dga' bos de rnams la /
khyod kyis mi chos bla ma smra rung ngam /
rung yang srid mi rung yang srid smras so / /
zhes brjod pa'i skabs de ston pa la gsol ba dang /
bcom ldan 'das kyis dge slong de rnams la /
khyod kyis mi chos bla ma med bzhin du smras pa bden nam /
btsun pa med do zhes sogs nas /
dge slong de yang pham par gyur pa yin gyis gnas par mi bya'o / /
zhes bslab pa'i gzhi bcas so / /
zhes pa'i bar gsungs pa'i phyir ro / /
de ltar ma yin na /
'o na kun dga' bo bsnyen rdzogs byed pa'i dus su pham pa bzhi brjod dgos par thal /
de'i dus su dar chog gnang zin pa'i phyir /
khyab pa khas /
rtags grub zin /
'dod mi nus te /
de'i dus su pham pa bzhi ka bcas ma zin pa'i phyir te /
srog gcod pa'i pham pa dang /
rdzun smra ba'i pham pa gnyis /
dge slong kun dga' bos dris pa'i rjes su bcas par gong du drangs pa'i lung gnyis la brten nas grub pa'i phyir ro / /
kha cig /
dge sbyong sbed de srog gcod pham pa bcas pa'i gzhir gyur pa'i skyes bu yin no zer na /
de chos can /
khyod dge slong yin par thal /
dam bca' de'i phyir /
'dod mi nus te /
khyim pa yin pa'i phyir /
de der thal /
rnam Tika las /
dge sbyong sbed ces bya ba ni /
mi khyim pa zhig gi ming ste /
zhes gsungs pa'i phyir dang /
de ltar khas len pa de /
lung dang bam lnga gnyis dang 'gal bar Tika chen rin chen phreng ba las bshad pa'i phyir te /
de nyid las /
kha cig /
dge sbyong sbed la bcas par 'dod pa mi 'thad de /
lung dang bam lnga dang 'gal zhing /
zhes gsungs pa'i phyir ro / /
yang kho na re /
sngon gyi gso sbyong byed pa'i cho ga chos can /
sngon cho ga gi mtshan nyid der thal /
sngon cho ga yin pa'i phyir /
khyab pa dngos /
chos can de'i phyir na 'gal khyab yin /
ma grub na de der thal /
de yod pa'i phyir /
sngon gyi dus su /
sdig pa ci yang mi bya zhing /
zhes sogs kyi mdo 'don pa'i sgo nas gso sbyong byed par 'dul ba lung las bshad pa'i phyir ro / /
zer na ma khyab @# / /
mtshams la /
mkhan slob dge 'dun dang bcas pas /
bcas pa yongs rdzogs dang 'brel ba'i bslab pa byin pa'i dge slong rnam dag chos can /
khyod bslab sbyin dge slong yin par thal /
khyod bslab pa byin pa'i dge slong yin pa'i phyir /
khyab pa khas /
der thal /
chos can de'i phyir /
rtsa bar 'dod na /
de chos can /
khyod pham pa byung ba'i gang zag yin par thal /
'dod pa'i phyir /
'dod mi nus te /
dge slong rnam dag yin pa'i phyir /
! dge bsnyen nyid dang dge tshul nyid dang /
zhes sogs kyi skabs su sngar ltar gnyis las /
dang po la yang sngar ltar gsum las /
dang po la yang dgos don dang /
bsdus don gnyis las /
dang po ni /
dar chog la brten nas sdom pa gsum rim gyis byin pa la dgos pa yod de /
bstan pa la rim gyis ma bslab pa'i nyes byas mi 'byung zhing /
mkhan slob dge 'dun dang bcas pa la yang tshig dang 'gal ba'i nyes pa mi 'byung ba dang /
bsgrub bya'i rgyud la yang sdom pa brtan par bya ba'i ched yin pa'i phyir ro / /
gnyis pa la dar chog la brten nas rab byung bsnyen rdzogs sgrub par 'dod pa'i bsgrub bya des rang gi mkhan por 'os pa'i dge slong zhig la brten dgos par bstan pa dang /
de 'dra'i dge slong des bya ba'i rim pa bshad pa /
sdom pa gsum sbyin pa'i rim pa bshad pa /
sdom pa gsum so sor 'bogs pa'i chog bshad pa dang bzhi las /
dang po ni /
dar chog la brten nas rab byung bsnyen rdzogs sgrub par 'dod pa'i bsgrub bya de chos can /
khyod kyis dang por rang gi mkhan por 'os pa'i dag slong zhig la brten dgos te /
de ltar ma brten par nyes med phun sum tshogs kyi rab byung dang bsnyen par rdzogs par mi 'gyur ba yin pa'i phyir /
rtsa bar rab tu byung ba dang bsnyen par rdzogs pa de'i phyir /
dge slong 'ga' zhig la mkhan po nyid du gnas pa la'o / /
zhes pa dang /
rgya cher 'grel las /
da ltar gyi cho ga la rab tu byung ba dang bsnyen par rdzogs par 'dod pas /
rab tu byung ba dang bsnyen par rdzogs pa de'i phyir dge slong 'ga' zhig la mkhan po nyid du gnas na /
de la rab tu byung ba dang bsnyen par rdzogs pa dag yod kyi /
zhes gsungs pa'i phyir /
gnyis pa ni /
de 'dra ba'i dge slong de'i bya ba'i rim pa yod de /
bsgrub bya de rab byung sgrub pa'i bar chad rnams dang ldan mi ldan brtags nas /
mi ldan par shes pa na khyod kho bos rab tu byung bar bya'o / /
zhes skabs dbye dgos pa'i phyir /
de yang ma bsad pa sogs sdom pa gsar du skye ba'i bar chad /
pha mas ma gnang ba sogs de gnas pa'i bar chad /
nad pa sogs de khyad par du 'gyur ba'i bar chad /
lag rdum sogs de mdzes pa la bar chad yin pas /
de rnams dang mi ldan par shes pa na /
de ltar skabs dbye dgos te /
rtsa bar /
dang po'i mkhan po nyid kyis bar chad dris nas yongs su dag pa la skabs dbye'o / /
zhes pa dang /
rgya cher 'grel las /
gal te de la bar chad kyi chos de dag med na /
de'i tshe de yongs su dag pa yin pas /
rab tu byung bar 'dod pa yongs su dag pa de la kho bos khyod rab tu 'byung ngo zhes skabs dbye'o zhes pa dang /
Tika chen rin chen phreng ba las /
dang po dge tshul gyi mkhan po'i sta gon la gnas pa nyid kyis rab byung byed par 'dod pa 'ongs na /
ma bsad pa sogs sdom pa skye ba'i bar chad dang /
pha mas ma gnang ba sogs sdom pa gnas pa'i bar chad dang /
nad pa sogs sdom pa khyad par du 'gyur ba'i bar chad dang /
lag rdum sogs mdzes pa'i bar chad dang mi ldan nam /
zhes dris nas /
mi ldan par yongs su dag pa la kho bos rab tu byung ngo / /
zhes skabs dbye bar bya'i /
ma dag pa la skabs mi dbye'o / /
kho bo nyid la mi phan zhing /
bstan pa la gnod pa'i phyir ro / /
zhes gsungs pa'i phyir /
gsum pa la /
sdom pa gsum snga ma snga ma sngon du ma song bar phyi ma phyi ma byin na skye mi skye dpyad pa /
de gsum snga ma snga ma byin ma thag tu phyi ma phyi ma sbyin du rung mi rung dpyad @# / /
pa| sdom pa gsum rim gyis mnos pa'i gang zag gi rgyud la sdom pa gsum gyi gnas tshul bshad pa dang /
sdom pa gsum la gnas pa'i gang zag gsum so so'i rnam bzhag bshad pa dang bzhi las /
dang po ni /
dar chog la brten nas de gsum snga ma sngon du ma song bar phyi ma phyi ma byin na skye la nyes byas su 'gyur te /
de ltar byin na len pa po'i rgyud la sdom pa skye yang /
'bog pa po'i rgyud la tshig las 'das pa'i nyes byas skyed pa'i phyir /
rtsa bar /
tshig snga ma med pa la ni nyes byas tsam du zad do / /
zhes pa dang /
de'i rgya cher 'grel las /
las byed pa dag la ni nyes byas tsam du zad kyi /
de la ni sdom pa skye'o / /
zhes gsungs pa'i phyir /
byas pa la kho na re /
de ltar yin na /
rtsa bar /
dge bsnyen nyid dang dge tshul nyid dang /
dge slong nyid dag gis zhes sogs gsungs pa dang 'gal lo / /
zhe na mi 'gal ste /
de ni rnam dag gi sgo rim gyi dbang du byas pa'am /
nyes med phun tshogs kyi dbang du byas nas go rim de ltar bstan pa yin gyi /
med na mi 'byung ba'i rgyu 'bras kyi go rim gyi dbang du byas nas bstan pa ma yin pa'i phyir te /
rgya cher 'grel las /
de ni rnam par dag pa bstan pa yin gyi /
'byung ba'i rgyu bstan pa ni ma yin te /
'di ltar dge bsnyen gyi sdom pa med par dge tshul gyi sdom pa yang dag par len rung ba nyid yin la /
de bzhin du dge tshul gyi sdom pa med par yang dge slong gi sdom pa yang dag par len rung ba nyid yin pa'i phyir ro / /
zhes gsungs pa'i phyir /
des na dge bsnyen dang dge tshul gnyis la bsnyen rdzogs kyi sgras stan pa'i rgyu mtshan yod de /
bsnyen rdzogs zhes pa'i sgra'i tshig zur gyi /
rdzogs pa zhes pa'i tshig de myang 'das la 'jug cing /
bsnyen pa zhes pa'i tshig de myang 'das la nye ba la 'jug pa gang zhig /
gang zag de gnyis myang 'das la nye ba'i rgyu mtshan gyis de ltar brjod pa'i phyir /
de ni sgra yangs pa'i dbang du byas pa yin la /
bsnyen rdzogs zhes pa'i sgra 'di 'jug pa dog pa'i dbang du byas nas /
de dge slong pha dang /
dge slong ma kho na la 'jug cing /
Tika chen rin chen phreng ba las /
'o na dge bsnyen dang /
dge tshul la bsnyen par rdzogs pa'i sgra ji ltar 'jug ce na /
sgra dog pa'i dbang du byas nas /
zhes pa nas /
myang 'das dang nye ba yin pas bsnyen par rdzogs zhes bya'o / /
zhes pa'i bar gsungs pa'i phyir ro / /
gnyis pa ni /
khyim pa lo nyi shu lon pa la dge bsnyen gyi sdom pa sbyin ma thag tu /
dge slong gi sdom pa sbyin du rung ste /
lung phran tshogs las /
yo byad drug tshang na rab tu dbyung bar bya zhing bsnyen par rdzogs par bya'o / /
zhes gsungs pa gang zhig /
dge bsnyen dang dge tshul la snam sbyar nges par mi dgos shing /
dge bsnyen la bla gos dang mthang gos gnyis nges par mi dgos pa'i phyir ro / /
gzhan yang rtsa ba'i dam bca' de 'thad de /
Tika chen rin chen phreng ba las /
'o na khyim pa lo nyi shu lon pa zhig dge bsnyen gyi de ma thag tu dge tshul dang dge tshul gyi de ma thag tu bsnyen rdzogs blangs tu rung ngam mi rung zhe na /
rung ste /
zhes gsungs pa'i phyir /
de gsum dkyus thog gcig la len pa'i tshe /
dge slong gi dus go dang /
bslab bya brjod pa las logs su rab byung gzhan gnyis kyi de rnams brjod mi dgos te /
rab byung gi sdom pa thob pa'i dus 'tshams rnams kyi nang nas /
dge slong gi de thob pa'i dus 'tshams gtso che /
rab byung gi bslab pa rnams kyi nang nas dge slong gi de brjod pa gtso che ba yin pa'i phyir /
yang rab tu 'byung 'dod kyi shAkya'i rigs kyi mu stegs pa dang /
me pa ral pa can gyi mu stegs pa gnyis la yang sdom pa gsum snga ma snga ma sbyin ma thag phyi ma phyi ma sbyin du rung ba yin te /
de gnyis kyis g.yo sgyus rab byung bsnyen rdzogs sgrub pa yin no zhes zer ba ma yin pa'i phyir /
de gnyis rab byung byed par smra ba de nyid bden pa kho nar smra ba yin pa'i phyir /
shAkya'i rigs @# / /
kyi mu stegs pa rnams rus gcig pa la gdung zhen che ba shAkya'i rgyal po'i rjes 'brang tsam la yang rdzun mi gtong /
me pa ral pa can gyi mu stegs rnams ni me la lhar bzung nas sbyin sreg byed cing cha lugs ral pa ring por byed pa srog la babs kyang rdzun mi gtong ba yin pa'i phyir /
rgya cher 'grel las /
shAkya dang me pa ral pa can gnyis kyis rab tu byung bar rjes su sgrub pa gang yin pa de ni de gnyis kyi bden pa kho na yin gyi /
g.yo sgyus ma yin gyi zhes gsungs pa'i phyir dang /
rtags zur dang po sgrub pa la lung las /
de'i phyir bcom ldan 'das kyis kyang /
dge slong dag nga ni nye du rnams la nye du'i yongs su spang ba sbyin par byed do / /
zhes pa dang /
gong gi rtags zur gnyis pa sgrub pa la /
rgya cher 'grel las /
me pa zhes bya ba ni de me la dad pas me pa ste /
de me pa'i rigs dang dad pas yongs su spyod par zhugs pa dang mngon par brtson par gyur pas na de skad ces bya'o / /
zhes gsungs pa'i phyir /
gzhan yang sngar bshad pa de 'thad de /
Tika chen rin chen phreng ba las /
shAkya dang me la lhar bzung nas sbyin bsreg byed pa dang /
ral pa ring por 'jog pa'i cha lugs can gnyis ni rab tu dbyung ste /
de gnyis rab byung bsnyen rdzogs bden gyi g.yo sgyus ma yin pa'i phyir /
zhes pa dang /
me pa ral pa can ni las rgyu 'bras khas len pa'i phyir ro / /
zhes gsungs pa'i phyir /
'on kyang shAkya dang me pa ral pa can ma gtogs pa'i mu stegs can la ni sdom pa gsum snga ma sbyin ma thag tu phyi ma sbyin tu mi rung ste /
de la sdom pa ster ba'i tshe de rnams sems mgu'am /
mi mgu brtag pa'i phyir du thog mar dge bsnyen gyi sdom pa byin nas /
de la zla ba bzhir gnas pa gsol bzhi'i las kyi ster dgos pa gang zhig /
de la de'i bar gyi zas dge 'dun spyi'i zas kyi steng nas ster dgos shing /
de la de'i bar gyi gos kho rang gi mkhan por 'os pa'i dge slong des ster dgos pa'i phyir /
rtags dang po grub ste /
rgya cher 'grel las /
gang la sems mgu bar ma gyur yid ches par ma gyur /
dad par ma gyur ba yod pa de ni sems mgu bar ma gyur pa'i mu stegs can te rab tu dbyung ba dang bsnyen par rdzogs par mi bya'o / /
zhes pa dang /
rtsa bar /
de'i zas ni dge 'dun las so / /
gos ni mkhan po las so / /
zhes pa dang /
de'i rgya cher 'grel las /
zla ba bzhi po dag la zas dang /
gos gang nas sbyin par bya zhe na /
de'i phyir de'i zas ni dge 'dun las so / /
zhes bya ba smras te /
mu stegs can gnas pa de'i zan ni /
dge 'dun de las byin par bya'o / /
gos gang nas zhe na /
de'i phyir gos ni mkhan po las so| |zhes bya ba smras te /
gos ni mkhan pos sbyin par bya'o / /
zhes gsungs pa'i phyir /
'o na de 'dra ba'i mu stegs can sems mgu mi mgu brtag pa'i tshul de ji ltar yin zhe na /
de yod de /
ston pa sangs rgyas ni chos thams cad mkhyen pa yin no / /
dam pa'i chos ni legs par gsungs pa yin no / /
dge 'dun ni lam la legs par zhugs pa la sogs pa yin no / /
zhes dkon mchog gi bsngags pa dang /
yang mu stegs can ni /
lam log par ston pa dang /
skra 'bal ba dang /
chu dang mtshon gyis 'chi ba dang /
gcer bur 'greng zhing zas za ba sogs byed pa yin no / /
zhes mu stegs can gyi bsngags pa ma yin pa brjod pa na sems mi g.yo zhing mi 'khrugs na /
sems mgu ba dang /
g.yo zhing 'khrugs na sems mi mgu ba yin pa'i phyir te /
rtsa bar /
dkon mchog rnams kyi bsngags pa dang /
mu stegs can rnams kyi yang bsngags pa ma yin pa yang dag par brjod pa na /
mi g.yo ba 'di ni sems mgu bar gyur pa nyid do zhes pa dang /
rgya cher 'grel las /
dkon mchog rnams kyi zhes bya ba ni /
gsum po sangs rgyas dang chos dang dge 'dun rnams kyi'o / /
bsngags pa yang dag par brjod pa na /
zhes bya ba ni /
yon tan bsngags pa ji lta ba bzhin du brjod pa na'o / /
mu stegs can rnams kyi bsngags pa min pa yang dag par brjod pa na zhes bya ba ni /
skyon yang dag pa ji lta ba bzhin du brjod pa na'o / /
mi g.yo ba nyid ces bya ba ni /
g.yo bar mi 'gyur ba ni mi g.yo ba ste /
zhes pa dang /
Tika chen rin chen phreng ba las kyang /
ji tsam @# / /
gyis sems mgu par rigs par bya zhe na /
sangs rgyas ni thams cad mkhyen pa /
chos ni legs par gsungs pa /
dge 'dun ni legs par bzhugs pa la sogs pa yin no / /
zhes pa nas /
sems mgu bar g.yo sgyus khas len par yang srid pas /
legs par rtogs dgos pas /
zhes pa'i bar gsungs pa'i phyir ro / /
dar chog la brten nas bud med nyes med phun tshogs kyi dge slong mar sgrub pa'i tshe /
dge tshul ma'i sdom pa sbyin ma thag tu dge slong ma'i sdom pa sbyin du mi rung ste /
de la de gnyis kyi bar du dge slob ma'i sdom pa sbyin dgos pa'i phyir /
rtsa bar /
bud med la ni dge slob ma zhes bya ba'i tshig gzhan yod do / /
gnas pa kho na la'o / /
dge tshul ma nyid dang dge slong ma nyid kyi bar skabs su'o / /
spyod pa'i dus ni lo gnyis so / /
zhes pa dang /
de'i rgya cher 'grel las /
bud med la ni dge tshul ma nyid dang /
dge slong ma nyid la dge slob ma zhes bya ba'i tshig gzhan gsum pa 'di yod do / /
zhes pa dang /
de nyid las /
dge slob ma nyid kyi tshig gzhan de ni dge tshul ma nyid dang /
dge slong ma nyid kyi bar skabs su sbyin no / /
de spyad pa'i dus ni lo gnyis so / /
zhes gsungs pa'i phyir /
gsum pa ni /
sdom pa gsum rim gyis blangs shing skyes pa'i gang zag gi rgyud la sdom pa gsum po de ka ba gcig la thag pa tha dad pa gsum gyis bsngams pa ltar rdzas tha dad du yod de /
mdzod las /
tha dad de dag 'gal ba med /
ces dang /
de'i rang 'grel las /
dong tse gcig dang gnyis bzhin du / /
tha dad dag ni ma 'dres yod / /
ces gsungs pa'i phyir /
bzhi pa la /
dge bsnyen gyi rnam gzhag bshad pa /
dge tshul gyi rnam gzhag bshad pa /
dge slong gi rnam gzhag bshad pa dang gsum las /
dang po la mtshan nyid /
sgra don /
dbye ba dang gsum las /
dang po ni /
dge bsnyen dang dge tshul gang rung yang yin /
log g.yem sogs rtsa ba bzhi dang /
chang sogs rang gi ngos skal gyi spang bya'i gtso bor byas nas spong bas rab tu phye ba'i khyim pa'i rigs can gyi skyes bur de de'i mtshan nyid yin /
gnyis pa ni /
ci'i phyir dge bsnyen zhes bya na /
dge bsnyen gyi skad dod u pa si ka zhes 'byung ba'i /
u pa ni nye ba'am bsnyen pa la 'jug /
si ka dge ba la 'jug pas /
don dam pa'i dge ba myang 'das la bsam pa chung ngu'i sgo nas /
bsnyen pa ste nye ba'i rgyu mtshan gyis de ltar brjod pa yin te /
phran tshegs las /
mya ngan las 'das pa la bsnyen te gnas pa'i phyir dge bsnyen yin no / /
zhes gsungs pa'i phyir /
gsum pa ni /
de la sgras brjod rigs kyi sgo nas dbye na /
skyabs gsum 'dzin pa'i dge bsnyen /
sna gcig spyod pa'i dge bsnyen /
sna dga' spyod pa'i de /
phal cher de /
yongs rdzogs spyod pa'i de /
tshangs spyod kyi de /
go mi'i dge bsnyen dang 'dun yod /
mtshan gzhi rim pa bzhin du /
skyabs 'gro tsam la gnas pa'i dge bsnyen gyi ming can gyi skyes bu de dang po yin /
dge bsnyen gyi spang bya lnga'i nang nas sna gcig tsam spong ba'i de'i ming can gyi skyes bu de gnyis pa yin /
de gnyis tsam spong ba'i de'i ming can gyi skyes bu de gsum pa yin /
de gsum mam bzhi tsam spong ba'i de'i ming can gyi skyes bu de bzhi pa yin /
mi tshangs spyod mi spong zhing log g.yem spong ba'i dge bsnyen de lnga pa yin /
mi tshangs spyod rtsa ba nas spong ba'i dge bsnyen de drug pa yin /
dge bsnyen gyi sdom pa 'phel zhing brtan pa'i phyir du bsnyen gnas yan lag brgyad pa ji srid 'tsho'i bar du bsrung bar khas blangs pa'i rab byung gi cha lugs bzung ba'i dge bsnyen de bdun pa yin /
de ni gsung rgyun sor bzhag pa yin la /
mngon pa kun las btus kyi dar Tika las /
ji srid 'tsho'i bar du bsnyen gnas kyi sdom pa tsam la gnas pa go mi'i dge bsnyen du bshad do / /
zhes de bsnyen gnas pa yin par gsungs pa dang /
de dang mthun par mkhas grub rje'i sdom gsum rnam gzhag du'ang gsungs pas legs par brtag go /
dge bsnyen rnams kyis bsnyen gnas bsrungs pa la brten nas /
dge bsnyen gyi sdom pa 'phel zhing brtan par 'gyur te /
bsnyen gnas de dge bsnyen la gso sbyong du gsungs @# / /
pa'i phyir ro / /
des na dang po bzhi dge bsnyen btags pa ba dang /
phyi ma gsum po de mtshan nyid pa yin no / /
'o na mi tshangs spyod dang log g.yem gyi khyad par gang zhe na de yod de /
skyes pa rang gis bdag tu bzung ba'i bud med la longs spyod pa mi tshangs spyod yin gyi /
log g.yem ma yin /
skyes pa gzhan g yis bdag tu bzung ba'i bud med dang /
bud med sbrum ma dang /
rten gyi drung du bud med la longs spyod pa rnams ni log g.yem yin no / /
dge bsnyen gyi spang bya lnga'i nang nas log g.yem sogs rtsa ba bzhi spong ba tshul khrims kyi yan lag yin te /
de bzhi spong a de rang bzhin gyi kha na ma tho ba spong ba'i yan lag yin pa'i phyir ro / /
myos 'gyur 'thung ba spong ba ni bag yod kyi yan lag yin te /
de 'thung ba la brten nas bag med du 'gyur ba'i phyir /
mdzod las /
tshul khrims yan lag bag yod pa'i /
yan lag /
ces pa dang /
de'i rang 'grel las /
re shig rdzun du smra ba spong ba'i bar bzhi ni rang bzhin gyi kha na ma tho ba spong ba'i phyir /
tshul khrims kyi yan lag yin no / /
myos par 'gyur ba'i btung ba spong ba gcig pu ni bag yod pa'i yan lag ste /
myos par 'gyur ba 'thung ba ni /
tshul khrims rdzogs kyang bag med par 'gyur ro / /
zhes gsungs pa'i phyir /
gnyis pa dge tshul la /
mtshan nyid /
sgra don /
dbye ba dang gsum las /
dang po ni /
dus ji srid 'tsho'i bar du rang gi ngos skal gyi spang bya'i gtso bo bcu spong bar mnos pas rab tu phye ba'i so thar gyi sdom pa la gtso bor gnas pa'i skyes bur dmigs pa de de'i mtshan nyid yin /
gnyis pa ni /
ci'i phyir dge tshul zhes bya na /
de'i rgyu mtshan yod de /
sam kr-i ta'i skad du /
shra ma Ne ra zhes 'byung la /
de'i tshig phyi ma la /
e ra ga tsa ti /
zhes pa dang sbyar nas /
shra ma Ne ra e ra ga tsa ti /
zhes pa'i sgra'i rkyen byin nas bshad pas /
mig mchi mas gang ba dang /
dge tshul 'dra zhes par 'gyur ba'i phyir /
des na dge tshul de mig mchi mas gang ba dang 'dra ste /
mig mchi mas gang ba'i skyes bu des thag nye ba'i gzugs mthong /
ring ba'i gzugs mi mthong ba bzhin du dge tshul gyis rang gi bslab bya nyan pa'i snod du rung yang /
dge slong gi thun mong min pa'i bslab bya nyan pa'i snod du mi rung ba yin pa'i phyir /
zhes gsungs pa ni mi 'thad de /
dge tshul gyis dge slong pha'i so so thar pa thos su phung ? pa'i phyir te /
khyim pas de ltar rung ba'i phyir te /
Tika chen rin chen 'phreng ba las /
khyim pas so so thar pa nyan du rung ba'i phyir ro / /
zhes gsungs pa'i phyir /
rang lugs ni /
dge 'dun dang lhan cig tu las thos su mi rung bas so / /
gsum pa ni /
de la dbye na pha ma gnyis yod de /
rtsa bar /
dge tshul gnyis kyis kyang ngo / /
zhes gsungs pa'i phyir /
gsum pa la mtshan nyid /
sgra don /
dbye ba dang gsum las /
dang po ni /
dus ji srid 'tsho'i bar du /
lus ngag gi spang bya mtha' dag spong bar mnos pas rab tu phye ba'i so thar gyi sdom pa la gtso bor gnas pa'i rab byung du dmigs pa de de'i mtshan nyid yin no / /
gnyis pa ni /
ci'i phyir dge slong zhes bya zhe na /
de'i rgyu mtshan yod de /
dge slong gi skad dod bik+Shu zhes 'byung la /
de bod skad du bsgyur na dge slong zhes bya bar 'gyur la /
don dam pa'i dge ba mya ngan las 'das pa sgrub cing /
chos dang mthun pa'i bsod snyoms kyis zas slong ba'i rgyu mtshan gyis de ltar brjod pa'i phyir dang /
dbang po nye bar zhi ba dang /
chags pa mngon gyur ba re zhig bcom pa dang /
yang dag pa'i 'tsho bas legs par 'tsho ba dang /
thar lam la zhugs pa dang /
gzhan dang ba 'dren bas dge slong zhes brjod pa yin te /
dge slong la rab tu bcas pa'i mdo las /
dge ba slong dang zas slong dang / /
nye bar zhi dang chags spangs dang / /
legs par 'tsho dang lam zhugs dang / /
yid 'ong phyir na dge slong ngo / /
zhes gsungs pa'i phyir /
gsum pa ni /
de la rten gyi sgo nas dbye na /
dge slong pha ma gnyis yod /
yang dge slong la sgras brjod rigs kyi sgo nas dbye na /
ming gi de /
khas 'che ba'i de /
slong ba'i de /
nyon mongs bcos pa'i de /
gsol bzhi'i las kyis bsnyen par rdzogs pa'i de dang lnga @# / /
yod de /
lung rnam rnam 'byed las /
ming gi dge slong dang /
khas 'che ba'i de /
slong ba'i de /
nyon mongs bcom pa'i dge slong dang /
gsol bzhi'i las kyis bsnyen par rdzogs pa'i dge slong dang lnga las /
'dir ni gsol bzhi'i las kyis bsnyen par rdzogs pa'i dge slong bzung ngo / /
zhes gsungs pa'i phyir /
mtshan gzhi ni rim pa bzhin du /
dge slong gi sdom pa dang mi ldan yang /
dge slong zhes pa'i ming can gyi rab byung gi cha lugs dang ldan pa'i skyes bu de dang po dang /
dge slong gi sdom pa blangs la ma chags kyang rang nyid dge slong du khas 'che ba'i rab byung gi cha lugs dang ldan pa'i skyes bu de gnyis pa yin /
dge slong min yang spyod lam zhi ba dang dul ba'i sgo nas dge slong ltar bsod snyoms slong ba'i rab byung gi cha lugs dang ldan pa'i skyes bu de gsum pa yin /
dgra bcom pa'i dge slong de bzhi pa yin /
sngon chog dang dar chog la brten nas bsnyen par rdzogs pa'i dge slong rnams lnga pa yin /
des na dang po gsum gang rung yin na /
dge slong ma yin pas khyab cing /
phyi ma gnyis gang rung yin na /
de yin pas khyab bo / /
dge slong gi sdom pa de lus ngag gi spang bya mtha' dag spong bar mnos pa'i sdom pa yin pas na /
dge slong la bstan pa la zhugs pa yongs rdzogs kyi skyes bu zhes bya la /
dge slong ma man gyi sdom pa rnams de ltar mnos pa ma yin pas /
de man chad kyis rab byung rnams la bstan pa la zhugs pa yongs su ma rdzogs pa zhes bshad do / /
bzhi pa sdom gsum 'bog pa'i cho ga bshad pa la gsum las /
dang po /
dge bsnyen du bsgrub pa'i tshul ni /
yul de la dgongs su gsol zhes pa sngon du btang nas /
dge bsnyan du bsgrub pa'i sngags tshig lan gsum bzla dgos pas /
dang po gnyis la bdag dge bsnyen du btsun pas bzung du gsol zhes brjod dgos shing /
brjod thebs gsum pa'i tshe /
bdag dge bsnyen du slob dpon gyis bzung du gsol zhes brjod dgos te /
brjod thebs gsum pa'i dus kyi skyabs brjod /
bdag brjod gnyis rdzogs pa'i dge bsnyen du zhes pa'i tshig rdzogs pa dang /
bsgrub bya de'i rgyud la dge bsnyen gyi sdom pa skyes bas na /
yul de bsgrub bya de'i dge bsnyen gyi slob dpon du gyur pa yin pa'i phyir /
rigs pa de la brten nas bsnyen gnas kyi sdom pa dang /
dge tshul gyi sdom pa 'bogs pa'i cho ga dang /
thob pa'i dus mtshams kyang shes par bya zhing /
bye brag tu bsnyen gnas kyi sdom pa len pa'i dus mtshams mi 'dra ba'i khyad par ni /
nges 'byung tshul khrims kyi thad du bshad zin to / /
gsum pa ngag don ni /
dar chog la brten nas rab byung bsnyen rdzogs sgrub par 'dod pa'i bsgrub bya de la sdom pa gsum po de snga ma snga ma sngon du ma song bar /
phyi ma phyi ma sbyin du mi rung ste /
de ltar byas na 'bogs pa po la nyes byas skyed pa'i phyir /
rtsa ba'i gnyis pa gzhan lugs dgag pa ni /
kha cig /
dge tshul gyi sdom pa mkhan po la mi bltos te /
rtsa bar /
rab tu byung ba dang dge tshul dang bsnyen par rdzogs pa de'i phyir /
zhes ma gsungs pa'i phyir zhe na ma khyab ste /
rtsa ba'i gzhung des dar chog gi skabs su nyes med phun tshogs kyi dbang du byas pa'i dge tshul yang /
mkhan po la rag las par 'grub pa'i phyir /
dar chog gi skabs su nyes med phun tshogs kyi dbang du byas pa'i dge tshul de de'i dbang du byas pa'i rab byung la rag las pa'i phyir /
rgya cher 'grel las /
dge tshul gyi sdom pa rab tu byung ba la gnas pa'i phyir /
zhes gsungs pa gang zhig rgyu mtshan mtshungs pa'i phyir /
kha cig /
dar chog gi skabs su bsgrub bya la dang por bar chad dri ba po'i dge slong de /
bsgrub bya de'i mkhan po yin no zhe na /
mi 'thad par thal /
mkhan por 'gyur ba de la mkhan por gsol ba lan gsum btab pa'i sgo nas don gyis khas blangs pa zhig dgos pa'i phyir /
rtsa bar /
mkhan por gsol ba khas blangs na der gyur to / /
zhes pa dang /
rgya cher 'grel las /
gang gi tshe mkhan por gsol ba de'i che na khas blangs pa dam bcas pa gsum pa la'o / /
gang gis khas blangs pa na zhe na /
de'i @# / /
phyir mkhan por zhes bya ba smras so / /
der gyur to zhes bya ba ni /
mkhan po nyid der gyur pa de yin par gyur to zhes bya ba'i tha tshig go /
zhes gsungs pa'i phyir /
byas pa la kho na re /
rtsa ba'i dam bca' 'thad par thal /
'di nyid las /
dang po'i mkhan po nyid kyis bar chad dris nas yongs su dag pa la skabs dbye'o / /
zhes gsungs pa'i phyir na ma khyab ste /
lung des ni mkhan por 'gyur rung la mkhan po'i ming gis btags nas bstan pa tsam yin pa'i phyir ro / /
kha cig /
dar chog gi skabs su mkhan po med par bsnyen rdzogs kyi sdom pa gsar du skye ba med do zhe na /
de yod par thal /
dar chog gi skabs su mkhan po med kyang /
de skye la nyes byas skye ba'i phyir te / /
rtsa bar /
de dang ldan pa'i ltar mkhan po med pa nyid la yang ngo zhes pa dang /
rgya cher 'grel las /
'di skad bstan te /
mkhan po med na sdom pa skye ba nyid ces bya ba'i tshig go /
zhes gsungs pa'i phyir /
gzhan yang /
rtsa ba'i dam bca' de mi 'thad par thal /
bsnyen rdzogs kyi mkhan por 'gyur ba de la der gsol ba 'debs dgos pa gang zhig /
dar chog gi skabs su der gsol ba gtan nas ma btab kyang bsnyen rdzogs sdom pa skye la nyes byas su 'gyur ba'i phyir ro / /
dang po grub ste /
rtsa bar /
mkhan por gsol bar bya'o / /
zhes pa dang /
rgya cher 'grel las /
bsnyen par rdzogs par 'dod pas dge 'dun gyi dbus da nyid du mkhan por gsol bar bya'o / /
zhes pa dang /
yang rtsa bar /
mkhan por gsol ba khas blangs pa na der gyur to / /
zhes pa dang /
de'i rgya cher 'grel las /
gang gi tshe mkhan por gsol ba dang /
de'i tshe na khas blangs pa dam bcas pa gsum pa la'o / /
gang gis khas blangs pa na zhe na de'i phyir mkhan por zhes bya ba smras te /
der gyur to zhes bya ba ni /
mkhan po nyid der gyur pa de yin par gyur to zhes bya ba'i tha tshig go /
zhes gsungs pa'i phyir /
rtags gnyis pa grub ste /
rtsa bar /
mkhan por ma gsol ba la yang ngo / /
zhes pa dang /
de'i rgya char 'grel las /
mkhan por gsol ba ma byas par bsnyen par rdzogs par byed na yang sdom pa skye bar 'gyur pa kho na yin pa'o / /
zhes gsungs pa'i phyir /
byas pa la kho na re /
rtsa ba'i dam bca' de 'thad par thal /
rgya cher 'grel las /
dge slong 'ga' zhig la mkhan po nyid du gnas na de la rab tu byung ba dang bsnyen par rdzogs pa dag yod kyi /
zhes gsungs pa'i phyir na ma khyab ste /
lung de'i shugs bstan la dar chog gi skabs su mkhan po med na yang /
dge slong gi sdom pa skye la nyes byas su bstan pa tsam yin pa'i phyir /
yang kho na re /
rtsa ba'i dam bca' 'thad par thal /
dar chog gi skabs su mkhan po'i ming ma brjod na bsnyen rdzogs kyi sdom pa mi skye ba'i phyir te /
rtsa bar /
de gnyis kyi ming ma brjod na yang mi skye'o / /
zhes pa dang /
de'i rgya cher 'grel las /
de gnyis kyi ming de nyid kyis ma brjod na yang dag par len par byed pa de la sdom pa mi skye'o / /
zhes gsungs pa'i phyir na'ang ma khyab ste /
rtsa 'grel de nyid kyis ni /
mkhan po yod bzhin du mkhan po dang bsgrub bya gnyis kyi ming las mkhan po dang bsgrub bya gnyis ka'i brjod pa chad na cho ga chad pa'i rgyu mtshan gyis sdom pa mi skye bar bstan pa tsam yin pa'i phyir /
Tik chen rin chen phreng ba las /
gal te mkhan po'i ming ma brjod na sdom pa mi skye bar bshad pa dang 'gal lo zhe na /
skyon med de /
yod na ming brjod dgos pa la dgongs pa'i phyir /
zhes gsungs pa'i phyir /
des na dar chog gi skabs su mkhan po gtan nas med par /
dar chog la brten nas bsnyen rdzogs kyi sdom pa gsar du skye ba yod par thal /
lung zhu ba las /
mkhan po ma mchis par rdzogs na rdzogs zhes bya ba'am ma rdzogs zhes bya zhe na /
rdzogs zhes bya ste /
rdzogs par byed pa dag la 'das pa dang bcas par 'gyur ro / /
zhes skye la nyes byas su gsungs pa'i phyir /
der ma zad dar chog gi skabs su bsgrub bya des mkhan por 'gyur rung gi yul de dge slong rnam dag tu 'du shes na ni /
yul de bsnyen par ma rdzogs pa'i gang zag yin @# / /
kyang /
de la brten pa'i so thar gyi sdom pa skye zhing /
des yul de ma rdzogs par shes na ni mi skye ste /
lung zhu ba las /
bsnyen par rdzogs par 'tshal ba mkhan po rku thabs su gnas pas bsnyen par rdzogs par bgyis na bsnyen par rdzogs zhes bgyi 'am /
bsnyen par ma rdzogs zhes bgyi /
bka' stsal pa /
gal te bdag gi mkhan po rku thabs su gnas pa yin no / /
zhes shes na ni bsnyen par rdzogs zhes mi bya'o / /
gal te ma shes na ni bsnyen par rdzogs zhes bya'o / /
sngon ltung ba byung bas kyang de bzhin no / /
zhes dang /
rtsa bar yang /
de bsnyen par rdzogs pa nyid na yang ngo / /
de dge slong nyid ma yin par shes na ni mi skye'o / /
zhes dang /
rgya cher 'grel las /
mkhan po de bsnyen par ma rdzogs pa nyid yin na yang mkhan po dang ldan pa'i sdom pa skye ba nyid du 'gyur ro / /
zhes pa dang /
phyi ma de'i rgya cher 'grel las /
yang dag par len par byed pas mkhan po de bsnyen par ma rdzogs pa nyid dam nyams pa nyid yin pas dge slong nyid min par shes na ni mkhan po dang ldan pa'i sdom pa mi skye ba kho na'o / /
zhes gsungs pa'i phyir /
rang res /
dar chog la brten nas dge slong bzhi kho nas rab byung bsnyen rdzogs sgrub na /
bsnyen rdzogs kyi sdom pa skye ba yod de /
me tog phreng rgyud las /
gal te bzhi ni las brjod mkhas / /
tshul khrims ldan par gyur na ni / /
bsnyen rdzogs ma smad gyur pa ste / /
lha yis kyang ni phyag byar 'os / /
zhes gsungs pa'i phyir /
bu ston rje'i gsung las /
ma khyab ste /
lung des ni dar chog gi skabs su las mkhan bsnan te lnga la dgongs pa yin pa'i phyir /
zhes gsungs pa'i phyir /
kha cig /
rtsa ba'i dam bca' de 'thad par thal /
yul mtha' 'khob tu dge slong lnga las lhag pa yod bzhin du bzhi kho nas dar chog la brten nas bsnyen rdzogs bsgrub na /
de'i sdom pa skye la nyes byas su 'gyur ba'i phyir te /
lung zhu ba las /
mtha' 'khob tu lngas bsnyen par rdzogs par bya'o / /
zhes gsungs nas /
lnga'am lnga las lhag pa mchis bzhin du bzhis bsnyen par rdzogs na rdzogs zhes bgyi 'am ma rdzogs zhes bgyi /
rdzogs zhes bya la 'das pa dang bcas pa'i phyir ro /
zhes gsungs pa'i phyir /
zhe na /
rang lugs la 'dod cing /
lung de ni yi ge ma dag pa yin te /
rgya cher 'grel du zhu ba drangs pa las /
de ltar mi 'byung bar lnga las lhag par mchis bzhin du /
lngas bsnyen par rdzogs par bgyis na rdzogs zhes bgyi 'am ma rdzogs zhes bgyi /
bka' stsal pa /
rdzogs zhes bya la /
'das pa dang bcas pa'o / /
zhes drangs pa'i phyir /
dar chog gi skabs su gsang ston bsko ba nges par byed pa'i tshe dge slong bzhi kho nas las mi chags te /
Tik chen rin chen phreng bar yang /
gsang ste ston pa ma bskos par rdzogs par byar rung gsungs pa cho ga las 'das pa yin pa'i phyir /
dpyad par bya zhing zhes gsungs pa gang zhig /
dge slong bzhi las med na gsang ston bsko ba la sogs pa'i las mi 'grub pa'i phyir /
lung zhu bar /
dbus su nyi shu 'am nyi shu las lhag pa mchis bzhin du /
bcus bsnyen par rdzogs na rdzogs zhes bgyi'am /
zhes sogs sngar dang 'dra bar skye la nyes byas su gsungs so / /
dar chog gi skabs su dge slong bzhi kho na la 'dul ba'i sde snod nas bshad pa'i las mtshan nyid pa chags pa med par thal /
de'i skabs su dge slong bzhi kho na la brten nas de nas bshad pa'i gsang ston bsko ba sogs kyi bsnyen rdzogs su sgrub pa'i las mtshan nyid pa chags pa med pa'i phyir /
rtags khas /
'dod mi nus te /
dar chog gi skabs su dge slong bzhi kho na la brten nas gso sbyong gi las mtshan nyid pa chags pa'i phyir te /
Tik chen rin chen phreng ba las /
dge slong bzhir ma tshang na gso sbyong dgag dbye bya ba'i dus skya rengs ma shar bar du bsdad nas /
dge slong gzhan ma byung na gso sbyong byin gyis brlabs par bya'o / /
zhes gsungs pa'i phyir /
des na gso sbyong la dge slong bzhi tshang na las 'chags kyang /
dbyar khas @# / /
len dgag dbye /
dar chog la brten nas bsnyen rdzogs su sgrub pa'i dus su gsang ston bsko ba'i las chags pa rnams la de lnga nges par tshang dgos te /
rim pa bzhin du dang po gnyis la de dang /
de byed pa po bsko ba'i las byed dgos la /
phyi ma'i tshe gsang ston bsko ba'i las byed pa gang zhig /
de'i tshe bsko yul de las gzhan pa'i dge slong bzhi nges par dgos pa'i phyir /
kha cig /
gang zag de khyod kyi rab byung gi mkhan po yin na /
khyod gang zag de las rab tu byung ba'i rab byung yin pas khyab zer na /
mo'u 'gal gyi bu la bar ma rab byung gi mkhan por gsol ba lan gsum btab cing /
thebs zin ma thag pa'i dus kyi khyim bdag dpal skyes chos can /
khyod mo'u 'gal gyi bu las rab tu byung ba'i rab byung yin par thal /
de khyod kyi rab byung gi mkhan po yin pa'i phyir /
khyab pa khas /
ma grub na /
de der thal /
shes bya dang gcig gang zhig /
rtsa bar /
mkhan por gsol ba khas blangs pa na der gyur to / /
zhes gsungs pa'i phyir /
'dod mi nus te /
khyim pa yin pa'i phyir /
chos can de'i phyir /
khyab ste /
khyim bdag dpal skyes rab byung byed pa'i tshe /
mkhan por gsol ba btab pa mkhan pos gos ngur smig sbyin zhing dkon pa /
bar ma rab byung du sgrub pa rnams rim pa bzhin du byed dgos pa'i phyir te /
dar chog gi skabs su nyes med phun tshogs kyi rab byung sgrub pa'i tshe de rnams rim pa bzhin byed dgos pa'i phyir te /
rtsa bar /
mkhan por gsol bar bya'o / /
zhes pa nas /
rab tu byung ba nye bar bsgrub par bya'o / /
zhes pa'i bar gsungs pa'i phyir ro / /
byas pa la kho na re /
rtsa ba'i chos can de rab byung yin par thal /
de rab byung gi tshul khrims thob pa'i gang zag yin pa'i phyir te /
bar ma rab byung gi tshul khrims thob pa'i gang zag yin pa'i phyir te /
bar ma'i tshul khrims thob pa'i gang zag yin pa'i phyir na ma khyab /
der thal /
mkhan por gsol ba btab pa'i bar ma'i tshul khrims thob pa'i gang zag yin pa'i phyir /
gal te ma khyab na de la khyab pa yod par thal /
bar ma gsum 'dren pa'i tshe mkhan por gsol ba btab pa'i bar ma /
khyim pa'i rtags spong bar khas blangs pa'i bar ma /
rab byung gi rtags yang dag par len par khas blangs pa'i bar ma rnams 'dren rigs pa'i phyir /
sum brgya pa las /
bla mar gsol btab bla ma nyams phyogs mthun /
zhes pa dang /
de'i 'grel pa 'od ldan las /
mkhan por gsol ba btab pa'i sngags las /
btsun pa bdag gi mkhan po mdzad du gsol zhes gang gis gsol ba btab pa sngon du btang nas khas len pa ste /
yongs su gtong ba ni nyams pa zhes bya'o / /
zhes pa dang /
yang sum brgya par /
khyim pa'i rtags ni spang bar smras pas na / /
de nyams phyogs mthun yongs su spang bya ste /
zhes pa dang /
de'i 'grel pa 'od ldan las kyang /
rab tu byung ba'i sngags las /
khyim pa'i rtags yongs su spong bar bgyi'o / /
zhes bya ba 'dis /
khyim na gnas pa'i rtags rnam par spang bar smras pa'i phyir te /
de nyams pa'i phyogs dang mthun pa'i yongs su spang bar bya ba yin no / /
zhes pa dang /
yang sum brgya pa las /
sdom brtson rtags ni khas blangs brjod pas na / /
der gtogs nyams pa'i phyogs mthun spang bya ste /
zhes pa dang /
de'i 'grel pa 'od ldan las kyang /
rab tu byung ba'i sngags las /
rab tu byung ba'i rtags yang dag par len to zhes 'byung ba'i phyir /
rab tu byung ba nyams pa'i phyogs dang mthun pa spang bar bya ba yin no / /
zhes gsungs pa'i phyir /
'dul ba rgya mtsho'i snying po las /
mkhan por gsol ba btab pa dang / /
khyim pa'i rtags ni spong ba dang / /
rab byung rtags ni len pa las / /
nyams pa rnam gsum bsnan pa yis / /
spang bya bcu gsum dag tu 'gyur /
zhes gsungs pa'i phyir /
'on kyang /
Tika chen rin chen phreng ba las ni /
bar ma'i tshul khrims gsum gyi ngos 'dzin la /
phyi ma gnyis sngar ltar las shAkya'i rgyal po gtso bo de rab tu byung ba'i rjes su bdag rab tu byung bar khas blangs pa'i bar ma de 'dren par mdzad 'dug pa brtags @# / /
dgos so / /
rigs pa de la brten nas /
dar chog gi skabs su rang nyid bsgrub bya de'i bsnyen rdzogs kyi mkhan po yin na /
bsgrub bya de rang nyid la brten nas bsnyen par rdzogs pa'i gang zag yin pas khyab zer ba'ang khegs so / /
kha cig na re /
khyod khyim pa yin na /
khyod kyi bsnyen rdzogs kyi mkhan po med pas khyab zer na /
rang gi bsnyen rdzogs kyi mkhan por 'os pa'i dge slong la bsnyen rdzogs kyis mkhan por gsol ba lan gsum btab cing thebs pa yang yin /
bsnyen rdzogs su sgrub ma zin pa yang yin pa'i gzhi thun par gyur pa'i bsgrub bya khyim pa de chos can /
der thal /
de'i phyir /
khyab pa khas /
ma grub na der thal /
de 'dra ba'i khyim pa yod pa'i phyir te /
dar chog la brten nas bsnyen rdzogs kyi sdom pa sngar med gsar du skye ba yod pa'i phyir te /
'dul ba lung gi bar sdom las /
rab tu ma byung bsnyen rdzogs dang /
zhes pa dang /
de'i sdom bshad du khyim pa rab tu ma byung bar bsnyen par rdzogs par bgyis na /
bsnyen par rdzogs pa zhes bgyi 'am /
ma rdzogs zhes bgyi /
u pa li bsnyen par ni rdzogs mod kyi /
rdzogs par byed pa la ni 'das pa dang bcas pa'o / /
zhes gsungs pa'i phyir /
kha cig /
dar chog la brten nas bsnyen rdzogs su sgrub pa'i bsgrub bya de la /
dngos dang bsam pa gang rung gi sgo nas lo bcu gnyis lon pa zhig nges par dgos so zhe na /
de mi 'thad par thal /
khyim so bzung ba'i bud med lo bcu gnyis lon pa'i rten la yang dar chog gi sgo nas de'i sdom pa gsar du skye ba yod pa'i phyir te /
rgya cher 'grel las /
lo bcu gnyis lon pa yan bsnyen par rdzogs par bya'o / /
lo bcu gnyis lon pa man chad ni khyim so bzung du zin kyang bsnyen par rdzogs par mi bya'o / /
zhes pa dang /
khyim so bzung ba ni lo bcu gnyis lon pa nyid do / /
zhes gsungs pa'i phyir /
kha cig /
gzhan sngar dang 'dra ba la skya ba'i dbang du byas pa yin no zhe na /
'o na bsnyen rdzogs kyi sdom pa thob pa'i skyes bu yin na /
lo nyi shu lon pas khyab par thal /
dam bca' de'i phyir /
'dod mi nus te /
bsgrub bya lo nyi shu ma lon par bsnyen par rdzogs na ma lon par bsnyen par rdzogs pa'i ltung byed skyed pa'i phyir /
kha cig /
'dir ma khyab zer /
ma grub na der thal /
rtsa bar /
bsnyen par rdzogs par bya ba lo nyi shu ma lon pa nyid la'o / /
zhes pa dang /
ma lon par bsnyen par rdzogs pa'i ltung byed do / /
zhes gsungs pa'i phyir /
gong gi ma khyab zer ba de la khyab par thal /
de'i bslab pa 'cha' ba'i gzhir gyur pa'i las dang po ba yod pa gang zhig /
de yin na rang gi bsnyen rdzogs byas pa'i skyes bu yang yin /
lo nyi shu ma lon pa yang yin pa'i gzhi thun yod dgos pa'i phyir /
kha cig /
dar chog la brten nas bar ma rab byung gi tshul khrims sngon du ma song bar dge tshul dge slong gi sdom pa gsar du mi skye ba dang /
mkhan po med par dar chog la brten nas bar ma rab byung gi tshul khrims gsar du mi skye ba nang 'gal te /
dar chog la brten nas bar ma rab byung gi tshul khrims sngon du ma song bar dge tshul dge slong gi sdom pa gsar du skye bar thal /
dar chog la brten nas mkhan po med par dge tshul dge slong gi sdom pa gsar du skye ba gang zhig /
mkhan po med par dar chog la brten nas bar ma rab byung gi tshul khrims mi skye ba'i phyir /
dang po grub ste /
dar chog la brten nas mkhan po med par dge slong gi de gsar skye yod par gong du bsgrub zin pa gang zhig /
des dge tshul gyi de la mtshungs pa'i phyir /
rtsa rtags gnyis pa ni rang lugs la'ang grub bo / /
kha cig /
dar chog la brten nas mkhan po med par bar ma rab byung gi tshul khrims skye ba yod zer na /
de med par thal /
dge tshul gyi slob dpon med par dge tshul gyi sdom pa gsar du mi skye ba'i phyir te /
las slob med par dar chog la brten nas bsnyen rdzogs kyi sdom pa gsar du mi skye ba'i phyir ro / /
'on kyang spyir bar ma'i tshul khrims yin na /
mkhan po la brten nas thob pas ma khyab ste /
sngon chog la brten nas thob pa'i de yod pa'i phyir te /
kha cig /
dar chog gi skabs gzhir bzhag la /
dge bsnyen gyi sdom @# / /
ba byin nas zhag 'ga' zhig nges par dge bsnyen la gnas nas de rjes rab byung du sgrub par byed dgos zer na /
de mi 'thad par thal /
dge bsnyen gyi sdom pa byin pa'i rjes de ma thag bsgrub bya de /
rab byung zhu ba'i dge slong la gtad dgos pa gang zhig /
bar ma rab byung du bsgrub zin ma thag /
dge tshul gyis slob dpon du 'os pa'i dge slong la gtad dgos pa'i phyir /
dang po grub ste /
rtsa bar /
rang gi dge bsnyen nyid du nye bar bsgrub nas dge 'dun la zhu ba'i dge slong la gtad par bya'o / /
zhes gsungs pa'i phyir /
gnyis pa grub ste /
rtsa bar /
dge tshul nyid du nye bar sgrub pa'i dge slong la gtad par bya'o / /
zhes gsungs pa'i phyir /
gzhan yang dam bca' de mi 'thad par thal /
sdom pa gsum po de snga ma snga ma'i mjug thog tu phyi ma len du rung ba yin pa'i phyir te /
mkhan po 'os pa'i dge slong gcig gis drung du rab tu 'byung rung gi skyes bu gnyis 'ongs te /
nged gnyis cig car du khyod kho na'i drung du rab byung byed zer ba de la /
dge slong des de gnyis dus mnyam du rab byung dang dus mnyam du dge tshul sgrub nas /
bsnyen rdzogs sgrub pa'i lo grangs lon na gang lon pa de sgrub cing /
gnyis kas de 'dra ba'i lo ma lon na /
gang rung gcig gnas pa'i don du dge slong gcig la re zhig gtad dgos par gsungs pa'i phyir te /
rtsa bar /
dge tshul gcig las lhag pa nye bar gnas par mi bya'o / /
gal te so sor rab tu 'byung bar mi 'dod na /
rgan pa rab tu byung la bsnyen par rdzogs par bya'o / /
ma lon na gzhan la re zhig gnas pa'i don du gtad par bya'o / /
zhes gsungs pa'i phyir /
kha cig /
dar chog la brten nas dge slong ma'i sdom pa skye ba la /
tshangs spyod nyer gnas kyi sdom pa nges par sngon du 'gro dgos zer na /
mi 'thad par thal /
dge slong pha'i cho ga tsam la brten nas /
de las sdom pa gsar du skye ba yod pa'i phyir te /
rtsa bar /
dge slong dang dge slong ma dag gi ni las gzhan byad pa ma yin no / /
zhes gsungs pa'i phyir /
byas pa la kho na re /
dam bca' de 'thad par thal /
rtsa bar /
tshangs par spyod pa la nye bar gnas pa'i sdom pa ma sbyin par bsnyen par rdzogs par mi 'gyur ro / /
zhes gsungs pa'i phyir na ma khyab /
de ni nyes med phun tshogs kyi dbang du byas pa'i phyir /
kha cig /
nyes med phun tshogs kyi dge slong gi sdom pa yin na /
sdom pa snga ma gnyis sngon du song bas khyab zer na /
tshur shog gi sgo nas bsnyen par rdzogs pa'i bsnyen rdzogs kyi sdom pa chos can /
der thal /
de'i phyir /
rtags gsal gnyis ka chos can gyis grub bo / /
kha cig /
dar chog la brten nas thob pa'i nyes med phun tshogs kyi dge slong ma'i sdom pa yin na /
dge slob ma'i sdom pa sngon du song bas khyab zer na /
dar chog la brten nas nyes med phun tshogs kyis dge slong ba'i sdom pa thob pa'i dge slong pa dge slong mar mtshan gyur ba'i dge slong ma'i sdom pa chos can /
der thal /
de'i phyir /
khyab pa khas so / /
rtags der thal /
de yod pa'i phyir /
de 'dra ba'i dge slong ma yod pa'i phyir /
mdzod las /
mtshan las ming ni 'pho ba'i phyir /
zhes gsungs pa'i phyir /
rtsa bar 'dod na /
de mtshan 'gyur kha ma'i dge slong des dge slong ma'i sdom pa thob par thal lo / /
'dod mi nus /
kha cig /
bud med kyi rten la dge bsnyen dang dge tshul gyi sdom pa thob cing /
dar chog la brten nas thob pa'i nyes med phun tshogs kyi dge slong ma'i sdom pa yin na /
dge slong ma'i sdom pa sngon du song bas khyab zer na /
bud med kyi rten la dge bsnyen dang dge tshul gyi sdom pa thob de rjes su mtshan gyur nas /
de'i rten la dar chog la brten nas nyes med phun tshogs kyi dge slong gi sdom pa thob pa'i dge slong pha de /
mar mtshan gyur ma thag pa'i dge slong ma'i sdom pa chos can /
der thal /
de'i phyir /
khyab pa khas so / /
ma grub na /
der thal /
de 'dra ba'i dge slong ma yod pa'i phyir te /
so thar gyi rab byung gi sdom ldan gyi skyes bu yang yin /
mtshan lan gnyis rab byung gi rten la gyur ba yang yin pa'i gzhi mthun pa yod pa'i phyir te /
rtsa bar /
dang po la ni mi nyams so / /
zhes pa dang /
de'i rgya cher 'grel las /
dang po gnyis la mi nyams so / /
zhes bya ba sdom pa ste /
mtshan gyur ba dang po dang gnyis pa la ni sdom pa yod do / /
@# / /
zhes gsungs pa'i phyir /
de gnyis mtshan gyur ba'i rten la de gsar du skye ba yod pa dang /
de lan gsum gyur na sngar gyi sdom pa gtong ba dang /
de'i rten la gsar skye med par rtsa 'grel gnyis las bshad do / /
kha cig /
mi gcig nyid dang por gzhon nu de rjes dar ma /
de rjes rgan por 'gyur ba ltar du sdom gsum rim gyis blangs pa'i tshe /
snga ma snga ma phyi ma phyi mar gnas gyur ba yin te /
zhu 'grel las /
gzhon nu dang dar la babs pa dang /
rgan po nyid bzhin du rab tu byung ba bsnyen par ma rdzogs pa nyid dang bsnyen par rdzogs pa ste tha dad pa ma yin no / /
zhes gsungs pa'i phyir zer na /
'o na de gsum rim gyis blangs ba'i dge slong des dge slong gi bslab pa phul ba des sdom pa snga ma gnyis kyang gtong bar thal /
dam bca' de'i phyir /
khyab ste /
mdzod 'grel las /
de ltar ma yin na dge slong gi bslab pa phul bas sdom pa gsum char gtong bar 'gyur ba zhig na de ni mi 'dod do / /
zhes gsungs pa'i phyir /
rtsa bar 'dod mi nus te /
des dge slong gi sdom pa tsam 'bul 'dod kyi bsam pa drag pos kun nas blangs nas phul bas dge tshul gyi sdom pa dang /
dge bsnyen gyi sdom pa mi gtong ba yin pa'i phyir te /
rtsa bar /
dge tshul lam /
za ma 'am zhes pa dang /
Tik chen rin chen phreng ba las kyang /
dge tshul du bzung du gsol zhes pas dge slong gi sdom pa gtong gi /
dge bsnyen dang dge tshul gyi sdom pa gtong bar ma nges so / /
zhes gsungs pa'i phyir /
zhu ba'i 'grel ba sngar gyi de'i shes byed du drangs pa la 'brel med de /
lung des ni sdom gsum rim gyis blangs la chags pa'i dbang du byas na /
sdom pa phyi ma gnyis rim gyi len par nges pa'i dge bsnyen de'i rgyud la dge tshul gyi sdom pa nam skyes pa'i tshe dge tshul dang /
dge slong gi sdom pa nam skyes pa'i tshe dge slong du gyur pa yin no / /
zhes dpe'i sgo nas bstan pa yin pa'i phyir /
de lta ma yin na /
rtsa ba'i dam bca' de mi 'thad par thal /
sdom gsum rim gyis blangs pa'i tshig phyi ma dge slong gi sdom pa yin la /
dge slong gi rgyud la dge tshul gyi sdom pa yod pa'i phyir te /
rgya cher 'grel las /
tshig phyi ma ste bsnyen par rdzogs pa nyid do / /
de la tshig snga ma de dang ldan pa ma yin pa ma yin te /
zhes gsungs pa'i phyir /
byas pa la kho na re /
sdom gsum rim gyis blangs pa'i dge slong des /
sbyor dngos rjes gsum tshang ba'i sgo nas mi gcig bsad na /
dge slong gi sdom pa dang 'gal ba byas pa'i cha nas pham pa dang /
sdom pa snga ma gnyis dang 'gal ba'i pham 'dra'i nyes byas dang /
bsod nams ma yin pa gsum 'byung bar thal /
de'i rgyud la sdom pa gsum ka yod pa gang zhig /
des de gsum ka dang 'gal bar byas pa'i phyir na ma khyab /
'dod na /
mar ngo sngon 'gro'i dbang du byas pa'i tshes dgu'i nyin gung /
ka ba gcig la nyi ma'i 'od zer phog pa'i phyogs gzhan cig shos der zla ba'i 'od zer dang /
skar ma'i 'od zer phog pa'i cha nas grib ma log pa zhig bzhag tu yod par thal /
de'i nyin gung nyi zla skar gsum ka'i 'od yod pa'i phyir te /
de'i dus su de gsum yod pa'i phyir /
rtsa bar 'dod mi nus pa gong gi sgrub po / /
des na de'i rgyud la de gsum yod cing /
de ltar 'gal ba byas pa'i tshe /
ltung ba ngo bo tha dad pa gsum gyi bcas pa ma mdzad cing /
de phyir bcos kyang rigs mi 'dra ba gsum byed mi dgos so / /
kha cig /
dge bsnyen gyi sdom pa yin na khyim pa'i rten can gyi sdom pa yin pas khyab zer ba dang /
dge tshul gyi sdom pa yin na dge tshul gyi rten can gyi sdom pa yin pas khyab zer na bstan pa la rim gyis zhugs pa'i dge slong rnam dag gi rgyud kyi dge bsnyen gyi sdom pa dang /
dge tshul gyi sdom pa gnyis kyi rim pa bzhin ma nges so / /
byas pa la kho na re /
dge bsnyen gyi sdom pa yin na /
khyim pa'i rten can gyi sdom pa yin dgos par thal /
de yin na khyim pa'i sdom pa yin dgos pa'i phyir na ma khyab /
'o na dge tshul gyi sdom pa la de ltar dgos par thal /
dge bsnyen la de'i phyir /
rtags khas /
'dod na /
sngar gyi des ma nges so / /
des na khyim pa'i rgyud la dge tshul yan gyi sdom pa med cing /
dge tshul gyi rgyud la dge @# / /
slong gi sdom pa med de /
dge slong khyim par babs na dge slong gi sdom pa 'bul dgos /
dge tshul khyim par babs na dge tshul gyi sdom pa 'bul dgos pa'i phyir /
yang kho na re /
dge bsnyen yin na khyi pa'i rigs can yin pas khyab zer ba mi 'thad par thal /
go mi'i dge bsnyen de rab byung yin pa'i phyir zer na /
de ni rtags ma grub ste /
des ji srid 'tsho'i bar du nyin re bzhin bsnyen gnas len pa gang zhig /
rab byung gis bsnyen gnas kyi sdom pa len mi rigs pa'i phyir /
dang po grub ste /
mngon pa kun las btus kyi dar Tik las /
ji srid 'tsho'i bar du bsnyen gnas kyi sdom pa tsam la gnas pa'i go mi'i dge bsnyen du bshad do / /
zhes gsungs pa'i phyir /
kha cig /
dge bsnyen gyi rgyud kyi sdom pa yin na /
dge bsnyen gyi sdom pa yin pas khyab zer na /
dge bsnyen gyi rgyud gyi bsnyen gnas gyi sdom pa chos can /
der thal /
de'i phyir /
khyab pa khas /
rtags grub ste /
de yod pa'i phyir /
bsnyen gnas kyi sdom pa blangs pa'i dge bsnyen yod pa'i phyir te /
snga dro bsnyen gnas blangs nas /
phyi dro dge bsnyen gyi sdom pa blangs pa'i gang zag yod pa'i phyir /
gzhan yang gsal ba de yod par thal /
bsnyen gnas dge bsnyen la gso sbyong du gsungs ba'i phyir te /
dge bsnyen la gso sbyong gcig yod pa'i phyir /
kha cig /
sdom pa thams cad kyi rten du skyabs 'gro nges par dgos zer ba dang /
bsam gtan gyi sdom pa yin na /
sdom pa yin dgos zer ba nang 'gal te /
dam bca' dang po de mi 'thad par thal /
dam bca' phyi ma 'thad pa gang zhig /
bsam gtan gyi de yin na rang gi rten du skyabs 'gro dgos pas ma khyab pa'i phyir /
dang po dngos /
phyi ma ma grub na /
phyi rol ba'i rgyud kyi bsam gtan gyi sdom pa chos can /
der thal /
de'i phyir /
khyab pa khas /
ma grub na /
der thal /
de yod pa'i phyir te /
bsam gtan gyi dngos gzhi thob pa'i phyi rol pa yod pa'i phyir /
rtsa bar 'dod mi nus te /
phyi rol ba'i rgyud la skyabs 'gro med pa'i phyir te /
phyi nang gi khyad par skyabs 'gro'i sgo nas 'byed pa'i phyir ro / /
kha cig /
dge bsnyen gyi sdom pa dang por len pa'i tshe /
spang bya lnga spong bar khas blangs /
bsrung ba'i tshe /
spang bya lnga'i nang nas sna gcig gam /
gnyis sam gsum sogs gang rung gcig bsrungs pas chog ste /
dper na dbyar khas len pa'i tshe /
tshe zla gsum gyi bar khas blangs nas bsrung ba'i tshe /
tshes zla gcig gam byed gnyis tsam bsrungs nas dgag dbye byas chog pa yod pa'i phyir zer na /
de gnyis dpe don mi mtshungs te /
don de ni kha che bye brag tu smra bas khas len pa la /
slob dpon dbyig gnyen gyis yid ma rangs pa'i tshig brjod pas /
rang lugs su khas len mi rigs pa gang zhig /
dpe de ni rang lugs la khas len rigs pa'i phyir /
dang po grub ste /
mdzod las /
sna gcig spyod sogs ji lta bu / /
de bsrung pa la bsrung zhes grags / /
zhes gsungs pa'i phyir /
gnyis pa grub ste /
dbyar gnas kyi mjug tu dge slong 'thab krol byed pa dag 'ong nges pa thos pa lta bu'i dgag bya yod pa'i tshe de ltar byas pa'i chog pa'i phyir te /
de'i tshe gso sbyong gnyis sam gsum thal nas dgag dbye byas pas chog pa'i phyir te /
rtsa bar /
gal te gnas par khas blangs pa dag gis dge slong 'thab krol byed pa dag 'ong bar thos bar gyur na /
gal te gso sbyong gnyis sam gsum thal bar gyur na dgag dbye bya'o zhes gsung zhing /
Tik chen rin chen phreng ba las kyang /
dus kyi snga rol du dbye rung bar bstan pa ni /
zhes pa nas rang gi gnas der dgag dbye byed pa'i dus su /
gzhan nas dge slong 'thab krol byed pa 'ong bar thos par gyur na /
gal te gso sbyong gnyis sam gsum thal bar gyur na /
tshe bco lnga gcig dang bstun nas dgag dbye bya'o / /
zhes gsungs pa'i phyir /
kha cig /
dge bsnyen gyi kha na ma tho ba yin na /
ltung ba ma yin pas khyab zer na /
de mi 'thad par thal /
dge bsnyen gyis chang 'thung ba'i ltung ba yod pa'i phyir /
des de 'thungs pas ltung ba 'byung ba'i phyir /
shes bya dang gcig gang zhig /
mdzod las /
bcas @# / /
pa'i kha na ma tho ba / /
myos 'gyur las gzhan bsrung phyir ro / /
zhes pa dang /
de'i rang 'grel las kyang /
shAkya nad pa rnams la yang myos par 'gyur ba 'thung ba ma gnang ngo / /
'di skad du /
dge slong dag nga ston pa yin par smra ba rnams kyis myos par 'gyur ba rtswa'i rtse mos kyang btung bar mi bya'o / /
zhes kyang gsungs te /
zhes gsungs pa'i phyir /
kha cig /
rab byung sde lnga po gang rung gang zhig /
rtsab bzhi sogs spang bya bcu rang gi ngos skal gyi spang bya'i gtso bor byas nas spong bas rab tu phye ba'i rab byung gi sdom pa de dge tshul gyi sdom pa'i mtshan nyid dang /
de 'dra'i sdom ldan gyi skyes bu de dge tshul gyi mtshan nyid yin zer ba nang 'gal te /
bstan pa la rim gyis zhugs pa'i dge slong rnam dag de chos can /
dge tshul yin par thal /
de'i mtshan nyid de'i phyir /
khyab pa khas /
rtags de der thal /
de de'i rgyud kyi dge tshul gyi sdom pa la gnas pa'i skyes bu yin pa'i phyir /
ma khyab na nang 'gal /
rtags chos can gyi sgrub po / /
'dod mi nus te /
dge slong yin pa'i phyir /
kha cig /
rab byung sde lnga gang rung gang zhing /
rab byung gi kha na ma tho ba mtha' dag rang gi ngos skal gyi spang bya'i gtso bor byas nas /
spong ba'i bstan pa la zhugs pa yongs rdzogs kyi skyes pu de dge slong gi mtshan nyid yin gsungs na /
ston pa shAkya thub pa'i rgyud kyi dge slong gi sdom pa de /
rab byung gi kha na ma tho ba mtha' dag rang gi ngos skal gyi spang bya'i gtso bor byas nas spong ba'i sdom par thal /
ston pa shAkya thub pa de /
mtshan nyid de'i zur gyi phyi ma de yin pa'i phyir /
khyab pa khas so / /
ma grub na song /
der thal /
mtshon bya de'i phyir /
gsum pa khas /
rtsa bar 'dod mi nus te /
de'i ngos skal gyi spang bya'i gtso bo med pa'i phyir te /
chos can de'i phyir ro / /
kha cig /
khyod dge slong pha yin na /
khyod kyi bsnyen rdzogs kyi sdom pa de /
mchog la brten nas ma thob pas khyab zer na /
dar chog la brten nas nyes med phun tshogs kyi dge slong ma'i sdom pa thob pa'i dge slong ma /
dge slong phar mtshan gyur ba'i dge slong pha'i sdom pa de /
dar chog la brten nas thob pa ma yin par thal /
de 'dra ba'i dge slong pha de dar chog la brten nas bsnyen rdzogs kyi sdom pa thob pa ma yin pa'i phyir /
te /
des mchog la brten nas bsnyen rdzogs kyi sdom pa thob pa ma yin pa'i phyir /
ma grub na /
rim bzhin song /
de chos can /
de chos can /
der thal /
dge slong pha yin pa'i phyir /
gsum pa khas /
rtsa bar 'dod mi nus te /
dar chog la brten nas nyes med phun tshogs kyi dge slong ma'i sdom pa thob pa'i dge slong ma de phar mtshan gyur ba'i dge slong pha des dar chog la brten nas dge slong gi sdom pa thob pa'i phyir te /
de 'dra'i dge slong ma des dar chog la brten nas dge slong gi sdom pa thob pa'i phyir ro / /
gzhan yang /
de 'dra ba'i dge slong pha des mchog la brten nas dge slong gi sdom pa thob par thal /
de 'dra ba de mchog la brten nas dge slong gi sdom pa thob pa sngon du song zhing /
de las ma nyams pa'i gang zag yin pa'i phyir ro / /
gzhan yang /
gsal ba snga ma der thal /
sngon chog la brten nas bsnyen par rdzogs pa'i dge slong pha dge slong mar mtshan gyur pa'i dge slong ma des /
sngon chog la brten nas dge slong gi sdom pa thob pa'i phyir dang /
dar chog la brten nas dge tshul ma'i sdom pa thob pa'i dge tshul ma mtshan gyur pa'i dge tshul pha de /
bud med kyi rten la dge tshul gyi sdom pa 'bogs pa'i cho ga byas pa la brten nas dge tshul gyi sdom pa thob pa'i gang zag yin pa'i phyir /
kha cig /
dge slong pha ma gnyis dge slong min /
des dge tshul dang dge bsnyen sogs la 'dra zer na /
dam bca' dang po'i de mi 'thad par thal /
dge slong pha ma gnyis dge slong yin pa'i phyir /
dgra bcom pa pha ma gnyis dgra bcom pa yin pa'i phyir te /
de gnyis yod pa'i phyir /
gzhan yang /
dge slong pha ma gnyis dge slong yin par thal /
de gnyis yod pa'i phyir te /
de gnyis dang /
dge bsnyen pha ma gnyis yod pa'i phyir /
de bzhi po de la 'khor rnam bzhi zhes pa'i tha snyad btags pa yin pa'i phyir te /
'khor rnam bzhi yod pa'i phyir /
gzhan yang /
dge bsnyen pha ma gnyis yod par thal /
mdo las /
dge bsnyen gzugs can snying po @# / /
dang / /
dge bsnyen ma ni sa ga dang /
zhes gsungs pa'i phyir /
byas pa la kho na re /
rtsa ba'i dam bca' 'thad par thal /
dge slong gi sdom pa dge slong yin pa'i phyir /
rgya cher 'grel las /
dge slong nyid ces bya ba ni /
dge slong gi dngos po yin la /
zhes gsungs pa'i phyir na ma khyab /
'o na dge bsnyen dang dge tshul gnyis ka bsnyen par rdzogs par thal /
rtsa bar /
dge bsnyen nyid dang /
dge tshul nyid ces sogs gsungs pa'i phyir /
khyab pa khas /
de ltar ma yin na /
'dul ba lung las /
dge slong gi dge 'dun gdugs tshod la spyan 'dren pa'i gtam rgyud bshad pa mi 'thad pa dang /
mkhan po'i rgyud kyi sdom pas bsgrub bya la chos gos gsum sbyin zhing nga skon pa dang /
bsgrub bya rab byung dang bsnyen rdzogs su sgrub pa'i bya ba byed pa yin par thal /
dge slong gi sdom pa dge slong yin pa gang zhig /
mkhan po'i rgyud kyi sdom pa mkhan po yin pa'i phyir /
dang po dngos /
phyi ma ma grub na 'bud /
des rab byung zhu ba po /
gsang ston /
las slob /
dus sgo brjod pa sogs la'ang 'dre'o / /
byas pa la kho na re /
slob pa dang mi slob pa gang rung yin na skyes bu yin dogs par thal /
dge bsnyen dang dge tshul dge slong gsum po gang rung yin na /
skyes bu yin dgos pa'i phyir na ma khyab /
'dod na 'og tu 'gog /
kha cig na re /
'di skabs su byang sems kyi sdom pa dang /
sngags sdom khas len pa ni mi 'thad snyam ste /
skabs 'dir theg chen khas len mi rigs pa'i phyir te /
'phags pa'i rtogs pa thob pa'i tshogs sbyor pa med pa'i phyir te /
nyan thos kyi sbyor lam drod rtse gang rung nas sangs rgyas kyi lam du ldog pa yod kyang /
de'i bzod pa thob nas der ldog pa med /
nyan thos kyi sbyor lam bzod pa man chad nas rang rgyal du ldog pa yod kyang /
de'i chos mchog nas der ldog pa med pa'i phyir ro / /
mdzod las /
gnyis slob rigs las log nas ni / /
sangs rgyas su 'gyur gzhan gsum yang / /
zhes gsungs pa'i phyir /
kha cig /
theg pa thun mong ba gzhir bzhag pa /
bsnyen gnas yan lag brgyad pa'i sdom pa 'bogs pa'i tshe /
gso sbyong yan lag brgyang ba'i 'bogs chog byed par mdzad la /
de ni ches mi 'thad de /
de gnyis gang nas bshad pa'i khungs mi gcig /
gang gis len pa'i rten gyi gang zag mi 'dra /
gang las blangs ba'i yul mi 'dra /
len pa'i bsam pa mi 'dra /
len pa'i dus mi 'dra /
len pa'i cho ga mi 'dra /
cho ga'o brjod tshul mi 'dra /
ched du bya ba mi 'dra /
thob bya'i don gyi 'bras bu mi 'dra /
ji ltar bsrungs pa'i dpe mi 'dra /
rnam par dag byed kyi yan lag mi 'dra ba ste /
khyad par bcu gcig yod pa'i phyir /
dang po grub ste /
bsnyen gnas len pa'i cho ga ni bram ze gnas 'jog gi med las gsungs /
cig shos de ni bya rgyud don yod zhags pa'i rtogs pa brjod pa'i rgyud dam cho ga zhib mo'i rgyud nas gsungs pa'i phyir /
gnyis pa grub ste /
bsnyen gnas ni rab byung gis blang du mi rung la /
cig shos ni dge slong gis kyang blangs pas chog pa'i phyir /
gsum pa grub ste /
dang po nges par gang zag gzhan gcig las blang dgos pa dang zhig /
cig shos de rten gyi drung du blangs chog pa'i phyir /
rtags dang po grub ste /
mdzod las /
nang bar gzhan las nod par bya /
zhes pa dang /
de'i rang 'grel las /
gzhan las nod par bya'i rang las ni ma yin no / /
zhes gsungs pa'i phyir /
rtsa ba'i bzhi pa grub ste /
bsnyen gnas kyi sdom pa ni myang 'das tsam thob 'dod kyi bsam pa la brten nas skye la /
cig shos kyi sdom pa skye ba la nges par sangs rgyas thob 'dod kyi bsam pa dgos pa'i phyir /
rtsa ba'i lnga pa grub ste /
bsnyen gnas len pa'i tshe nyi ma ma shar gong du nges par blang dgos la /
cig shos len pa'i dus tshong nges pa med pa'i phyir /
rtsa ba'i drug pa grub ste /
bsnyen gnas len pa'i tshe dgongs gsol dang skyabs \u0f38'gro gnyis sngon du btang ste khas len lan gsum byas pa'i sgo nas len dgos la /
cig shos ni phyogs bcu'i sangs rgyas dang byang chub sems dpa' thams cad la dgongs gsol sngon du btang ba'i sgo nas ji ltar sngon gyi de bzhin gshegs pa dgra bcom pa zhes sogs kyi tshogs @# / /
len pa yin pa'i phyir /
rtsa ba'i bdun pa grub ste /
bsnyen gnas kyi tshe de len pa'i cho ga lan gsum brjod rjes bslab bya brjod pa lan cig byas pas chog la /
gso sbyong len pa'i tshe /
de len pa'i cho ga bslab bya dang bcas pa tshar gsum brjod dgos pa'i phyir /
rtsa ba'i brgyad pa grub ste /
bsnyen gnas kyi sdom pa len pa ni rang don tsam du blangs pas skye la /
gso sbyong gi sdom pa ni nges par sems can gzhan gyi don du len dgos pa'i phyir /
rtsa ba'i dgu pa grub ste /
bsnyen gnas kyi thob bya'i don ni 'bras bu thar pa tsam thob phyir du len la /
gso sbyong ni rdzogs byang thob phyir du len pa yin pa'i phyir /
rtsa ba'i bcu pa grub ste /
bsnyen gnas kyi bslab bya brjod pa'i tshe dgra bcom pa tsam dper brjod nas byas pas chog la /
gso sbyong gi dngos gzhi'i cho ga'i skabs su yang sngon gyi de bzhin gshegs pa sogs dper byed dgos pa'i phyir /
rtsa ba'i bcu gcig pa grub ste /
bsnyen gnas kyi tshe bslab bya brjod pa'i rjes su thabs legs tsam byas pas cho ga la /
gso sbyong gi tshe rjes su tshul khrims rnam dag gi gzungs nyer gcig 'don dgos pa'i phyir ro| |der ma zad bsnyen gnas kyi sdom pa ni theg pa chung ngu'i rigs can gyi dbang du byas pa dang /
so thar gyi sdom pa yin la /
gso sbyong gi sdom pa ni theg pa chen po'i gsang sngags kyi dam tshig gis zin pa'i sdom pa tsam du khas blangs chog cing /
'on kyang de sngags sdom ni ma yin te /
bya rgyud dang spyod rgyud kyi cho ga tsam la brten nas sngags sdom gsar skye med pa'i phyir te /
de gnyis kyi cho ga tsam la brten nas rdo rje slob dpon gyi dbang mtshan nyid pa gsar du thob pa med pa'i phyir ro / /
'di dag ni theg pa che chung gnyis ka'i thun mong ba'i dbang du byas nas /
gsung rab spyi la go ba chags pa'i ched du byas nas bkod pa yin gyis /
skabs 'dir khas blang du mi rung ste /
skabs 'dir rgyud sde bzhi'i gzhung khas len mi rigs pa'i phyir te /
'dir yum gyi mdo khas len mi rigs pa'i phyir te /
'dir bar pa mtshan nyid med pa'i chos 'khor khas len mi rigs pa'i phyir te /
'dir lung gi chos 'khor la bden bzhi'i chos 'khor kho nar nges par khas len rigs pa'i phyir te /
'dir mthong lam kho na rtogs pa'i chos 'khor du khas len pa'i phyir te /
mdzod las /
chos kyi 'khor lo mthong ba'i lam /
zhes pa dang /
de'i rang 'grel las /
rgyu ba ni 'khor lo'o / /
de dang chos mthun pa'i phyir mthong ba'i lam ni chos kyi 'khor lo yin pa'i phyir ro / /
zhes gsungs pa'i phyir /
! skyabs su 'gro ba khas blangs pa'i tshig rtsom pa dang dge bsnyen nyid dang| dge tshul nyid du khas blangs pa'i tshig bya'o / /
zhes pa sngar ltar la /
gnyis pa la /
dge bsnyen gyi sdom pa len tshul spyir bstan pa dang /
skyabs 'gro'i rnam gzhag bye brag tu bshad pa gnyis /
dang po la gang las len pa'i yul /
gang gis len pa'i rten| dngos po gang blang ba /
cho ga gang gis blang ba dang bzhi las /
dang po ni /
rab byung mi sgrub par dge bsnyen tsam sgrub 'dod pa'i bsgrub bya rnams kyis ni /
yul dge bsnyen gyi sdom ldan gang yang rung ba zhig gi drung du blangs pas chog ste /
'di len pa'i yul ston pa na dge bsnyen gyi sdom pa brgyad pa'i 'grel pa las /
sdom gnas zhes bya ba ni dge bsnyen gyi sdom pa la gnas pa rnams yin gyis /
zhes gsungs pa'i phyir /
rab byung de ma thag tu sgrub pa'i dbang du byas nas dge bsnyen du sgrub pa'i tshe /
bsgrub bya de rang gi mkhan por 'gyur nges kyi dge slong de las dge bsnyen gyi sdom pa blang dgos te /
de 'dra'i dge slong des bsgrub bya de dge bsnyen du sgrubs zin nas bsgrub bya de dge 'dun la rab byung zhu ba'i phyir du dge slong gcig la gtad dgos pa'i phyir te /
rtsa bar /
rang gi dge bsnyen nyid du nye bar sgrubs nas dge 'dun la zhu ba'i dge slong la gtad par bya'o / /
zhes gsungs pa'i phyir /
gnyis pa ni /
lha klu la sogs pa'i mi ma yin pa'i 'gro ba pa'i rten la dge bsnyen gyi sdom pa sogs so thar gyi sdom pa gsar du mi skye la /
mi yin kyang byang gi sgra mi snyan pa'i @# / /
rten la de rnams gsar du mi skye ste /
rtsa bar /
mi ma yin pa'i 'gro ba pa dang /
byang gi sgra mi snyan pa ni sdom pa'i zhing nyid ma yin no / /
zhes gsungs pa'i phyir /
des na byang gi sgra mi snyan pa'i mi ma gtogs gling gzhan gsum gyi skyes pa dang bud med gang yang rung ba la /
ma bsad pa sogs so thar gyi sdom pa skye ba'i bar chad dang mi ldan zhing /
sdom pa len 'dod kyi bsam pas zin pa'i skyes bu'i rten la de gsar du skye ba yin gyis za ma dang ma ning dang /
mtshan gnyis cig char du byung ba dang /
mtshan lan gsum du gyur pa rnams kyi rten la dge bsnyen gyi sdom pa sogs so thar gyi sdom pa gsar du skye ba med de /
mdzod las /
za ma ma ning sgra mi snyan / /
mtshan gnyis ma gtogs mi rnams la / /
sdom min sdom pa'ang de bzhin la /
zhes pa dang /
de'i rang 'grel las /
mi'i 'gro ba kho na la yod kyis gzhan dag la ma yin no / /
de la yang za ma dang ma ning dang mtshan gnyis pa dang /
byang gi sgra mi snyan pa rnams ni ma gtogs so / /
zhes pa dang /
'dul ba rgya mtsho'i snying po las /
de ltar so thar rigs brgyad po / /
sgra mi snyan pa ma gtogs pa'i| |gling gsum skyes pa bud med kyi / /
rten la skye yi za ma dang / /
ma ning mtshan gnyis sogs la min /
zhes gsungs pa'i phyir /
gsum pa ni /
dang po dge bsnyen gyi sdom pa blang bar bya ba yin te /
skabs kyis 'grub pa'i phyir /
bzhi pa ni /
cho ga sbyor dngos rjes gsum gyi sgo nas dge bsnyen gyi sdom pa blang dgos te /
de ltar karma sha tam las bshad pa'i phyir /
rtsa ba'i gnyis pa la /
so thar gyi sdom pa dang bar ma'i tshul khrims gnyis kyi sngon du skyabs 'gro 'gro dgos par bstan pa dang /
skyabs 'gro'i rnam gzhag dngos bshad pa dang gnyis las /
dang po ni /
de gnyis kyi sngon du skyabs 'gro dgos pa'i rgyu mtshan yod de /
de gnyis gang rung yin na 'khor ba las 'bral 'dod kyi nges 'byung gi bsam pas zin pa'i tshul khrims yin dgos pa gang zhig /
skyabs 'gros nges 'byung gi bsam pa sgrub par byed pa'i phyir /
dang po grub ste /
'di nyid las /
nges par 'byung ba'i tshul khrims kyi dbang du byas te /
zhes pa dang /
rgya cher 'grel las /
mya ngan las 'das pa'i bsam pa brtan po med par sdom pa mi skye bas /
skyabs su 'gro bas mya ngan las 'das pa'i bsam pa brtan po sgrub par byed de /
zhes pa dang /
gzhi Tik las /
thar pa'i bsam pa med par sdom pa mi skye'o / /
zhes pa dang /
mdzod kyi rang 'grel las /
phyi rol pa rnams la yang dag par blangs pa'i tshul khrims med dam zhe na /
zhes gsungs pa'i phyir /
de yang de ni srid pa la brtan pa'i phyir te /
zhes pas /
phyi rol pa'i rgyud la 'khor ba mtha' dag la 'bral 'dod kyi bsam pa med par bstan cing /
de'i rgyud la de 'dra'i bsam pa med de /
de'i rgyud la khams gong ma'i sas bsdus kyi zag bcas kyi bde ba la 'bral 'dod kyi blo med pa'i phyir te /
des khams gong ma'i gang zag gi rgyud la khyab pa 'du byed kyi sdug bsngal khas mi len pa'i phyir ro / /
rtags gnyis pa grub ste /
sdom pa len pa'i tshe 'khor ba'i nyes dmigs bshad nas /
de las skyob pa'i phyir du dkon mchog gsum la skyabs su 'gro ba yin la /
'dod chags dang bral ba rnams kyi mchog chos la skyabs su mchi /
zhes pa'i tshig 'di nges 'byung gi bsam pa dngos su ston byed yin pa'i phyir te /
tshig des skyabs su 'gro ba po'i bsgrub bya de'i thob byar gyur pa'i myang 'das de la don gnyer gyi 'dun pa skye dgos par bstan pas de de'i 'bras skyabs su bstan pa'i phyir ro / /
yang rkang gnyis rnams kyi mchog sangs rgyas la skyabs su mchi /
zhes pa'i tshig des skyabs su 'gro ba po'i bsgrub bya de'i rgyu'i skyabs su gyur ba'i sangs rgyas dkon mchog de bstan pa yin te /
tshig des de la lam ston pa po'i sangs rgyas dkon mchog de bstan pa'i phyir /
gnyis pa bshad zin /
yang tshegs rnams kyi mchog dge 'dun la skyabs su mchi /
zhes pa'i tshig des bsgrub @# / /
bya de'i myang 'das bsgrub pa'i zla grogs su gyur pa'i dge 'dun dkon mchog de bstan pa yin te /
de 'dra'i tshig des bsgrub bya de rang nyid kyi de 'dra'i zla grogs la brten nas myang 'das sgrub dgos zhes bstan pa'i phyir /
rgya cher 'grel las /
skyabs su 'gro bas mya ngan las 'das pa'i bsam pa brtan po sgrub par byed de /
ji ltar zhe na /
rkang gnyis rnams kyi mchog sangs rgyas la skyabs su mchi'o / /
zhes bya ba 'dis ni lam nye bar ston par mdzad pa la yang dag par brten par byed de /
'dod chags dang bral ba rnams kyi mchog chos la skyabs su mchi'o zhes bya ba 'dis ni /
chos kyi mchog mya ngan las 'das pa la yang dag par brten par byed /
tshogs rnams kyi mchog dge 'dun la skyabs su mchi /
zhes bya ba 'dis ni /
mya ngan las 'das pa'i grong khyer du 'gro ba'i zla grogs la yang dag par brten par byed pa'i phyir te /
zhes pa dang /
de'i don 'chad pa na /
Tik chen rin chen phreng ba las /
'o na 'di gnyis kyi sbyor ba la skyabs 'gro byed pa ci zhe na /
zhes pa nas /
zla grogs la yang dag par brten par byed pa'i phyir /
zhes pa'i bar gsungs pa'i phyir ro / /
kho na re /
dge bsnyen dang dge tshul sogs sgrub pa'i tshe skyabs 'gros nges 'byung gi bsam pa 'dren na /
dar chog la brten nas bsnyen rdzogs sgrub pa'i cho ga la skyabs 'gro med pas de'i tshe nges 'byung gi bsam pa med par 'gyur ro / /
zhe na /
mi 'gyur te /
de'i sbyor ba'i cho ga'i tshig zur gyi bsnyen par rdzogs pa zhes pa'i tshig des /
nges 'byung gi bsam pa bstan pa'i phyir te /
de'i tshig zur gyi rdzogs pa ni gnod 'tshe thams cad dang bral ba'i mya ngan las 'das pa la 'jug /
bsnyen pa ni de 'dra ba'i myang 'das la nye ba la 'jug pa'i phyir /
rgya cher 'grel las /
bsnyen par rdzogs pa'i dus na ni bsnyen par rdzogs zhes bya ba'i sgra kho na las /
mya ngan las 'das pa'i bsam pa brtan po rtogs par bya ste /
'di ltar bsnyen par rdzogs pa zhes bya ba la rdzogs pa zhes bya ba ni /
gnod pa thams cad dang bral ba'i dngos po la bya ste /
zhes pa nas /
de'i phyir bsam pa thams cad kyi mya ngan las 'das pa dang nye bar gyur pa ni /
bsnyen par rdzogs pa yin no / /
zhes pa'i bar dang /
de'i don 'chad pa na /
Tik chen rin chen phreng ba las /
bsnyen rdzogs kyi tshe skyabs 'gro mi byed pas /
myang 'das kyi bsam pa gang gis 'grub ce na /
bdag bsnyen par rdzogs par mdzad du gsol zhes pas 'grub ste /
de'i don rdzogs pa ni gnod pa thams cad dang bral ba'i myang 'das yin la /
bsnyen pa ni nye pa yin pas /
bsam pa thams cad kyi bdag mya ngan las 'das pa la nye bar mdzad du gsol zhes bya ba yin pa'i phyir ro / /
zhes gsungs pa'i phyir ro / /
rang res so thar gyi sdom pa yin na /
nges 'byung gi bsam pas zin pas khyab byas pa la /
kho na re /
de mi 'thad de /
myang 'das kyi bsam pas ma zin par so thar gyi sdom pa gsar du skye ba yod pa'i phyir te /
kun dga' bo'i tsha bo gnyis rab tu byung bar lung gzhi las gsungs /
ston pa'i gcung mdzes dga' bo rab tu byung bar lung phran tshegs las gsungs /
'char ka dang nye sde gnyis rab tu byung bar lung rnam 'byed las gsungs pa gang zhig /
de lnga po rab byung byed pa'i dus su de lnga'i rgyud la myang 'das don gnyer gyi bsam pa med kyang /
de'i dus su de dag gi rgyud la so thar gyi sdom pa skyes pa yin pa'i phyir ro / /
de lnga rab byung byed pa'i dus su de dag gi rgyud la myang 'das don gnyer gyi bsam pa med de /
kun dga' bo'i tsha bo gnyis lto phyir du rab tu byung /
ston pa'i gcung mdzes dga' bo dang /
'char ka gnyis ni ston pa'i ngo ma ldog par rab tu byung /
nye sde srog 'tshol la rab tu byung ba yin pa'i phyir /
zhes pa'i kho bo'i 'dod pa de ston pa la /
Tik chen rin chen phreng ba las /
@# / /
myang 'das kyi bsam pa brtan po med par yang sdom pa tsam skye ba yod de /
lung gzhi las /
kun dga' bo'i tsha bo gnyis dang /
phran tshegs las /
mdzes dga' bo dang /
rnam 'byed las /
'char ka dang nye sde la sdom pa len dus na myang 'das kyi bsam pa med la sdom pa skye ba'i phyir /
de dag la de'i tshe myang 'das kyi bsam pa med de /
kun dga' bo'i tsha bo gnyis lto phyir du rab tu byung ba dang /
mdzes dga' bo dang 'char ka gnyis ston pa'i ngo ma ldog par rab tu byung ba dang /
nye sde srog 'tshol la rab tu byung bar gsungs pas so / /
zhes pa 'di byung /
kho na re /
rab byung gi cha lugs dang ldan pa'i gang zag yin na /
rang nyid tshe de la dgra bcom pa'i go 'phang thob par nges pas khyab par thal /
kun dga' bo'i tsha bo gnyis dang /
gcung mdzes dga' bo dang /
'char ka nye sde dang lnga po de rab byung byed pa'i dus su de dag gi rgyud la so thar gyi sdom pa med pa gang zhig /
de dag tshe de la dgra bcom pa'i go 'phang thob par gyur pa yin pa'i phyir /
dang po ma grub na /
der thal /
de dag gi rgyud la nges 'byung gi bsam pa med pa'i phyir /
khyab pa khas /
kho na re /
deng sang gi rab byung phal che ba'i rgyud la so thar gyi sdom pa med par thal /
de skye ba la nges 'byung gi bsam pas zin dgos pa gang zhig /
deng sang gi rab byung phal che ba'i rgyud la nges 'byung gi bsam pa brtan po med pa'i phyir /
dang po khas /
'dod na /
deng sang sangs rgyas kyi rtogs pa'i bstan pa med par thal /
'dod pa'i phyir /
zhes pa'i kho bo'i rtsod pa de 'god par byed pa la /
Tik chen rin chen phreng ba las /
de dag la sdom pa ma skyes na rab byung gi cha lugs can rnams sdom pa med pa yin kyang /
dgra bcom pa thob pa yod par 'gyur ro / /
myang 'das kyi bsam pa brtan po med par sdom pa mi skye na /
deng sang gi rab byung phal cher la sdom pa ma skyes par thal /
phal cher la myang 'das kyi bsam pa brtan po med pa'i phyir /
'dod na /
deng sang sangs rgyas kyi bstan pa med par 'gyur ro / /
zhes zer ro / /
zhes pa 'di byung /
rtsod pa dang po'i lan ni /
kun dga' bo'i tsha bo gnyis la sogs pa lnga po rab byung byed pa de'i tshe /
de dag gi rgyud la nges 'byung gi bsam pa med pa ma grub ste /
de rnams rab byung byed pa'i dus su de rnams thar pa cha mthun gyi dge rtsa la gnas pa'i srid pa tha ma pa yin pa'i phyir /
de thar pa cha mthun gyi dge rtsa la gnas pa'i gang zag yin pa'i phyir /
khyim bdag dpal skyes de de la gnas pa'i gang zag gang zhig /
rgyu mtshan mtshungs pa'i phyir /
dang po grub ste /
ston pa sangs rgyas de de'i rgyud kyi thar pa cha mthun gyi dge rtsa mngon sum du rtogs pa'i gang zag yin pa'i phyir /
mdo las /
ngas ni de yi thar pa yi /
sa bon shin tu phra ba yang / /
mtsho nang rdo yi gseb na gser / /
bag la zha ba lta bur gzigs /
zhes gsungs pa'i phyir /
gzhan yang 'char ka rab byung byad pa'i dus su de'i rgyud la nges 'byung gi bsam pa yod par thal /
de'i dus su 'char ka de ston pa'i ngo ma ldog tsam kho nas rab tu byung ba ma yin par /
'char ka rang nyid dad pa chen pos kun nas slangs te rab tu byung ba yin pa'i phyir /
lung gleng gzhi las /
'char ka rang nyid dad pas kyang rab tu byung ngo zhes gsungs pa'i phyir /
gzhan yang gcung mdzes dga' bo rab byung byed pa'i dus su de'i rgyud la nges 'byung gi bsam pa yod par thal /
de'i dus su de ston pa'i ngam ldog tsam kho nas rab byung byas pa ma yin par /
skabs der ston pa'i byin rlabs kyis dge 'dun dang nye bar gnas pa na /
sems 'dod chags mngon gyur pas dkris pa zhi ste /
dge sems dang sdom pa skyes pa yin pa'i phyir te /
slob dpon tshul khrims bskyang gi phran tshegs 'grel pa las /
gal te dga' bo dus thams cad du 'bros pa'i bsam pa dang ldan par gyur pa yin no / /
de la ji ltar sdom pa skye bar 'gyur /
sdom pa skye ba brtan pa dang /
dge ba'i sems la rag lus pa nyid kyi phyir zhes @# / /
brjod par byed de /
'dir bla ma'i lung las /
dga' bo ni shin tu 'dod chags drag pos sems brtan pa dang /
sems nyon mongs pa can yin te /
bcom ldan 'das kyi zhabs drung dang nye bar 'dug pa na /
de'i sems 'dod chags dang kun nas ldang ba ldog pa dang /
dge ba'i sems mngon gyur pa yin pas /
dge ba'i sems dang sdom pa skye ba zhes bya ba 'di la 'gal ba yod pa ma yin na / /
zhes gsungs pa'i phyir /
rtsod pa gnyis pa de'i lan ni /
deng sang gi dus kyi rab byung byed pa'i bsgrub bya'i rgyud la nges 'byung gi bsam pa med par 'dod pa yang mi 'thad de /
deng sang yang mkhan slob tu 'os shing byed par 'gyur ba'i dge slong de dang des /
rang rang gi bsgrub bya de dang de la nges 'byung gi bsam pa skye ba'i gdams ngag bshad pa la brten nas /
bsgrub bya'i rgyud la nges 'byung gi bsam pa skye ba yin pa'i phyir /
dper na sdom pa'i thob dus kyi mtshams legs par brda' sprad pa la brten nas sdom pa'i thob dus shes pa bzhin no / /
des na deng sang gi rab byung phal che ba'i rgyud la nges 'byung gi tshul khrims med do / /
zhes skur ba 'debs par mi bya ste /
skyes bu dam pa gang na su yod mi shes pas ngan 'gro'i rgyu bsog don med pa'i phyir /
zhes pa'i lan gnyis ston pa la /
Tik chen rin chen phreng ba las /
de dag la nges 'byung gi bsam pa yod de /
de dag srid pa tha ma pa yin pa'i phyir dang /
zhes pa nas /
kho bo ni rang gi rgyud la dpags nas deng sang gi rab byung phal cher la nges 'byung gi sdom pa med do / /
zhes skur ba mi 'debs so zhes pa'i bar gsungs so / /
don bsdu na myang 'das don gnyer gyi bsam pas ma zin par so thar gyi sdom pa mi skye ste /
rgya cher 'grel las /
de bas na mya ngan las 'das pa'i bsam pa kho nas sdom pa skye yi gzhan gyi ma yin no / /
zhes gsungs pa'i phyir /
! gnyis pa la yul gang la skyabs su 'gro ba /
gang zag gang gis skyabs su 'gro ba /
skyabs 'gro'i ngo bo bshad pa /
de'i dbye ba bshad pa /
de'i rgyu bshad pa /
de'i bslab bya bshad pa /
de'i phan yon bshad pa dang bdun las /
dang po ni /
yul dkon mchog gsum la skyabs su 'gro dgos te /
de la skyabs su song ba la brten nas sdug bsngal dang 'jigs pa thams cad las thar bar 'gyur ba'i phyir te /
rgyal mtshan dam pa'i mdo las /
gang tshe gang zhig sangs rgyas dang / /
chos dang dge 'dun la skyabs song / /
skyabs de dag la brten nas kyang / /
sdug bsngal kun las grol bar 'gyur /
zhes pa dang /
skyabs 'gro bdun cu pa las /
sangs rgyas chos dang dge 'dun gsum / /
thar pa 'dod pa rnams kyis skyabs / /
zhes gsungs pa'i phyir /
'o na skyabs yul gyi dkon mchog de ji lta bu zhe na /
gzugs sku sangs rgyas yin te /
gzugs sku'i rgyud kyi zad mi skye shes pa'i ye shes de /
gzugs sku sangs rgyas su byed pa'i byed chos dang sangs rgyas gnyis ka yin pa'i phyir /
byang 'phags de dag 'dun dkon mchog yin te /
byang 'phags kyi rgyud kyi mkhyen pa sogs byang 'phags slob pa rnams /
dge 'dun dkon mchog tu byed pa'i byed chos yin pa'i phyir /
des rang rgyal slob pa 'phags pa dang /
rang rgyal mi slob pa /
nyan thos slob pa 'phags pa dang /
nyan thos mi slob pa rnams la rigs 'gro zhing chos dkon mchog ni rjes su grub pa'i 'dus ma byas mya ngan las 'das pa la sogs pa'i 'gog bden thams cad yin te /
mdzod las /
gang zhig gsum la skyabs 'gro ba / /
sangs rgyas dge 'dun byed pa'i chos / /
mi slob pa dang gnyis ka dang / /
mya ngan 'das la skyabs su 'gro /
zhes pa dang /
de'i rang 'grel las /
gang zhig sangs rgyas la skyabs su 'gro ba de ni sangs rgyas su byed pa'i byed chos mi slob pa la skyabs su 'gro ba yin te /
zhes pa nas /
de dag kyang gang zhe na /
zad pa shes pa la sogs pa 'khor dang bcas pa yin no / /
zhes pa'i bar dang /
yang de nyid las /
gang zhig dge 'dun la skyabs su 'gro ba de ni /
dge 'dun du byed pa'i byed chos slob pa dang mi slob pa la skyabs su 'gro ba yin te /
gang dag thob pa'i gang @# / /
zag brgyad po la byed pa'i phyir /
dge 'dun du 'gyur ba'o / /
zhes pa dang /
yang de nyid las /
gang zhig chos la skyabs su 'gro ba de ni /
mya ngan las 'das pa so sor rtags pa'i 'gog pa la skyabs su 'gro ba yin pa'i phyir /
zhes gsungs pa'i phyir /
gnyis pa ni /
dkon mchog gsum la skyabs su 'gro ba po'i rten gyi gang zag bzhag tu yod de /
'khor ba dang ngan song gi 'jigs shing skrag pa'i gang zag rnams de yin cing /
skabs 'dir ni dge bsnyen dang dge tshul gyi sdom pa len pa'i bsgrub bya de yin pa'i phyir /
gsum pa ni /
'jigs pas nyen nas ri dang nags tshal sogs la skyabs su 'gro ba'i skyabs 'gro yod kyang /
de skyabs 'gro rnam dag ni ma yin te /
de tsam la brten nas sdug bsngal las skyob mi nus pa'i phyir te /
rgyal mtshan dam pa'i mdo las /
'jigs pas nyen pa'i mi rnams ni / /
phal cher ri dang nags tshal dang / /
ljon shing sogs la skyabs 'gro ste / /
skyabs de mchog gyur ma yin te / /
skyabs de la ni brten nas kyang / /
sdug bsngal kun las grol mi 'gyur / /
zhes gsungs pa'i phyir /
de na 'jigs pa las skyob phyir du dkon mchog gsum gyi skyabs 'og tu tshud par khas len pa'i tshig de /
dkon mchog gsum la skyabs su 'gro ba'i skyabs 'gro yin zhing /
des na skyabs 'gro yin na ngag yin dgos te /
mdzod 'grel las /
skyabs su 'gro ba rnams kyi rang bzhin ci zhe na /
ngag gi rnam par rig byed kyi ngo bo nyid dag yin no / /
zhes pa dang /
de'i 'grel bshad gang spel las /
ngag gi rnam par rig byed kyi ngo bo nyid yin no zhes bya ba ni nod pa'i dbang du byas pa yin te khas len pa'i bdag nyid can yin pa'i phyir /
'khor dang bcas na phung po lnga'i rang bzhin can yin te /
sems kyis kun nas bslangs pa'i tshig gis skyabs su 'gro yis /
sems med par ni ma yin no / /
zhes gsungs pa'i phyir /
bzhi pa ni /
dkon mchog gsum la skyabs su 'gro ba'i skyabs 'gro la dbye na /
mngon mtho'i skyabs 'gro dang /
nges legs kyi skyabs 'gro gnyis yod cing /
ngan song gi sdug bsngal las 'jigs shing skrag nas de tsam las skyob pa'i phyir du /
dkon mchog gsum la skyabs su 'gro ba'i skyabs 'gro de dang po yin /
sdug bsngal mtha' dag las skyob pa'i phyir du /
de la skyabs su 'gro ba'i skyabs 'gro de gnyis pa yin /
lnga pa ni 'khor ba'i sdug bsngal la 'jigs skrag gi blo dang /
'khor ba spyi dang bye brag gi sdug bsngal yod tshul brda' sprod pa'i ngag gi rnam par rig byed rnams /
rang 'bras skyabs 'gro'i rgyu yin te /
de de'i skye byed yin pa'i phyir /
des na dkon mchog gsum la skyabs su 'gro ba'i tshul yod de /
khams gsum 'khor ba mtha' dag sdug bsngal gyi rang bzhin can du shes nas /
de las skyob pa'i nus pa dkon mchog gsum la yod nges snyam pa'i nges shes kyi kun nas bslangs nas /
ston pa sangs rgyas la lam ston pa'i ston par zhu zhing ston par khas len pa dang /
sdug bsngal rgyu dang bcas pa spang ba'i phyir /
rang gi thob byar gyur pa'i chos myang 'das de thob pa na sdug bsngal las dngos su skyob nus pas na /
de la skyabs dngos su zhu zhing /
de skyabs dngos su khas len pa dang /
chos myang 'das de thob par byad pa'i lam ston pa sangs rgyas kyis bstan pa ltar nyams su len pa'i dge 'dun dkon mchog rnams la lam nyams su len pa'i zla grogs zhu zhing zla grogs su khas len pa'i sgo nas skyabs su 'gro dgos pa'i phyir te /
rgya cher 'grel las /
rkang gnyis rnams kyi mchog sangs rgyas la skyabs su mchi /
zhes pa nas /
zla grogs la yang dag par brten par byed do / /
zhes gsungs pa'i phyir ro / /
! / /
drug pa la spyi'i bslab bya dang /
so so'i bslab bya gnyis las /
dang po ni /
dkon mchog gsum la skyabs su song nas skyes bu dam pa la brten pa dam pa'i chos nyan pa /
tshul bzhin yid la byed pa /
dbang po'i sgo sdom pa /
ci za @# / /
ci 'thung gi phud nas dkon mchog la mchod pa /
dus rgyun du de gsum la skyabs 'gro byed pa /
sems can rnams la snying rje sgom pa /
nam gyi cha stod dang cha smad la mi nyal bar rnal 'byor la brtson pa /
skyabs 'gro'i bslab bya bsrung ba la 'bad par byed dgos pa yin no / /
gnyis pa la /
dgag pa'i bslab bya dang bsgrub pa'i bslab bya gnyis las /
dang po ni /
sangs rgyas dkon mchog la skyabs su song nas tshangs pa dang /
khyab 'jug sogs 'jig rten pa'i lha klu la phyag mchod mi bya ste /
de rnams kyis thar pa thob pa'i thabs su gyur pa'i lam ston mi nus pa'i phyir /
chos dkon mchog la skyabs su song nas sems can la gnod 'tshe spong dgos te /
chos myang 'das de gnod 'tshe zhi ba'i bdag nyid can yin pa'i phyir /
dge 'dun dkon mchog la skyabs su song nas /
mu stegs pa dang sdig pa'i grogs po dang mthun 'jug spong dgos te /
de rnams kyis lam log pa la 'khrid pa yin pa'i phyir te /
mdo myang 'das las /
gang zhig sangs rgyas skyabs song ba / /
de ni yang dag dge bsnyen te / /
nam du'ang lha ni gzhan dag la / /
phyag ni 'tshal bar mi bya'o / /
dam pa'i chos la skyabs song ba / /
'tshe zhing gnod pa'i sems dang bral / /
dge 'dun la yang skyabs song ba / /
mu stegs can dang 'grogs mi bya / /
zhes gsungs pa'i phyir /
gnyis pa ni /
sangs rgyas dkon mchog la skyabs su song nas /
sangs rgyas kyi sku 'dra lugs su blugs pa'am /
ri mor bris pa'am /
rgyu bzang ngan dang /
dbyibs legs nyes ci 'dra rung yang ma gus pa spangs te /
sangs rgyas dngos kyi 'du shes bskyed nas gus par bya ba dang /
chos dkon mchog la skyabs su song nas /
yi ge na gcig la yang ma gus pa spangs nas /
chos dkon mchog dngos kyi 'du shes bskyed nas chos la thos bsam byed dgos /
dge 'dun dkon mchog la skyabs su song nas /
rab byung gi rtags tsam 'dzin pa la yang ma gus pa spangs te /
dge 'dun dkon mchog dngos kyi 'du shes bskyed nas bsnyen bkur byed dgos pa yin te /
bshes spring las /
ji ltar bde gshegs sku gzugs shing las kyang / /
bgyis ba ci 'dra rung yang mkhas pas mchod /
ces gsungs pa'i phyir /
bdun pa ni /
dkon mchog gsum la skyabs su song ba la phan yon chen po yod de /
nang pa sangs rgyas par tshud pa dang /
sdom pa thams cad kyi rten du 'gyur ba dang /
sngar bsags kyi las sgrib rnams zad cing srab par 'gyur ba dang /
skye ba phyi mar mi khom pa'i gnas su mi skye ba dang /
mi dang mi ma yin pa la sogs pa'i gnod pas mi tshugs pa dang /
bsam don rnams chos bzhin du 'grub pa dang /
bsod nams rgya chen po thob pa dang /
dkon mchog gi 'phrin las 'jug pa dang /
myur du sangs rgyas thob par 'gyur ba rnams su yod pa'i phyir /
der ma zad dkon mchog gsum la skyabs su song ba'i phan yon gzugs su grub na stong gsum gyi stong chen po'i 'jig rten gyi khams 'di snod du chung ba yin te /
skyabs 'gro bdun cu pa las /
skyabs song bsod nams gzugs mchis na / /
stong gsum 'di yang snod du chung / /
zhes gsungs pa'i phyir /
rtsa ba'i gsum pa ngag don ni /
dge bsnyen dang dge tshul gyi sdom pa ster ba'i tshul yod de /
dkon mchog gsum la skyabs su 'gro ba'i skyabs 'gro rtsom byed du btang ba'i sgo nas dge bsnyen dang /
dge tshul du khas len lan gsum gsum du byas pa'i sgo nas ster dgos pa'i phyir ro / /
gnyis pa gzhan lugs dgag pa la /
kha cig /
gzugs sku 'di'i skabs kyi skyabs yul ma yin no zer na /
de yin par thal /
rkang gnyis rnams kyi mchog sangs rgyas la skyabs su mchi'o / /
zhes pa'i tshig des gzugs sku dang /
de'i rgyud kyi sangs rgyas dkon mchog gnyis ka bstan pa'i phyir te /
des gzugs sku de skyabs su 'gro ba po'i skyes bu de la lam ston pa por bstan pa'i phyir te /
de ltar sngar drangs pa'i rgya cher 'grel gyis grub pa'i phyir /
gzhan yang gzugs sku skyabs yul yin te /
de'i rgyud kyi sangs rgyas dkon mchog la skyabs su song bas /
de la skyabs su song bar @# / /
grub pa'i phyir /
rigs pa de la brten nas rgyun zhugs zhugs pa la sogs pa'i 'phags pa'i gang zag rnams /
'dir skabs kyi skyabs ma yin zer ba yang khegs so / /
kha cig gzugs sku sangs rgyas ma yin no zhe na /
de yin par thal /
de sangs rgyas su byed pa'i byed chos gcig yod pa'i phyir te /
de'i rgyud kyi zad mi skye shes pa'i ye shes de /
de sangs rgyas su byed pa'i byed chos yin pa'i phyir /
mdzod las /
sangs rgyas dge 'dun byed pa'i chos / /
zhes gsungs pa'i phyir /
byas pa la kho na re /
gzugs sku sangs rgyas ma yin par thal /
de sdug bden yin pa'i phyir na ma khyab /
der thal /
de sngar so so skye bo'i gnas skabs kyi rnam smin gyi phung po'i lus de ma dor ba'i skyes bu yin pa'i phyir /
ma grub na de der thal /
gzugs sku mngon sum du byed nges kyi srid pa tha ma la gnas pa'i byang sems sbyor lam pa de /
las nyon kyis skye ba blangs pa'i gang zag yin pa'i phyir te /
de so so skye bo yin pa'i phyir zer na /
gzugs sku sangs rgyas yin par thal /
ston pa shAkya thub pa sangs rgyas yin pa'i phyir /
ma khyab na 'gal lo / /
ma grub na /
der thal /
so thar gyi mdo las /
rang byung nyid kyis gus bcas pa /
zhes pa'i 'grel ba /
slob dpon dul ba lhas mdzad pa las /
rang byung gzhan gyi lung med par bla na med pa'i mkhyen pa brnyes pa sangs rgyas bcom ldan 'das nyid kyi zhal nas /
gus pa dang bcas par dgongs pa gtad de /
nan tan du dge slong rnams la bka' stsal nas /
zhes gsungs pa'i phyir /
yang de nyid las /
sangs rgyas bcom ldan 'das rnams ni bla na med pa'i byang chub brnyes pa gang yin pa dang /
zhes gsungs pa'i phyir /
gzhan yang /
ston pa shAkya thub pa sangs rgyas yin par thal /
des rang nyid sangs rgyas su zhal gyis bzhes pa la /
chos mthun gyi rgol ba po med pa'i mi 'jigs pa brnyes pa'i skyes bu yin pa'i phyir te /
de mi 'jigs pa bzhi brnyes pa'i skyes bu yin pa'i phyir /
mdzod 'grel las /
kye ma de mngon par rdzogs par sangs rgyas par gyur pa la zhes bya ba'i mi 'jigs pa 'di yang de dang 'dra bar rig par bya'o / /
zhes gsungs pa'i phyir /
byas pa la kho na re /
ston pa shAkya thub pa sangs rgyas ma yin par thal /
rgyal po don grub de so skye gang zhig /
ston pa shAkya thub pa de rgyal po don grub kyi gnas skabs dang khyad par med pa'i phyir /
dang po gnyis ka'i lugs la grub /
phyi ma ma grub byas pas der thal /
de gnyis tshe stod smad yin pa'i phyir na ma khyab /
'o na ston pa shAkya thub pa de rgyal po don grub kyi gnas skabs dang khyad par med pa de mi 'thad par thal /
de la lam gyi rtags pa'i khyad par yod pa gang zhig /
de yod pas skyes bu de gnyis la yang rtogs pa mtho dman gyi khyad par yod par grub pa'i phyir te /
Tik chen rin chen phreng ba las /
sangs rgyas kyi gzugs sku de so skye'i gnas skabs dang khyad par med pa mi 'thad de /
mngon rtogs gong nas gong du khyad par du 'phags pa thob pa'i rten gyi gang zag kyang gong nas gong du khyad par du 'phags par 'gyur ba'i phyir ro / /
zhes gsungs pa'i phyir /
kha cig /
ston pa shAkya thub pa de sangs rgyas yin kyang /
de sangs rgyas dkon mchog min no zhes gsungs /
shes bya chos can /
de sangs rgyas dkon mchog yin par thal /
de chos dkon mchog ma yin pa gang zhig /
de dge 'dun dang dkon mchog gzhan gyi gzhi mthun yin pa'i phyir /
rtags gnyis ka grub ste /
rgya cher 'grel las /
rgyal ba ni kha skong bar 'os pa ma yin te /
dge 'dun las dkon mchog gzhan yin pa'o / /
zhes gsungs pa'i phyir /
gzhan yang ston pa shAkya thub pa la sogs pa'i gzugs sku sangs rgyas yin par thal /
de rnams la sku tshe ring thung gi khyad par rgyal rigs dang bram ze la /
sogs pa'i rigs kyi khyad par /
'od srung dang shAkya la sogs pa gdung gi khyad par /
sku bong che chung gi khyad par yod pa ma gtogs /
sangs rgyas su mtshungs par mdzod rtsa 'grel las bshad pa'i phyir te /
mdzod las /
sangs rgyas thams cad tshogs dang ni / /
chos @# / /
sku 'gro ba'i don spyod pa / /
mnyam pa nyid de sku tshe dang / /
rigs dang sku bong tshod kyis min / /
zhes pa dang /
de'i rang 'grel las /
sangs rgyas thams cad ni rgyu gsum po sngon gyi bsod nams dang ye shes kyi tshogs yang dag par 'grub pa dang /
zhes pa nas /
yun shin tu ring ba dang thung ngur 'tsho ba'i phyir dang /
rgyal rigs dang bram ze'i rigs tha dad pa'i phyir dang /
'od srung dang shAkya la sogs pa gdung rgyud tha dad pa'i phyir dang /
sku bong tshed che ba dang chung ba yin pa'i phyir ro / /
zhes pa'i bar gsungs pa'i phyir /
gzhan yang ston pa shAkya thub pa de sdug bden yin par thal /
de'i rgyud la sdug bsngal yod pa'i phyir /
der thal /
de'i zhabs la seng ldeng gi tshal pa zug pa dang /
sku stod bsnyung ba sogs la brten nas sdug bsngal byung bar 'dul ba lung las bshad pa'i phyir /
gzhan yang de chos can /
khyod kyi rgyud la sdug bsngal yod par thal /
khyod lhag bcas myang 'das la gnas pa'i skyes bu yin pa'i phyir te /
dgra bcom pa yin pa'i phyir /
khyab ste /
lhag med myang 'das la gnas pa'i dgra bcom med pa'i phyir te /
lhag med kyi gnas skabs su rig pa rgyun chad pa'i phyir /
kho na re /
de chos can /
sdug bden ma yin par thal /
sangs rgyas dkon mchog yin pa'i phyir zer na ma khyab /
de chos can /
zag bcas ma yin par thal /
sangs rgyas dkon mchog yin pa'i phyir /
khyab pa khas /
'dod mi nus te /
lam bden du ma gtogs pa'i 'du byas yin pa'i phyir /
khyab ste /
mdzod las /
lam ma gtogs pa'i 'dus byas rnams /
zag bcas zhes gsungs pa'i phyir /
de'i rang 'grel las /
lam gyi bden pa ma gtogs par 'dus byas kyi chos gzhan rnams ni zag pa dang bcas pa dag go /
zhes gsungs pa'i phyir /
gzhan yang gzugs sku sangs rgyas yin par thal /
mdzod las /
ston dang bse ru byang chub bar /
zhes pa'i tshig zur gyi ston dang zhes pa'i tshig des /
ston pa shAkya thub pa sangs rgyas su bstan pa'i phyir /
de'i rang 'grel las /
ston pa de ni sangs rgyas te /
zhes gsungs pa'i phyir /
byas pa la kho na re /
gzugs sku chos can /
skyon kun zad yin par thal /
sangs 'phags yin pa'i phyir /
rtags khas zer na ma khyab /
'dod na /
de spang bya mtha' dag spangs pa'i skyes bu yin par thal /
'dod pa'i phyir /
'dod mi nus te /
de'i rgyud la sgom spangs yod pa'i phyir te /
de'i rgyud la gzugs can gyi khams bcu dang /
dbang shes lnga yod pa'i phyir te /
de dag sgom spang yin pa'i phyir /
mdzod las /
bcu ni sgom pa'i spang bya yin /
lnga yang zhes pa dang /
de'i rang 'brel las /
gzugs can gyi khams bcu ni sgom pa'i spang bya yin /
lnga yang yin te /
rnam par shes pa'i khams lnga po dag go /
zhes gsungs pa'i phyir /
mkhas pa'i dbang po kha cig ni /
gzugs sku de'i rgyud la sgom spangs yod kyang /
de sgom spangs spangs pa'i gang zag yin te /
de sgom spangs la 'dun pa'i 'dod chags dang bral ba'i tshul gyis spangs pa'i gang zag yin pa'i phyir /
der thal /
de'i rgyud la mig yod kyang /
de mig la 'dun pa'i 'dod chags dang bral ba'i tshul gyis spangs pa'i gang zag yin pa'i phyir /
der thal /
mdo las /
dge slong dag mig la 'dun pa'i 'dod chags spongs shig dang /
de ltar na mig spangs par 'gyur ro / /
zhes gsungs pa'i phyir /
zhes bye brag smra ba'i skabs su spangs ldan bzhed pas dpyad par bya'o / /
kha cig /
ston pa shAkya thub pa sprul sku yin zer na /
de mi 'thad par thal /
bye brag smra ba'i 'dod pa 'chad pa na /
rtog ge 'bar ba las / /
shAkya thub pa sprul pa yin par smras pas bstan pa thams cad log pa yin no / /
zhes pa dang /
slob dpon dbyig gnyen gyi rnam bshad rig pa las /
shAkya thub pa sprul pa yin par bstan /
theg pa chen po ma yin pa la ni ma yin no / /
zhes gsungs pa'i phyir /
byas pa la kho na re /
de sprul sku yin par thal /
sprul sku yod pa'i phyir na ma khyab /
der thal /
'dul ba lung las /
'phags pa ma 'gags pa'i lha'i mig gis bar do'i sems can dang sangs rgyas kyi sprul pa mang po mthong @# / /
ngo / /
zhes gsungs pa'i phyir /
rang lugs ni skabs 'dir ngo bo nyid sku /
longs sku /
mchog gi sprul sku /
byang sems kyi sa bcu /
theg chen sems bskyed rnams khas mi len te /
theg chen khas mi len pa'i phyir /
gzugs sku la rtsa ba'i gzugs sku shAkya thub pa dang /
des sprul pa'i gzugs sku gnyis yod /
des sprul pa'i ri dwags ru ru'i tshul bzung ba'i sangs 'phags de gnyis pa yin no / /
kha cig /
'phags pa'i gang zag rnams dge 'dun dkon mchog ma yin no / /
zhe na /
de der thal /
tshogs rnams kyi mchog dge 'dun la skyabs su mchi /
zhes pa'i tshig des /
rang gi zla grogs su gyur pa'i 'phags pa'i gang zag la brtan nas myang 'das sgrub dgos par bstan pa'i phyir /
de ltar rgya cher 'grel la brten nas sgrub zin pa'i phyir /
kha cig /
slob pa'i gang zag yin na /
slob pa yin pas khyab /
des mi slob pa la rigs 'gre zer na /
de gnyis ka mi 'thad par thal /
slob pa dang mi slob pa gang rung yin na lam bden yin dgos pa gang zhig /
gang zag de gnyis gang rung yin na lam bden ma yin dgos pa'i phyir /
dang po grub ste /
de gang rung yin na zag med kyi 'dus byas yin dgos pa'i phyir /
khyab ste /
mdzod las /
zag med lam gyi bden pa dang /
zhes gsungs pa'i phyir /
gnyis pa grub ste /
de gnyis gang rung yin na zag bcas yin dgos pa'i phyir te /
de gnyis gang rung yin na dmigs pa'i sgo nas zag pa rgyas su rung ba yin dgos pa'i phyir ro / /
rang res /
slob pa'i thob pa slob pa dang /
mi slob pa'i thob pa mi slob pa yin byas pa la /
kho na re /
'gog bden gyi thob pa de slob pa dang mi slob pa gang rung yin par thal /
dam bca' de'i phyir na ma khyab ste /
'gog bden gyi thob pa de la der gyur pa'i slob pa dang mi slob pa dang /
de gnyis gang rung ma yin pa dang gsum yod pa'i phyir te /
slob pa'i skyes bu'i rgyud kyi 'gog bden gyi thob pa zag med de dang po yin /
mi slob pa'i skyes bu'i rgyud kyi 'gog bden gyi thob pa zag med de gnyis pa yin /
'gog bden gyi thob pa zag bcas de gsum pa yin pa'i phyir te /
mdzod las /
slob dang mi slob min gyi gsum / /
zhes pa dang /
de'i phyi 'grel du /
de nyid slob pa'i lam gyis thob pa ni slob pa'o / /
mi slob pa'i thob pa ni mi slob pa'o / /
zhes gsungs pa'i phyir /
kha cig /
mi slob pa dang /
mi slob pa'i skyes bu don gcig cing /
des slob pa la 'gre zer na mi 'thad par thal /
mi slob pa'i skyes bu'i rgyud kyi mkhyen pa'i thob pa de mi slob pa gang zhig /
de mi slob pa'i skyes bu ma yin pa'i phyir /
dang po ma grub na /
mi slob pa'i skyes bu chos can /
khyod kyi rgyud kyi mkhyen pa'i thob pa de mi slob pa yin par thal /
khyod chos can de yin pa'i phyir /
des nyan rang mi slob pa dang nyan rang slob pa sogs la 'gre zhing /
byang sems slob pa yang mtshon no / /
dgra bcom pa dang mi slob pa'i skyes bu don gcig ste /
nyan thos dgra bcom gyi rtogs pa sngon du song ba'i slob pa med pa'i phyir te /
nyan thos kyi sbyor lam drod rtse nas sangs rgyas su 'jug pa yod kyang /
chos mchog thob nas lam gzhan rang rgyal du 'jug pa med cing /
nyan thos dgra bcom shi 'phos nas bem rig rgyun chad pa'i phyir te /
mdzod las /
gnyis slob rig las log nas ni /
rkang pa gnyis dang /
de'i 'grel pa las /
dro bar gyur pa dang /
rtse mo skyes pa nyan thos kyi rigs las ldog nas yang sangs rgyas su 'gyur bar ni srid kyi /
bzod pa thob pa la ni de lta bu ni mi srid do / /
zhes gsungs pa'i phyir dang /
gzhan gsum yang ldog nas 'gyur ces bya bar sbyar te /
dper na nges par 'byed pa'i cha dang mthun pa gsum yang nyan thos kyi rigs las ldog nas sangs rgyas las gzhan par 'gyur te /
rang sangs rgyas zhes bya ba'i tha tshig go /
zhes gsungs pa'i phyir /
yang kho na re /
nyan rang dgra bcom gnyis dang /
gzugs sku rnams la spangs pa'i khyad par med par thal /
de rnams mi slob pa'i skyes bur mtshungs pa'i phyir na ma khyab /
'dod mi nus te /
nyan rang dgra bcom pa gnyis kyi nyon  @# / /
de bzhin bsog 'jog za ba dang / /
ljon shing 'dzegs dang shing gcod dang / /
rtsa sngon mi gtsang 'dor ba dang / /
sa bon 'joms dang bslab pa'i gzhi / /
zhes gsungs pa ltar gyi bcu gsum dang /
bod kyi 'dul 'dzin snga rabs pa mkhas pas bkod pa'i sdom tshig las /
zla 'jog dgon pa'i 'bral ba dang / /
bsog 'jog byas dang dge tshul nyal / /
mi smra 'gro dang bco brgyad do / /
zhes gsungs pa ltar gyi lnga bsnan pas bco brgyad do / /
phyed ni dge tshul rnams nang phan tshun nub lhag bsrung mi dgos kyang /
khyim pa dang de bsrung dgos pas de phyed du bgrang ngo / /
bslab pa'i gzhi zhes pa'i dge tshul dngos su khas blangs pa las 'das pa dang /
de'i phyogs mthun gang rung ma yin pa tsam gcig la zhugs na dge tshul la ltung med du bstan pa yin no / /
gsum pa ngag don ni /
bsgrub bya bar ma rab byung du sgrubs zin pa'i rjes su de'i dge tshul gyi slob dpon du 'os pa'i dge slong la 'di dge tshul du sgrubs shig /
ces gtad dgos te /
de 'dra'i mkhan pos bsgrub bya de dge tshul du sgrub tu mi rung ba'i phyir ro / /
rtsa ba'i gnyis pa /
gzhan lugs dgag pa la /
kho na re /
so thar gyi sdom pa la gnas pa'i gang zag yin na mi yin dgos par thal /
de gsar du skye ba'i rten gyi gang zag yin na mi yin dgos pa'i phyir /
rtags khas /
'dod na /
ston pa shAkya thub pa chos can /
der thal /
de'i phyir /
khyab pa khas /
rtags grub ste /
dge slong rnam dag yin pa'i phyir /
'dod na /
de chos can /
sems can yin par thal /
'gro ba rigs drug po gang rung yin pa'i phyir na /
rnam pa gcig tu na 'dir ma khyab /
ma grub na /
der thal /
mi'i 'gro ba pa yin pa'i phyir te /
mi yin pa'i phyir /
yang na 'dir ma khyab snyam ste dpyad do / /
de ltar zer na /
ma byin len gyi bcas pa dang ldan pa'i bcas ldan dge slong gis ston pa shAkya thub pa'i lhung bzed brkus na pham pa mi 'byung bar thal /
de mi ma yin pa'i phyir /
rtags khas /
khyab ste /
ma byin len gyi pham pa 'byung ba de la brku bya'i rdzas de mis bdag bzung byas pa gcig dgos pa'i phyir /
rtsa bar /
mi'i rgyud kyi yongs su bzung ba'o / /
zhes pa dang /
de'i rgya cher 'grel las /
gang mi'i 'gro bar gtogs pa de ni mi'i rgyud do / /
des yongs su bzung ba'o / /
mi'i rgyud kyis yongs su bzung ba de brku'am brkur bcug pa dang /
mngags pas kyang kha na ma tho ba der 'gyur ro / /
zhes gsungs pa'i phyir /
byas pa la kho na re /
rtsa bar 'dod de /
de myang 'das la gnas pa'i skyes bu gang zhig /
des de la gnas pa'i skyes bus bdag tu bzung ba'i rdzas rin thang tshang ba brkus na /
lhas bdag tu bzung ba'i rdzas rin thang chang ba des brkus pa dang 'dra bar ma byin len la brten pa'i ltung ba sbom po tsam skyed pa'i phyir te /
rtsa bar /
mya ngan las 'das pa ni lha nyid do / /
zhes gsungs pa'i phyir na ma khyab ste /
lung des ni lhag med myang 'das kho na la dmigs nas phul ba'i rdzas rin thang tshang ba de 'dra'i dge slong gis brkus na sngar gyi de ltar du 'gyur ro / /
zhes bstan pa yin te /
rgya cher 'grel las /
phung po lhag ma med pa'i mya ngan las 'das pa'i dbyings su yongs su mya ngan las 'das pa ni rnam par dag pa'i lha nyid du bzhed do / /
zhes gsungs pa'i phyir dang /
Tika chen rin chen phreng ba las kyang /
sangs rgyas lhag med du mya ngan las 'das pa ni rnam par bdag pa'i lha nyid yin pas brkus na sbom pa'o / /
zhes gsungs pa'i phyir /
des na ston pa sangs rgyas de mi yin par thal /
mi mchog 'dul ba kha lo bsgyur mdzad cing| zhes gsungs pa'i phyir /
kha cig /
lhag bcas myang 'das la gnas pa'i skyes bu yin na tshor ba sdug bsngal mngon gyur ba rgyud la ldan pas khyab zer na /
khams gong gi rten can gyi nyan thos dgra bcom pa chos can /
der thal /
de'i phyir /
khyab pa khas /
ma grub na /
der thal /
de yod pa'i phyir te /
srid rtse'i rten can gyi phyir mi 'ong des /
srid rtse la chags bral byed pa'i tshe /
ci yang med pa'i dngos gzhi zag med par chad med lam gyi ngo bor bskyed nas srid rtse la chags bral byed pa'i phyir te /
mdzod las /
srid rtser 'phags @# / /
pas ci yang med / /
mngon du byas nas zag pa zad /
ces pa dang /
de'i rang 'grel las /
srid pa'i rtse mor skyes pa ni zag pa med pa /
ci yang med pa'i skye mched mngon sum du byas nas zag pa zad par 'gyur ro / /
zhes gsungs pa'i phyir /
rtsa bar 'dod mi nus te /
khams gong na tshor ba sdug bsngal mngon 'gyur ba med pa'i rgyu mtshan khams gong na 'khor ba la dmigs pa'i skyo shas drag po gsar du skye ba med /
de med pa'i rgyu mtshan gyis khams gong ma'i skyes bu'i lus rten la mthong lam gsar du skye ba med par mdzod las bshad pa'i phyir te /
de nyid las /
gong na mthong lam med /
mi skyo zhes pa dang /
de'i 'grel par /
sdug bsngal gyi tshor ba med pa'i phyir kun tu skyo bar mi 'gyur ro / /
skyo ba med par yang 'phags pa'i lam thob par mi nus te /
'di ni re zhig rigs pa yin no / /
zhes gsungs pa'i phyir /
kha cig /
mthong lam shes bzod skad cig bcu drug po de rim can du skye ba yin no zhe na /
de mi 'thad par thal /
de med pa'i phyir te /
bcu drug pa lam rjes shes sgom lam yin pa'i phyir /
mdzod las /
de la skad cig bco lnga ni / /
ma mthang mthong phyir mthong ba'i lam / /
zhes pa'i gzhung 'dis bden pa mngon rtogs shes bzod skad cig bco lnga po de mthong lam dang /
de dang mnyam gzhag thun gcig pa'i skad cig tha ma de sgom lam du bstan pa'i phyir te /
de'i rang 'grel las /
sdug bsngal la chos shes pa'i bzod pa nas bzung ste /
lam la rjes su shes pa'i bzod pa'i bar gyi skad cig ma bco lnga po de dag ni mthong ba'i lam yin no / /
ci'i phyir zhe na /
bden pa ma mthong ba mthong ba'i phyir ro / /
bcu drug pa la ni sngon ma mthong ba blta bar bya ba med kyi ji ltar mthong ba goms par byed pa'i phyir /
sgom pa'i lam kho na yin no / /
zhes gsungs pa'i phyir /
yang kho na re /
so thar gyi sdom pa la gnas pa'i ma ning med par thal /
ma ning gi rten la de gsar du skye ba med pa'i phyir na ma khyab /
rtags khas /
'dod na /
de yod par thal /
dang por bsnyen rdzogs kyi sdom pa blangs nas phyis nad dang mtshon cha gang rung gis pho mtshan bcad pa'i nyams pa ma nang gi dge slong yod pa'i phyir te /
de 'dra'i dge slong de pho'i 'dod chags las mo'i 'dod chags su 'gyur ba mi bsten na /
de dge slong rnam dag gi gseb tu 'jog /
de ltar 'gyur ba bsten na de dge slong rnam dag gi gseb nas 'bud dgos pa'i phyir te /
rtsa bar /
'di las tha ma ni nyes pa bsten na bsnyil ba'o / /
zhes pa dang /
Tika chen rin chen phreng ba las /
ma ning lnga po 'di las tha ma nyams pa ma ning ni /
ma ning gi nyes pa gzhan gyi rtsal bar 'dod pa legs par bsten na bsnyil /
mi bsten bar du mi bsnyil lo / /
zhes gsungs pa'i phyir dang /
'grel pa shes rab byed par /
pho mtshan chad nas mo'i 'dod chags byung na khrims mi chags /
sngon khrims chags pa yang med par gyur to / /
zhes gsungs pa'i phyir /
'o na ma ning lnga ji ltar yod ce na /
de yod de /
rtsa bar /
de ni rnam pa lnga'o / /
skye nas dang /
zal phyed dang /
'khyud nas ldang ba dang /
phrag dog can dang /
nyams pa'o / /
zhes gsungs pa ltar yin pa'i phyir| mtshan gzhi ni /
rang gi ma las skyes pa tsam nas pho mo gnyis ka'i mtshan gtan nas med pa'i dbyibs skyes pa 'dra ba'i skyes bu de skyes nas ma ning yin te /
'dul ba tshig le'u byas pa me tog phreng rgyud las /
gang skyes nyid nas mtshan ma ni / /
gnyis ka'am med pa skye nas yin /
zhes gsungs pa'i phyir /
zla phyed pho'i 'dod pa bsten /
zla phyed mo'i 'dod pa bsten pa'i ma ning de /
zla phyed ma ning yin /
des zla gcig ma ning dang /
lo gcig ma ning kyang mtshon pa yin te /
me tog phreng rgyud las /
zla phyed bud med zla phyed ni / /
skyes bu zla phyed ma ning brjod / /
'dir ni sogs kyi sgra med kyang / /
zla sogs ma ning grub pa yin / /
zhes gsungs pa'i phyir /
skyes pa'am bud med gzhan gyi dbang po de rang gi dbang po dang reg pa na dbang po las su rung ba ldang la /
gzhan gyi tshe mi ldang ba'i ma ning de 'khyud @# / /
nas ldang ba'i ma ning yin te /
me tog phreng rgyud las /
gang la gzhan gyi mnan pa na / /
'khrig phyir sems la 'dod chags ni / /
rnam rgyas de ni blo ldan gyis / /
'khyud ldang ma ning shes par bya /
zhes gsungs pa'i phyir /
gzhan gyis mi tshangs par spyod pa la /
phrag dog byas pas dbang po las su rung ba'i ma ning de /
phrag dog can gyi ma ning yin te /
me tog phreng rgyud las /
gzhan gyi mtshan ni mthong ba las / /
rang la 'dod skye phrag dog grags /
zhes gsungs pa'i phyir /
! de ni slob dpon yin no / /
zhes sogs dang /
don grub na gyur pa nyid do / /
zhes pa gnyis kyi skabs su sngar ltar las /
gnyis pa 'brel pa can gyi gzhung don spyir bstan pa la bla ma'i rnam gzhag spyir bstan pa dang /
mtshan nas smos pa'i rim pa bshad pa dang gnyis /
dang po la mtshan nyid /
dbye ba /
phye ba so so'i rang bzhin /
grangs nges /
go rim bsdu ba /
'di rnams bla mar bzhag pas 'thad pa /
bla ma de dang de'i gyur dus bshad pa dang brgyad /
dang po ni /
'dul ba'i sde snod las /
bla ma de ni khyad chos drug dang ldan par dgos par bshad pa yin te /
'dul ba sum brgya pa las /
tshul khrims ldan dang 'dul ba'i cho ga shes / /
nad pa snying brtse 'khor ni dag pa dang / /
chos dang zang zing phan 'dogs la brtson pa / /
dus su 'doms pa de ltar bla mar bsngags /
zhes gsungs pa'i phyir /
de yang tshul khrims ldan dang zhes pas /
bla ma de so thar gyi sdom pa rnam dag dang ldan pa zhig dgos par bstan cing /
bla ma la de dang ldan pa zhig dgos te /
rang cag dge tshul dge slong rnams kyis tshul khrims 'chal par shes bzhin du /
de 'chal ba'i dge slong sogs bla mar bsten na /
ro langs dang 'grogs pa ltar rang la gnod par 'gyur ba'i phyir te /
'od ldan las /
tshul khrims 'chal ba ni /
ro langs 'dra bar gnod par 'gyur bas /
zhes gsungs pa'i phyir /
'dul ba'i cho ga shes zhes pas bla ma de 'dul ba'i sde snod nas gsungs pa'i las kyi cho gas mtshon pas 'dul ba'i sde snod kyi don la mkhas pa zhig dgos par bstan cing /
de yang dgos te /
de mi shes na /
de la brten pa'i slob ma rnams kyis 'dul ba'i sde snod nas bshad pa'i blang dor gyi gnas shes par mi 'gyur pa yin pa'i phyir te /
'od ldan las /
cho ga mi shes pa nyon mongs kyis ci zhig lung bstan du yong bas 'dul ba'i cho ga shes pa dang /
zhes gsungs pa'i phyir /
dge tshul gyi bslab bya la /
dge tshul gyi cho ga zhes brjod pa'i phyir /
kA rI ka lnga bcu pa las /
dge tshul gyi ni cho ga rnams / /
mdo tsam nges par brjod par bya /
zhes gsungs pa'i phyir /
nad pa snying brtse zhes pas nad pa la snying rje che ba dang ldan pa zhig dgos par bstan cing /
de dang ldan pa yang dgos te /
de dang mi ldan na des rang gi slob ma nad pa rnams kyi nad g.yog byed pa dang /
de'i nad la phan pa'i sman tshol ba sogs la mi 'jug pa yin pa'i phyir te /
'od ldan las /
nad pa snying brtse zhes bya ba ni /
na ba la phan 'dogs pa zhes bya ba'i tha tshig go zhes pa dang /
dar chog gi bcas pa mdzad pa'i dus su'ang /
bcom ldan 'das kyi nga'i nyan thos rnams gcig gis gcig bsdu bar bya ba dang /
nad pa ngag la rim gro bya ba'i phyir /
mkhan po dang slob dpon dag gis rab tu byung zhing bsnyen par rdzogs par ngas gnang ngo zhes 'byung ba'i phyir /
'khor ni dag pa dang zhes pas /
nang 'khor dag pa zhig dgos par bstan cing /
de dag pa dang ldan pa dgos te /
bslab pa rnams khyad du gsod pa'i slob ma dang lhan cig tu gnas pa rgyun ring na /
tsan dan gyi shing dug sbrul gyis dkris pa ltar 'jigs pa mang du 'byung ba yin pa'i phyir te /
'od ldan las /
'khor ni dag pa zhes bya ba ni 'khor lhan cig gnas pa la sogs pa gal te rig par byed pa yin no / /
bde bar mi byed pa ni ci zhig byed par 'gyur te /
tsan dan gyi shing sbrul gdug pas dkris pa dang 'dra bar 'jigs pa mang du 'gyur bas so / /
zhes gsungs pa'i phyir /
de'i tshig zur gyi gal te rig par byed pa yin no / /
zhes pas /
bslab bya'i gnas phyin ci ma log par nyams @# / /
su len pa'i 'khor de /
'khor dag pa yin par bstan no / /
chos dang zang zing phan 'dogs la brtson pa /
zhes pas /
chos kyi longs spyod dang zang zing gi longs spyod kyis phan 'dogs par byed pa'i yon tan dang ldan pa zhig dgos par bstan cing /
de dang ldan pa zhig dgos te /
de dang mi ldan na shing skam 'bras bu dang mi ldan pa'i shing gi 'bras bu 'dod pa'i skyes bu'i re ba skong mi nus la /
de dang ldan na zang zing gi longs spyod kyi sbyin pas 'khor du bsdus nas chos kyi longs spyod kyis tshim par byed pa yin pa'i phyir te /
'od ldan las /
chos dang zang zing gis gal te phan 'dogs pa la brtson pa yin te /
gzhan du na shing skam po 'bras bu med pa dang 'dra ba yin pas /
ci zhig byed par 'gyur bas so / /
zhes gsungs pa'i phyir /
dus su 'doms pa zhes pas /
don du gnyer bya'i gdams ngag dus su 'dams pa'i yon tan dang ldan pa zhig dgos par bstan cing /
de dang ldan pa zhig dgos te /
de dang mi ldan na gdams ngag bstan kyang don du mi 'gyur ba yin pa'i phyir te /
'od ldan las /
dus mtshams par rjes su ston pa yin gyis gzhan du skyo bar byed pas ci zhig byed par 'gyur bas so / /
zhes gsungs pa'i phyir /
de ltar bla mar bsngags /
zhes pas /
sngar bshad pa'i yon tan drug po de dang ldan pa'i bla ma zhig la brten dgos /
zhes bstan cing /
de la brten pa la dgos pa yod de /
mtsho nang du padma rgyas par 'gyur pa bzhin du slob ma'i rgyud la dge ba'i chos rnams 'phel zhing rgyas par 'gyur ba'i phyir te /
'od ldan las /
tshul de lta bu'i cho ga bsngags pa'i bla ma bsten na /
mtsho chen po'i chu'i padma bzhin du chos dge ba rnams 'phel bar 'gyur ro / /
zhes gsungs pa'i phyir| gnyis pa ni /
spyir chos 'di pa'i rab byung rnams kyi phyag bya ba'i 'os de la du ma yod de /
rang las bslab pa rgan pa dang /
mkhan po dang slob dpon rnams su yod pa'i phyir /
bla ma la dbye na /
mkhan po /
las slob /
gsang ston /
gnas sbyin pa'i slob dpon /
'phrin gyi slob dpon /
klog pa'i de /
dge tshul gyi de /
dge bsnyen gyi de /
bsnyen gnas kyi de rnams su yod la /
skabs 'dir dngos su bstan pa'i bla ma de la bdun yod de /
bar ma rab byung gi mkhan po /
bsnyen rdzogs kyi mkhan po /
dge tshul gyi slob dpon /
gsang ston /
las slob /
gnas sbyin pa'i slob dpon /
klog pa'i slob dpon rnams su yod pa'i phyir te /
lung las /
slob dpon ni lnga /
mkhan po ni gnyis so zhes dang /
rtsa bar /
de ni slob dpon yin no / /
zhes sogs gsungs pa'i phyir /
gsum pa la drug yod pa'i nang nas /
dang po la /
mkhan por 'os pa dang /
dngos gnyis las /
der 'os pa de la bsnyen par rdzogs nas /
bsnyen rdzogs rnam dag gi sdom rgyun bar ma chad du lo bcu lon pa dang /
lnga tshan du sbyar ba nyer gcig pa gang rung gcig dang ldan pa /
sa rang bzhin du gnas pa /
lus tha mal du gnas pa /
bye ba na chos min pa'i phyogs su song ba min pa /
mtshan mthun pa /
lta ba mthun pa /
tha snyad gsum dang ldan pa rnams dgos shing /
mkhan por gyur pa la bsgrub byas mkhan por gsol ba lan gsum btab cing don gyis khas blangs pa dang ldan pa zhig dgos la /
de rnams rim bzhin sgrubs pa ni /
dang po dgos te /
gzhan gyi mkhan por byed pa ma zad /
gzhan gyi gnas bla ma byed pa dang /
rang nyid gnas bla ma la ma brten par 'dug tu rung ba la de ltar lon pa dgos pa'i phyir te /
rtsa bar /
bsnyen par rdzogs nas lo bcu ma lon par zhes sogs dang /
de'i rgya cher 'grel las /
dge slong gi ji srid du lo bcu ma lon pa de srid du dge slong des slob ma bzung bar mi bya /
rang yang mi gnas par 'dug par mi bya'o / /
zhes bya ba'i tha tshig go /
zhes gsungs pa'i phyir /
gnyis pa de dang ldan pa dgos te /
rtsa bar /
'og nas 'byung ba dag las /
lhan cig sbyar ba zhes sogs dang /
de'i rgya cher 'grel las /
lhan cig sbyar ba gcig dang yang mi ldan pa dang /
'byor ba mthun pa ma yin na /
lo bcu lon pa des kyang rab tu byung bar mi bya /
bsnyen par @# / /
rdzogs par mi bya /
gnas sbyin par mi bya zhing /
de rang yang mi gnas par 'dug par mi bya'o / /
zhes gsungs pa'i phyir /
gsum pas rang bzhin du gnas pa dgos te /
spo mgu spyod pa sogs sa gzhan na gnas pa nyi shu rtsa lngas rab byung bsnyen rdzogs kyi mkhan po bya bar ma rung ba'i phyir te /
rtsa bar /
rab tu byung ba dang /
bsnyen par rdzogs pa dang /
gnas sbyin pa dang /
dge tshul nye bar bzhag par mi bya'o / /
zhes gsungs pa'i phyir /
bzhi pa lus tha mal du gnas pa dgos te /
'gro ba gzhan stag la sogs pa'i tshul bzung ba'i dge slong de la bsgrub bya rang nyid dge slong rnam dag tu yid ches nas sdom pa blangs kyang /
nyes med phun tshogs kyi sdom pa mi skye zhing /
skye la nyes bcas yin pa'i phyir te /
lung zhu ba las /
btsun pa mkhan po 'gro ba gzhan du gnas pas bsnyen par rdzogs na bsnyen par rdzogs pa zhes bgyi'am /
u pa li bsnyen par rdzogs pa zhes bya ste /
bsnyen par rdzogs par byed pa rnams ni 'das pa dang bcas pa'o / /
zhes gsungs pa'i phyir /
lnga pa bye ba chos min pa'i phyogs su ma song ba zhig dgos te /
chos min pa'i phyogs su song ba de /
dge 'dun gyi gnas dbyung byas pa dang 'dra ba yin pas /
de mkhan por mi 'os pa'i phyir te /
rtsa bar /
bye ba dag na chos min pa'i phyogs dang mthun pa yang de dang 'dra'o / /
zhes gsungs pa'i phyir /
drug pa mtshan mthun pa dgos te /
mkhan por 'os pa'i dge slong de bsgrub bya dang mtshan mi mthun na /
tshul 'chal thag mi ring pa'i phyir /
bdun pa lta ba mthun pa dgos te /
ma'i mngal gyi gnas skabs kyi mer mer po de /
srog gcod pham pa'i skabs ltar bcas ldan dge slong gi bsams bzhin du de mngal nas blug na srog gcod kyi pham pa 'byung bar lta ba'i gang zag dang /
de ltar byas kyang de mi 'byung bar nyes byas tsam 'byung bar lta ba'i gang zag gnyis lta bu /
'dir skabs kyi lta ba mi mthun pa'i gang zag zhig /
mkhan por 'os pa de la bsgrub bya dang /
las gral sogs dang /
de lta bu'i lta ba mi mthun pa dang /
bral ba zhig dgos pa'i phyir /
dang po grub ste /
'od ldan las /
pham pa'i gzhi de la pham pa'i gzhi yin no zhes de ltar bsam pa mthun pa gang la yod pa de ni lta ba mthun pa yin no / /
gang dag mar mer po blug par byas pa la sogs pa pham pa'i gzhi la nyes byas kyi gzhir lta ba de dag ni lta ba tha dad pa yin no zhes bya ba'i tha tshig go /
zhes gsungs pa'i phyir /
des na 'dir skabs kyi lta ba lta spyod gnyis su phye ba'i lta ba la byad pa ma yin no / /
brgyad pa tha snyad gsum dang ldan pa dgos te /
smra shes pa /
don go ba /
smyo ba sogs ma yin pa'i shes pa rang bzhin du gnas pa zhig dgos pa'i phyir /
lung zhu ba las /
btsun pa mkhan po smyon pas bsnyen par rdzogs par bgyis na /
bsnyen par rdzogs pa zhes bgyi'am /
u pa li bsnyen par rdzogs zhes bya ste /
bsnyen par rdzogs par byed pa rnams ni /
'das pa dang bcas pa'o / /
de bzhin du mkhan po sems 'khrugs pa dang /
nad kyis gzir ba dang /
snyoms par zhugs pa rnams so / /
zhes gsungs pa'i phyir /
bsgrub byas mkhan por gsol ba btab cing /
don gyis khas blangs pa ni mkhan por gyur pa la nges par tshad dgos so / /
mkhan po dngos la mtshan nyid /
dbye ba /
sgra don dang gsum las /
dang bar bsgrub bya des rang nyid la mkhan por gsol ba lan gsum btab cing /
don gyi khas blangs pa'i ldog cha nas /
rang nyid bsgrub bya de'i bla mar song ba de /
rang nyid bsgrub bya de'i mkhan po yin pa'i mtshan nyid yin /
gsung rgyun ltar na mkhan por gsol ba lan gsum btab pa'i mthar khas blangs pa'i dge slong de mkhan po'i mtshan nyid yin gsungs te dpyad do / /
gnyis pa ni /
de la dbye na /
bar ma rab byung gi mkhan po /
bsnyen rdzogs kyi de /
dge slong ma'i de dang gsum yod cing| dang po gnyis la rten pha ma gnyis gnyis yod la /
phyi ma de rtan ma kha nar ngas so / /
gsum pa ni ci'i phyir mkhan po zhes bya zhe na mkhan po'i skad dod la /
u pA d+h+ya zhes 'byung la /
bod skad du nye bar klog pa la 'jug pas /
dgag sgrub gnang gsum gyi bslab pa rnam @# / /
nye bar klog pa'i klog tu 'jug par byed pas na de ltar brjod do / /
yang na mkhan po'i skad dod la u pA d+ha ra Na zhes 'byung la /
de bod skad du nye bar 'dzin pa la 'jug pa ltar na /
dman pa'i gnas su lhung ba las nye bar 'dzin par byed pas de ltar brjod do / /
! gnyis pa dge tshul gyi slob dpon la /
mtshan nyid dang /
dbye ba gnyis las /
dang po ni bsgrub bya de la dge tshul gyi sdom pa phog pa'i sgo nas bsgrub bya de'i slob dpon du song ba de /
bsgrub bya de'i dge tshul gyi slob dpon du 'os pa'i mtshan nyid yin zhing /
dge tshul gyi slob dpon du 'os pa de la yon tan ji lta bu dang ldan pa dgos pa'i tshul ni gong du bshad zin to /
gnyis pa ni de la rten gyi sgo nas dbye na de pha ma gnyis yod /
gsum pa gsang ston gyi slob dpon la 'os pa dang /
dngos gnyis las /
dang po ni /
der 'os pa de la bsnyen rdzogs kyi sdom pa rnam dag dang ldan pa lta ba mthun pa /
lus tha mal du gnas pa /
sa rang bzhin du gnas pa /
tha snyad gsum dang ldan pa /
bye ba na chos min pa'i phyogs su song ba ma yin pa /
bsgrub bya dad pa song ba /
byams snying rje dang ldan pa /
mkhan po'i sta gon la gnas pa'i dge slong gis gsang ston gyi slob dpon mdzod cig /
ces gsol ba btab pa dang ldan pa 'gro ba bzhi dang bral ba dang /
lkog tu bar chad 'dri ba'i dri ba la mkhas pa sogs bsko yul gyi chos dang ldan pa /
gsol ba 'ba' zhig gi las kyis gsang ston gyi slob dpon du bskos pa zhig dgos so / /
'o na 'gro ba bzhi po ji lta bu zhe na /
'khor dang snyan grags /
go sa thob 'dod nas tshul khrims la slob pa 'dun pas 'gro ba dang /
mi dang mi min gyi gnod pa byung dogs nas de la slob pa 'jigs pas 'gro ba dang /
gzhan la 'gran sems dang phrag dog gis de la slob pa zhe sdang gi 'gro ba dang /
lta ba phyin ci log gis kun nas slangs te de la slob pa gti mug gi 'gro ba'o /
gnyis pa dngos la /
mtshan nyid dang dbye ba gnyis las /
dang po ni /
rang gi bsgrub bya de la lkog tu bar chad dris shing nang du 'ong ba'i gnang ba zhus pa'i ldog cha nas rang nyid bsgrub bya de'i slob dpon du song ba de /
rang nyid bsgrub bya de'i gsang ston gyi slob dpon yin pa'i mtshan nyid yin /
gsung rgyun ltar na bsgrub bya la lkog tu bar chad dris shing dge 'dun la nang du 'ong ba'i gnang ba zhus pa'i sgo nas de bsgrub bya de'i slob dpon du song ba de /
bsgrub bya de'i gsang ston gyi mtshan nyid yin no /
gnyis pa ni /
de la rten gyi sgo nas dbye na /
pha ma gnyis yod /
bzhi pa las slob la 'os pa dang /
dngos gnyis las /
dang po ni /
las slob tu 'os pa de la /
sngar gsang ston la bshad pa'i yon tan dang po dgu'i steng du /
mkhan po'i sta gon la gnas pa'i dge slong gis las slob tu gsol ba btab /
de dang de'i las kyi cho ga tshig phyed kyang ma 'khrugs par blo la thon pa rnams dang ldan pa dgos so / /
gnyis pa la bsnyen rdzogs kyi las slob dang /
dge slob ma'i las slob /
tshangs spyod nyer gnas kyi las slob dang gsum yod pa las /
mtshan nyid ni rim pa bzhin du bsgrub bya de la gsol bzhi'i las kyi cho ga la brten nas bsnyen rdzogs kyi sdom pa sbyin pa'i sgo nas de'i slob dpon du song ba de /
bsgrub bya de'i bsnyen rdzogs kyi de'i mtshan nyid yin /
bsgrub bya de la gsol gnyis kyi las kyis dge slob ma'i sdom pa sbyin pa'i sgo nas de'i slob dpon tu song ba de bsgrub bya de'i dge slob ma'i de'i mtshan nyid dang /
bsgrub bya de la gsol gnyis kyi las kyis tshangs spyod nyer gnas kyi tshul khrims sbyin pa'i sgo nas de'i slob dpon du song ba de /
bsgrub bya de'i tshangs spyod nyer gnas kyi de'i mtshan nyid yin /
dang po de rten phar nges shing /
phyi ma de gnyis ni rten ma kho nar nges so / /
! lnga pa gnas bla ma la 'os pa dang /
dngos gnyis las /
dang po la| mkhan por gsol ba btab pa ma gtogs /
mkhan por 'os pa la bshad pa'i yon tan brgyad dang ldan pa dgos so / /
gnyis pa la /
mtshan nyid dang /
dbye ba gnyis las /
dang po ni /
gnas pa slob ma des rang nyid la gnas 'cha' ba'i @# / /
cho ga byas pa'i sgo nas de dang lhan cig tu de'i zhag gcig gi gnas med kyi nyes pa khegs pa'i sgo nas de'i slob dpon du song ba de /
de'i gnas 'cha' ba'i cho ga la ltos pa'i gnas kyi slob dpon gyi mtshan nyid yin /
des na de'i gnas kyi bla ma yin na /
gnas 'cha' ba'i cho ga la ltos pa'i de'i gnas kyi bla ma yin pas ma khyab ste /
des rang gi mkhan po la gnas 'cha' ba'i cho ga ma byas par yang gnas bcas pas chog pa'i phyir te /
mkhan po de nyid gnas nyid yin no / /
de'i phyir de la de mi bca'o / /
zhes gsungs pa'i phyir /
gnas 'cha' ba'i cho ga byed tshul 'og tu 'chad do / /
rnam pa gcig tu na rang gi gnas pa slob ma des /
rang la gnas 'cha' ba'i cho ga byas nas zhag gcig song ba'i ldog cha nas /
de'i bla mar song pa de /
de'i gnas 'cha' ba'i cho ga la ltos pa'i gnas bla ma'i mtshan nyid yin /
de la rten gyi sgo nas dbye na de pha ma gnyis yod / /
! / /
drug pa klog pa'i slob dpon la 'os pa dang /
dngos gnyis las /
dang po ni /
de ltar 'os pa de la rab byung sde lnga gang rung gi sdom pa rnam dag dang ldan pa /
lta ba mthun pa /
mtshan mthun pa /
sa rang bzhin du gnas pa /
gang bslab par bya ba'i gsung rab legs par shes pa rnams dang ldan pa zhig dgos so / /
gnyis pa la /
mtshan nyid dang /
dbye ba gnyis las /
dang po ni /
slob ma de dang phan tshun yon tan slob 'dod kyi bsam pa'i sgo nas bka' 'am de'i dgongs 'grel gyi tshigs su bcad pa gcig lan gsum bzlas pa'i sgo nas de'i slob dpon du song ba de /
slob ma de'i klog pa'i slob dpon gyi mtshan nyid yin /
de'i klog pa'i slob dpon yin na de la chos ston pa'i slob dpon yin dgos kyang /
phyi ma de yin na /
dang po de yin mi dgos te /
de la phan tshun yon tan slob 'dod kyi bsam pas chos tshigs bcad gcig lan cig bzlas pas kyang /
de'i chos ston pa'i slob dpon du 'gyur zhing /
de klog pa'i slob dpon du 'gyur ba la tshigs su bcad pa gcig lan gsum bzlas pa zhig dgos pa'i phyir te /
rtsa bar klog pa ni tshigs su bcad pa gcig lan gsum bzlas na'o / /
zhes gsungs pa'i phyir /
gnyis pa ni /
de la rten gyi sgo nas dbye na pha ma gnyis yod /
bzhi pa grangs nges ni /
'dir bstan gyi slob dpon de la dge tshul gyi slob dpon nas klog pa'i slob dpon gyi bar lngar grangs nges 'jog pa'i rgyu mtshan yod de /
slob dpon de la sdom pa 'thob par byed pa'i slob dpon /
thob zin gnas par byed pa'i slob dpon /
gnas pa gong 'phel du byed pa'i slob dpon dang gsum yod cing /
dang po'i dbang du byas nas dge tshul gyi sdom pa 'thob par byed pa'i slob dpon dang /
dge slong gi sdom pa 'thob par byed pa'i slob dpon gnyis yod pa las /
dang po'i dbang du byas nas dge tshul gyi slob dpon bzhag /
gnyis pa de la yang rgyud yongs su dag par byed pa'i slob dpon dang /
dge slong gi sdom pa dngos su ster bar byed pa'i slob dpon gnyis yod pa las /
dang po'i dbang du byas nas gsang ston bzhag /
gnyis pa'i dbang du byas nas las slob bzhag pa'i phyir /
gnyis pa thob zin gnas pa'i slob dpon gyi dbang du byas nas gnas sbyin pa'i slob dpon bzhag cing /
de ltar 'jog pa'i rgyu mtshan yod de /
gnas pa slob ma rnams kyis sdom pa thob nas /
sdom pa'i gtong rgyu rnams kyis ma btang ba dang /
rtsa ltung gis ma nyams pa dang /
yan lag gi ltung ba rnams kyis rgyud la ma gos par byed pa la 'bad dgos pa'i phyir /
gsum pa'i dbang du byas nas klog pa'i slob dpon bzhag cing /
de ltar 'jog pa'i rgyu mtshan yod de /
gnas pa slob ma rnams kyis thos bsam sgom gsum gyi shes rab la brten nas sdom pa gong 'phel du byed dgos pa'i phyir /
de la brten nas sdom pa 'phel bar 'gyur te /
de 'dra'i shes rab 'phel ba'i stobs kyis sdom pa @# / /
yang 'phel bar 'gyur ba yin pa'i phyir /
lnga pa go rim ni /
'dir slob dpon lnga po'i go rim 'di ltar ston pa'i rgyu mtshan yod de /
sdom gsum rim gyis sbyin pa'i dbang du byas pa'i dag bsnyen gyi sdom pa dang /
bar ma rab byung gi tshul khrims byin pa'i rjes su rab byung gi sdom pa rnams kyi nang nas dge tshul gyi sdom pa sbyin dgos pa'i rgyu mtshan gyis dang por dge tshul gyi slob dpon bzhag /
de rjes bsnyen rdzogs su sgrub dgos shing de la yang gsang ston du 'os pa'i dge slong gis bar chad dri dgos pas na /
de rjes gsang ston bzhag /
de rjes las slob kyi sta gon la gnas pa'i dge slong gis de'i sdom pa sbyin dgos pas na /
de rjes las slob bzhag /
de rjes gnas bla ma la brten dgos pas na /
de rjes gnas kyi slob dpon bzhag /
de rjes klog pa'i slob dpon la brten nas thos bsam sgom gsum la 'bad dgos pas na /
de rjes klog pa'i slob dpon bzhag pa'i phyir ro / /
drug pa bsdu ba ni /
sngar bshad pa'i mkhan po nas /
klog pa'i slob dpon gyi bar drug po de bsdu na /
mkhan slob gnyis su 'du ba yin te /
bla ma phyi ma lnga po de slob dpon du 'du ba yin pa'i phyir /
skabs 'dir dge slob ma'i slob dpon dngos su mi ston pa'i rgyu mtshan yod de /
de 'og tu ma chog gi skabs su 'chad par 'gyur ba'i rgyu mtshan gyis yin pa'i phyir /
bsnyen gnas kyi slob dpon 'dir dngos su mi ston pa'i rgyu mtshan yod de /
'dir rab byung kho na'i slob dpon dngos su ston pa'i dbang du byas pa yin pa'i phyir /
dge bsnyen gyi slob dpon 'dir dngos su mi ston pa'i rgyu mtshan yod de /
'dir bar ma rab byung gi mkhan po dngos su mi ston pa gang zhig /
sdom gsum rim gyis len pa'i tshe na /
spyir btang la dge bsnyen gyi slob dpon de nyid bar ma rab byung gi mkhan por gyur pa'i rgyu mtshan gyis yin pa'i phyir ro / /
bdun pa de rnams bla mar bzhag pa'i 'thad pa bshad pa la /
mkhan po nas klog pa'i slob dpon gyi bar drug po de rnams bla mar 'jog pa'i rgyu mtshan yod de /
dam pa'i chos kyi ngag las khyad par can gyi bya ba sgrubs pa'i sgo nas phan btags pa la brten nas de rnams bla mar song ba yin pa'i phyir /
rtags rnams de dang de'i mtshan nyid la brten nas bsgrub pas chog go /
brgyad pa bla ma de dang der gyur dus bshad pa ni mkhan por gyur pa'i dus yod de /
bsgrub bya de'i mkhan por 'os pa'i dge slong de la bsgrub bya des mkhan por gsol ba lan gsum btab pa'i mthar cang mi smra ba'i tshul gyis khas blangs pas na /
de 'dra ba'i dge slong de bsgrub bya de'i mkhan por gyur pa yin pa'i phyir te /
rtsa bar /
mkhan por gsol ba khas blangs pas na der gyur to / /
zhes dang /
de'i rgya cher 'grel las /
gang gi tshe mkhan por gsol ba de'i tshe na khas blangs pa dam bca' ba gsum pa la'o / /
gang zhig khas blangs pa na zhe na /
de'i phyir mkhan po zhes bya bar smos so zhes sogs gsungs pa'i phyir /
bsgrub bya de'i dge tshul gyi slob dpon du 'os pa'i dge slong de /
bsgrub bya de'i dge tshul gyi slob dpon du gyur pa'i dus yod de /
de 'dra ba'i dge slong des /
de la dge tshul gyi sdom pa 'bogs pa'i cho ga byas nas de'i rgyud la dge tshul gyi sdom pa nam skyes pa na de der gyur ba yin pa'i phyir /
bsgrub bya de'i gsang ston du 'os pa'i dge slong de de'i gsang ston du gyur pa'i dus yod de /
des bsgrub bya de la lkog tu bar chad dris te nang du 'ong ba'i gnang ba dge 'dun la zhus zin pa na /
de der gyur pa yin pa'i phyir /
rgya cher 'grel las /
gsang ste ston pa'i dgos pa yongs su rdzogs na gsang ste ston pa'i slob dpon nyid du gyur pa yin no / /
zhes gsungs pa'i phyir /
de'i tshig zur gyi dgos pa yongs su rdzogs na zhes bas /
lkog tu bar chad dris zin ma thag tu de de'i gsang ston du ma gyur par shugs la bstan no / /
bsgrub bya de'i bsnyen rdzogs kyi las slob tu 'os pa'i dge slong de /
bsgrub bya de'i bsnyen rdzogs kyi las slob tu song ba'i dus yod de /
des bsgrub bya de la bsnyen rdzogs kyi sdom pa @# / /
sbyin pa'i gsol bzhi'i las kyi cho ga byas te /
de'i rgyud la bsnyen rdzogs kyi sdom pa skyes pa na /
de der gyur pa yin pa'i phyir /
rgya cher 'grel las /
de bzhin du las byed pa dge slong gi sdom pa sbyin par byed pa yang skad cig gang la yang dge slong gi sdom pa skye ba de nyid dang cig car du las byed pa'i slob dpon nyid du gyur par rig par bya'o / /
zhes gsungs pa'i phyir /
gnas pa slob ma de'i gnas kyi slob dpon du 'os pa'i dge slong de /
de'i gnas sbyin pa'i slob dpon du gyur pa'i dus yod de /
des de la gnas 'cha' ba'i cho ga byas pa'i sgo nas gnas pa slob ma de nyid dang zhag gcig gi gnas med kyi nyes pa khegs pa na /
de der gyur pa yin pa'i phyir /
rgya cher 'grel las /
gnas sbyin pa'i slob dpon nyid ni skya rengs 'char ba'i dus na slob dpon nyid du gyur pa yin no / /
zhes gsungs pa'i phyir| slob ma de'i klog pa'i slob dpon du 'os pa'i dge slong de /
slob ma de'i klog pa'i slob dpon du gyur pa'i dus yod de /
de dang phan tshun dpon slob tu 'dzin pa'i sgo nas des slob ma de la chos tshigs bcad gcig lan gsum bzlas pa na /
de de ltar du gyur pa yin pa'i phyir| rgya cher 'grel las /
klog pa'i bsam pas gang la tshigs su bcad pa gcig lan gsum bzlas na de ni klog pa'i mthar thug pa yin no / /
zhes gsungs pa'i phyir /
slob mas klog pa'i slob dpon du 'dzin 'dod med pa'i dge slong des ni chos tshigs bcad gcig lan stong bzlas kyang /
dge slong de slob ma de'i klog pa'i slob dpon du mi 'gyur te /
rtsa bar /
klog pa'i bsam pa med pas brjod pa ni klog pa nyid ma yin no / /
zhes pa dang /
de'i rgya cher 'grel las /
gal te klog pa'i bsam pa med pas lan stong brjod par byed du zin kyang /
de klog pa ma yin pa kho na ste /
dper na kha ton bzlas pa bzhin no / /
zhes gsungs pa'i phyir / /
! / /
gnyis pa mtshan nas smos pa'i rim pa bshad pa la /
nye tshig gi rnam gzhag bshad pa dang /
mtshan smos kyi rim pa dngos bshad pa dang gnyis /
dang po la| nye tshig la dbye na nye tshig chen po dang /
de chung ngu gnyis yod cing /
de bzhin gshegs pa /
bla ma /
mkhan po /
btsun pa zhes pa'i tshig rnams dang po yin /
'phags pa /
dge slong /
gnas brtan /
tshe dang ldan pa zhes pa'i tshig rnams gnyis pa yin no / /
gnyis pa ni de bzhin gshegs pa'i mtshan nas smos pa'i tshe /
de bzhin gshegs pa dgra bcom pa yang dag par rdzogs pa'i sangs rgyas zhes pa'i nye tshig gis smos dgos te /
de dang bral nas ming dang rigs dang rus nas smos mi rung ba'i phyir te /
de la btsun pa zhes pa'i nye tshig gi smos su rung ste /
khyim bdag mgon med zas sbyin gyis zhus pa'i mdo las /
btsun pa 'jig rten na yon gnas du zhig mchis /
bcom ldan 'das kyis bka' stsal pa /
khyim bdag yon gnas ni slob pa dang mi slob pa'o / /
de la slob pa ni bco brgyad do / /
mi slob pa ni dgu'o / /
zhes gsungs pa'i phyir /
rang gi mkhan po la don gyi slad du mtshan nas smos te mkhan rin po che zhes brjod dgos te /
rgya cher 'grel las /
don gyi slad du mtshan nas smos te zhes bya ba'i tshig ma smras par mkhan po zhes pa'i sgra tsam nye bar brjod pas mkhan po'i ming mi bzung ngo / /
zhes gsungs pa'i phyir /
rang gi slob dpon la slob dpon pa'i zhal snga nas zhes brjod /
rang gi mkhan slob ma yin pa la /
de gnyis kyi tshig gis brjod du mi rung ste /
rgya cher 'grel las /
slob dpon ma yin pa dang /
mkhan po ma yin pa la slob dpon dang mkhan po'i sgra dag tu nye bar brjod par mi bya'o / /
zhes gsungs pa'i phyir /
'on kyang gang zag de'i de dang de zhes bya ba'am yul der mkhan po dang slob dpon du grags pa la /
yul de'i de dang de zhes brjod du rung ngo / /
rang las bslab pa rgan pa'i rab byung la btsun pa zhes brjod du rung kyang| rang las bslab pa gzhon pa la de ltar brjod du mi rung ste /
ban+d+he zhes pa btsun pa'i skad dod yin zhing /
btsun pa de phyag bya ba'i 'os yin la /
rang las bslab pa gzhon pa rnams la phyag bya bar mi rung ba yin pa'i phyir ro / /
rang dang bslab pa rgan gzhon dus mnyam @# / /
pa la rang gis phyag bya bar mi rung ba yin pa'i phyir te /
rtsa bar /
dus mnyam pa rnams ni gcig gis gcig la phyag mi bya zhes gsungs pa'i phyir /
rab byung rang gi mkhan slob gnyis ka yin pa de la mkhan po zhes brjod dgos te /
mkhan po gtso che ba'i phyir /
rab byung rang las bslab pa gzhon pa rnams la tshe dang ldan pa dang /
rang las bslab pa gzhon pa'i dge slong rnams la gnas brtan zhes brjod rigs te /
'dul ba sum brgya pa las /
rgan pa btsun par nye ba'i tshig gis brjod / /
gzhon la'ang tshe dang ldan pa'i nye tshig gis / /
de ni gnas brtan zhes pa'i nye tshig brjod / /
de ltar 'di ni ming smos rim pa yin / /
zhes pa dang /
de'i rang 'grel 'od ldan las kyang /
'ang gi sgra ni rgan pa la yang bya'o / /
de bzhin du rgan pa la yang rung gzhon pa la yang rung /
gnas brtan zhes bya ba ni nye ba'i tshig gis brjod par bya'o / /
zhes gsungs pa'i phyir /
ci'i phyir tshe dang ldan pa zhes bya zhe na /
tshe khyad par can dang ldan pas na de ltar bya ste /
slob dpon tshul khrims skyang gi phran tshegs 'grel pa las /
mngon par 'dod pa'i tshe dang ldan pa'i phyir ro / /
zhes gsungs pa'i phyir /
ci'i phyir gnas brtan zhes bya zhe na /
gnas bla ma la brten mi dgos shing /
brtan mkhas kyi yon tan gnyis dang ldan pas na de ltar brjod pa yin te /
rnam 'byed kyi 'grel pa las /
gnas la mi brten pas zhes pa dang /
Tika chen rin chen phreng ba las /
'di'i gnas pa gzhan la rag ma las pas gnas brtan te /
zhes gsungs pa'i phyir /
gnas brtan la dbye na de mkhas pa dang /
de byis pa gnyis yod cing /
brtan mkhas kyi yon tan gnyis dang ldan pa'i dge slong de dang po yin /
brtan pa'i yon tan dang ldan kyang mkhas pa'i yon tan dang mi ldan pas dge slong de gnyis pa yin no / /
gnas brtan yin na brtan pa'i yon tan dang ldan pas ma khyab ste /
rang byung gi bsnyen par rdzogs pa'i byang sems rnams gnas brtan yin pa'i phyir te /
de rnams gnas bla ma la brten mi dgos pa'i phyir te /
bdag cag gi ston pas kyang rang byung gi bsnyen par rdzogs nas gnas bla ma la ma brten pa yin pa'i phyir /
dge slong la gnas brtan gyis ma khyab ste /
dar chog la brten nas bsnyen par rdzogs pa'i gnas brtan yin na /
brten pa'i yon tan dang ldan pa zhig dgos te /
de yin na bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa zhig dgos pa'i phyir /
mchod pa dang phyag mtshal ba'i gnas yin pas na brtsun pa zhes bya ste /
gzhi 'grel las /
btsun pa zhes bya ba ni mchod pa'i tshig ste /
shin tu dge ba dang bde ba skyed pa'i phyir /
zhes gsungs pa'i phyir /
gong gi mtshan smos de dag las 'das na /
dge slong la bshags bya'i nyes byas dang /
dge tshul la bsdams bya'i nyes byas 'byung ngo / /
gsum pa ni /
gzhung gnyis ka la thung mong du bsgrub bya de dge tshul du sgrub par byed pa'i dge slong de /
bsgrub bya de'i dge tshul gyi slob dpon du gyur pa'i dus yod de /
des bsgrub bya de la dge tshul gyi sdom pa 'bogs pa'i cho ga byas nas bsgrub bya de'i rgyud la dge tshul gyi sdom pa skyes pa na /
de de'i dge tshul gyi slob dpon du gyur pa yin pa'i phyir /
de bzhin du gsang ston rang las slob sogs kyi sgo nas rkang pa phyi ma la bkod pas kyang chog go /
! / /
rtsa ba'i gnyis pa gzhan lugs dgag pa ni /
kha cig /
dar chog gi skabs su dang por bar chad dri ba po'i dge slong de /
bsgrub bya de'i mkhan po yin zhe na de mi 'thad par thal /
bsgrub bya de'i mkhan por 'gyur ba la /
des mkhan por gsol ba btab dgos pa'i phyir te /
rtsa bar mkhan por gsol bar bya'o / /
zhes pa dang /
rgya cher 'grel las /
zhus ma thag kho nar rab tu 'byung bar 'dod pas mkhan por gsol ba'i sngags /
slob dpon dgongs su gsol /
zhes pa nas gsol bar bya ste /
bcol bar bya'o zhes pa'i bar s+g+sungs pa'i phyir /
kha cig /
bsgrub bya des yul dge slong de la mkhan por gsol ba btab na /
de ltar gsol ba 'debs yul gyi dge slong de /
bsgrub bya de'i mkhan po yin pas khyab zer na /
de @# / /
mi 'thad par thal /
bsgrub bya de'i mkhan por 'gyur ba la /
des mkhan por gsol ba btab par ma zad /
'debs yul gyi dge slong des de'i mkhan por don gyi khas blangs pa zhig dgos pa'i phyir /
rtsa bar mkhan por gsol ba khas blangs pa na der gyur to / /
zhes pa dang /
de'i rgya cher 'grel gyi don grub pa'i phyir /
byas pa la kho na re /
bsgrub bya de'i mkhan por gyur pa la bsgrub bya des mkhan por gsol ba 'debs mi dgos par thal /
de la dang por bar chad dri ba po'i dge slong de de'i mkhan po yin pa'i phyir te /
rtsa bar /
dang po'i mkhan po nyid kyis bar chad dris nas /
zhes gsungs pa'i phyir na ma khyab par gong du bstan zin no / /
kha cig /
dar chog la brten nas bsnyen rdzogs kyi sdom pa gsar du thob pa nges par mkhan po la brten dgos zhe na /
de mi 'thad par thal /
mkhan por gyur pa de la mkhan por gsol ba 'debs dgos pa gang zhig /
mkhan por gsol ba ma btab par yang dar chog gi skabs su bsnyen rdzogs kyi sdom pa gsar du thob pa yod pa'i phyir /
dang po grub zin /
phyi ma grub ste /
rtsa bar /
mkhan por ma gsol ba la yang ngo / /
zhes pa dang /
de'i rgya cher 'grel las /
mkhan por gsol ba ma byas par bsnyen par rdzogs par byed na yang sdom pa skye bar 'gyur ba kho na yin no / /
zhes gsungs pa'i phyir /
gzhan yang rtsa ba'i dam bca' de mi 'thad par thal /
mkhan po'i sta gon la gnas pa'i dge slong dang /
gsang ston gyi sta gon la gnas pa'i dge slong gnyis med par yang /
dar chog gi skabs su bsnyen rdzogs kyi sdom pa gsar du thob pa yod pa'i phyir te /
bar chad ma dris par dar chog gi skabs su da ltar thob pa yod pa'i phyir /
rtsa bar /
bar chad ma dris par yang ngo / /
zhes pa dang /
de'i rgya cher 'grel las /
bar chad ma dris par bsnyen par rdzogs par byed na sdom pa skye bar 'gyur ba kho na yin no / /
zhes gsungs pa'i phyir /
byas pa la kho na re /
dar chog gi skabs su dge slong de gnyis gang rung las gzhan pa yang yin /
bar chad dri ba po yang yin pa'i gzhi mthun par gyur ba'i dge slong zhig med par thal /
khyod kyi thal 'gyur gnyis pa de la khyab 'grel yod pa'i phyir /
zer na ma khyab /
'dod mi nus te /
bar chad dri ba po'i gang zag yang yin /
las slob kyi sta gon la gnas pa yang yin pa'i gzhi mthun par gyur pa'i dge slong yod pa'i phyir te /
dar chog la brten nas nyes med phun tshogs kyi bsnyen rdzogs sgrub pa'i tshe /
las slob kyi sta gon la gnas pa'i dge slong zhig gis skabs kyi dge 'dun gyi dbus su bar chad 'dri dgos pa'i phyir te /
karma sha tam las /
de'i 'og tu dge slong las byed pas dge 'dun gyi nang du bar chad 'dri bar bya'o / /
'di ltar 'dri bar bya ste /
zhes sogs gsungs pa'i phyir /
kha cig /
bsnyen rdzogs kyi sdom ldan yin na /
dge slong rnam dag yin pas khyab zer na /
de mi 'thad par thal /
tshul 'chal du gyur pa'i dge slong kyang yin /
bsgrub bya des de dge slong rnam dag tu 'du shes pa yang yin pa'i gzhi mthun du gyur pa'i dge slong des /
bsgrub bya'i bsnyen rdzogs kyi mkhan po byas pa la brten nas bsnyen rdzogs kyi sdom pa gsar du skye ba yod pa'i phyir te /
bsnyen rdzogs kyi sdom pa dang mi ldan kyang /
bsgrub byas dge slong rnam dag tu 'du shes pa'i rab byung gi mkhan po byas pa la brten nas bsnyen rdzogs kyi sdom pa gsar skye yod /
bsnyen rdzogs kyi sdom pa dang mi ldan pa'i rab byung de de dang mi ldan par bsgrub bya des 'du shes na /
bsgrub bya de'i rgyud la de'i sdom pa gsar du mi skye ba yin pa'i phyir /
dang po grub ste /
de bsnyen par ma rdzogs pa nyid yin na yang ngo / /
zhes pa dang /
de'i rgya cher 'grel las /
mkhan po de bsnyen par ma rdzogs pa nyid na yang mkhan po dang ldan pa'i sdom pa skye ba nyid du 'gyur ro / /
zhes gsungs pa'i phyir /
gnyis pa grub ste /
rtsa bar /
dge slong nyid ma yin par shes na ni mi skye'o / /
zhes pa dang /
de'i rgya cher 'grel las /
yang dag par len par byed pas mkhan po de bsnyen par ma rdzogs pa nyid dam nyams pa nyid yin pas /
dge slong nyid ma yin par shes na ni mkhan po dang ldan pa'i sdom pa mi skye ba kho na yin no / /
zhes gsungs pa'i phyir /
gzhan yang bshad @# / /
ma thag pa'i sgrub byed rnams 'thad de /
lung du brgya cher 'grel du drangs pa las /
bsnyen par rdzogs par 'tshal ba mkhan po brku thabs su gnas pas bsnyen par rdzogs par bgyis na /
bsnyen par rdzogs zhes bgyi'am /
bsnyen par ma rdzogs zhes bgyi /
bka' stsal pa /
gal te bdag gi mkhan po brku thabs su gnas pa yin no / /
zhes shes na ni bsnyen par ma rdzogs pa zhes bya'o / /
sngon ltung ba byung bas kyang de bzhin no / /
zhes gsungs pa'i phyir /
da lta 'ga' zhig gis bla chen rgyud kyi sdom rgyun ma dag la /
paN chen rgyud kyi sdom rgyun dag pa yin no / /
zhes smra ba ni /
rtsa 'grel 'di rnams kyi don la ma brtags pa yin zhing /
rje btsun sa paN bsnyen par rdzogs pa'i dus su shangs pa jo brtan gyi las gral mdzad pa mi 'thad par thal ba dang /
rgya 'dul ba 'dzin pa dbang phyug tshul khrims /
bya 'dul brtson 'grus 'bar /
rdog lo khu dbon /
glang shar gnyis /
po to ba sogs sngon byon pa'i skyes bu dam pa de rnams bsnyen rdzogs kyi sdom pa rnam dag dang mi ldan par thal /
de rnams kyi sdom rgyun bla chen rgyud yin pa'i phyir /
khyab pa khas /
kha cig brtan mkhas kyi yon tan gnyis dang ldan pa'i dge slong mkhan por 'os pa'i dge slong gi mtshan nyid yin zer na /
bsnyen par rdzogs nas lo bcu lon pa'i dus kyi ston pa sangs rgyas de chos can /
mtshon bya der thal /
mtshan nyid de'i phyir /
khyab pa khas /
rtags chos can gyis grub /
'dod na /
de rab byung bsnyen rdzogs sgrub pa'i las kyi kha skong du 'os par thal /
'dod pa'i phyir /
'dod mi nus te /
rgyal ba ni kha skong bar 'os pa ma yin te /
dge 'dun las dkon mchog gzhan yin pa'i phyir /
zhes gsungs pa'i phyir /
mtshan nyid de la skyon 'phen pa kha cig /
brtan mkhas kyi yon tan gnyis dang ldan pa'i bslab byin dge slong de chos can /
mtshon bya der thal /
mtshan nyid de'i phyir /
rtags der thal /
de yod pa'i phyir te| dgra bcom thob pa'i bslab byin dge slong yod pa'i phyir te /
gang gi tshe zag pa zad pa de'i tshe sngon gyi gral mtshams su 'dug par bya'o / /
zhes gsungs pa'i phyir na ma khyab ste /
lung des ni bslab byin dge slong gis dgra bcom thob pa yod par bstan pa'i phyir /
de ltar ma yin na dgra bcom pa'i bslab byin dge slong chos can /
bsnyen rdzogs kyi sdom pa rnam dag dang ldan par thal /
brtan mkhas kyi yon tan gnyis dang ldan pa'i dge slong yin pa'i phyir /
rtags khas /
'dod na /
de chos can /
khyod de rnam dag dang mi ldan par thal /
khyod dman spyod lnga dang du len cing /
khyad par can gyi spyod pa lnga spong ba'i gang zag yin pa'i phyir /
ma grub na song /
der thal /
bslab byin dge slong yin pa'i phyir /
rtags khas /
gzhan yang /
dgra bcom pa'i bslab byin dge slong chos can /
khyod rtsa ba'i ltung ba byung ba dang /
de'i chad las la gnas pa'i gang zag yin par thal /
bslab byin dge slong yin pa'i phyir /
rtags khas /
khyab pa yod de /
rgya cher 'grel las /
bslab pa byin pa ni cho ga nyams pa yin pa'i phyir /
zhes pa dang /
de'i don 'chad pa na /
Tik chen rin chen phreng ba las /
rtsa ba'i ltung ba byung zhing de'i chad las la gnas pa'i phyir /
zhes gsungs pa'i phyir /
gzhan yang /
dgra bcom pa'i rten la srog gcod kyi pham pa byung ba'i dge slong yod par thal /
de'i rten la pham pa 'chab med byung ba'i dge slong yod pa'i phyir /
de'i rten la chad pa'i las kyi bslab pa byin pa'i bslab byin dge slong yod pa'i phyir /
ma grub na song /
der thal /
dgra bcom pa'i bslab byin dge slong yod pa'i phyir /
rtags khas /
rtsa bar 'dod na /
srog bcod pa'i mi dge ba rgyud ldan gyi dgra bcom yod par thal /
'dod pa'i phyir /
'dod na /
ltung ba mi dge ba rgyud ldan gyi dgra bcom yod par thal /
'dod mi nus te /
dgra bcom pa'i rgyud kyi ltung ba yin na lung ma bstan yin dgos pa'i phyir te /
lung gtam gyi gzhi las /
btsun pa dgra bcom pa dge ba'i sems kyis nongs par 'gyur ram /
lung du ma bstan pa'i sems kyis nongs par 'gyur /
u pa li dgra bcom pa nyes pa byed na /
thams cad du lung du ma bstan pa'i sems kyis nongs par 'gyur ro / /
zhes gsungs pa'i phyir /
kha cig /
bram ze chen pos ra ha dang /
bir wa pa sogs spyod pa la zhugs pa'i dge slong rnam dag yin zer na /
de rnams sngags kyi spyod pa la zhugs pa'i gang zag yin par thal /
dam bca' de'i phyir /
'dod na de rnams theg chen gyi gsang sngags kyi spyod pa la zhugs pa'i gang zag du thal /
'dod pa gang @# / /
zhig| theg chen gyi gsang sngags kyi de la zhugs pa'i gang zag med pa'i phyir /
dang po khas /
phyi ma der thal /
theg chen gyi gsang sngags kyi spyod pa med pa'i phyir /
snga ma la 'dod mi nus te /
skabs 'dir theg chen khas len mi rigs pa'i phyir te /
bye brag smra bas theg chen khas mi len pa'i phyir /
kha cig /
bsgrub bya de la dge tshul gyi sdom pa 'bogs pa'i dge slong de /
bsgrub bya de'i dge tshul gyi slob dpon yin no zer na /
de mi 'thad par thal /
bsgrub bya de la dge tshul gyi sdom pa 'bogs pa'i cho ga'i sngags tshig lan gsum brjod dgos pa gang zhig /
dang po gnyis brjod zin nas gsum pa'i skabs kyi skyabs brjod brjod bzhin pa'i dge slong de de'i dge tshul gyi slob dpon ma yin pa'i phyir /
dang po grub ste /
lhag por gyi cho ga'i sngags tshig las gzhan pa'i rang don du brjod rgyu'i sngags tshig rnams lan gsum brjod dgos pa'i phyir te /
rtsa bar /
lhag por ma gtogs pa rang gi don du sngags brjod pa yang ngo / /
zhes gsungs pa'i phyir /
rtags gnyis pa grub ste /
de 'dra'i dge slong de de'i dge tshul gyi slob dpon du gyur pa la /
bsgrub bya de'i rgyud la dge tshul gyi sdom pa skyes pa zhig dgos pa'i phyir /
rtags sgrubs zin /
kha cig /
dge tshul gyi slob dpon yin na /
de'i slob dpon du 'os pas khyab zer na /
mi 'thad par thal /
dge tshul gyi slob dpon la so thar gyi sdom ldan gyis ma khyab pa'i phyir te /
yul des rab byung gi sdom pa dang mi ldan yang ldan par 'du shes na sdom pa skye zhing /
ldan yang mi ldan par 'du shes na sdom pa mi skye ba yin pa'i phyir te /
sngar mkhan po'i skabs dang 'dra ba yin pa'i phyir /
des gsang ston dang las slob la'ang rigs 'gre'o / /
kha cig /
bsgrub bya de la bar chad dri ba po'i dge slong de /
bsgrub bya de'i gsang ston gyi slob dpon yin no zhe na /
de mi 'thad par thal /
de la bar chad dri ba po'i mkhan po'i sta gon la gnas pa'i gang zag yang yod /
de la las gral der 'dus pa'i dge 'dun gyi dbus su bar chad dri ba po'i las slob kyi sta gon la gnas pa'i gang zag yang yod pa'i phyir /
rtags gyur dus la brten nas grub pa / /
byas pa la kho na re /
dang po'i mkhan po nyid kyis bar chad dris nas yongs su dag pa la skabs dbye'o / /
zhes pa'i gzhung 'dis mkhan por 'gyur rung la mkhan po'i ming gis btags nas bstan pa de mi 'thad par thal /
de'i skabs nas bstan pa'i mkhan po yin na mkhan po yin dgos pa'i phyir /
bsgrub bya la bar chad dri ba po'i mkhan po yod pa'i phyir /
ma grub byas pas /
de la bar chad dri ba po'i mkhan po chos can /
khyod yod par thal /
khyod kyi sta gon la gnas pa'i gang zag yod pa'i phyir zer na /
chos can skyon can yin zhing phyi ma la yang 'gre'o / /
kha cig bsgrub bya la lkog tu bar chad dri ba po'i dge slong des /
de la bar chad dris zin ma thag tu bsgrub bya de'i gsang ston gyi slob dpon du gyur pa yin no zer na /
de mi 'thad par thal /
nges de ltar dris zin nas nang du 'ong ba'i gnang ba dge 'dun la zhus zin pa na der gyur pa yin pa'i phyir te /
des gsang ston gyi bya ba rdzogs par byas zin pa na der gyur par sgrubs zin pa'i phyir /
kha cig /
bsgrub bya de'i las slob yin na /
de la sdom pa ster ba po yin pas khyab zer na /
de mi 'thad par thal /
tshangs spyod nyer gnas kyi las slob yod pa gang zhig /
tshangs spyod nyer gnas kyi tshul khrims sdom pa ma yin pa'i phyir /
byas pa la kho na re /
rtags ma grub ste /
karma sha tam las /
de'i 'og tu dge slong ma las byed pas gsol ba dang gnyis kyi las kyis tshangs par spyod pa la nye bar gnas pa'i sdom pa sbyin par bya'o / /
zhes gsungs pa'i phyir na ma khyab ste /
lung des ni tshangs spyod nyer gnas kyi tshul khrims la de'i sdom pa'i ming gis btags nas bstan pa yin pa'i phyir /
de lta ma yin na dge bsnyen dang /
dge tshul gnyis bsnyen par rdzogs pa yin par thal /
rtsa bar /
dge bsnyen nyid dang dge tshul nyid dang dge slong nyid dag gi snga ma bsnyen par ma rdzogs pa la phyi ma mi bya'o / /
zhes gsungs pa'i phyir /
khyab pa khas /
kha cig /
bsgrub bya de la bsnyen rdzogs kyi sdom pa 'bogs pa'i gsol bzhi'i las kyi cho ga byed pa'i dge slong la de'i bsnyen rdzogs kyi las slob kyis khyab zer na /
de mi 'thad par thal /
de ltar cho ga byed pa'i tshe de 'bogs pa'i gsol bzhi'i las kyi cho ga de @# / /
lan gsum brjod dgos pa gang zhig /
de'i bsnyen rdzogs kyi las slob tu gyur ba dang /
de'i rgyud la bsnyen rdzogs kyi sdom pa thob pa dus mnyam pa'i phyir /
ma khyab na 'gal lo / /
kha cig /
skyes bu de'i klog pa'i slob dpon yin na skyes bu de'i slob dpon yin pas khyab z+ser na /
dge tshul gyi klog pa'i slob dpon chos can /
dge tshul gyi der thal de'i phyir /
khyab pa khas /
rtags sla /
'dod mi nus te /
de dge tshul gyi slob dpon yin na /
de dge tshul gyi sdom pa ster ba po yin dgos pa'i phyir /
des dge bsnyen la rigs 'gre /
! dge 'dun las bsnyen par rdzogs par bya'o / /
zhes pa sngar ltar las /
gnyis pa 'brel pa can gyi gzhung don spyir bstan pa la /
dgos don dang /
bsdus don gnyis las /
dang po ni bsnyen rdzogs kyi sdom pa thob pa la dgos pa yod de /
de thob nas bsrungs pas gnas skabs dang mthar thug gi phan yon thob par 'gyur ro / /
gnyis pa la /
yul gang la blang ba /
rten gang gis blang ba /
cho ga gang gis blang ba dang gsum las /
dang po ni /
bdag cag gi ston pa'i sku 'dra gcig nges par dgos te /
bstan pa 'di la shAkya'i dge slong dang de'i dge tshul rung gis /
ston pa gzhan gyis de gnyis byar mi rung ba'i phyir dang /
lung gzhi las /
bcom ldan 'das rgan pa'i mtha' logs na bzhugs pa'i tshe rab tu brjid par 'gyur la mi bzhugs pa'i tshe brjid par mi 'gyur bas /
nags na shang 'jam bu'i grib ma la bzhugs pa'i sku 'dra bgyi'o / /
zhes gsol pas /
bgyis shig ces gnang ba / /
zhes gsungs pa'i phyir /
chos la lung rtogs kyi chos gnyis /
dang po las brgya rtsa gcig gi cho ga ma nub pa'am /
tha na yang rab byung bsnyen rdzogs sgrub pa'i cho ga ma nub pa zhig dgos la /
de tshang ba yin te /
lung gzhi las /
gang na las brgya rtsa gcig yod pa de na bstan pa yod kyi de med na med do / /
zhes gsungs pa'i phyir /
gnyis pa rtogs pa'i bstan pa ni /
tshul khrims kyi bslab pa la nan tan gces sbras su byed pa yod pas des 'grub /
dge 'dun la mkhan por 'os pa /
gsang ston du 'os pa /
las slob du 'os pa sogs dge 'dun grangs tshang gi ? mtshams nang der gnas shing kha skong gi chos dang ldan pa las gral der 'dus pa rnams dgos shing /
las gral der ma 'dus pa'i mi mthun pa dang /
las gral der 'dus kyang cho ga 'di lta bu bya mi rigs /
zhes 'gog pa 'dus pa phyir bzlog gi mi mthun pa ste mi mthun pa gnyis dang bral ba dgos so / /
grangs tshang gi khyad par ni /
dar chog la brten nas bsnyen rdzogs sgrub pa'i tshe yul dbus su dge slong bcu tshogs dang /
mtha' 'khob tu lnga tshogs dgos par las gzhi ? nas gsungs la /
de ltar gsungs pa ni chos tshigs kyi dbang du byas pa'i yul dbus su de bcu sgrub sla zhing mtha' 'khob tu sgrub dka' ba sogs sngar bshad pa ltar yin zhing /
des na bod 'di mtha' 'khob yin kyang /
'dir bsnyen rdzogs sgrub pa'i tshe dge slong bcu tshogs dgos te /
'dir dge slong chos tshigs kyis phye ba'i yul dbus dang grangs mnyam par bzhugs pa'i phyir dang /
yul mtha' 'khob tu yang dge slong bcu tshogs kyis sgrub nus bzhin du lnga tshogs kyis sgrub na nyes byas 'byung bar gsungs pa'i phyir te /
rgya cher 'grel du lung drangs pa las /
lnga las lhag pa mchis bzhin du lngas bsnyen par rdzogs par gyis na rdzogs zhes bgyi'am ma rdzogs zhes bgyi /
zhes sogs gsungs pa'i phyir /
gnyis pa la lus phun tshogs pa /
cha lugs phun sum tshogs pa /
bsam pa phun sum tshogs pa /
bslab tshig phun sum tshogs pa dang bzhi las /
dang po ni /
sgra mi snyan pa ma gtogs pa'i gling gsum gyi skyes pa bud med gang yang rung ba yin pa mtshan don byed nus pa dang ldan pa /
za ma dang /
ma ning dang /
mtshan gnyis cig car du yod pa sogs ma yin pa'i sgo nas lus skyon dang bral ba dgos te /
mdzod las /
za ma ma ning sgra mi snyan / /
mtshan gnyis ma gtogs mi rnams la /
zhes pa dang /
de'i rang 'grel las kyang /
mi'i 'gro ba kho na la yod kyis gzhan dag la ni ma yin no / /
de la yang za ma dang ma ning dang mtshan gnyis pa dang byang gi sgra mi snyan pa rnams ni ma gtogs so / /
zhes pa dang /
rtsa bar /
mi ma yin pa'i 'gro ba pa dang /
zhes sogs dang /
de'i rgya cher @# / /
'grel las /
mi'i 'gro ba las gzhan pa lha la sogs pa'i 'gro bar skyes pa de dag ni mi ma yin pa'i 'gro ba pa'o / /
mi'i 'gro ba nyid yin du zin kyang /
byang gi sgra mi snyan pa dang da gnyis ni sdom pa'i zhing nyid ma yin te /
de gnyis la dom pa mi skye'o / /
zhes bya ba'i tha tshig go /
zhes gsungs pa'i phyir ro / /
mdzod rtsa 'grel de'i lugs kyi ni /
gtso bor sdom min de mi kho na la skye ba ma gtogs gzhan la mi skye bar dngos su bstan nas /
sdom pa la de ltar skyes mi skye'i khyad par shugs la bstan pas /
sdom pa dang sdom min gsar du skye ba'i rten 'dra ba yin no / /
mtshan lan gsum gyur pa'i rten la yang de gsar du mi skye bas /
de dang bral ba zhig dgos te /
rtsa bar /
mtshan lan gsum gyur pa yang ma yin no / /
zhes pa dang /
de'i rgya cher 'grel las /
gang gis mtshan lan gsum gyur na mtshan gyur pa lan grangs gsum pa de la yang sdom pa'i zhing nyid med de /
sdom pa mi skye'o / /
zhes bya ba'i tha tshig go /
zhes gsungs pa'i phyir /
na tshod kyi khyad par ni /
skyes pa dar chog la brten nas bsnyen par rdzogs pa'i tshe /
dngos sam gang rung gis sgo nas /
mngal bshol gyi zla ba dang bcas pa'i tshe lo nyi shu lon pa dgos te /
rtsa bar| rnam pa thams cad du lo nyi shu lon pa la bsnyen par rdzogs pa chags shing /
cig shos la ni lon pa nyid du 'du shes pa'o / /
zhes gsungs pa'i phyir /
bud med dar chog la brten nas bsnyen rdzogs su sgrub pa'i tshe /
khyim so ma bzung ba'i bud med dang /
de bzung ba'i bud med gnyis /
rim pa bzhin du /
dngos sam gang rung gi sgo nas mngal bshol gyi zla ba dang bcas pas /
tshe lo nyi shu lon pa dang /
de bcu gnyis lon pa dgos te /
rgya cher 'grel las /
'di lta ste /
gzhan nu ma'i lo nyi shu lon pa nyid do / /
khyim so bzung ba'i ni lo bcu gnyis lon pa nyid do / /
zhes gsungs pa'i phyir /
des na bsnyen rdzogs sgrub tu rung ba'i lo ni tshes lo'i grangs nas rtsi ba yin gyis /
khyim lo'i grangs nas rtsa ba ma yin te /
de sgrub tu rung ba'i lo lon pa de la zla bshol rtsi bar bshad cing /
khyim lo la bshol zla mi rung ba yin pa'i phyir te /
khyim lo gcig rdzogs pa la lo gcig gis dus bzhi tshang bar rdzogs dgos pa'i phyir ro / /
gnyis pa ni /
cha lugs phun sum tshogs pa dgos te /
skra dang kha spu bregs /
chos gos gsum dang lhung bzed rung ba tshad ldan mkhan pos sngags tshigs brda' sprad pa'i sgo nas byin gyis rlabs pa dang /
gding ba dang chu tshogs tshig gis byin pa dgos pa gang zhig /
rab byung gi rtags cha lugs dang mi ldan pa'i sgren mo dang /
khyim pa dang mu stegs gnyis kyi thun mong ma yin pa'i rtags cha lugs dang ldan pa'i rten la bsnyen rdzogs kyi sdom pa gsar du mi skye ba'i phyir /
rtags dang po grub ste /
rtsa bar /
des rang gi de la chos gos gsum sbyin par bya'o / /
lhung bzed kyang mi chung ngam mi che 'am mi skya'am /
zhes dge 'dun la bstan dgos zhes pa dang /
bsnyen par rdzogs par 'dod pa dag la yo byad lnga'o / /
zhes gsungs pa'i phyir /
gnyis pa grub ste /
rtsa bar /
khyim pa dang mu stegs can gyi rgyal mtshan can la yang mi skye'o / /
zhes pa dang /
de'i rgya cher 'grel las /
rgyal mtshan zhes bya ba ni cha lugs la bya ste /
khyim pa dang mu stegs can gyi cha lugs gnyis thogs pa dag la yang sdom pa mi skye'o / /
zhes gsungs pa'i phyir dang /
sgren mo ni shin tu ngo tsha dang bral ba'i phyir /
de la sdom pa mi skye'o / /
zhes gsungs pa'i phyir /
gsum pa ni /
rgyu'i kun slong snying thag pa nas sdom pa len 'dod dang ldan pa /
dus kyi kun slong sdom pa thob dus shes pa'i bsam pa skye rung dang ldan pa /
ngas pa lnga'i bsam pa dang bral ba nges 'byung gi bsam pas zin pa dang ldan pa dgos te /
de ltar nges 'byung tshul khrims sogs su sngar rgyas par sgrubs zin pa'i phyir ro / /
bsgrub bya des mkhan po phyir spong 'dod skyes na /
de'i sdom pa rgyud la mi skye ste /
rtsa bar /
de'i phyir spong ba la yang mi skye'o / /
zhes pa dang /
de'i rgya cher 'grel las /
bsnyen par rdzogs par 'dod pa de'i tshe mkhan po de phyir dbul zhing spong bar byed na de la yang sdom pa mi skye'o / /
zhes gsungs pa'i phyir /
der ma zad bsgrub bya des mkhan po'am /
mkhan po'i sta gon la gnas pa'i dge slong de /
dge slong ma yin par 'du shes na yang /
de'i rgyud la de mi skye ste /
rtsa bar /
de dge slong nyid ma yin par shes na ni mi skye'o / /
zhes sogs sngar bshad pa bzhin no / /
bzhi pa ni / /
@# / /
skyes pa'i rten la dar chog la brten nas nyes med phun tshogs kyi bsnyen rdzogs sgrub pa la /
dge bsnyen gyi sdom pa dang bar ma rab byung gi tshul khrims /
dge tshul gyi sdom pa rnams sngon du 'gro dgos te /
rtsa bar /
tshig snga ma med pa la ni nyes byas tsam du zad do / /
zhes gsungs pa'i phyir /
bud med kyi rten la de ltar sgrub pa'i tshe /
de gsum gyi steng du dge slob ma'i de sngon du 'gro dgos te /
rtsa bar /
bud med la ni dge slob ma zhes bya ba'i tshig gzhan yod do / /
zhes gsungs pa'i phyir /
gsum pa ni /
dar chog la brten nas bsnyen rdzogs su sgrub pa'i cho ga la /
sbyor ba'i cho ga /
dngos gzhi'i cho ga /
mjug gi cho ga dang gsum las /
dang po ni /
dge bsnyen /
rab byung /
dge tshul du sgrub pa'i cho ga rnams ni de'i sbyor ba'i cho ga yin no / /
gnyis pa dngos gzhi'i cho ga'i tshe mngon gyur bcu tshang dgos shing /
mngon gyur bcu ni /
sangs rgyas mngon du gyur pa nas /
las mngon du gyur pa'i bar gyis 'grub bo / /
de yang sangs rgyas mngon du gyur pa ni /
ston pa shAkya'i rgyal po'i sku 'dra bzhugs pas bstan pa de la des 'grub bo / /
chos mngon du gyur pa ni /
tshul khrims kyi bslab pa la slob pa dang /
las chog ma nyams pas 'grub /
dge 'dun mngon du gyur pa ni /
dge 'dun grangs tshang ba kha skong gi chos dang ldan pas 'grub /
mkhan po mngon du gyur pa ni brtan mkhas kyi yon tan gnyis dang ldan pa'i dge slong la mkhan por gsol ba lan gsum btab pa'i mthar khas blangs pas 'grub /
slob dpon mngon du gyur pa la gnyis las /
las slob ni mkhan po'i tshig gis bskos shing las kyi cho ga tshig phyed kyang ma 'khrul bar ngag nas thon pas 'grub /
gsang ston mngon du gyur pa ni /
mkhan pos tshig gi bskos shing dge 'dun gyi dbus su gsol gnyis kyi las kyis bskos nas /
lkog tu bar chad 'dri ba'i cho ga la mkhas pas 'grub cing /
de gnyis bcu'i grangs gcig tu bya'o / /
gsol ba mngon du gyur ba ni /
bsnyen par rdzogs khar bsgrub bya rang nyid kyis gsol ba lan gsum btab pas 'grub /
las mngon du gyur pa ni /
gsal bzhi'i las da lta nyid du byed pas 'grub /
bsnyen par rdzogs 'dod kyi bsam pa mngon du gyur pa ni /
snying thag pa nas myang 'das thob phyir du bsnyen rdzogs don gnyer gyi bsam pa yod pas 'grub /
yo byad mngon du gyur pa ni /
khyim pa'i thun mong ma yin pa'i rtags cha lugs dang bral zhing /
dge slong gi rtags cha lugs dang ldan pas 'grub /
yongs dag mngon du gyur pa ni /
gsang ston gyis lkog tu bar chad dris nas bar chad dang mi ldan par rtogs pas 'grub bo / /
dngos gzhi'i cho ga dngos ni /
mngon gyur bcu brjod pa sngon du btang nas gsol bzhi'i las kyi cho ga la brten nas bsnyen rdzogs su sgrub pa yin no / /
gsum pa mjug gi cho ga la /
dus go brjod pa dang /
gdams ngag brjod pa gnyis yod pa 'og tu 'chad do / /
gsum pa ngag don ni /
dar chog la brten nas bsnyen rdzogs su sgrub pa'i che /
yul dge 'dun la brten nas sgrub dgos te /
bsnyan rdzogs kyi sdom pa de bstan pa la zhugs pa yongs su rdzogs pa yin pas so thar gyi sdom pa rnams kyi nang nas mchog yin pa'i rgyu mtshan gyis yin pa'i phyir /
bsnyen par rdzogs pa nye bar sgrub par bya'o / /
zhes pa'i ngag don ni /
dar chog la brten nas bsnyen par rdzogs pa'i tshul yod de /
mngon du gyur pa bcu brjod pa sngon du btang ba'i sgo nas gsol bzhi'i las kyi cho ga la brten nas de rdzogs par byed pa'i phyir /
rtsa ba'i gnyis pa gzhan lugs dgag pa la /
rang ras dge slong bzhi tshogs tsam la brten nas dar chog gi skabs su bsnyen rdzogs kyi sdom pa skye la nyes bcas su 'gyur byas pa la /
de la skyon 'phen pa kha cig /
de mi 'thad par thal /
dar chog la brten nas bsnyen rdzogs su sgrub pa dang /
dbyar gyi sbyor ba'i dus su dbyar khas lan byed pa po bsko ba'i las byed pa'i tshe dge slong lnga tshang dgos pa'i phyir te /
dang po'i tshe gsang ston bsko pa'i gsol gnyis kyi las byed dgos /
phyi ma'i tshe dbyar khas len byed pa po bsko ba'i gsol gnyis kyi las byed dgos pa gang zhig /
de gnyis kyi tshe bsko yul gyi dge slong de gnyis las gzhan pa'i dge slong bzhi dgos par Tik chen rin chen phreng ba nas gsungs par /
sngar gong du bshad @# / /
zin pa'i phyir na ma khyab /
des na rtsa ba'i dam bca' 'thad de /
dar chog gi skabs su gsang ston bsko na de ltar mi 'thad kyang /
de'i skabs su gsang ston med kyang bsnyen rdzogs kyi sdom pa skye ba yod par sgrubs zin pa'i phyir /
kha cig /
brtan pa'i yon tan dang mi ldan pa'i so skye'i dge slong yin na /
nges par gnas bla ma la brten dgos zer na /
de mi 'thad par thal /
sngon chog dang /
rang byung dang /
ye shes khong chud kyis bsnyen par rdzogs pa'i dge slong rnams gnas bla ma la brten mi dgos pa'i phyir te /
de rnams smin pa gsum shas che zhing dar chog gi snga rol du gnas bla ma la brtan pa'i bcas pa ma mdzad pa'i phyir /
sngon chog gi sgo nas bsnyen par rdzogs pa rnams mkhan slob la mi brten pa yin pa'i phyir /
kha cig /
bsnyen rdzogs kyi slob dpon la de'i las slob yin pas khyab zer na /
de mi 'thad par thal /
ston pa sangs rgyas de /
tshur shog gi sgo nas bsnyen rdzogs kyi sdom pa thob pa'i dge slong de'i bsnyen rdzogs kyi slob dpon yin zhing /
de de'i las slob tu 'gyur ba la des de la gsol bzhi'i las kyi cho ga bya dgos pa'i phyir /
dang po grub ste /
ston pa sangs rgyas de de la dge slong gi sdom pa sbyin pa po yin pa'i phyir te /
de 'dra'i dge slong de ston pa sangs rgyas la bsnyen rdzogs kyi sdom pa thob pa'i gang zag yin pa'i phyir /
byas pa la kho na re /
ston pa sangs rgyas da rang gi bden bzhi'i chos 'khor bskor ba la brten nas ye shes khong chud kyi bsnyen rdzogs kyi sdom pa thob pa'i dge slong gi slob dpon yin par thal /
tshur shog la de'i phyir zer na ma khyab ste /
ye shes khong chud kyi bsnyen par rdzogs pa'i dge slong de rnams kyis mthong lam thob pa'i zhar la bsnyen rdzogs kyi sdom pa thob pa'i phyir /
des na stan pa sangs rgyas las dge slob ma man chad kyi rab byung gi sdom pa thob pa med de /
de las rab byung gi sdom pa thob pa'i gang zag yin na /
bsnyen rdzogs kyi sdom pa thob pa'i gang zag yin dgos pa'i phyir /
yang des las slob dang mkhan po byas nas rab byung gi sdom pa thob pa med de /
de las dar chog dang sngon chog gang gi sgo nas kyang de thob pa med pa'i phyir dang /
ston pa sangs rgyas de las kyi kha skong du mi 'os pa'i phyir /
kha cig /
dge slong gi sdom pa thob rjes su mtshan lan gnyis gyur na dge slong gi sdom pa gtong zhing /
mtshan lan gnyis gyur pa'i skyes bu de'i rten la dge slong gi sdom pa gsar skye med zer na /
de gnyis ka mi 'thad par thal /
rtsa bar /
dang po gnyis la ni mi nyams so / /
zhes pa dang /
de'i rgya cher 'grel las /
mtshan gyur pa dang po dang gnyis pa la ni sdom pa nyams pa med do / /
zhes gsungs pa'i phyir dang /
rtags zur gnyis pa'i shes byed du rtsa bar /
len pa nyid na yang skye'o / /
zhes pa dang /
de'i rgya cher 'grel las /
sdom pa yang dag par len pa nyid de'i tshe mtshan gyur na yang sdom pa nyid yin no zhes gsungs pa'i phyir /
byas pa la kho na re /
'o na dge slong gi sdom pa thob rjes su mtshan lan gsum gyur na yang dge slong gi sdom pa mi gtong zhing /
mtshan lan gsum gyur pa'i skyes bu'i rten la dge slong gi sdom pa gsar skye yod par thal /
mtshan lan gnyis gyur ba la de'i phyir /
zhe na ma khyab ste /
de ni mtshan lan gsum gyur pa'i rgyu mtshan gyis ma ning gi rigs can yin pas /
de'i rten la de gsar du mi skye ba'i phyir te /
Tik chen rin chen phreng ba las /
mtshan lan gsum gyur pa yang sdom pa'i zhing ma yin te /
de na ma ning gi rigs yin pa'i phyir /
zhes gsungs pa'i phyir /
'on kyang dge slong dang nyams pa ma ning gi gzhi mthun yod pa ni sngar bshad zin to / /
des na khyod kyi gsal ba de mi 'thad par thal /
rtsa bar /
mtshan lan gsum gyur pa yang ma yin no / /
zhes pa dang /
de'i rgya cher 'grel las /
gang gi mtshan lan gsum gyur na mtshan gyur pa lan grangs gsum pa de la yang sdom pa'i zhing nyid med de /
sdom pa mi skye'o zhes bya ba'i tha tshig go /
zhes gsungs pa'i phyir /
kha cig /
srog gcod pham pa'i bcas ldan dge slong yin na /
rang gi ma srog dang bral bar byas na pham pa 'byung bas khyab zer na /
de mi 'thad par thal /
rang gi mar gyur pa'i dud 'gro las skyes pa'i bcas ldan dge slong yod pa'i phyir te /
rang gi mar gyur ba'i khrung khrung las skyes pa'i de yod pa'i phyir /
de ltar ma yin na /
rang gi pha ma gnyis ka bsad pa'i mi yin na /
@# / /
mtshams med kyi las byas pa'i mi yin pas khyab par thal /
khyod kyi dam bca' de'i phyir /
'dod mi nus te /
rtsa bar /
de gnyis las mtshams med par mi 'gyur ro / /
zhes pa dang /
de'i rgya cher 'grel las /
pha ma dud 'gro'i skye gnas su gtogs pa de gnyis bsad pa las mtshams med pa 'byung bar mi 'gyur ro / /
zhes gsungs pa'i phyir /
kha cig /
dar chog gi skabs su lhung bzed ma tshang ba'am /
bla gos lta bu gcig med na bsnyen rdzogs kyi sdom pa len skabs kyi bsgrub bya de'i rgyud la sdom pa gsar du mi skye ste /
lung ma mo las /
lhung bzed med pa dang /
chos gos med pa dang /
mi ma yin pa de dag ni bsnyen par rdzogs par byas kyang bsnyen par rdzogs pa ma yin no / /
zhes gsungs pa'i phyir na ma khyab ste /
lung des ni rab byung gi cha lugs gtan nas med pa'i khyim pa'i rten la de gsar skye med par bstan pa tsam yin pa'i phyir ro / /
des na /
rtsa ba'i dam bca' de mi 'thad par thal /
lung phran tshegs las /
lhung bzed med pa zhig bsnyen par rdzogs pa bgyis na /
bsnyen par rdzogs zhes bya ste /
bsnyen par rdzogs par byed pa la ni 'gal tshabs can du 'gyur ro / /
zhes pa dang /
rtsa bar /
med na rab tu dbyung bar bya'o / /
zhes pas /
lhung bzed med par dar chog gi skabs su bsnyen par rdzogs na skye la nyes bcas su bstan pa'i phyir te /
lung de'i don grub pa'i phyir /
rgyu'i kun slong dang dus kyi kun slong nges 'byung gi bsam pa rnams rgyud la skye dgos mi dgos rnams rgyas par gong du bshad zin no / /
! de ma thag tu grib tshod rig par bya'o / /
zhes pa sngar ltar las /
gnyis pa 'brel pa can gyi gzhung don spyir bstan pa la dgos don dang bsdus don gnyis las /
dang po ni /
dus pa /
brjod pa la dgos pa yod de /
bslab pa rgan gzhon mnyam pa gsum rtogs pa dang /
sdom pa'i thob dus ma brjod pa'i nyes pa khegs par bya ba'i ched yin pa'i phyir /
gnyis pa la /
yul gang la brjod pa dang /
gang zag gang gis brjod pa dang /
dus nam gyi tshe brjod pa /
tshul ji ltar brjod pa /
dngos po gang brjod pa dang lnga las /
dang po ni /
dar chog gis gsar du bsnyen par rdzogs ma thag tu dge slong de la brjod do / /
gnyis pa ni /
las slob las gzhan pa'i dge slong gcig gis brjod dgos la /
las slob kyis brjod mi rigs te /
dus go brjod pa la grib tshod gzhal dgos shing /
de gzhal ba la stan las lang dgos la /
las slob kyi gdams ngag brjod dgos shing /
de ma brjod par stan las lang mi rigs pa'i phyir te /
gzhi 'grel las /
'di ltar de ni gnas brjod pa sogs skabs lhag ma rnams bya dgos pas stan las lang mi rigs pa'i phyir te /
zhes gsungs pa'i phyir /
gsum pa ni /
las kyis mjug bsdud brjod zin ma thag tu grib tshod gzhal nas brjod dgos te /
rtsa bar /
de ma thag tu grib tshod rig par bya'o / /
zhes pa dang /
de'i rgya cher 'grel las /
gang gi tshe bsnyen par rdzogs par gyur pa de ma thag tu dge slong gang yang rung bas grib ma gzhal bar bya zhing /
grib ma de'i tshod bsnyen par rdzogs pa'i gang zag la da lta grib ma 'di tsam du gyur te / /
zhes rig par bya'o / /
zhes bya ba ga bar bya'o / /
zhes gsungs pa'i phyir /
bzhi pa ni /
gzhung rtsa ba dang /
karma sha tam gnyis las /
thag mar grib chod de rjes nyin mtshan gyi cha la sogs pa pra ram nas gsungs kyang /
'dir dus go brjod pa'i phyir /
thag mar lo dang /
mthar skyes bu 'di dang /
rkang pa 'di'i che sdom pa thob pa yin no / /
zhes grib tshod brjod pa sogs rags rim nas brjod dgos pa yin te /
sdom pa thob dus ga sla bar bya ba'i ched yin pa'i phyir /
des na dus go brjod pa'i sgo nas sdom pa thob pa'i dus mtshams shes pa la dgos pa yod de /
bslab pa rgan gzhon gyi rim pa dang /
bsnyen bkur gyi gnas dang gnas ma yin pa shes pa'i sgo nas /
sangs rgyas kyi bcas pa las mi 'da' bar bya ba'i ched yin pa'i phyir /
des na bsnyen bkur gyi gnas ni rab byung bslab pa rgan pa rnams rab byung bslab pa gzhon pa rnams kyi bsnyen bkur gyi gnas yin /
rab byung bslab pa mnyam pa rnams phan tshun gcig gcig gi bsnyen bkur gyi gnas ma yin no / /
de yang so sor phye na /
dge slong pha rnams ni /
rang las bslab pa gzhon pa'i dge slong pha man chad dang /
dge slong ma thams cad kyi bsnyen bkur gyi gnas yin no / /
dge tshul pha rnams rang las bslab pa gzhon pa'i dge tshul pha man chad dang /
dge tshul ma thams cad kyi bsnyen bkur gyi gnas yin kyang /
de dge slong ma dang /
dge slob ma'i bsnyen bkur gyi gnas ni ma yin te /
de de gnyis @# / /
las bslab pa dman pa'i phyir /
bslab pa las nyams pa'i sdom pa mchog dman gang dang ldan yang spyir btang la rab byung rnam dag rnams kyi bsnyen bkur gyi gnas ma yin te /
bslab pa las nyams pa'i rab byung dang /
rab byung rnam dag gnyis po de chos dang zang zing gi longs spyod lhan cig tu byar mi rung ba'i phyir dang /
de rnam dag rnams kyis bslab pa las nyams pa'i rab byung rnams la phyag dang /
mngon du ldang ba dang /
bskor ba dang /
'dag rdzas 'bul ba'am stobs pa sogs byar mi rung ba'i phyir ro / /
des na phyag dang /
bskor ba dang /
ldang ba dang /
rnyed pa dang por 'bul ba rnams ni bsnyen bkur gyi ngo bo yin na / /
rab byung bslab pa rgan gzhon mnyam zhing rten mnyam pa rnams ni /
sngon la gang sleb gral gyi dang por 'dug rigs shing /
rnyed pa gral rim bzhin len /
phan tshun gcig gis gcig la phyag kyang bya mi dgos shing /
rtsa bar /
dus mnyam pa rnams ni gcig gis gcig la phyag mi bya sngar 'ongs pa dang po yin no / /
zhes pa dang /
me tog phrang rgyud las kyang /
gnyis sam gsum po dag kyang rung / /
dus gcig la ni bsnyen rdzogs na / /
na chad bye brag yod gyur kyang / /
rgan po med cing gsar bu med / /
phan tshun phyag kyang yod min te / /
rnyed pa gral rim bzhin du'o / /
las bcol ba ni de dag la / /
skul byed dbang gi rim pa bzhin / /
zhes gsungs pa'i phyir /
lnga pa ni /
'dir brjod rgyu'i dngos po la bdun yod de /
lo dang dus tshigs dang /
tshes zla dang /
tshes zla'i ngo bo dang /
tshes grangs dang /
nyin mtshan gyi cha dang /
grib tshod rnams su yod pa'i phyir /
dang po ni /
byi ba lo nas phag lo'i bar skabs su gang babs kyi lo brjod dgos te /
dge tshul gyi lo dri ba las /
rgyal po shAkya 'byung ba'i dus na lo dgu brgya bzhi bcu rtsa lnga lon pa'i 'og tu /
dpal ldan sa skyong lha rnam par rgyal pas rgyal srid mdzad nas lo bcu dgu 'das pa na /
dbyar zla ra ba'i mar ngo'i tshes gsum la yul ma ga d+ha'i dpal seng ge'i go cha 'byung ba'i gtsug lag khang chen por /
rab tu byung ba bdag nyid ni /
shAkya'i dge tshul mtha' yas dpal skyong ngo / /
zhes lo brjod par gsungs pa'i phyir /
gnyis pa ni /
mdo dang bstan bcos rnams nas dus rtsis la du ma bshad pa'i tshul yod kyang /
'dir brjod pa'i dus tshigs la /
dgun dus /
dpyid dus /
dbyar gyi dus /
dbyar thung ngu'i dus /
dbyar ring po'i dus dang lnga brjod dgos pa yin te /
rtsa bar /
dus tshod kyang ngo / /
de dag ni lnga'o / /
zhes sogs dang /
de'i rgya cher 'grel las /
dgun gyi dngos po ni dgun gyi dus su'o / /
dpyid kyi dngos po ni dpyid kyi dus su'o / /
dbyar rnams kyis dngos po ni dbyar gyi dus su'o / /
dus thung ngur gnas pa'i phyir shi ba dang 'dra bas /
thung ngu yang de yin la dbyar kyang yin pa ni dbyar thung ngu'i dus su'o / /
dus ring ba'i phyir ring po yang de yin la /
dbyar kyang de yin pas na dbyar ring po'i dus so / /
zhes gsungs pa'i phyir /
gsum pa ni /
mar ngo sngon 'gro'i dbang du byas nas dgun zla ra ba nas /
ston zla tha chung gi bar brjod do / /
bzhi pa ni /
tshe zla de'i mar ngo dang yar ngo gnyis brjod do / /
lnga pa ni /
ches grangs dang po nas bco lnga'i bar brjod do / /
drug pa ni /
'dir brjod rgyu'i nyin mtshan gyi cha nyer gnyis yod de /
snga dro /
nyi ma'i dgung /
phyi dra /
mtshan mo'i thun dang po /
de'i phyed /
dgung thun /
de'i phyed /
thor thun /
de'i phyed /
skya rengs ma shar ba /
de shar ba /
nyi ma ma shar ba /
de shar ba /
nyi ma'i brgyad cha shar ba /
de'i bzhi cha shar ba /
nyi ma'i dgung ma yol ba /
nyi ma'i bzhi cha lus pa /
de'i brgyad cha lus pa /
nyi ma ma nub pa /
de nub pa /
rgyu skar ma shar ba /
de shar ba rnams brjod dgos pa'i phyir /
karma sha ta ma las /
de'i 'og tu nyin mtshan gyi cha brjod par bya ste /
snga dro dang /
dgung dang /
phyi dro dang /
mtshan mo'i thun dang po dang /
thun dang po'i phyed dang /
dgung thun dang /
dgung thun gyi phyed dang /
thun tha ma dang /
thun tha ma'i phyed dang /
skya rengs ma shar ba dang /
skya rengs shar ba dang /
nyi ma ma shar ba dang /
nyi ma shar ba dang /
nyi ma'i brgyad cha shar ba dang /
nyi ma'i bzhi cha shar ba dang /
dgung tshigs ma yol ba dang /
nyi ma'i bzhi cha lus pa dang /
nyi ma'i brgyad cha lus pa dang /
nyi ma ma nub pa dang /
nyi ma nub pa dang /
rgyu skar rnams ma tshogs pa dang /
rgyu skar rnams shar ba ste /
'di ni nyin mtshan gyi cha brjod pa'o / /
zhes gsungs pa'i phyir /
de yang nyi ma'i brgyad cha shar ba dang /
de'i bzhi cha shar ba ni /
gling 'di'i nyin mo'i dus su nyi ma'i dkyil 'khor gyis bgrod pa'i nam mkha'i phyogs kyi brgyad cha nyi ma'i @# / /
dkyil 'khor gyis chod pa dang /
de'i bzhi cha chod pa la byed de /
slob dpon dul ba lhas /
nyi ma shar ba nas nub kyi bar gyi lam ji srid yod kyi cha brgyad dang bzhi cha chod pa'o / /
zhes pa dang /
rnam 'byed 'grel las kyang /
nyi ma'i brgyad cha shar ba zhes bya ba ni nam mkha'i phyogs la bgrod pa'i lam gyi brgyad cha chod pa'o / /
zhes pa dang /
karma sha tam las /
nyi ma drod bu chung dang /
drod bu che zhes gsungs pa'i phyir dang /
lung rnam 'byed las /
nyi ma rtse shar dang drod chen chung dang drod chen che /
zhes gsungs pa'i phyir /
nyi ma'i bzhi cha lus pa dang /
de'i brgyad cha lus pa ni /
gling 'di'i phyi dro nyi ma'i bzhi cha lus pa dang brgyad cha lus pa la byed de /
de gnyis kyi khyad par ston pa la /
lung phran tshegs las /
phyi dro'i bzhi cha lus pa dang /
brgyad cha lus pa'o / /
zhes gsungs pa'i phyir /
bdun pa ni /
skyes bu'i ming gis btags pa'i grib tshod dang /
rkang pa'i ming gis btags pa'i de gnyis yod pa las /
thur ma sor bzhi pa de'i grib ma sor bzhi la skyes bu zhes pa'i tha snyad dang /
de sor gcig pa dang /
gnyis pa dang /
gsum pa dang /
de rnams kyi grib ma la rkang pa'i tha snyad 'dogs shing /
de sor bzhi pa la skyes bu zhes pa'i rgyu mtshan yod de /
skyes bu'i skad dod pu ru Sha zhes 'byung zhing /
pu ru Sha ni nus pa dang ldan pa la 'jug la /
de sor bzhi pas kyang rang gi grib ma bskyed pa'i nus pa dang ldan pa yin pa'i phyir /
des na thur ma sor bzhi pa de dang /
de'i grib ma gnyis la sngar bshad pa ltar skyes bu zhes pa'i tha snyad btags pa'i sgo nas sdom pa thob dus shes pa'i phyir du grib tshed gzhal ba la dgos pa yod de /
sdom pa thob dus phyi rol pa rnams kyis mi rtogs par bya ba'i ched yin pa'i phyir /
de phyi rol pa rnams kyis mi rtogs par byas pa la dgos pa yod de /
phyi rol pa rnams kyis rab byung sgrub pa'i gral la zhugs nas rku thabs su gnas pa de spang bar bya ba'i ched yin pa'i phyir /
gsum pa ngag don ni /
skabs 'dir grib tshod rig par byas pa la dgos pa yod de /
sdom pa thob dus shes par bya ba'i chod yin pa'i phyir /
rtsa ba'i gnyis pa gzhan lugs dgag pa ni /
kha cig /
bsnyen rdzogs su sgrubs zin ma thag tu dus go brjod pa la dgos pa yod de /
rtags sngar bzhin zer na /
bsnyen par rdzogs ma thag pa'i dge slong de /
dar chog la brten nas bsnyen par rdzogs pa'i gang zag du thal /
dam bca' de 'thad pa gang zhig /
dus go brjod pa dang /
so thar sdom pa'i bslab bya brjod pa'i bcas pa rnams dar chog gi bcas pa yin pa'i phyir te /
sngon chog gnang ba'i gdul bya rnams la dus go dang bslab bya brjod mi dgos pa'i phyir te /
de rnams smin pa gsum shas che zhing /
sgrib pa gsum shas chung ba yin pa'i phyir /
rtsa bar 'dod mi nus te /
rang byung dang tshur shog sogs kyi sgo nas bsnyen par rdzogs ma thag pa'i dge slong mang du yod pa'i phyir /
kha cig /
gsol bzhi'i cho ga la brten nas bsnyen par rdzogs ma thag pa'i dus su dus go brjod dgos zer na /
gsol bzhi'i cho ga la brten nas de rdzogs ma thag pa'i gang zag de /
dar chog la brten nas de rdzogs pa'i gang zag du thal dam bca' de 'thad pa gang zhig /
dus go brjod pa'i bcas pa de dar chog gi bcas pa mdzad phyin chad kyi bcas pa yin pa'i phyir /
rtags khyab sgrubs zin /
rtsa bar 'dod mi nus te /
gsol bzhi'i sngon chog la brten nas de rdzogs ma thag pa'i gang zag yod pa'i phyir /
de dag ni lnga'o / /
dgun gyi dus dang /
zhes sogs kyi skabs su dus tshigs kyi rnam gzhag ni /
gsung rgyun sor bzhag gi zur du bkol ba zhig bdag gis sngar grub yod pa las der blta bar bya'o / /
! gnas rnams brjod par bya'o / /
zhes par sngar ltar las /
gnyis pa 'brel pa can gyi gzhung don spyir bstan pa la /
gdams ngag gi rnam gzhag spyir bstan pa dang /
'phros don sbyangs pa'i yon tan bshad pa dang gnyis /
dang po la dgos don dang /
bsdus don gnyis /
dang po ni /
skabs 'dir gdams ngag brjod pa la dgos pa yod de /
dar chog la brten nas dge tshul dang /
dge slong gi sdom pa gsar du thob pa'i rab byung rnams kyis rang rang gi bslab bya rags rim zhig rtogs nas nyams su len par bya ba dang /
gdams ngag ma brjod pa'i nyes pa khegs par bya ba'i ched yin pa'i phyir ro / /
gnyis pa la /
yul gang la brjod pa /
rten gyi gang zag gang gis brjod pa /
dus nam gyi tshe brjod pa /
tshul ji ltar du brjod pa /
dngos po gang brjod pa /
gdams ngag gi rnam gzhag @# / /
dngos bshad pa dang drug las /
dang po ni /
dge tshul la grib tshod brjod ma thag tu brjod cing brjod tshul ni rags gtogs bcu spong ba la 'doms pa'i gdams ngag brjod do / /
dge slong la brjod pa'i tshe /
dar chog la brten nas gsar du bsnyen par rdzogs ma thag pa'i gang zag zhig la brjod dgos pa yin te /
rgya cher 'grel las /
bsnyan par rdzogs pa'i 'og tu las byed pas bsnyen par rdzogs pa de la gnas rnams brjod par bya'o / /
zhes gsungs pa'i phyir /
gnyis pa ni /
dge tshul gyi slob dpon gyis brjod la /
dge slong la brjod pa'i tshe dge slong gi las slob kyis brjod dgos te /
karma sha ta ma las /
de'i 'og tu dge slong las byed pas gnas rnams brjod par bya ste /
tshe dang ldan pa ming 'di zhes bya ba nyon cig ces gsungs pa'i phyir /
gsum pa ni /
dar chog la brtan nas sdom pa thob dus brjod zin ma thag pa'i dus su brjod do / /
bzhi pa ni /
ltung bar 'gyur ba'i chos rnams spong ba dang /
dge sbyong gi nyams su blang bya'i chos rnams rten gcig gis brjod do / /
lnga pa ni /
'dir bstan gyi gdams ngag gi don rnams brjod do / /
drug pa la /
mtshan nyid /
dbye ba /
bsdu ba /
grang nges /
dar chog la brten nas bsnyen par rdzogs ma thag tu 'di rnams gdams pa'i dgos pa bshad pa dang lnga las /
dang po ni /
thar pa thob par byed pa'i thabs phyin ci ma log par 'doms par byed pa'i 'dir bstan ngag gi tshogs rnam dag de /
'dir bstan gyi gdams ngag gi mtshan nyid yin /
gnyis pa ni gdams ngag la phra rim nas dbye na nyi shu yod kyang /
'dir rags rim gyi dbang du byas na bcu gcig yod do / /
gsum pa ni /
de rnams bsdu na gsum du 'du ba yin te /
tshangs pa'i gnas bzhi la 'doms pa'i gdams ngag /
ltung bar 'gyur ba'i chos rnams spong ba la 'doms pa'i gdams ngag /
dge sbyong du byed pa'i chos rnams nyams su len pa la 'doms pa'i gdams ngag rnams su 'du ba yin pa'i phyir /
'o na de rnams 'doms pa'i tshul de ji lta bu yin zhe na /
dar chog la brten nas bsnyen par rdzogs pa'i dge slong pha rnams kyi gos dang /
gnas mal dang /
snam rnams kyi thad du ngal zhing dbye ba'i mtha' dang /
'dod pa bsod snyoms kyi mtha' gnyis spangs nas 'dod chung chog shes la brten dgos so / /
zhes shes pa'i phyir du /
gos phyag dar khrod pa dang /
zas bsod snyoms pa /
gnas mal shing drung pa /
sman bkus te bor ba rnams la brten nas tshangs par spyod dgos so / /
zhes spyir btang la 'doms pa yin te /
rgya cher 'grel las /
de dag kyang bzhi ste /
phyag dar khrod dang /
bsod snyoms dang /
shing drung dang /
bkus te bor ba zhes bya ba gnas bzhi po dag go /
zhes gsungs pa'i phyir /
'o na sman bkus te bor ba de ji ltar yin zhe na /
bcud phal che ba bton pa'i sman gyi rigs la brjod pa yin te /
rgya cher 'grel las /
tshags kyis bcags te ni bkus te bor ba'o / /
zhes pa dang /
slob dpon tshul khrims skyang gi phran tshogs las /
bkus pa ni skol ba yin la /
khu ba bkus shing btsir nas phyi rol du bor ba gang yin pa de ni bkus te bor ba yin no / /
zhes gsungs pa'i phyir /
yang rtsa ltung gis sdom pa rnam dag las nyams par 'gyur bas na /
des ma gos par byed dgos zhes shes par bya ba'i phyir du /
rtsa ba'i ltung bar 'gyur ba bzhi po yang spong dgos so zhes 'doms pa yin te /
rgya cher 'grel las /
dge slong gi dngos gzhi'i ltung ba dang rjes su mthun pa'i phyir /
ltung bar 'gyur ba ste de dag kyang mi tshangs par spyod pa la sogs pa bzhi 'og nas 'byung ba dag go /
zhes gsungs pa'i phyir /
yang der ma zad sems zhi zhing dul bar bya ba'i phyir du /
gshe pa las slar mi gshe /
khro ba las slar mi khro /
rdeg pa las slar mi rdeg /
mtshang 'bru ba las slar mi 'bru bya ba ste /
dge sbyong du byed pa'i chos bzhi la bslab dgos so zhes 'doms pa yin te /
rgya cher 'grel las /
gshe yang slar mi gshe bar bya ba dang /
khros kyang slar mi khro bar bya ba dang /
rdeg kyang slar mi rdeg par bya ba dang /
mchang brus nas kyang slar mtshang ma 'bru ba dag go /
'di ltar de dag ni gzhan la gnod pa med pa'i phyir te /
dge sbyong du byed pas na dge sbyong du byed pas te /
zhes gsungs pa'i phyir /
bzhi pa ni /
'dir bstan gyi gdams ngag la bcu gcig tu grangs nges pa yin te /
'dul ba lung las /
de ltar gsungs shing /
bcu gcig po de tsam gyis dgos pa 'grub pa'i rgyu mtshan gyis /
dgos pa la ltos pa'i grangs nges kyi dbang du byas pa yin pa'i phyir| bcu gcig po de tsam gyis dgos pa 'grub pa'i rgyu mtshan yod de /
'dir bstan gyi gdams ngag bcu gcig po de'i don shes shing nyams su blangs pas dge slong gi bslab bya rags rim shes nas nyams su blang bar 'gyur ba yin pa'i phyir /
dang por tshangs pa'i gnas bzhi la 'doms pa'i gdams ngag ston @# / /
pa sogs /
go rim 'di ltar ston pa'i rgyu mtshan yod de /
lung las bshad pa dang mthun par bstan pa yin pa'i phyir /
lnga pa ni /
dar chog la brten nas /
dge slong gi sdom pa sbyin pa'i mjug tu gdams ngag bcu gcig po 'di rnams gdams pa la rgyu mtshan yod de /
'di rnams la gdams pas 'dul ba'i sde snod mtha' dag gi don la gdams par 'gyur ba yin pa'i phyir ro / /
! gnyis pa 'phros don sbyangs pa'i yon tan bshad pa la /
mtshan nyid /
dbye ba /
phye ba so so'i rang bzhin /
bsdu ba /
sgra bshad pa /
gang zag gang la bsngags pa /
gang gi gnyen por gang bsten pa /
dar chog la brten nas bsnyen par rdzogs pa'i mjug gi cho ga'i skabs su zas bsod snyoms la brten pa /
gos phyag dar khrod la brten pa /
gnas mal shing drung la brten pa ste gsum dngos su brjod nas /
sbyangs pa'i yon tan gzhan dgu po dngos su mi brjod pa'i rgyu mtshan bshad pa dang brgyad las /
dang po ni /
'dod chung chog shes la gnas par bya ba'i phyir du 'dir bstan gyi yon tan bcu gnyis po gang rung la brten pa'i yi dam de /
'dir bstan sbyangs pa'i yon tan gyi ngo bo yin /
gnyis pa ni /
de la dbye na bcu gnyis yod de /
bsod snyoms pa /
stan gcig pa /
phyis mi len pa /
chos gos gsum pa /
phying pa ba /
phyag dar khrod pa /
dgon pa ba /
shing drung pa /
bla gab med pa /
dur khrod pa /
tsog bu pa /
gzhi ji bzhin pa la brten pa'i sbyangs pa'i yon tan rnams su yod pa'i phyir /
gsum pa ni /
zas bzang po la sred pa spong ba'i phyir du zas bsod snyoms la brten pa'i yi dam de dang po'i ngo bo yin /
zas mang po la sred pa spong ba'i phyir du /
zas lan cig zos nas langs te nyi ma de la dus rung gi zas gzhan mi za ba'i yi dam de /
gnyis pa'i ngo bo yin /
zas bzang po dang mang po gnyis ka la sred pa spong ba'i phyir du zas de za ba'i mgo brtsams pa nas nyi ma de la zas gzhan phyis mi len pa'i yi dam de gsum pa'i ngo bo yin /
gos mang po la sred pa spong ba'i phyir du /
rab byung gi gos su byin gyis brlabs pa'i gos tsam la brten pa'i yi dam de /
bzhi pa'i ngo bo yin zhing /
de 'dra'i yi dam la gnas pa'i rab byung des /
chos dang /
dbyar gyi gos ras chen dang /
rdul dbyar gyi gos ras chen dang /
rdul gzan rnams bsten du rung ba'i phyir /
de ltar rung kyang sngar gyi yi dam de la chos gos gsum po la brten pa'i sbyangs pa'i yon tan zhes brjod pa'i rgyu mtshan yod de /
chos gos gsum po de rab byung gi gos kyi gtso bo yin pa'i rgyu mtshan gyis de ltar brjod pa'i phyir /
yang gos 'jam po la sred pa spong ba'i phyir du /
lug bal la byas pa'i gos tsam la brten pa'i yi dam de lnga pa'i ngo bo yin /
gos bzang po dang mang po gnyis ka la sred pa spong ba'i phyir du /
phyag dar khrod kyi gos tsam la brten pa'i yi dam de /
drug pa'i ngo bo yin zhing /
de 'dra ba'i gos de la dmar ba phyag dar khrod kyi gos dang /
dor ba phyag dar khrod kyi gos gnyis las /
khyim pas zla ba bzhir longs spyad nas dor ba'i gos de dang po yin /
khyim pas phyag dar khrod du dor ba'i gos de gnyis pa yin no / /
'du 'dzi la sred pa spong ba'i phyir du /
grong las rgyang grags gcig gis chod pa'i dgon pa la brten pa'i yi dam de bdun pa'i ngo bo yin /
gnas bzang po la sred pa spong ba'i phyir du /
shing drung la brten pa'i yi dam de brgyad pa'i ngo bo yin /
gnas tsam la sred pa spong ba'i phyir du /
bla gab med pa la brten pa'i yi dam de /
dgu pa'i ngo bo yin /
rdzas la sred pa spong ba'i phyir du /
dur khrod kyi rdzas la brten pa'i yi dam de /
bcu pa'i ngo bo yin /
bag phab nas gnas pa'i bde ba la sred pa spong ba'i phyir du /
tsog bu la brten pa'i yi dam de bcu gcig pa'i ngo bo yin /
tsog bu la dbye na /
tsog chen pa /
tsog 'bring pa /
tsog chung pa dang gsum las /
phyogs bzhi ka la brten pa med par gnas pa'i tsog bu pa de dang po yin /
rgyab tsam la brten pa dang bcas shing phyogs gzhan gsum gang la yang brten pa med par gnas pa'i tsog bu pa de gnyis pa yin /
mdun ma gtogs pa'i phyogs gzhan gsum la brten pa dang bcas par gnas pa'i tsog bu pa de gsum pa yin no / /
gnas mal la sred pa spong ba'i phyir du /
sngar bting ba'i stan la sogs pa yang dang yang du brje len mi byed par de la brten pa'i yi dam de bcu gnyis pa'i ngo bo yin /
bzhi pa de rnams bsdu na /
zas la brten pa'i de /
gos la brten pa'i de /
gnas mal la brten pa'i de /
yo byad la brten pa'i de /
spyod lam la brten @# / /
pa'i sbyangs pa'i yon tan dang lngar 'du ba yin no / /
dang po gsum dang po /
de'i 'og ma gsum gnyis pa /
de'i 'og ma gsum gsum pa dang /
de nas gcig bzhi pa dang /
tha ma gnyis lnga pa der 'dus pa'i phyir /
lnga pa ni ci'i phyir sbyangs pa'i yon tan zhes gsungs na /
'di rnams la brten nas shes rgyud kyi steng gi nyon mongs legs par sbyangs shing sems las rung du byas pa la brten nas tshangs spyod 'phel zhing lam gong ma skye bar 'gyur ba'i rgyu mtshan gyis de ltar bya'o / /
drug pa ni /
sbyang yon 'di rnams chags sred can la bsngags pa yin gyis /
zhe sdang shas cher spyod pa la bsngags pa ma yin te /
'di rnams la brten pa de tshor ba sdug bsngal dang ldan pa yin pas /
zhe sdang shas cher spyod pa rnams kyis 'di dag la brten na /
mi bzod par khong khro 'phel bar 'gyur ba'i phyir /
bdun pa ni /
zas bzang po la chags pa'i gnyen por bsod snyoms la brten pa'i sbyangs pa'i yon tan bstan /
de bzhin du gnas mal bzang po la chags pa'i gnyen por stan gcig pa dang /
phyis mi len pa de gnyis bstan /
gos bzang po dang mang po la chags pa'i gnyen por gos la brten pa'i de gsum bstan /
'du 'dzi la chags pa'i gnyen por /
dgon pa ba'i de bstan /
gnas khang la chags pa'i gnyen po shing drung pa dang /
bla gab med pa la brten pa'i gnyen por de gnyis bstan /
gnas khang dang nang sems can gnyis ka la chags pa'i gnyen por dur khrod pa'i de bstan /
blos phab ste nyal ba'i gnyen por tsog bu ba'i de bstan /
stan gding ba dang /
stan yang yang brje ba la chags pa'i gnyen por gzhi ji bzhin pa la brten pa'i sbyangs pa'i yon tan bstan pa yin no / /
zas gos sogs la sred zhen dang bcas shing /
de dag 'bad pas sgrub pa ni 'dod pa bsod snyoms kyi mtha' yin la /
de dag la sred zhen gdon 'gyur ba dang bral zhing /
de dag 'bad pa chen po la ma bltos par 'byung yang /
de dag longs spyod mi nus shing bag khums pa de ni /
ngal zhing dub pa'i mtha' yin no / /
des na sbyangs yon de rnams nyams su blangs pa la dgos pa yod de /
zas gos sogs la sred pa dang /
'dod pa bsod snyoms kyi mtha' spangs pa'i sgo nas 'dod chung chog shes la gnas par bya ba'i ched yin pa'i phyir /
de dag la srid zhen mngon 'gyur ba dang bral zhing /
thar pa thob 'dod kyi bsam pa dang ldan pa'i rab byung rnams kyis khang pa rtsegs pa lnga brgya pa dang /
kha zas ra brgya pa dang /
gos gser srang stong ri ba la longs spyod du rung ste gzhan rgyud la bsod nams 'phel bar 'gyur ba yin pa'i phyir /
brgyad pa ni /
dar chog la brtan nas dge slong phal cher bsnyen par rdzogs par byed pa'i mjug chog gi skabs su zas bsod snyoms la brten pa dang /
gos phyag dar khrod kyi gos la brtan pa gnas mal shing drung la brten pa dang gsum po 'di brjod nas /
dur khrod la brten pa sogs gzhan rnams dngos su mi brjod pa'i rgyu mtshan yod de /
tshangs spyod las nyams par byed pa de la yo byad gsog pa stobs che la /
zas bsod snyoms pa la brten pa sogs gsum po de bsten nus par ma zad de rnams la brten nas nyams su blangs pas yo byad gsog par mi 'gyur ba gang zhig /
dur khrod la brten pa sogs gzhan rnams bsten zhing /
nyams su blangs na yo byad gsog pa khags kyang /
snyigs ma'i sems can snying stobs chung ba rnams kyis sgrub mi nus pa'i rgyu mtshan gyis de ltar ma bstan pa yin pa'i phyir /
gsum pa ngag don ni /
dus go brjod pa'i rjes su tshangs pa'i gnas bzhi brjod pa la dgos pa yod de /
'dod pa bsod snyoms kyi mtha' dang ngal zhing dul ba'i mtha' spang bar bya ba'i ched yin pa'i phyir /
rtsa ba'i gnyis pa gzhan lugs dgag pa na /
kho na ra /
lam nyams len chos can /
ngag rnam dag yin par thal /
gdams ngag yin pa'i phyir /
khyab pa khas /
ma grub na /
de chos can /
der thal /
thar pa thob par byed pa'i gdams ngag yin pa'i phyir /
der thal /
thar pa thob pa la lam nyams su len dgos pa'i phyir na ma khyab /
rtags der thal /
so thar gya mdo las /
brtsam par bya zhing dbyung bar bya / /
sangs rgyas bstan la 'jug par bya / /
'dam bu'i khyim na glang chen bzhin / /
zhes pa nas /
sdug bsngal tha mar byed par 'gyur /
zhes pa'i bar gsungs pa'i phyir /
rtsa bar 'dod na /
de chos can /
ngag yin par thal lo / /
'dod mi nus /
yang kho na re /
gdams @# / /
ngag yin na ngag yin pas ma khyab par thal /
gdams ngag ston na ngag gis ston pas ma khyab pa'i phyir te /
chos ston na ngag gis ston pas ma khyab pa'i phyir na 'dir ma khyab /
der thal /
chos ston na sgra bcas su ston pas ma khyab pa'i phyir te /
sgra med lus kyi rnam 'gyur gyi sgo nas chos ston pas gdul bya'i rgyud la rtogs pa skye ba yod pa'i phyir te /
rdzu 'phrul ya ma zung bstan pa la brten nas gdul bya'i rgyud la lam skyes pa yod pa'i phyir te /
rdzu 'phrul gyis btul ba'i gang zag yod pa'i phyir zer na /
ma khyab mtshams la /
chos ston pa'i ngag yin na /
ngag yin pas ma khyab par thal /
chos ston na ngag gis ston pas ma khyab pa'i phyir /
khyab pa khas /
rtags sgrubs zin /
'dod mi nus /
de ltar ma yin na /
gdams ngag yin na ngag yin pas khyab par thal /
de yin na brjod byed kyi sgra yin pas khyab pa'i phyir te /
rtsa bar /
gnas rnams brjod par bya'o /
zhes pa dang /
karma sha tam las /
dge slong las byed pas gdams ngag brjod par bya'o / /
zhes gsungs pa'i phyir /
! gnas pas gnas lam zhus par bya ba mi bya'o /
zhes sogs dang /
bsnyen par rdzogs nas lo bcu ma lon par gzhan gyi mkhan po dang /
zhes sogs dang /
'og nas 'byung ba dag las /
zhes sogs kyi skabs su sngar ltar las /
gnyis pa 'brel ba can gyi gzhung don spyir bstan pa la /
gnas bla ma dang gnas pa slob ma gnyis so so'i ngo bo bshad pa dang /
gnas bla ma'i tshul khrims dang /
gnas pa slob ma'i tshul khrims kyi rnam gzhag bshad pa gnyis /
dang po la gnas bla ma'i mtshan nyid dang /
gnas pa slob ma'i mtshan nyid bshad pa dang gnyis /
dang po la bla ma bsten pa'i phan yon bshad pa dang /
ma bsten pa'i nyes dmigs bshad pa /
bshes gnyen bsten pa'i tshul /
mtshan nyid dngos bshad pa dang bzhi las /
dang po ni bla ma bsten pa la phan yon shin tu che ste /
gnas skabs dang mthar thug gi yon tan thob pa bla ma la rag las pa yin pa'i phyir te /
sdong po bkod pa'i mdo las /
byang chub sems dpa'i yon tan thams cad ni /
dge ba'i bshes gnyen gyi sa bskyed pa'o /
zhes pa dang /
skyes rabs las kyang /
dam pa rnams ni sus kyang mi srid do / /
dul ba'i tshul gyis dge ba'i bshes gnyen bsten /
de dang nyen de yi yon tan rdul /
ched du ma bgos par yang bgos par 'gyur /
zhes gsungs pa'i phyir /
gnyis pa ni /
bla ma la ma brten na gnas skabs dang mthar thug gi yon tan rnams thob par mi 'gyur te /
gru skya med par gru la brten nas chu bo'i pha rol tu mi phyin pa bzhin du bla ma mkhas pa la ma brten par 'khor ba'i rgya mtsho las thar par mi nus pa yin pa'i phyir /
gsum pa ni /
bla ma la sangs rgyas dngos yin snyam pa'i 'du shes kyis dus thams cad du blta dgos pa yin te /
'dul ba gzhung dam pa las /
mkhan po dang /
slob dpon la ston pa'i 'du shes bskyed par bya'o / /
zhes gsungs pa'i phyir /
bzhi pa ni /
bsnyen par rdzogs nas bsnyen rdzogs rnam dag gi sdom rgyun par ma chad du lo bcu lon zhing /
lnga phrugs nyer gcig po gang rung la gnas pa sogs yon tan bdun dang ldan pa'i dge slong du dmigs pa de /
gzhan gyi mkhan sogs gsum byar rung ba'i dge slong gi mtshan nyid yin /
des na gnas bla ma byar rung ba de la mkhan por gsol ba btab pa ma gtogs pa'i /
sngar mkhan por 'os pa la bshad pa'i yon tan gzhan thams cad dang ldan pa zhig dgos so / /
gnyis pa ni rab byung sde lnga po gang rung gi sdom pa gso rung yan chad dang ldan pa /
bla ma la gus pa /
sgo gsum bag med las sdom pa'i dran shes bzhin dang ldan pa /
kha ton sogs dge sbyor la brtson pa'i brtson 'grus dang ldan pa /
shes rgyud dul ba /
bzod pa che ba rnams dang ldan pa zhig dgos te /
'dul ba sum brgya pa las /
slob dpon la gus tshul khrims yongs dag dang / /
bsam gtan dang ni 'don la rtag brtson dang / /
grims shing dul la bzod dang ldan pa ni / /
sdom brtson gnas pa'i chos ldan shes par bya /
zhes dang /
de'i rang 'grel 'od ldan las kyang /
gnas pa yang bla ma la gus pa dang /
tshul khrims phun sum tshogs pa dang /
bsam gtan nam 'don pa la gus pa dang /
grims pa ni le lo med pa ste /
slob dpon gyi bya ba thams cad la thog 'dren pa dang /
dul ba ste rgod pa med pa dang /
bzod pa phun sum tshogs pa ste gnas pa'i chos dang ldan par rig par bya'o / /
zhes gsungs pa'i phyir /
gnyis pa la /
@# / /
gnas bla ma'i tshul khrims kyi rnam gzhag bshad pa dang /
gnas pa slob ma'i tshul khrims kyi rnam gzhag bshad pa dang gnyis /
dang po la bsam pa gang gis bskyang ba /
sbyor ba ji lta bus skyong ba dang /
tshul ji ltar skyong ba /
slob ma gang skyong ba dang bzhi las /
dang po ni| brnyed bkur dang grags 'dod kyi bsam pa spangs te /
bstan pa la phan sems slob ma la byams snying rje /
de dag mi brjed pa'i dran shes bzhin rang nyid la pha dang slob ma la bu'i 'du shes dang /
de thams cad nges 'byung gi bsam pas zin pa'i sgo nas bskyang dgos so / /
gnyis pa la /
zang zing gi sgo nas skyong tshul dang /
chos kyi sgo nas skyong tshul gnyis las /
dang po tshul yod de /
chos gos dang /
lhung bzed dang /
zas dang /
sman la sogs pa slob ma la dgos pa de rang la yod pa'am /
med na gnas las bslangs nas kyang sbyin par bya ba yin pa'i phyir /
gnyis pa ni /
slob ma de tshul khrims 'chal ba'i gzhi la 'jug pa mthong ba na /
de de las ldog pa'i thabs la 'bad pa dang /
phyir 'chos su 'jug pa dang /
phyin chad sdom pa dang /
der ma zad chad pa dang /
nan tur gyi sgo nas slob ma de tshul khrims rnam dag la sbyor ba ni de'i chos kyi skyong tshul yin no / /
gnyis pa ni /
slob ma rang gi drung du sdod mi 'dod pa'i blo chen po skyes pa dang /
bsdad kyang dge ba mi 'phel la gzhan du phyin na dge ba 'phel ba dang /
de la nges par dgos pa'i gdams ngag rang la med na /
de'i gnas bla ma 'os pa btsal te /
de la slob ma de gtad par byas te /
de ltar byas pas slob ma la phan thogs shing chos dang mthun pa'i phyir /
bzhi pa ni sngar bshad pa'i mtshan nyid de dag dang ldan pa'i slob ma bsten par bya ba yin gyi /
de las gzhan bsten par mi bya ste /
de bsten na rang gi tshul khrims la gnod par 'gyur ba'i phyir /
gnyis pa gnas pa slob ma'i tshul khrims kyi rnam gzhag bshad pa la /
gnas pa slob ma des /
gnas bla ma bsam pa'i sgo nas bsten tshul dang /
sbyor ba'i sgo nas bsten tshul gnyis las /
dang po ni /
slob ma des bla ma la ston pa sangs rgyas dang 'dra ba'i 'du shes bskyed nas gus par byed dgos te /
lung zhu ba las /
lhan cig gnas pa dang /
nye gnas dag gis mkhan po dang slob dpon la ston pa'i 'du shes bskyed par bya'o /
zhes pa dang /
de nyid las ma 'ongs pa'i dus na nga nyid ni mkhan po'i gzugs su rnam par gnas /
zhes gsungs pa'i phyir /
der ma zad /
bla mas gsungs pa'i gdams ngag lung rigs ci rigs la brten nas yid ches par bya zhing gya tshom du mi 'jug cing /
mkhan po la pha'i 'du shes dang /
rang nyid la bu'i 'du shes bzhag nas bya ba thams cad dang /
khyad par du gnas skabs thams cad dang mthar thug gi bya ba thams cad 'di kho na la rag las 'dug snyam du bsam mo / /
gnyis pa des sbyor ba'i sgo nas bsten pa'i tshul ni /
rang gi blo nus dang sbyar nas chos gos dang zas dang /
sman dang /
gnas mal sogs gya gyu med par 'bul zhing /
de yang mang ba dang mchog 'bul ba sogs rnyed pa'i sgo nas mnyes par byed dgos te /
'phags pa'i gang zag dang chos smra ba dang /
yon tan gyi zhing la de ltar phul bas phan yon che ba yin pa'i phyir /
'phags pa ma yin yang pha ma dang /
nad pa dang /
chos smra ba dang /
skyes mtha' ste srid pa tha mal pa'i byang sems rnams la yon phul na phan yon che ba yin pa'i phyir te /
mdzod las /
'phags pa min yang pha ma dang / /
nad pa dang ni chos smra dang / /
skyes mtha'i byang chub sems dpa' la / /
yon ni gzhal du med pa yin /
zhes dang /
de'i rang 'grel las /
lnga po 'di dag la ni /
so so skye bor gyur pa yin yang /
'bras bu'i sgo nas yon gzhal du med pa yin no / /
de la skye ba tha ma'i byang chub sems dpa' ni srid pa tha ma pa yin no / /
chos smra ba zhing gi khyad par rnam pa bzhi po'i phyogs gang rung du gtogs par bya zhe na /
phan 'dogs pa'i phyogs su gtogs te /
de ni skye dgu ma rig pas mdongs pa rnams la shes rab kyi mig 'byin par byed pa dang mthun pa dang mi mi mthun pa rab tu ston par byed pa dang /
chos kyi sku zag pa med pa mngon par 'grub par byed pa dang /
mdor na sangs rgyas kyi mdzad pa thams cad byed pa yin pas /
dge ba'i bshes gnyen chen po yin no / /
zhes gsungs pa'i phyir /
bla ma skyel bsu byed pa dang /
ldang ba byed pa dang /
phyag dang skor ba dang /
zhes bya ba dang /
stan gding ba dang /
khri bshams pa dang /
gong ma'i gnas su 'jog pa @# / /
sogs /
bkur sti bya dgos shing /
sku mnye dang dril phyis sogs le lo med par byed pas rim gro bya ba dang /
bya ba rnams bla ma la zhus nas gnang na bsgrub /
mi gnang na mi bya ste /
sgrub pa'i mchod pas bla ma mnyes par byed dgos te /
rje btsun byams pas /
bkur sti rim gro dag dang rnyed pa dang / /
sgrub pa'i sgo nas bshes gnyen bsten par bya /
zhes gsungs pa'i phyir /
gnas pa slob ma des rang gi gnas bla ma yod bzhin du bya ba zhu dgos nges pa de /
ma zhus par byas na nyes byas 'byung ngo / /
byas pa la kho na re /
gnas pa slob ma des gnas bla ma la bya ba zhu dgos na /
bya ba zhu tshul de gang yin zhe na /
'di la thog mar gnas 'cha' ba'i tshul dang /
gnas bcas nas bya ba zhu tshul dngos bshad pa dang gnyis las /
dang po ni /
rang gi gnas bla ma'i sta gon la gnas pa'i dge slong la phyag 'tshal /
mdun du tsog tsog bur 'dug nas gnas bca' ba'i cho ga la thugs gtad par zhu /
zhes brjod cing yul des kyang /
chos bzhin 'dul ba bzhin mdzad par zhu zhes brjod /
de nas chos 'brel med na /
btsun pa dgongs su gsol /
bdag ming 'di zhes bgyi ba /
btsun pa la gnas bla mar gsol na btsun pas bdag gi gnas bla ma mdzad du gsol /
bdag btsun pa la gnas nas mchi bar bgyi'o / /
zhes lan gsum brjod de /
mjug thabs legs brjod do / /
de ltar yang /
'dul ba 'od ldan las /
chog yang ma mo las /
gnas su bzung bar 'dod pas chos gos phrag pa gcig tu gzar te /
lag pa gnyis kyi rkang pa gnyis la bzung ba bzhin du 'di skad ces brjod par bya'o / /
btsun pa bdag ming 'di zhes bgyi bas gnas su gsol na btsun pas bdag gi gnas mdzad du gsol /
bdag btsun pa la gnas nas mchis par bgyi'o / /
zhes lan gsum brjod par bya'o / /
des legs so zhes brjod par bya'o / /
gnas kyis thabs yin no / /
zhes brjod par ba'o / /
zhes gsungs pa yin no / /
zhes bshad pa'i phyir ro / /
de ltar byas nas zhag phyi ma'i skya rengs shar ba na yul dge slong de de'i gnas bla mar gyur pa yin te /
rtsa bar gnas sbyin pa ni zhag gcig gnas nyid kyi phyir nye bar gnas pa mthar thug na'o /
zhes pa dang /
de'i rgya cher 'grel las /
gang gi tshe gnas sbyin pa'i slob dpon dang mtshams gcig tu gnas su 'dzin pas nyin zhag gcig lhan cig tu gnas par byed na de'i tshe gnas sbyin pa'i mthar thug pa yin te /
zhes gsungs pa'i phyir /
gnyis pa la /
yul gang la zhu ba /
gang zag gang gis zhu ba /
dngos po gang zhu ba /
dus nam gyi tshe zhu ba /
tshul ji ltar zhu ba /
dgos pa gang gi phyir zhu ba /
dmigs bsal dang bdun las /
dang po ni /
rang gi gnas bla ma la zhu'o / /
gnyis pa ni /
gnas pa slob ma des zhu'o / /
gsum pa ni /
spyir btang la bya ba phran chegs rnams zhu mi dgos shing /
dmigs bsal ni /
sgrub tu rung mi rung the tshom bya ba'i bya ba phran tshegs rnams dang /
bya ba gtso che ba rnams zhu dgos te /
bcas pa'i dbang gis yin pa'i phyir /
sgrub mi rung bar nges pa'i bya ba rnams ni zhu mi dgos te /
zhus kyang dgos pa med pa'i phyir /
bzhi pa ni /
gnas bla ma nye 'khor na bzhugs pa na /
zhag re la lan gsum gsum zhu zhing /
de yang nyin dgung tshun gyi bya ba rnams snga dro dang /
nyi ma nub tshun gyi bya ba rnams dgung yol nas zhu /
mtshan mo'i bya ba rnams nyi ma nub nas zhu /
gnas bla ma dang rgyang grags kyis chod na zhag gcig gi bya ba rnams dus gcig la zhu /
dpag tshad phyed dang gsum 'das na gso sbyong gi tshe zhu dgos te /
'od ldan las /
dpag tshad phyed dang gsum dag na gso sbyong gi tshe'o / /
zhes gsungs pa'i phyir /
lnga pa ni /
kha cig /
bla ma la phyag byas te /
deng gdugs dang dgung ga cha la zhes sogs brjod nas bya ba rnams spyir bsdoms nas zhu rung ste /
'od ldan las /
de nas bla ma la gus pa dang bcas pas phyag bya zhing /
de'i 'og tu de'i khams mnyam mam zhes dris nas /
kun tu spyad bar rung ba dag bgyi'o / /
zhes bya ba nyid lung nod par bya'o / /
zhes gsungs pa'i phyir /
zer na ma khyab ste /
lung des ni bya ba bsgrub rung du nges shing /
bsgrub dgos par ma nges pa'i bya ba zhu tshul bstan pa yin zhing /
des na bya ba glo bur ba rnams rang ming nas smos nas zhu dgos te /
de ltar ma zhus na bya ba de sgrub rung du mi nges pa'i phyir te /
'dul ba lung rnam 'byed las /
snam sbyar 'tshems par zhu /
nyin mo spyod pa la mchis par zhu /
bsod snyoms la mchis par zhu /
zhes pa dang /
kA ri ka lnga bcu pa las kyang /
'tshal ma 'tshal zhes bla ma la brtul zhugs can @# / /
gyis de ltar zhu /
zhes gsungs pa'i phyir /
de yang bsgrub rung dang bsgrub dgos par nges pa'i gtso che ba'i bya ba glo bur ba rnams zhu ste /
lo dri ba las /
chag chag dang /
phyag dang klog pa dang kha ton dang /
dge ba'i phyogs kyi kun tu spyod pa rnams /
zhes gsungs pa'i phyir dang /
de'i don 'chad pa na /
Tik chen rin chen phreng ba las kyang /
rang rang gi ming nas ma smos na bya ba rung mi rung gi the tshom mi tshod pa'i phyir ro / /
des na bya ba rang rang gi ming nas smos te zhu dgos so / /
zhes gsungs pa'i phyir /
zhu tshul dngos ni /
mkhan po'am slob dpon dgongs su gsol /
bdag ming 'di zhes bgyi bas /
dus 'di nas 'di'i bar du chos ldan gyi bya ba 'di dang 'di bgyid du rung lags sam /
zhes brjod /
bla mas ma rung na bkag cing /
rung na bag yod par sgrubs shig ces brjod de /
thabs legs sogs bya'o / /
slob ma de langs nas zhu mi rigs te /
de'i zhu ba'i sngags tshig de rang don du zhu ba'i sngags tshig yin pa'i phyir /
drug pa ni /
de ltar bya ba zhus pa la dgos pa yod de /
bya ba ma zhus pa'i nyes pa khegs pa dang /
bya ba de bsgrub tu rung mi rung shes pa dang /
ngo tsha 'khrel yod kyi bsam pa skye ba dang /
sangs rgyas kyi bcas pa dang mthun pa dang /
zhus nas bla ma'i bka' bzhin bsgrubs pas bla ma la gus pa'i phan yon sogs 'byung ba'i dgos pa yod pa'i phyir /
bdun pa la dmigs bsal dngos bshad pa dang /
gnas 'cha' ba'i cho ga 'jig pa'i tshul bshad pa dang gnyis /
dang po la /
yul gyi dmigs bsal /
rten gyi dmigs bsal /
bya ba'i dmigs bsal dang gsum las /
dang po ni /
gnas bla ma la ma zhus par gtso che ba'i bya ba bsgrub tu rung ba yod de /
gnas bla ma zhing gzhan du gshegs pa'am /
btsal kyang ma rnyed na /
dge slong mkhas pa gzhan la zhus chog pa yod pa'i phyir /
gnas bla ma med par dbyar snga ma khas len dang gso sbyong phyi ma bsgug mi rung ste /
de las gnas bla ma bsten pa phan yon che ba yin pa'i phyir dang /
dbyar phyi ma khas blangs chog pa'i phyir /
dbyar snga ma khas blangs nas /
gnas bla ma med par song ba na /
dbyar snga ma bsrung ba de dor nas gnas bla ma de 'tshol dgos te /
de bsrung ba las gnas bla ma bsten pa dgos pa che zhing /
dbyar phyi ma khas blangs nas bsrung bas chog pa'i phyir /
dbyar snga ma khas ma blangs par phyi ma khas blangs nas /
gnas bla ma med par song ba na /
dbyar phyi ma zla ba gnyis bsrung rigs te /
de ma bsrungs na lo gcig gi dbyar khas len ma tshang ba'i skyon yod pa'i phyir te /
lo gcig la dbyar gsum pa khas blangs rgyu med pa'i phyir /
dbyar phyi ma zla ba gnyis bsrungs nas gnas bla ma bsten dgos te /
de zla ba gnyis bsrungs pas lo gcig gi dbyar khas len 'grub cing /
de zla ba gsum bsrung ba las /
gnas bla ma bsten pa dgos pa che ba'i phyir /
de'i tshe bya ba rnams rang las bslab pa rgan pa'i dge slong la zhu /
de med na rang las bslab pa gzhon kyang 'dul ba'i sde snod kyi don la mkhas pa'i dge slong la zhu dgos pa yin te /
rtsa bar /
rgan pa med na gzhon pa la gnas bca' bar bya'o /
zhes pa dang /
lung gzhir yang /
btsun pa dge slong bsnyen par rdzogs nas lo drug cu lags la /
des so sor thar pa'i mdo 'don pa dang /
rgyas pa klog pa dang thon pa ma lags na /
des kyang gzhan la gnas pas mchis par bgyi'am /
nye ba 'khor des kyang gzhan la gnas par 'dug par bya'o / /
zhes gsungs pa'i phyir /
lung snga ma'i tshig zur gyi gnas bca' bar bya'o /
zhes pa dang /
phyi ma'i tshig zur gyi gzhan la gnas par 'dug par bya'o / /
zhes pa gnyis kyis /
de 'dra'i dge slong rgan pa des /
de 'dra'i dge slong gzhon pa la bya ba zhu dgos par bstan pa yin gyi /
gnas bla ma chol dgos par bstan pa ni ma yin te /
des de la gnas bla ma tshol mi rigs pa'i phyir te /
des de la phyag bya mi rigs pa'i phyir te /
rtsa bar /
'dud pa 'ba' zhig ma gtogs so / /
zhes pa dang /
de'i rgya cher 'grel las /
rgan pas gnas gzhon pa la btud de phyag 'ba' zhig ma gtogs pa gnas pa tshul khrims de las gzhan pa dag la rjes su gnas par bya'o / /
zhes bya ba'i tha tshig go /
zhes gsungs pa'i phyir /
gnas bla ma spo mgu spyod pa sogs sa gzhan na gnas pa'i tshe bya ba rnams zhu mi dgos te /
sa gzhan na gnas pa rab byung rnam dag rnams kyi bsnyen bkur gyi gnas ma yin pa'i phyir /
gnyis pa ni /
bsnyen par rdzogs nas bsnyen rdzogs rnam dag gi sdom rgyun bar ma chad du lo lnga lon zhing /
lnga phrugs tha ma'i yon tan dang ldan pa'i rab byung gis gnas bla ma la ma zhus par ljongs rgyur rung ste /
@# / /
rtsa bar /
lo lnga lon zhing lhan cig sbyar ba tha ma dang ldan na /
zhes sogs dang /
de'i rgya cher 'grel las /
gal te lo lnga lon pa la lhan cig sbyor ba tha ma dang yang ldan na gnas ma bcas par 'gro zhing rgyu bar bya'o / /
zhes gsungs pa'i phyir /
dge slong gsar bu ba rnams kyang zhag drug de la ma zhus par bya ba rnams byar rung /
dge slong glo bur du lhags pa rnams ngal gso ba'i phyir du zhag gnyis sam gsum la gnas bla ma la bya ba rnams ma zhus par byar rung ste /
rtsa bar /
glo bur du 'ongs pas ni ngal gsos nas nyi ma gnyis pa'am gsum pa la gnas bca' bar bya'o /
zhes pa dang /
de'i rgya cher 'grel las /
ngal gsos nas zhes bya ba ni nyi ma dang po la bsti gnas so / /
glo bur du 'ongs pa des nyi ma dang po la ngal gsos nas de'i 'og tu nyi ma gnyis pa'am /
gsum pa la gnas bca' bar bya'o / /
zhes gsungs pa'i phyir /
bsnyen par rdzogs nas bsnyen rdzogs rnam dag gi sdom rgyun bar ma chad du lo lnga lon zhing /
lnga drugs tha ma'i yon tan dang mi ldan na /
sngon gyi gnas dang /
'chi 'pho dang /
skye ba gnyis dang /
zag pa zad pa ste de gsum mngon shes kyis rig pa'i dgra bcom pa'i dge slong rnams kyis kyang gnas bla ma la ma zhus par ljongs rgyur mi rung ste /
lung gleng gzhi las /
btsun pa gsum rig pa dri ma gsum spangs pa de lo lnga ma lags shing chos lnga dang mi ldan na /
des kyang mi gnas par ljongs rgyu zhing mchi bar bgyi'am /
nye bar 'khor mi bya'o /
zhes pa dang /
rtsa bar /
gzhan du na gsum rig pa yin yang mi bya'o / /
zhes pa dang /
de'i rgya cher 'grel las /
gal te lo lnga ma lon nas lo lnga lon yang lhan cig sbyar ba tha ma dang mi ldan na /
rig pa gsum po sngon gyi gnas dang /
'chi 'pho dang /
skye ba dang /
zag pa zad pa zhes bya ba dag dang ldan du zin kyang /
de ltar na des gnas ma bcas par ljongs rgyu zhing 'gro bar mi bya'o / /
zhes gsungs pa'i phyir /
gsum pa ni /
bshang gci dang so shing 'dor ba dang /
zhar la nye 'khor na yod pa'i mchod rten la phyag bya ba rnams zhu mi dgos te /
de rnams bya ba glo bur ba yin pa'i phyir dang /
rtsa bar /
bshad pa dang gci ba dang /
so shing 'dor ba dang /
zhes sogs dang /
de'i rgya cher 'grel las /
chu dang so shing dang bshad pa dang gci ba dang mtshams kyi nang du mchod rten la phyag bya ba ma gtogs so / /
zhes gsungs pa'i phyir /
der ma zad gtsug lag khang r+wa bas bskor ba na /
r+wa ba'i phyi'i rtsig drung dang /
r+wa bsam bskor na gtsug lag khang gi phyi'i rtsig drung nas 'dom bzhi bcu rtsa dgu'i mtha' tshun chad du 'gro ba dang /
de na yod pa'i mchod rten la zhar byung du phyag bya ba yang zhu mi dgos te /
rtsa bar /
gtsug lag khang gi mtha' nas 'dom bzhi bcu rtsa dgu'i mtha' zhes sogs dang /
de'i rgya cher 'grel las /
gtsug lag khang ni rnam pa gnyis su rig par bya ste /
r+wa bas bskor ba dang /
r+wa bas ma bskor ba'o / /
de la gal te gtsug lag khang r+wa bas bskor na ni de'i tshe r+wa ba'i phyi rol nas brtsams te 'dom bzhi bcu rtsa dgu'i mtha' tshun du 'gro bar bya'o / /
r+wa bas ma bskor ba nas 'gro na ni gtsug lag khang gi rtsig drung nas bgrang bar bya'o / /
'dom bzhi bcu rtsa dgu zhes bya ba ni /
lnga bcur 'dom gang gis ma chog pa ste /
gtsug lag khang gi mtha' nas 'dom bzhi bcu rtsa dgu'i mtha' tshun chad du phyi rol du 'gro ba ni ma zhus kyang rung ngo /
zhes dang /
gal te bcag pa'i bsam pa kho nas 'gro ba na lam khar mchod rten la phyag 'tshal bar byed na ni de'i tshe nyes par mi 'gyur ro /
zhes gsungs pa'i phyir /
de lta bu na yod pa'i mchod rten la ched du gtad nas phyag 'tshal ba ni zhu dgos te /
rgya cher 'grel las /
mchod rten de la phyag bya ba'i phyir rang bzhin ma zhus par 'gro bar mi bya'o / /
zhes gsungs pa'i phyir /
gnas su bag yangs su gnas pa yang gnas bla ma zhu mi dgos te /
de bya ba glo bur ba yin pa'i phyir /
gnyis pa la /
cho ga'i 'jig rgyu dang /
bya ba'i 'jig rgyu gnyis las /
dang po ni /
dpon slob gnyis phan tshun ltos med kyi blo cig car du skyes pa'am /
rim can bar ma chad du skyes pa'am /
gnyis ka'am gang rung gcig shi ba dang /
khyim par babs pa dang /
mtshan gyur pa rnams kyis cho ga 'jig go /
gnyis pa ni /
sngar gyi steng du mtshams tha dad du gnas pa dang /
gnas bla ma gzhan bsten 'dod kyi blo snying thag pa nas skyes pa dang /
smyon pa lta bu'i shes pa rang bzhin du mi gnas pa dang /
gnas nas phyung ba dang /
bla mas gzhan na gnas pa dang /
de dang 'dra ba la zhugs pa rnams ni bya ba'i 'jig rgyu yin no / /
des na cho ga'i 'jig rgyu dang bya ba'i 'jig @# / /
rgyu gnyis tha dad du /
smos pa la dgos pa yod de /
cho ga zhig pas bya ba zhig par gyur kyang /
bya ba zhig pas cho ga zhig pa'i nges pa med pa'i phyir ro / /
des na /
bla ma bzang po ni /
zhing sa bzang po la sa bon btab pa dang 'dra /
de ngan pa ni /
zhing sa ngan pa la sa bon btab pa dang 'dra /
slob ma bzang po ni sa bon drung po dang 'dra /
slob ma ngan pa ni sa bon rul pa dang 'dra /
bla ma bzang po dang slob ma bzang po 'dzom na rgya mtsho chen po dang klu nor can gnyis phan tshun grogs byas nas rgyas par 'gyur ba ltar dang /
slob dpon ngan pa dang 'phrad na ni /
lan tshwa dang chu 'phrad pa bzhin du ma rung bar 'gyur ro / /
bla mas slob ma nges par bsten dgos te /
bdag cag gi ston pas /
nga'i nyan thos rnams gcig gis gcig bsdu bar bya'o / /
zhes gsungs pa'i bcas pa dang mthun cing /
bstan pa dang sems can la phan thogs 'byung /
de la brten nas bsod nams chen po gsog /
de la brten nas gnas skabs mngon mtho dang /
mthar thug thar pa dang thams cad mkhyen pa thob par 'gyur ba'i dgos pa yod pa'i phyir /
gsum pa ngag don ni /
gzhung tshan dang po la /
gnas pa slob mas lhung bzed kha bsgyur ba sogs gnas bla ma la ma zhus par mi bya ste /
de la ma zhus par mi shas pa'i phyir /
gzhung tshan gnyis pa ni /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu ma lon par gzhan gyi mkhan sogs gsum byar mi rung ste /
de ltar byed pa de la btsun pa brtan pa'i yon tan dang ldan dgos pa'i phyir /
gzhung tshan gsum pa'i ngag don ni /
sngar bshad pa ltar lo bcu lon pa tsam gyis gzhan gyi mkhan sogs gsum byar mi rung ste /
de ltar byed pa de la phan thogs kyi yan lag tu lnga phrugs nyer gcig po gang rung dang ldan pa dgos pa'i phyir /
rtsa ba'i gnyis pa gzhan lugs dgag pa ni /
kha cig /
gnas pa slob ma yin na /
gnas pa slob mar 'os pas khyab zer na /
de mi 'thad par thal /
der 'os pa'i rab byung yin na /
rab byung rnam dag yin dgos pa gang zhing /
rab byung rnam dag dang /
tshul khrims 'chal ba'i rab byung gnyis chos dang zang zing gi longs spyod lhan cig byar mi rung ba'i phyir /
dang po grub ste /
gnas bla mar 'os pa'i dge slong yin na dge slong rnam dag yin dgos pa'i phyir te /
gzhan gyi mkhan sogs gsum byar rung ba de la dge slong rnam dag yin pa zhig dgos pa'i phyir te /
de gsum byar rung ba de la bsnyen par rdzogs nas bsnyen rdzogs rnam dag gi sdom rgyun bar ma chad du lo bcu len pa zhig dgos pa'i phyir te /
rtsa bar /
bsnyen par rdzogs nas le bcu ma lon par mkhan po nyid dang gnas nyid dang mi gnas par 'dug par mi bya /
zhes pa dang /
de'i rgya cher 'grel las /
dge slong gis ji srid du lo bcu ma lon pa de srid du dge slong des slob ma bzung bar mi bya /
gnas sbyin par mi bya /
rang yang mi gnas par 'dug par mi bya /
zhes gsungs pa'i phyir /
rtsa rtags gnyis pa grub ste /
tshul 'chal gyi rab byung de /
rab byung rnam dag gi gseb nas bskrad dgos pa'i phyir te /
rtsa bar /
tshul khrims 'chal ba bskrad par bya'o / /
zhes gsungs pa'i phyir /
kha cig /
gnas bla ma yin na de nas ? bla mar 'os pas khyab zer na /
de mi 'thad par thal /
rab byung dang bsnyen rdzogs kyi mkhan po yin na /
der 'os bas ma khyab pa'i phyir te /
der 'os pa de la dge slong rnam dag yin pa zhig dgos pa gang zhig /
dge slong gi sdom pa dang mi ldan pa yang yin /
bsgrub bya des dge slong rnam dag tu 'du shes pa yang yin pa'i gzhi mthun par gyur pa'i dge slong gi ming can gyi skyes bu la /
mkhan po bcol nas thob pa'i dge slong gi sdom pa rnam dag yod pa'i phyir te /
rtsa bar /
de bsnyen par ma rdzogs pa nyid yin na yang nog / /
zhes gsungs pa'i phyir /
kha cig /
brtan mkhas kyi yon tan gnyis dang ldan pa'i rab byung yin na /
gnas pa slob mar 'os pas khyab zer na /
de mi 'thad par thal /
dar chog gi bcas pa ma mdzad gong gi de 'dra'i dge slong rab byung yod pa gang zhig /
dar chog gi bcas pa ma mdzad gong du gnas pa slob ma'i rnam gzhag med pa'i phyir /
dang po grub ste /
ston pa mngon par rdzogs pa sangs rgyas nas lo drug nas dar chog gi bcas pa mdzad par gong du sgrubs zin pa'i phyir /
gnyis pa grub ste /
gnas bla ma dang gnas pa slob ma'i rnam gzhag de dar chog gi bcas pa la brten pa'i rnam gzhag yin pa'i phyir /
mkhan slob kyi rnam gzhag de de la brten pa'i rnam gzhag yin pa'i phyir /
kha cig /
dar chog gi bcas pa ma mdzad gong gi dge slong yang yin /
tshur shog dang /
sngon chog @# / /
gang rung gi sgo nas bsnyen par rdzogs pa yang yin pa'i gzhi mthun par gyur pa'i brtan mkhas kyi yon tan gnyis dang ldan pa'i dge slong yod ce na /
de mi 'thad par thal /
de gnyis kyi sgo nas bsnyen par rdzogs tshul ni ston pa mngon par rdzogs par sangs rgyas pa'i rjes nas byung ba gang zhig /
ston pa mngon par rdzogs par sangs rgyas nas lo drug nas dar chog gi bcas pa mdzad pa'i phyir /
ma khyab na 'gal lo / /
rtags sgrubs zin /
kha cig /
dar chog gi bcas pa ma mdzad gong du brtan mkhas kyi yon tan gnyis dang ldan pa'i dge slong med do zer na /
de yod par thal /
de'i bcas pa ma mdzad gong du brtan mkhas kyi yon tan gnyis dang ldan pa'i rang rgyal gyi dge slong yod pa'i phyir te /
ston pa sangs rgyas 'jig rten du ma byon gong du rang rgyal gyi dge slong yod pa'i phyir te /
rang rgyal dgra bcom yin na dge slong yin dgos pa'i phyir /
kha cig /
gnas pa slob ma yin na rang gi bya ba nges par gnas la zhu dgos pas khyab zer na /
de mi 'thad par thal /
rang gi gnas bla mas chad pas bcad pa'i rab byung des bya ba rnams gnas la zhu mi dgos pa'i phyir te /
de'i gnas bla mas de'i bya ba zhu yul mi byed pa gang zhig /
de'i gnas bla ma de las gzhan pa'i dge slong gis de'i bya ba zhu yul byas na nyes pa sbom po 'byung ba'i phyir /
dang po grub ste /
de'i gnas bla ma de de chad pas gcod pa po yin pa'i phyir /
gnyis pa grub ste /
rtsa bar /
chad pas bcad pa gzhan gyis len par byed na nyes pa sbom po'o / /
zhes gsungs pa'i phyir /
! sde snod mngon par shes pa nyid do / /
zhes pa dang /
dad pa dang /
tshul khrims dang /
thos pa dang /
gtong ba dang /
shes rab phun sum tshogs pa nyid do / /
zhes par sngar ltar gnyis las /
gnyis pa 'brel pa can gyi gzhung don spyir bstan pa la /
lnga phrugs kyi dbye ba /
phye ba so so'i rang bzhin /
bsdu ba /
rang dbang can yin min gyi don la dpyad pa dang bzhi las /
dang po ni /
skabs 'dir dngos su bstan pa'i lnga phrugs de la nyer gcig yod de /
lo bcu lon pa'i lnga pa /
sde snod gsum 'dzin pa lnga pa /
sde snod gsum la mkhas pa'i lnga pa /
sde snod gsum rig pa'i lnga pa /
sde snod gsum gsal ba'i lnga pa /
sde snod gsum 'dzin du 'jug nus pa'i de /
lhag pa'i bslab pa gsum la slob pa'i de /
de gsum la slob du 'jug nus pa'i de /
lhag pa'i spyod sogs gsum la slob pa'i de /
de gsum la slob tu 'jug nus pa'i de /
phun tshogs gong ma'i de /
phun tshogs 'og ma'i de /
dran ldan gyi /
nang du yang dag par gzhag pa'i de /
mnyam par gzhag pa de /
slob pa'i de /
mi slob pa'i de /
byung shes kyi de /
gtan du gnas 'char 'jug gi de /
re shig gnas 'char 'jug pa'i de /
ltung shes kyi de rnams su yod pa'i phyir /
'du ba lung gi bar sdom las /
lo bcu lon dang 'dzin dang mkhas / /
rig dang gsal dang 'dzin 'jug dang / /
slob dang slob 'jug rnam pa gnyis / /
phun sum tshogs gnyis rnam pa gsum /
slob dang mi slob byung shes dang / /
gnas 'cha' 'char 'jug ltung ba shes / /
lho yi ri la rgyu ba yis / /
sde tshan yang dag bsdus pa yin /
zhes gsungs pa'i phyir /
'o na lung des bstan tshul de ji ltar yin zhe na /
lo bcu lon dang /
zhes pas lo bcu lon pa'i lnga pa de bstan /
'dzin dang /
zhes pas sde snod gsum 'dzin pa'i lnga pa de bstan /
mkhas /
zhes pas de gsum la mkhas pa'i de bstan /
rig dang zhes pas de gsum rig pa'i de bstan /
gsal dang zhes pas de gsum gsal ba'i de bstan /
'dzin 'jug dang /
zhes pas de gsum 'dzin du 'jug nus pa'i de bstan /
slob dang zhas pa lhag pa'i bslab pa gsum la slob pa'i de bstan /
slob 'jug ces pas lhag pa'i bslab pa gsum la slob tu 'jug nus pa'i de bstan /
rnam pa gnyis zhes pas lhag pa'i spyod pa sogs gsum la slob pa'i de dang /
de gsum la slob tu 'jug nus pa'i lnga pa de gnyis bstan /
phun sum tshogs gnyis zhes pas phun tshogs gong ma'i de dang /
phun tshogs 'og ma'i de gnyis bstan /
rnam pa gsum zhes pas dran ldan gyi de /
nang gzhag gi de /
mnyam gzhag gi de dang gsum bstan /
slob dang zhes pas slob pa'i de bstan /
mi slob zhes pas /
mi slob pa'i lnga pa de bstan /
byung shes dang zhes pa'i byung shes kyi de bstan /
gnas 'cha' zhes pas gtan du gnas 'char 'jug pa'i de bstan /
'char 'jug ces pas re zhig gnas 'char 'jug gi de bstan /
ltung ba shes zhes pas ltung shes kyi de bstan /
lho yi ri la rgyu ba yis /
zhes pa 'dis sdom tshig 'di brtsams pa'i gnas de bstan /
sde tshan yang dag bsdus pa yin zhes pas lnga phrugs nyer @# / /
gcig tu bsdus nas bstan pa'i tshul de bstan to / /
gnyis pa la /
nyer gcig yod pa las rim pa bzhin du bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa /
gzhan gyi nad g.yog rang gis byed nus shing gzhan byed du 'jug nus pa /
ltung ba yid la byed cing 'gyod pa sel ba rang gis byed nus shing gzhan byed du 'jug nus pa /
sdig pa can gyi lta ngan drug cu rtsa bzhi spong bar rang nyid kyis byed nus shing /
gzhan byed du 'jug nus pa /
gnas pa slob ma gnas bla ma la mi dga' ba 'dor ba rang nyid kyis byed nus shing gzhan byed du 'jug nus pa dang lnga tshogs pa'i lnga pa de /
dang po lo bcu lon pa'i lnga pa yin /
de'i yan lag gnyis pa de dang ldan pas snying rje che ba dang bzod pa che ba dang ldan par grub ste /
de gnyis dang mi ldan na yan lag gnyis pa de dang mi ldan dgos pa'i phyir te /
rgya cher 'grel las /
nad g.yog ces bya ba 'dis ni snying rje dang ldan pa nyid dang /
sdug bsngal ba la ji mi snyam pa nyid bstan te /
gang la de gnyis yod pa de ni nad g.yog byed nus so / /
zhes gsungs pa'i phyir /
yan lag gsum pa de dang ldan pas 'dul ba'i don shes par 'gyur te /
yan lag de dang ldan pas ltung ba'i ngo bo dang /
de phyir bcos kyis 'dag tshul shes par 'gyur ba'i phyir /
rgya cher 'grel las /
yan lag 'dis ni 'dul ba la gnas pa'i don nyid bstan te /
'di ltar gang la la zhig gis ltung ba dang ltung ba ma yin pa mngon par shes shing /
de las bslangs pa yang mngon par shes pa des ni de dag gi 'gyod pa sel bar nus pa kho na yin pa'i phyir ro / /
zhes gsungs pa'i phyir /
yan lag bzhi pa de dang ldan pas mngon pa'i don shes par 'gyur te /
'dir gzhan gyi sdig lta spong ba la chos mngon pa'i don shes dgos pa'i phyir /
rgya cher 'grel las /
sdig pa can gyi lta ba'i rnam pa zhes bya ba la sogs pas chos mngon pa la mkhas pa nyid bstan to / /
zhes gsungs pa'i phyir /
yan lag lnga pa de dang ldan pas /
'khor la ma chags pa dang /
'khor gyi bsam pa shes par 'gyur ro / /
de dang ldan pas de'i bsam pa shes pa'i sgo nas gnas pa slob ma de /
gnas bla ma rang nyid kyi gnas su sdod mi 'dod na /
de gnas bla ma gzhan la sbyor rigs pa'i phyir te /
gnas pa slob ma la la gnas bla mas 'dul ba dang /
'ga' zhig gzhan gyis 'dul ba yod pa'i phyir te /
rgya cher 'grel las /
'dul ba la bltos pa'i phyir te /
la la 'dul ba ni la las nus kyi thams cad kyis thams cad nus pa ni ma yin pas /
de'i phyir 'dis ni lnga pa gcig bstan pa yin no / /
zhes pa dang /
Tik chen rin chen phreng ba las kyang /
gdul bya 'dul ba la bltos pa yin te /
la la 'dul ba ni la las nus kyi thams cad kyis thams cad nus pa ma yin pa'i phyir /
dper na gdul bya kha cig sangs rgyas kyis 'dul kha cig nyan thos kyis 'dul dgos pa bzhin no / /
zhes gsungs pa'i phyir /
kha cig /
dge slong pha de lnga pa dang po dang ldan na gzhan gyi mkhan sogs gsum byar rung ba'i yon tan dang ldan par 'grub pa yin te /
de dang ldan pas brten mkhas kyi yon tan gnyis dang ldan par 'grub pa'i phyir /
lnga phrugs nyer gcig po gang rung zhig dang ldan na mkhas pa'i yon tan dang ldan par grub pa'i phyir te /
de nyer gcig po de brtan mkhas kyi yon tan gnyis kyi nang tshan du gyur pa'i mkhas pa'i yon tan yin pa'i phyir /
de nyer gcig po gang rung gcig dang bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa gnyis dang ldan pa'i dge slong pha yin na /
gzhan gyi mkhan sogs gsum bya rung ba'i yon tan dang ldan pas khyab pa grub bo zhes gsung pa ni sngar bkag zin cing /
'og tu 'gog par 'gyur ro / /
gnyis pa ni /
sde snod gsum 'dzin pa dang /
tshul ldan dang /
phyi rol pa dang thun mong ba'i bstan bcos mang du thos pa dang lnga tshogs pa'i lnga pa de /
sde snod gsum 'dzin pa'i lnga pa yin /
sde snod gsum 'dzin pa'i tshad yod de /
de gsum re re nas sho lo ka 'bum phrag re re ste sho lo ka 'bum phrag gsum 'dzin pa de de'i tshad yin pa'i phyir /
gsum pa ni /
sde snod gsum gyi tshig don ma 'dres par 'dzin nus pa'i steng du sngar bshad pa'i yon tan gnyis po de dang lnga tshogs pa'i lnga pa de /
sde snod gsum la mkhas pa'i lnga pa yin /
de'i tshig ma 'dres pa ni /
sdig pa ci yang mi bya ste /
zhes sogs sho lo ka 'di la sde snod gsum tshang ste /
de yang sdig pa ci yang mi bya ste /
zhes pa 'dis lhag pa tshul khrims kyi bslab pa gtso bor bstan pas 'dul ba'i sde snod @# / /
yin| dge ba phun sum tshogs par spyad /
ces pa 'dis lhag pa ting nge 'dzin gyi bslab pa la sogs pa'i dge ba'i bya ba rnams gtso bor bstan pas de mdo sde'i sde snod yin /
rang gi sems ni yongs su gdul /
zhes pa 'dis bdag med rtogs pa'i shes rab des rang gi rten gyi gang zag gi rgyud kyi nyon mongs 'gog tshul bstan pas de mngon pa'i sde snod yin /
bzhi pa ni /
sde snod gsum gyi dgongs pa lung rigs dang mi 'gal bar rtsom nus shing /
sngar bshad pa'i yon tan gnyis te /
lnga tshogs pa'i lnga pa de /
sde snod gsum rig pa'i lnga pa yin /
de la de ltar brjod pa'i rgyu mtshan yod de /
de gsum gyi don lung rigs dang mi 'gal bar rtsom pa la de gsum gyi don rang nyid kyis rig dgos pa'i phyir /
lnga pa ni /
sde snod gsum gyi don gzhan la phyin ci ma log par ston nus pa'i steng du /
sngar bshad pa'i yon tan gnyis te lnga tshogs pa'i lnga pa de /
sde snod gsum gsal ba'i lnga pa yin cing /
de la de ltar brjod pa'i rgyu mtshan yod de /
de gsum gyi don gzhan la phyin ci ma log par ston pa la /
de gsum gyi don rang nyid kyis nges dgos pa'i phyir /
des na sde snod gsum 'dzin pa'i lnga pa /
sde snod gsum la mkhas pa'i de /
de gsum gyi don rig pa'i de /
de gsum gsal ba'i de /
sde snod gsum 'dzin du 'jug nus pa'i de /
bslab pa gsum la slob pa'i de /
de gsum la slob tu 'jug nus pa'i lnga pa ste /
de rnams kyi mang thos kyi yan lag de /
phyi rol ba dang thun mong ba'i bstan bcos mang du thos pa la byed dgos te /
rgya cher 'grel las /
lnga pa gang la sde snod mngon par shes pa nyid yod pa der ni mang du thos pa nyid gzhan gyi bstan bcos kyi yul can yin no / /
zhes gsungs pa'i phyir /
drug pa ni /
sde snod gsum rang nyid kyis 'dzin nus shing /
gzhan 'dzin du 'jug nus pa'i steng du sngar bshad pa'i yon tan gnyis te /
lnga tshegs pa'i lnga pa de /
sde snod gsum 'dzin du 'jug nus pa'i lnga pa yin no / /
des na 'dul ba'i sde snod de khyad chos brgyad dang ldan pa yin te /
ltung ba sde lnga so so'i ngo bo dang /
bag med la sogs pa ltung ba 'byung ba'i rgyu dang /
ltung ba las ldang ba dang /
ltung ba las nges par 'byung ba'i tshul dang /
gang zag gang la bslab pa gang bca' ba dang /
sngar bcas dang rjes bcas /
ltung ba'i rab dbye /
rnam par nges pa'i thabs rnams phyin ci ma log par ston pa'i khyad chos rnams dang ldan pa'i phyir ro / /
rje btsun byams pa mgon pos /
ltung dang 'byung dang ldang ba dang / /
nges par 'byung dang gang zag dang / /
bcas pa dang ni rab dbye dang / /
rnam par nges phyir 'dul ba nyid /
ces gsungs pa'i phyir /
de yang ltung ba las ldang ba ni /
sngar byas la 'gyod sems dang phyin chad sdom sems la byed /
ltung ba las nges par 'byung ba'i tshul ni /
sngar byas la bshags pa dang phyin chad sdom sems la byed cing /
ltung ba las nges par 'byung tshul de la drug yod de /
bshags pa'i stobs kyis ltung ba las nges par 'byung ba'i tshul /
chad las bcad pa'i stobs kyis ltung ba las nges par 'byung ba'i tshul /
mtshan gyur pa las thun mong ma yin pa'i de las nges par 'byung ba'i tshul /
chos kyi sdom la so sor rtog pa'i stobs kyis de las nges par 'byung ba'i tshul dang /
phyis 'dag dgos la bltos te ltung ba las nges par 'byung dgos pa'i tshul dang /
bag yongs su gnang ba'i dbang gis de las nges par 'byung ba'i tshul rnams su yod pa'i phyir /
mdo sde'i sde snod de yang khyad chos bzhi dang ldan te /
chos 'di gnas 'dir gang zag 'di la gsungs pa dang /
kun rdzob dang /
don dam so so'i mtshan nyid dang /
phung khams skye mched kyi chos kyi rnam gzhag dang /
bag yod dang bag med la sogs pa'i grangs nges ston pa'i khyad par dang ldan pa'i phyir te /
rje btsun byams pas /
gnas rnams dang ni mtshan nyid dang / /
chos don smos phyir snod yin phyir /
zhes gsungs pa'i phyir /
mngon pa'i sde snod de yang khyad chos bzhi dang ldan te /
bden bzhi'i blang dor la brten nas myang 'das la mngon du phyogs pa dang /
phung khams skye mched kyi chos rnams rdzas yod dang /
btags yod ci rigs par yang yang ston pa dang /
chos rnams kyi rang spyi'i mtshan nyid la mkhas pas /
pha rol gyi rgol ba zil gyis gnon pa dang /
sde snod gzhan gyi don rang nyid la brten nas rtogs par 'gyur ba'i khyad chos rnams dang ldan pa'i phyir te /
rje btsun byams pas /
mngon 'du'i phyir dang yang yang dang / /
zil gnon rtogs phyir mngon pa'i chos /
zhes gsungs pa'i phyir /
bdun pa ni /
so thar gyi bslab pas bsdus pa'i lhag pa tshul @# / /
khrims kyi bslab pa dang /
lhag med myang 'das thob byed kyi thabs su gyur pa'i lhag pa ting nge 'dzin gyi bslab pa dang /
shes rab zag med kyis bsdus pa'i lhag pa shes rab kyi bslab pa dang gsum la slob pa'i steng du /
tshul ldan dang mang thos gnyis te lnga tshogs pa'i lnga pa de /
bslab pa gsum la slob pa'i lnga pa yin /
brgyad pa ni /
sngar gyi bslab pa gsum po de la rang slob par ma zad gzhan slob tu 'jug nus pa'i steng du tshul ldan dang /
mang thos gnyis te lnga tshogs pa'i lnga pa de /
de gsum la slob tu 'jug nus pa'i lnga pa yin zhing /
sde snod gsum 'dzin pa'i lnga pa nas /
bslab pa gsum la slob tu 'jug nus pa'i lnga pa'i bar gyi lnga phrugs bdun po de'i yan lag du gyur pa'i mang thos la /
sngar bshad pa ltar phyi rol pa dang thun mong ba'i bstan bcos mang du thos pa 'dren pa'i rgyu mtshan yod de /
de bdun gyi nang nas sde snod gsum 'dzin pa'i lnga pa nas sde snod gsum 'dzin du 'jug nus pa'i lnga pa'i bar lnga po de'i yan lag dang po gsum la sde snod gsum mang du thos pa tshang /
bslab pa gsum la slob pa'i lnga pa dang de gsum la slob tu 'jug nus pa'i lnga pa gnyis kyi yan lag dang po gsum la sde snod gsum gyi don shes pa tshang ba'i phyir /
phyi ma grub ste /
de la lhag pa'i bslab pa gsum gyi don shes pa chang ba'i phyir /
'dir bstan gyi bslab pa de la lhag pa'i bslab pa zhes brjod pa'i rgyu mtshan yod de /
lhag med myang 'das thob 'dod kyi bsam pas zin pas na /
phyi rol pa'i chos las lhag pa'i rgyu mtshan gyis de ltar brjod pa'i phyir /
bslab pa gsum la slob pa'i lnga pa'i yan lag tu gyur pa'i lhag pa'i tshul khrims dang /
de'i yan lag tu gyur pa'i tshul ldan gnyis la mi 'dra ba'i khyad par yod de /
dang po rgya che zhing phyi ma rgya chung ba yin pa'i phyir /
spyir zag med kyi shes rab yin na 'phags rgyud kyi shes rab yin pas khyab kyang /
bslab pa gsum la slob pa'i de dang /
de gsum la slob tu 'jug nus pa'i lnga pa'i yan lag tu gyur pa'i shes rab zag med de so skye'i rgyud la yod de /
de'i yan lag tu gyur pa'i zag med kyi shes rab la slob pa'i so skye yod pa'i phyir /
zag med kyi shes rab kyi don shes nas nyams su len pa'i so skye'i skyes bu yod pa'i phyir /
rtags khyab gnyis grub ste /
Tik chen rin chen phreng ba las /
bslab pa gsum la slob pa'i don dang gzod slob pa dang goms zin min pa'i don khong du chud nas bsgom pa yin pas nges par 'phags rgyud la yod mi dgos so / /
zhes gsungs pa'i phyir /
dgu pa ni /
'dul ba'i sde snod nas bshad pa'i tshul dang ldan pa'i 'gro 'ong sogs kyi lhag pa'i spyod pa dang /
lhag pa'i 'dul ba'i sgras bstan pa'i 'dul ba lung sde bzhi dang /
lhag pa'i so thar gyi sgras bstan pa'i dge slong pha ma'i so thar gyi mdo dang gsum po de la slob pa'i steng du /
tshul ldan dang sde snod phyi ma gnyis mang du thos pa ste /
lnga tshogs pa'i lnga pa de /
lhag pa'i spyod sogs la slob pa'i lnga pa yin no / /
lung sde bzhi ni /
lung rnam 'byed /
lung gzhi /
lung phran tshegs /
gzhung bla ma rnams la byed pa yin te /
Tik chen rin chen phreng ba las /
lhag pa'i 'dul ba ni tshul khrims yin la 'dir ni de ston par byed pa'i rnam 'byed /
gzhi phran tshegs gzhung bla ma rnams yin te /
slob ma rnams 'dul bar byed pa'i phyir /
zhes gsungs pa'i phyir /
bcu pa ni sngar gyi yan lag dang po gsum la rang slob par ma zad /
gzhan slob tu 'jug pa'i steng du /
sngar gyi yan lag phyi ma gnyis tshogs pa'i lnga pa de /
de la slob tu 'jug nus pa'i lnga pa yin /
de'i yan lag dang po de la lhag pa'i spyod pa zhes brjod pa'i rgyu mtshan yod de /
lhag med myang 'das thob 'dod kyi bsam pas zin pa yin pas phyi rol pa'i spyod pa las lhag pa'i rgyu mtshan gyis de ltar brjod pa'i phyir /
'dul ba lung sde bzhi po de la /
lhag pa'i 'dul ba zhes brjod pa'i rgyu mtshan yod de| phyi rol pa'i bstan pa las lhag cing /
gdul bya'i sems 'dul bar byed pa'i thabs phyin ci ma log par ston par byed pa'i rgyu mtshan gyis de ltar brjod pa'i phyir /
yan lag gsum pa de la so thar zhes brjod pa'i rgyu mtshan yod de /
des thar pa thob byed kyi thabs bstan pa'i rgyu mtshan gyis de ltar brjod pa'i phyir /
bcu gcig pa ni /
dkon mchog la dmigs pa'i dad pa phun tshogs /
bcas rang gi kha na ma tho ba spong ba'i tshul khrims phun tshogs /
'dul ba'i sde snod kyi don shes pa'i mang thos phun tshogs /
gang la yang ma chags pa'i gtong ba phun tshogs /
chos rab tu rnam 'byed kyi @# / /
shes rab phun tshogs te /
lnga tshogs pa'i lnga pa de /
phun tshogs gong ma'i lnga pa yin no / /
bcu gnyis po ni mi slob pa'i skyes bu dbang rnon gyi rgyud kyi tshul khrims kyi ming gis bstan pa'i 'dul ba'i sde snod kyi don shes pa'i thos pa phun tshogs /
sems dmigs pa la rtse gcig tu 'jog pa'i ting nge 'dzin phun tshogs /
chos rab tu rnam 'byed kyi shes rab phun tshogs /
nyon mongs spangs pa'i rnam grol phun tshogs /
zad mi skye shes pa'i ye shes kyis bsdus pa'i rnam grol de shes phun tshogs /
de 'dra'i ye shes la gnas par gyur ba'i shes rab zag med kyis bsdus pa'i de mthong phun tshogs te lnga tshogs pa'i lnga pa de /
phun tshogs 'og ma'i lnga pa yin /
rang nyid la gnas pa'i rten gyi gang zag gi rgyud la nyon mongs zad par shes pa'i ye shes de /
zad pa shes pa'i ye shes yin zhing /
de'i rgyud la sdug bsngal slar mi skye bar shes pa'i ye shes de /
mi skye bar shes pa'i ye shes yin no / /
bcu gsum pa ni /
tshogs lam pa'i rgyud kyi dran pa nyer gzhag gis bsdus pa'i dran pa dang /
yang dag spong bas bsdus pa'i brtson 'grus dang /
sde snod phyi ma gnyis mang du thos pa'i shes rab dang tshul ldan dang /
'dul ba'i sde snod mang du thos pa'i mang thos phun tshogs te lnga tshogs pa'i lnga pa de /
dran ldan gyi lnga pa yin /
bcu bzhi pa ni /
tshogs spyod kyi rang rgyal sbyor lam pa dang /
nyan thos sbyor lam pa gang rung du gyur ba'i skyes bu'i rgyud kyi bying rgod dang ma bral ba'i sems dmigs pa la rtse gcig tu gzhag pa'i steng du /
de'i rgyud kyi yang dag spong bas bsdus pa'i brtson 'grus dang /
sngar bshad pa'i yan lag phyi ma gsum ste lnga tshogs pa'i lnga pa de /
nang du yang dag par 'jog pa'i lnga pa yin /
bco lnga pa ni /
de'i rgyud kyi bying rgod dang bral ba'i sems dmigs pa la rtse gcig tu mnyam par gzhag pa'i steng du /
sngar bshad pa'i yan lag phyi ma bzhi ste lnga tshogs pa'i lnga pa de /
mnyam par gzhag pa'i lnga pa yin /
des na dran ldan gyi lnga pa de tshogs lam pa'i rgyud kyi yon tan dang /
nang gzhag gi lnga pa dang /
mnyam gzhag gi lnga pa gnyis sbyor lam pa'i rgyud kyi yon tan yin pa'i phyir te /
de ltar du Tik chen rin chen phreng ba las bshad pa'i phyir te /
de nyid las /
tshogs sbyor gnyis kyi yon tan no / /
zhes pa dang /
yang de nyid las /
tshogs lam pa'i yon tan /
bsring ba gnyis ldan gyi yon tan skyon dang bral ba'i yon tan no / /
zhes pa'i sa bcad mdzad pa'i phyir /
des na dran ldan gyi lnga pa de tshogs lam pa'i rgyud kyi yon tan dang /
phyi ma gnyis sbyor lam pa'i rgyud kyi yon tan dang /
slob pa'i lnga pa de slob pa 'phags pa'i rgyud kyi yon tan dang /
mi slob pa'i lnga pa dang /
phun tshogs 'og ma'i lnga pa gnyis /
mi slob pa'i skyes bu'i rgyud kyi yon tan du bstan pa la dgos pa yod de /
'dir bstan gyi lnga phrugs nyer gcig po tshogs lam nas /
mi slob lam gyi bar tshang bar bzhag par bya ba'i ched yin pa'i phyir /
nang gzhag gi lnga pa dang /
mnyam gzhag gi lnga pa gang rung yin na tshogs spyod kyi rang rgyal sbyor lam pa dang /
nyan thos sbyor lam pa gang rung gis bsdus pa'i skyes bu'i rgyud kyi yon tan yin dgos te /
de yin na sbyor lam pa'i yon tan yin dgos pa gang zhig /
'dir bstan lnga phrugs nyer gcig po gang rung rgyud ldan gyi bse ru lta bu'i rang rgyal sbyor lam pa dang /
de rgyud ldan gyi byang sems sbyor lam pa gang rung med pa'i phyir /
dang po sgrubs zin /
gnyis pa der thal /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa'i de gnyis gang rung med pa gang zhig /
'dir bstan gyi lnga phrugs nyer gcig po gang rung yin na /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa'i skyes bu'i rgyud la ldan pa'i rigs can yin dgos pa'i phyir /
dang po grub ste /
de 'dra'i byang sems sbyor lam pa yang med /
de 'dra'i bse ru lta bu'i rang rgyal sbyor lam pa yang med pa'i phyir /
dang po grub ste /
bdag cag gi ston pas tshogs lam gyi gnas skabs su rang byung gis bsnyen par rdzogs shing /
bsnyen par rdzogs nas lo bcu ma lon par sangs rgyas pa'i phyir /
rtags gnyis pa grub ste /
bse ru lta bu'i rang rgyal gyi sbyor lam nas de'i byang chub kyi bar mnyam gzhag thun gcig la grub pa gang zhig /
des rang rgyal dgra bcom gyi rtogs pa thob pa dang bsnyen rdzogs kyi sdom pa thob pa dus mnyam pa'i phyir /
dang po grub ste /
mdzod las /
ston dang bse ru byang chub bar / /
bsam gtan @# / /
mtha' brten gcig la kun /
zhes pa dang /
de'i rang 'grel las /
bsam gtan bzhi pa kho na la brten nas stan gcig kho na nges par 'byed pa'i cha dang mthun pa nas bzung ste byang chub kyi bar du skyed par byed do / /
byang chub ni zad mi skye shes pa'i ye shes yin no zhes 'og nas bshad par bya'o / /
zhes gsungs pa'i phyir /
rtsa rtags phyi ma grub ste /
'dir bstan lnga phrugs nyer gcig po gang rung dang /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa gnyis tshogs pa de /
gzhan gyi mkhan sogs gsum byar rung ba'i yon tan yin pa'i phyir te /
'dir bstan gyi lnga phrugs nyer gcig po de brtan mkhas gnyis kyi nang tshan du gyur pa'i mkhas pa'i yon tan yin pa'i phyir /
yang skabs 'dir bstan gyi zhi gnas 'thob pa la bying rgod dang bral ba mi dgos te /
nang du yang dag par 'jog pa'i lnga pa de bying rgod dang ma bral bas bsring pa gnyis ldan gyi yon tan dang /
mnyam gzhag gi lnga pa de bying rgod dang bral ba'i lnga pa yin pas skyon dang bral ba'i lnga par /
Tik chen rin chen phreng ba las bshad pa'i phyir te /
de nyid las /
gnyis pa bsring ba gnyis ldan gyi yon tan ni /
lus 'du 'dzi dang sems rnam rtog las dben zhing nang du yang dag par gzhag pa nyid dang /
gong gi bzhi po sbyar bas lnga pa gcig go /
gsum pa skyon dang bral ba'i yon tan ni /
bying rgod dang bral nas sems mnyam par gzhag pa nyid dang gong gi bzhi po sbyar bas lnga pa gcig go /
zhes gsungs pa'i phyir /
des na dran sogs kyi lnga pa gsum po 'di'i yan lag tu gyur pa'i mang thos ni| 'dul ba'i sde snod kyi don shes pa la byed de /
de'i yan lag gzhan rnams la 'dul ba'i sde snod kyi don shes pa ma tshang ba'i phyir /
sde snod gsum 'dzin pa'i lnga pa la sogs pa'i lnga phrugs kyi yan lag tu gyur ba'i tshul ldan gyi tshul khrims de yin na pham pas ma nyams pa'i dge slong gi sdom pa rnam dag yin dgos pa'i phyir te /
rgya cher 'grel las /
gang la tshul khrims yod pa ni tshul khrims dang ldan pa'o / /
de'i dngos po ni tshul khrims dang ldan pa nyid de /
'di la tshul khrims 'chal ba'i skabs med pa'i phyir /
des na 'di ni dge ba'o / /
zhes bya bar shes pa 'di ni tshul khrims dang ldan pa nyid yin par rig par bya'o / /
zhes pa dang /
'dul ba 'od ldan las /
tshul khrims dang ldan pa zhes gsungs pa ni /
pham pa'i ltung ba bzhi po rnams las gang yang rung ba ma byung ba'o / /
zhes gsungs pa'i phyir /
bcu drug pa ni /
nyan thos slob pa 'phags pa'i rgyud kyi zag med kyi tshul khrims /
zag med kyi ting nge 'dzin /
de'i rgyud kyi de shes de mthong gang rung las gzhan par gyur ba'i de'i rgyud kyi shes rab zag med /
de'i rgyud kyi rnam grol /
de'i rgyud kyi bsgom lam rnam grol lam dang mthong lam rnam grol lam gang rung gis bsdus pa'i de shes dang /
bar chad med lam gyis bsdus pa'i de mthong phun sum tshogs pa ste lnga tshogs pa'i lnga pa de /
slob pa'i lnga pa yin /
de'i yan lag tu gyur pa'i de shes de mthong gnyis grangs gcig tu 'dren no / /
slob pa'i lnga pa yin na nyan thos slob pa 'phags pa'i rgyud kyi yon tan yin dgos te /
de yin na slob pa 'phags pa'i rgyud kyi yon tan yin dgos pa gang zhig /
'dir bstan lnga phrugs nyer gcig po gang rung rgyud la ldan pa'i byang 'phags dang /
de 'dra'i rang rgyal slob pa 'phags pa gang rung med pa'i phyir te /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa'i de gnyis gang rung med pa'i phyir /
'dul Tik rin chen phreng ba las /
slob pa'i lnga pa de zhugs gnas dang po bdun gyi yon tan dang sbyar nas bshad pa yin te /
de nyid las /
zag pa med pa'i lam gyi nyon mongs pa spong ba'i phyir du slob pa'i ngang tshul can yin pas slob pa nyid de /
'bras bu dang po gsum gyi zhugs gnas gnyis gnyis dang /
dgra bcom zhugs pa dang bdun gyi rgyud la yod pa'i zag med kyi tshul khrims dang| zag med kyi ting nge 'dzin dang /
zag med kyi shes rab dang /
zhes gsungs pa'i phyir /
dran ldan gyi lnga pa sogs gsum po de /
slob pa'i skyes bu'i rgyud kyi lnga pa yin kyang /
slob pa'i lnga pa ma yin te /
so skye'i skyes bu'i rgyud kyi yon tan yin pa'i phyir /
bcu bdun pa ni /
dgra bcom pa'i rgyud kyi zag med kyi tshul khrims /
zag med kyi ting nge 'dzin /
zag med kyi shes rab /
de'i rgyud kyi rnam grol /
de'i rgyud kyi zad mi skye shes pa'i ye shes kyis bsdus pa'i rnam grol nge shes /
de 'dra'i ye shes de las gzhan par gyur ba'i de'i rgyud kyi yang dag pa'i lta bas bsdus pa'i de mthong ste lnga tshogs pa'i lnga pa @# / /
de /
mi slob pa'i lnga pa yin /
de shes de mthong gnyis grangs gcig tu 'dren no / /
des na mi slob pa'i lnga pa dang /
phun tshogs 'og ma'i lnga pa gnyis po de /
mi slob pa'i skyes bu'i rgyud kyi lnga par mtshungs kyang /
de gnyis la khyad par yod de /
dang po'i yan lag dang po de zag med kyi tshul khrims la byed /
phyi ma'i yan lag dang po de /
'dul ba'i don shes pa'i thos pa la byed pa'i phyir te /
lnga pa dang po yin na yan lag phun tshogs lnga dang ldan pas ma khyab /
phyi ma yin na de dang ldan pas khyab pa'i phyir /
slob pa'i lnga pa dang mi slob pa'i lnga pa gnyis po gang rung dang ldan na 'dul ba'i don shes par 'grub ste /
de gnyis bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa'i dge slong gi rgyud la ldan pa'i 'phags pa'i yon tan yin pa gang zhig /
de 'dra'i 'phags pa yin na /
'dul ba'i don shes pa'i skyes bu yin dgos pa'i phyir te /
de yin na 'dul ba'i don la sbyangs pa'i skyes bu yin dgos pa'i phyir /
'dir bstan lnga phrugs nyer gcig po de bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa'i skyes bu'i rgyud la ldan te /
slob pa dang mi slob pa'i lnga pa gnyis po de /
de 'dra'i skyes bu'i rgyud la ldan pa'i rgyu mtshan gyis de gnyis dang ldan pas 'dul ba'i don shes par 'grub par Tik chen rin chen phreng ba las bshad pa'i phyir te /
de nyid las /
gnyis po 'di'i skabs su 'dul ba shes pa gang gis bstan /
zhes pa nas /
lo bcu lon pa med mi rung du bstan pas 'grub ste /
'di dag 'phags pa yin pas bslab pa la gus pa'i phyir 'dul ba slob la /
blo mig dang ldan pas lo bcu'i nang du shes par yang nus pa'i phyir /
zhes pa'i bar gsungs pa'i phyir dang /
rgya cher 'grel las /
lo bcu lon pa nyid ces smos pa'i phyir te /
'di ltar de gnyis ni /
'phags pa yin pas lo bcu po dag la 'dul ba la gdon mi za bar 'bad pa byas pa yin pa'i phyir /
zhes gsungs pa'i phyir /
des na 'dir bstan gyi lnga phrugs nyer gcig po gang rung yin na /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa'i skyes bu'i rgyud la ldan pas ma khyab ste /
de phyi ma nyi shu po gang rung rgyud la ldan zhing /
bsnyen par rdzogs nas lo bcu ma lon pa'i gang zag yod pa'i phyir te /
brtan mkhas gnyis kyi nang tshan du gyur pa'i mkhas pa'i yon tan thob na /
de'i nang tshan du gyur pa'i brtan pa'i yon tan thob pas ma khyab /
phyi ma thob na dang po thob pas ma khyab pa'i phyir /
bco brgyad pa ni /
bslab pa 'cha' ba gang las byung ba'i gleng gzhi /
de 'cha' ba'i rgyu mtshan /
de 'cha' ba'i rgyu tshogs kyis bsdus pa'i byung ba mngon par shes pa /
dgag sgrub gnang gsum gyi bslab pa'i bcas pa mngon par shes pa /
de'i rjes bcas mngon par shes pa /
srog bsrung ba'i phyir du bya ba 'ga' zhig la zhugs pa bkag pas bkag pa mngon par shes pa /
bya ba 'ga' zhig sgrub ma sgrub ji ltar byas kyang nyes med du gnang bas gnang ba mngon par shes pa ste lnga tshogs pa'i lnga pa de /
byung shes kyi lnga pa yin /
des na lnga pa de'i yan lag tu gyur pa'i bkag pa shes pa la /
srog bsrung ba'i phyir du bya ba 'ga' zhig la zhugs pa bkag pa'i bkag pa shes pa dgos te /
bya ba 'ga' zhig la zhugs pa bkag pa shes pa ni /
lnga pa de'i yan lag tu gyur pa'i bslab bya shes pa la tshang ba'i phyir te /
de'i yan lag tu gyur pa'i bslab bya shes pa la dgag pa'i bslab bya tshang ba'i phyir ro / /
lnga pa de'i yan lag tu gyur pa'i gnang ba shes pa la /
bya ba 'ga' zhig sgrub ma sgrub ji ltar byas kyang nyes med du gnang bas gnang ba mngon par shes pa dgos te /
bya ba 'ga' zhig sgrub pas nyes med du shes pa ni /
lnga pa de'i yan lag tu gyur pa'i bsgrub bya shes pa la tshang ba'i phyir te /
de'i yan lag tu gyur pa'i bslab bya shes pa la gnang ba'i bslab bya tshang ba'i phyir ro / /
bslab pa 'cha' ba'i gleng gzhi ni /
yul de dang der /
gang zag de dang des /
nyon mongs pa de dang de la brten nas mi rung ba'i bya ba de dang de la spyad pa de /
bslab pa 'cha' ba'i gleng gzhi yin te /
bam po lnga bcu pa las /
gleng gzhi ni yul dang gang zag dang nyon mongs pa dang nyes pa'i gzhi'i bye brag gis rnam pa bzhi'o / /
zhes pa dang /
de'i don 'chad pa na /
Tik chen rin chen phreng ba las /
dper na yul spong byed du gang zag bzang byin gyis nyon mongs pa 'dod chags kyis nyes pa mi tshangs par spyad pa la brten nas mi tshangs spyod spong ba'i bslab pa bcas pa lta bu'o / /
@# / /
zhes gsungs pa'i phyir /
des na mi rigs pa'i bya ba de dang de byas pas /
nyes pa de dang de 'byung ba ni bslab pa 'cha' ba'i rgyu mtshan yin te /
dper na srog gcod pa la brten nas gang zag 'ga' zhig gi srog la gnod pa dang /
phyi ma ngan 'gror skye ba'i nyes dmigs mthong nas /
srog gcod spong ba'i bslab pa bcas pa'i dpe 'di bzhin yin pa'i phyir te /
Tik chen rin chen phreng ba las /
rgyu mtshan ni /
bslab pa 'cha' ba'i rgyu mtshan dgag bya nyes dmigs so / /
zhes gsungs pa'i phyir /
de 'cha' ba'i rgyu tshogs de la bzhi yod de /
gzhi'i yan lag /
bsam pa'i yan lag /
sbyor ba'i yan lag /
mthar thug gi yan lag rnams su yod pa'i phyir te /
Tik chen rin chen phreng ba las /
byed rgyu ni rgyu tshogs te gzhi bsam pa sbyor ba mthar thug gi yan lag bzhi'o / /
zhes gsungs pa'i phyir /
de rnams ni ltung ba'i rnam gzhag 'chad pa'i skabs su rgyas par 'chad do / /
srog gcod spong ba'i bslab pa 'cha' ba'i gzhir gyur pa'i skyes bu'i rgyud kyi zhe sdang la brten nas /
de spong ba'i bslab pa bcas pa yin /
mi tshangs spyod spong ba'i bslab pa 'cha' ba'i gzhir gyur pa'i skyes bu'i rgyud kyi nyon mongs pa 'dod chags la brten nas /
de spong ba'i bslab pa bcas pa yin no / /
dgra bcom pa'i rgyud la nyon mongs med pas de'i rgyud kyi nyon mongs pa'i bag chags la brten nas /
dgra bcom pa'i rten la bcas pa'i bslab pa bcas pa yin no / /
phas rgol tshar gcod pa'i phyir nyin mo'i sum cha tsam la phyi rol pa'i bstan bcos klog par gnang ba mngon par shes pa ni /
lnga pa de'i yan lag tu gyur pa'i gnang ba mngon par shes pa yin no / /
spyir bcas pa ni /
dgag sgrub gnang gsum gyi bslab pa'i gzhi ston par byed pa'i sangs rgyas kyi bka' de bcas pa yin /
rab byung sogs la srog gcod sogs kyi bya ba mi rigs par ston pa'i sangs rgyas kyi bka' de /
dgag pa'i bslab bya dang dgag pa'i bcas pa yin /
rab byung rnams la dbyar khas len byar rung bar ston pa'i sangs rgyas kyi bka' de sgrub pa'i bslab bya dang /
de'i bcas pa yin /
rab byung rnams la mchil lham gnang ba'i sangs rgyas kyi bka' de gnang ba'i bslab bya dang /
gnang ba'i bcas pa yin te /
Tik chen rin chen phreng ba las /
bcas pa ni dgag sgrub gnang gsum gyi bslab pa'i gzhi rnam par bzhag pa'i bka' yin te /
de'i bslab pa'i mtshams rnam par bzhag pa'i phyir /
zhes gsungs pa'i phyir /
dgra bcom pa chos kyi tshong dpon gyis mdzad pa'i 'dul ba la bstod pa las /
thub pa'i bka' lung tshul min 'da' byed na / /
dud 'gror skye 'gyur e la'i 'dab klu bzhin /
zhes pa dang /
de'i 'grel pa slob dpon dul ba lhas mdzad pa las /
thub pa bcom ldan 'das thugs rje chen po dang ldan pa phan pa mdzad pa bla na med pa'i bka' lung bslab pa tshul ma yin pas khyad du gsod pa'i bcas pa'i kha na ma tho ba dang bcas pa tsam yang 'da' bar byas na /
phal cher ngan song gi sa dud 'gro'i skye gnas su 'gro bar 'gyur bas /
de'i phyir gus par bya'o / /
zhes bya ba'i tha tshig go /
zhes gsungs pa'i phyir /
yang bya ba'i rigs gcig la bcas pa snga ma mdzad pa'i rjes su bcas pa snga ma la dogs pa bcad pa'i phyir du /
bcas pa gnyis pa mdzad pa'i bcas pa ni rjes bcas yin no / /
des na rjes bcas la dgu yod de /
sgrub pa'i bcas pa mdzad pa'i rjes su sgrub pa'i bcas pa mdzad pa'i rjes bcas /
sgrub pa'i bcas pa mdzad pa'i rjes su gnang ba'i bcas pa mdzad pa'i rjes bcas /
sgrub pa'i bcas pa mdzad pa'i rjes su dgag pa'i bcas pa mdzad pa'i rjes bcas /
yang gnang ba'i bcas pa mdzad pa'i rjes su gnang ba'i bcas pa mdzad pa'i rjes bcas /
gnang ba'i bcas pa mdzad pa'i rjes su sgrub pa'i bcas pa mdzad pa'i rjes bcas /
gnang ba'i bcas pa mdzad pa'i rjes su dgag pa'i bcas pa mdzad pa'i rjes bcas /
yang dgag pa'i bcas pa mdzad pa'i rjes su dgag pa'i bcas pa mdzad pa'i rjes bcas /
dgag pa'i bcas pa mdzad pa'i rjes su sgrub pa'i bcas pa mdzad pa'i rjes bcas /
dgag pa'i bcas pa mdzad pa'i rjes su gnang ba'i bcas pa mdzad pa'i rjes bcas rnams su yod pa'i phyir /
Tik chen rin chen phreng ba las /
rjes bcas la dgu ste /
sgrub pa'i rjes su sgrub pa dang gnang ba dang dgag pa bcas pa dang /
gnang ba'i rjes su gnang ba dang sgrub pa dang dgag pa bcas pa dang /
dgag pa'i rjes su dgag pa dang sgrub pa dang gnang ba bcas pa'o / /
zhes gsungs pa'i phyir /
de dag gi mtshan @# / /
gzhi ni rim pa bzhin du /
dbyar snga ma khas len dgos par bstan nas /
de ma grub na dbyar phyi ma khas len dgos par ston pa'i sangs rgyas kyi bka' de dang po yin /
tshes brgyad dang bco lnga sogs kyi mtshan mo chos 'chad nyan byed dgos par bstan nas nad pa rnams la de ltar ma grub na nyes med du ston pa'i sangs rgyas kyi bka' de gnyis pa yin /
gso sbyong phyi ma sgug pa dang dbyar snga ma khas len dang bsrung dgos par bstan nas /
de dang gnas bla ma bsten pa 'doms pa na /
gso sbyong phyi ma dang /
dbyar snga ma khas len dang bsrung mi dgos par ston pa'i sangs rgyas kyi bka' de gsum pa yin no / /
yang sngar lha ma sna sbub can gnang nas phyis yu ring gnang ba'i sangs rgyas kyi bka' de bzhi pa yin /
sngar lam du grogs dang bcas te 'gro bar gnang nas /
lam bar du grogs de na ba na de'i nang g.yog byed dgos par bstan pa'i sangs rgyas kyi bka' de lnga pa yin /
sngar mchil lham gnang nas /
phyis krog krog gi sgra 'byung ba'i mchil lham bkag pa'i sangs rgyas kyi bka' de drug pa yin /
yang sngar mi tshangs spyod bkag nas phyis sbra ma la mi tshangs spyad bkag pa'i sangs rgyas kyi bka' de bdun pa yin /
sngar mkhan slob sogs kyi mdun du 'gro ba bkag nas /
phyis khyi la sogs pa'i 'jigs pa byung ba na /
de'i mdun na 'gro dgos par ston pa'i sangs rgyas kyi bka' de brgyad pa yin /
sngar phyi dro'i kha zas bkag nas phyis nad pa rnams la phyi dro'i kha zas nyes med du gnang ba'i sangs rgyas kyi bka' de dgu pa yin te /
Tik chen rin chen phreng ba las /
sgrub pa'i rjes su sgrub pa bcas pa ni /
dbyar snga ma khas len dgos par bstan nas de ma grub na dbyar phyi ma khas len dgos par bstan pa lta bu'o / /
zhes pa nas /
dgag pa'i rjes su gnang ba bcas pa ni /
dus min gyi kha zas za ba bkag nas nad pa la dus min par dus rung gi kha zas gnang ba lta bu'o / /
zhes pa'i bar gsungs pa'i phyir /
de yang sngar bcas phal cher spyir btang dang /
rjes bcas phal cher dmigs bsal yin /
rjes bcas de rnams rang rang gi bcas pa snga ma dang bcas rigs gcig mi gcig ci rigs su yod de /
sgrub pa bcas pa'i rjes su sgrub pa'i bcas pa mdzad pa'i rjes bcas /
gnang ba'i bcas pa mdzad pa'i rjes su gnang ba'i bcas pa mdzad pa'i rjes bcas /
dgag pa'i bcas pa mdzad pa'i rjes su dgag pa'i bcas pa mdzad pa'i rjes bcas rnams ni rang rang gi bcas pa snga ma dang bcas rigs gcig pa'i phyir ro / /
de rnams gsungs pa la dgos pa yod de /
rang rang gi gdul bya'i log rtog sel ba'i phyir du yin pa'i phyir te /
Tik chen rin chen phreng ba las /
rjes bcas rnams kyis bcas pa'i mtshan nyid dor ram mi dor zhe na /
zhes pa nas /
rjes su bcas pa'i dgos pa ni gang zag gi log rtog bsal ba'i phyir ro / /
zhes pa'i bar gsungs pa'i phyir /
gzhan lhag ma drug po de ni phal cher rang rang gi bcas rigs snga ma dang bcas rigs mi gcig ste /
sgrub dgos pa'i rgyu mtshan de dor nas bkag dgos pa'i rgyu mtshan bstan pa yin te /
Tik chen rin chen phreng ba las /
lhag ma drug ni sngar bcas kyi mtshan nyid dor te /
zhes pa nas /
dgag dgos par bcas pa sogs yin pa'i phyir /
zhes pa'i bar gsungs pa'i phyir /
yang mdo rtsa ba las /
byung ba dang bcas pa dang rjes su bcas pa dang bkag pa dang gnang ba mngon par shes pa nyid do / /
zhes gsungs la /
lung de'i tshig zur gyi bcas pa dang zhes pas chos 'di pa'i rab byung la spyir bkag pa'i bcas pa tsam bstan pa yin te /
des chos 'di pa'i rab byung gi ltung ba sbom po byung ba bshags pa byed pa'i tshe dge slong grangs 'di tsam gyi mdun du bshags par bya'o / /
zhes gsungs pa lta bu'i bslab pa'i gzhi'i bcas pa spyir bstan pa yin pa'i phyir te /
rgya cher 'grel las /
bcas pa zhes gsungs pa ni bslab pa'i gzhi rnams rnam par bzhag pa'i nyes pa sbom po ni /
dge slong 'di snyed gcig gi mdun du bshags par bya'o / /
zhes gsungs pa la sogs pa yang bcas pa zhes smos pas bzung ba rig par bya'o / /
zhes pa dang /
Tik chen rin chen phreng ba las kyang /
bkag pa tsam bcas pa zhes pas bstan zin pas /
zhes gsungs pa'i phyir /
yang lung de'i tshig zur gyi bkag pa dang /
zhes pas ni /
dge bsnyen nas dge slong gi bar gyi so thar gyi tshul khrims la gnas pa'i skyes bu rnams kyis srog la babs kyang chang btung bar mi bya'o / /
zhes gsungs pa lta bu'i bcas pa dang gzhan gyi srog gcod pa la sogs rang bzhin gyi kha na ma tho ba mi bya'o / /
zhes gsungs pa lta bu'i bcas pa la sogs pa srog la babs kyang mi bya'o / /
zhes gsungs pa sogs srog la babs kyang bkag pa'i @# / /
bcas pa bstan pa yin te /
rgya cher 'grel las /
bkag pa zhes gsungs pa ni /
srog la babs kyang gzhi 'di rnam pa thams cad du mi bya'o / /
zhes pa ste /
dper na nga la ston par smra ba rnams kyis tha na rtsa'i mchog mas kyang chang mi blud mi btung ngo / /
zhes gsungs pa dang /
srog gcod pa la sogs pa rang bzhin gyi kha na ma tho ba dang bcas pa mi bya'o / /
zhes gsungs pa lta bu'o / /
zhes gsungs pa'i phyir /
yang sngar gyi mdo rtsa ba'i lung de'i tshig zur gyi bcas pa dang zhes pa'i tshig des gnang ba tsam gyi bcas pa bstan kyang /
de'i tshig zur gyi gnang ba mngon par shes pa nyid do / /
zhes pa'i tshig 'dis ni /
phyi rol pa tshar bcad pa'i phyir du nyin mo'i sum cha bde ba ma yin pa la phyi rol pa'i bstan bcos klog pa gnang ba lta bu /
gzhi de la zhugs kyang ltung ba med /
ma zugs kyang ltung ba med par gnang ba'i bcas pa bstan pa yin te /
rgya cher 'grel las /
gnang ba zhes bya ba ni ji dgar spyad pa'i yul la bya ba gang yang rung ba zhig mi byed dam byed na ltung ba zhes gsungs pa'i nyes pa med pa ste /
dper na /
phas kyi rgol ba tshar bcad pa'i phyir du phyi rol pa'i bstan bcos klog pa ngas rjes su gnang ba zhes gsungs pa lta bu'o / /
zhes gsungs pa'i phyir /
bcu dgu pa ni /
bdag nyid yul gzhan du 'gro ba sogs kyi tshe gnas pa slob ma de /
gnas bla ma gzhan la gtan du gnas 'char 'jug pa dang /
srog gcod sogs mi dge bas bsdus pa'i mngon mtho dang nges legs thob pa la bar du gcod pa mngon par shes pa dang /
bsgrub par bya ba dang /
gnang ba'i bya bas bsdus pa'i mngon mtho dang nges legs 'thob pa la bar du mi gcod pa mngon par shes pa dang /
de gnyis kyi don gdul bya la phyin ci ma log par ston pa'i smra ba po nyid dang /
bya ba'i mjug sdud ston pa rjes su ston pa ste lnga tshogs pa'i lnga pa de /
gtan du gnas 'char 'jug pa'i lnga pa yin /
nyi shu pa ni /
bdag nyid spo mgu sogs spyod pa'i tshe /
gnas pa slob ma de re zhig gnas bla ma gzhan la gnas 'char 'jug pa'i steng du /
sngar bshad pa'i yan lag phyi ma bzhi ste lnga tshogs pa'i lnga pa de re shig gnas 'char 'jug pa'i lnga pa yin no / /
nyer gcig pa ni /
ltung ba sde lnga mngon par shes pa /
gang byas kyang ltung bar mi 'gyur ba'i bya ba mngon par shes pa /
ltung ba lci yang gi khyad par mngon par shes pa /
so thar gyi mdo kha ton du byed pa /
lung sde bzhi kha ton du byed pa ste /
lnga tshogs pa'i lnga pa de ltung shes kyi lnga pa yin no / /
lnga pa 'di la 'dul ba'i tshig don gnyis ka shes pa yan lag tu ldan te /
yan lag dang po gsum la de'i don shes pa tshang /
phyi ma gnyis la de'i tshig shes pa tshang ba'i phyir ro / /
ltung ba'i lci yang gi khyad par de ci lta bu zhe na /
de la lnga yod de /
ngo bo nyid kyi sgo nas lci yang gi khyad par /
byed pa'i sgo nas de'i khyad par /
gzhi'i sgo nas de'i khyad par /
bsam pa'i sgo nas de'i khyad par /
tshogs pa'i sgo nas de'i khyad par rnams su yod pa'i phyir te /
bsdu ba las /
ngo bo nyid dang byed pa dang /
gzhi dang bsam dang tshogs pa'o / /
zhes gsungs pa'i phyir /
dang po ni /
ltung ba sde lnga po de /
snga ma snga ma lci ba dang /
phyi ma phyi ma yang ba yin te /
pham pa de ngo bo'i sgo nas lci /
lhag ma de ngo bo'i sgo nas ltung ba 'bring /
ltung byed sogs sde 'og ma gsum po de de'i sgo nas ltung ba yang ba yin pa'i phyir /
gnyis pa byed pa'i sgo nas ltung ba lci yang gi khyad par ni sbyor ba'i sgo nas yin te /
mi shes pa gti mug dang /
bag med pa'i sgo nas byas pa'i ltung ba ni de'i sgo nas de chung ngu dang /
nyon mongs mang ba'i sgo nas byas pa'i ltung ba ni de'i sgo nas de 'bring dang /
bslab pa la ma gus pa'i sgo nas byas pa'i ltung ba ni de'i sgo nas de chen po yin pa'i phyir /
gsum pa gzhi'i sgo nas ltung ba lci yang gi khyad par ni yul gyi sgo nas yin te /
yul khyad par can la brten pa'i ltung ba ni de'i sgo nas lci ba dang /
yul phal pa la brten pa'i ltung ba ni de'i sgo nas ltung ba yang yin te /
dper na mi bsad pa'i ltung ba lci /
dud 'gro bsad pa'i ltung ba yang ba yin pa'i phyir /
srog gcod pham pas bcas ldan dge slong gis mi bsad na pham pa dang /
dud 'gro bsad na ltung byed 'byung ba'i phyir /
bzhi pa bsam pa'i sgo nas lci yang gi khyad par ni @# / /
kun slong gi sgo nas yin te /
sbyor ba shugs drug gis kun nas slangs pa'i ltung ba de'i sgo nas de lci ba dang /
sbyor ba shugs chung dus kun nas slangs pa'i ltung ba de de'i sgo nas de yang ba yin pa'i phyir te /
lnga pa tshogs pa'i sgo nas ltung ba lci yang gi khyad par ni /
grangs kyi sgo nas yin te /
lnga tshun chad kyi ltung ba ni de'i sgo nas de yang ba dang /
drug nas grangs shes shes tshun chad kyi ltung ba rnams de'i sgo nas de 'bring dang /
grangs kyis mi chod pa'i ltung ba rnams de'i sgo nas de lci ba yin pa'i phyir te /
Tik chen du gsungs pa'i phyir /
der ma zad rten gyi sgo nas lci yang gi khyad par yod de /
'dul ba'i don mi shes pa'i mi mkhas pa'i skyes bus spyad pa'i ltung ba rnams ni lci ba dang /
de'i don shes pa'i mkhas pa'i skyes bus byas pa'i ltung ba rnams rnam smin yang ba yin pa'i phyir te /
dang po des de bshags sdoms kyis bdag par byed mi nus shing /
phyi ma des de ltar nus pa yin pa'i phyir te /
mdo las /
mi mkhas pa'i ni sdig pa chung ngu byas kyang 'og tu 'gro /
mkhas pas chen po byas kyang gnod pa rab tu spong bar 'gyur /
lcags kyi gong bu chung yang chu yi ting du bying 'gyur la /
de 'di snod du byas na che yang steng du 'phye bar 'gyur /
zhes gsungs pa'i phyir /
'o na /
ltung ba lci yang de rnams kyi nang nas gang gtso che ba yin zhe na /
ngo bo nyid kyi sgo nas de'i lci yang gi khyad par de gtso che ba yin te /
byed pa sogs kyi sgo nas ltung ba lci bas de lci ba'i go mi chod /
byed pa sogs kyi sgo nas de yang bas de yang ba'i go mi chod pa gang zhig /
ngo bo nyid kyi sgo nas de lci bas de lci ba'i go yang chod /
de'i sgo nas de yang bas de yang ba'i go yang chod pa'i phyir /
mkhas pas bshags sdoms kyis 'dags par byed pas na de'i rgyud kyi ltung ba de rnam smin yang ba yin cing /
mi mkhas pa'i gang zag gis shes bzhin du ltung ba la spyad nas bshags sdoms kyis 'dag par ma byas pas de'i rgyud kyi ltung ba de rnam smin lci ba yin te /
'dul ba la bstod pa las /
thub pa'i bka' lung tshul min 'da' byed na /
zhes sogs rtsa 'grel gyi don grub pa'i phyir / /
! / /
gsum pa bsdu ba bshad pa la gsum du bsdu ba dang /
gnyis su bsdu ba gnyis las /
dang po ni /
lnga phrugs nyer gcig po de bsdu na gsum du 'du ba yin te /
sde snod gnyis tsam shes pa yan lag tu ldan pa'i lnga pa /
sde snod gsum shes pa yan lag tu ldan pa'i lnga pa /
'dul ba'i sde snod tsam shes pa yan lag du ldan pa'i de dang gsum du 'du ba yin pa'i phyir te /
de yang lo bcu lon pa'i lnga pa de dang po yin te /
de la 'dul ba'i sde snod dang /
mngon pa'i sde snod shes pa yan lag tu ldan pa'i phyir /
gnyis pa sde snod gsum shes pa yan lag tu ldan pa'i lnga pa de yang /
de gsum gyi tshig shes pa yan lag tu ldan pa'i lnga pa /
de gsum gyi don tsam shes pa yan lag du ldan pa'i lnga pa dang gnyis las /
mtshan gzhi ni /
sde snod gsum 'dzin pa'i lnga pa nas bzung ste /
de gsum 'dzin du 'jug pa'i bar gyi lnga pa rnams dang po yin no / /
gnyis pa la yang /
bslab pa gsum la slob pa yan lag tu ldan pa'i lnga pa /
lhag pa'i spyod pa la slob pa yan lag tu ldan pa'i lnga pa /
phun tshogs kyi yon tan dang ldan pa'i lnga pa /
tshogs sbyor ba'i yon tan dang ldan pa'i lnga pa /
'phags pa kho na'i yon tan dang ldan pa'i lnga pa dang lnga yod pa las /
bslab pa gsum la slob pa'i lnga pa de dang po yin /
lhag pa'i spyod pa sogs la slob pa'i lnga pa de gnyis pa yin no / /
gsum pa phun tshogs kyi yon tan dang ldan pa'i lnga pa de la yang /
skye 'phags thun mong pa'i yon tan dang ldan pa'i de'i lnga pa dang /
mi slob pa kho na'i yon tan dang ldan pa'i de'i lnga pa gnyis yod pa las /
phun tshogs gong ma'i lnga pa de dang po dang /
phun tshogs 'og ma'i lnga pa gde gnyis pa yin no / /
bzhi pa tshogs sbyor ba'i yon tan dang ldan pa'i lnga pa de la yang /
lhag mthong shas cher spyod pa'i yon tan yan lag tu ldan pa'i lnga pd dang /
zhi gnas shas cher spyod pa'i yon tan yan lag tu ldan pa'i lnga pa gnyis las /
dran ldan gyi lnga pa de dang po yin /
nang gzhag gi lnga pa dang /
mnyam gzhag gi lnga pa gnyis re re nas gnyis pa yin no / /
slob pa'i lnga pa dang /
mi slob pa'i lnga pa gnyis ni 'phags pa kho na'i yon tan yan @# / /
lag tu ldan pa'i lnga pa yin /
mi slob pa'i lnga pa de dge sbyong gi tshul du gyur pa'i yon tan ni ma yin te /
dge sbyong gi tshul yin na slob lam yin dgos pa'i phyir /
mdzod las /
dge sbyong tshul ni dri med lam /
zhes gsungs pa'i phyir /
rtsa ba'i gsum pa 'dul ba'i sde snod tsam shes pa yan lag tu ldan pa'i lnga pa de la yang /
de'i don tsam shes pa yan lag tu ldan pa'i lnga pa dang /
de'i tshig don gnyis ka shes pa yan lag tu ldan pa'i lnga pa gnyis yod pa las /
gnas 'char 'jug gi lnga pa gnyis dang /
byung shes kyi lnga pa rnams dang po yin /
ltung shes kyi lnga pa de ni gnyis pa yin no / /
gnyis pa ni /
'dir bstan gyi lnga phrugs nyer gcig po de gnyis su yang 'du ste /
mi slob pa kho na'i yon tan yan lag tu ldan pa'i lnga pa dang /
thun mong ba'i yon tan yan lag tu ldan pa'i lnga pa gnyis su 'du ba'i phyir te /
phun tshogs 'og ma'i lnga pa dang mi slob pa'i lnga pa gnyis dang po dang /
gzhan rnams gnyis pa yin /
yang de nyer gcig po de bsdu na 'phags pa kho na'i yon tan yan lag tu ldan pa'i lnga pa dang /
skyes 'phags gnyis ka'i thun mong ba'i yon tan yan lag du ldan pa'i lnga pa gnyis su 'du zhing /
phun tshogs 'og ma'i lnga pa dang /
slob mi slob kyi lnga pa rnams dang po yin /
gzhan rnams gnyis pa yin /
yang de rnams bsdu na rang dbang can min pa'i lnga pa dang /
lnga pa rang dbang can gnyis su'ang 'du zhing /
sde snod gsum gsal gyi lnga pa dang /
de gsum 'dzin du 'jug pa'i lnga ba /
bslab pa gsum la slob tu 'jug pa'i lnga pa /
lhag pa'i spyod pa sogs la bslab tu 'jug pa'i lnga pa rnams re re nas dang po yin /
de bzhi po ma gtogs pa'i lnga pa gzhan bcu bdun po re re nas gnyis pa de yin no / /
der ma zad lnga pa'i yan lag rnams bsdu na /
de'i thun mong ba'i yan lag dang /
thun mong min pa'i yan lag gnyis su 'du zhing tshul ldan mang thos gnyis /
brtson 'grus shes rab gnyis /
gnas 'char 'jug gi lnga pa gnyis kyi yan lag phyi ma bzhi ste brgyad po de dang po yin te /
de rnams lnga pa du ma'i yan lag du ldan pa'i phyir /
yan lag gzhan rnams phyi ma de yin te /
de rnams lnga pa de tsam yan lag tu ldan pa yin pa'i phyir ro / /
rtsa ba'i bzhi pa la gang zag rang dbang can yin min gyi khyad par bshad pa /
lnga pa rang dbang can yin min gyi khyad par bshad pa /
lnga pa'i yan lag rang dbang can yin min gyi khyad par bshad pa dang gsum /
dang po ni /
gnas bla ma la ma brten par bya ba rnams sgrub tu rung ba'i rab byung rnam dag rnams gang zag rang dbang can yin te /
rgya cher 'grel las /
bcom ldan 'das kyis lo bcu lon pa nyid ces gsungs pas ni rang dbang yod par bstan pa yin pas /
gal te de gnyis 'dul ba la gnas pa'i don nyid med par gyur na de gnyis ji ltar rang dbang can du 'gyur /
zhes pa'i lung des de ltar bstan pa yin pa'i phyir te /
lung des brtan mkhas kyi yon tan gnyis dang ldan pa'i rab byung rnam dag rnams gang zag rang dbang can dang /
de gnyis dang mi ldan zhing /
gnas bla ma la brten pa'i bcas pa mdzad rjes kyi rab byung rnams gang zag rang dbang can ma yin pa'i gang zag tu bstan pa'i phyir ro / /
gang zag rang dbang can dang /
lnga pa rang dbang can yod kyang rang dbang can gyi gang zag dang rang dbang can gyi lnga pa ni med de /
rang skya thub pa'i rdzas yod kyi gang zag dang /
de 'dra'i lnga pa med pa'i phyir /
gnas bla ma la brten dgos pa'i rang byung rnams kyang gang zag rang dbang can ma yin pa'i rab byung yin /
gnyis pa la so so'i mtshan nyid dang /
mtshan gzhi ngos bzung ba gnyis las /
dang po ni /
lnga pa rang dbang can dang rang dbang can ma yin pa'i lnga pa gang rung gang zhig /
rang nyid rgyud la ldan pa la lnga pa gzhan rnams rgyud la ldan pa la bltos dgos pa'i rigs su gnas pa'i lnga pa de /
rang dbang can ma yin pa'i lnga pa'i mtshan nyid yin /
de gang rung gang zhig /
rang nyid rgyud la ldan pa la lnga pa gzhan rnams rgyud la ldan mi dgos pa'i rigs su gnas pa'i lnga pa de /
lnga pa rang dbang can gyi mtshan nyid yin no / /
gnyis pa ni /
sde snod gsum gsal ba'i lnga pa dang /
sde snod gsum 'dzin du 'jug pa'i lnga pa /
bslab pa gsum la slob 'jug gi lnga pa /
lhag pa'i spyod sogs la 'jug pa'i lnga pa /
bzhi po de dang po yin no / /
de rnams re re nas rang nyid lnga par 'jog pa la lnga pa gzhan zla bor dgos pa'i lnga @# / /
pa yin pa'i phyir te /
sde snod gsum gsal ba'i lnga pa la /
de gsum rig pa'i lnga pa zla bor dgos pa gang zhig /
des gzhan gsum la rigs 'gre ba yin pa'i phyir /
dang po grub ste /
sde snod gsum gyi don gzhan la phyin ci ma log par ston nus pa'i steng du tshul ldan mang thos gnyis te lnga tshogs pa'i lnga pa de /
sde snod gsum gsal ba'i lnga pa gang zhig /
sde snod gsum gyi don gzhan la phyin ci ma log par ston pa la /
rang nyid kyis de gsum gyi don rig dgos pa'i phyir /
dang po grub ste /
rgya cher 'grel las /
lung dang rigs pa gnyis kyis mdo sde la sogs pa sbyar te gzhan la go bar byed nus pa gang yin pa de gsal ba yin no /
zhes gsungs pa'i phyir /
sgrub byed de ni gzhan gsum la'ang rigs 'gre ba yin no / /
gcig la mtshon na /
bslab pa gsum la slob tu 'jug nus pa'i lnga pa dang ldan pa la /
de gsum la slob pa'i lnga pa dang ldan dgos pa'i rgyu mtshan gyis de lnga pa rang dbang can ma yin pa'i lnga par rgya cher 'grel las bshad pa'i phyir te /
slob tu 'jug kyang nus pa nyid do / /
zhes bya ba las kyang zhes gsungs pa'i sgra ni lhag pa'i tshul khrims la sogs pa nye bar bsdus pa'i don yin gyis /
tha dad par rtogs pa'i don ni ma yin te /
de ltar min du zin na lnga pa rang dbang can kho nar 'gyur ro / /
de ltar mi 'gyur ro / /
mi srid pa'i phyir ro /
zhes gsungs pa'i phyir /
'o na lung de'i bstan tshul de gang yin zhe na /
slob tu 'jug kyang nus pa nyid do / /
zhes pa'i tshig zur gyis kyang sgra smos pa la chos can /
dgos pa yod de /
bslab pa gsum la gzhan slob tu 'jug nus pa'i lnga pa de dang ldan pa la /
de gsum la rang nyid kyi bslab pa nye bar bsdu ba ste ldan pa gcig dgos so zhes shes par bya ba'i ched yin pa'i phyir /
zhes pa ni /
kyang zhes bya ba'i sgra ni zhes pa nas nye bar bsdu ba'i don yin gyis zhes pa'i bar gyi don yin /
bslab pa gsum la rang nyid kyis bslab pa las tha dad pa ste /
de gsum la rang nyid kyis ma bslab par /
de gsum la gzhan bslab tu 'jug nus pa'i lnga pa de /
de gsum gzhan slob tu 'jug nus pa'i lnga pa'i don ma yin te /
de de'i don yin na lnga pa yin na lnga pa rang dbang can yin pas khyab par thal ba'i skyon yod par 'gyur ba'i phyir /
zhes pa ni /
tha dad par rtogs pa'i don ni ma yin te /
zhes pa nas /
rang dbang can kho nar 'gyur ro / /
zhes pa'i bar gyi don yin no / /
de ltar yin pa la skyon ji yod ce na /
bslab pa gsum la rang nyid kyis ma bslab par /
de gsum la gzhan slob tu 'jug nus pa'i lnga pa de chos can /
lnga pa rang dbang can yin par thal /
chos can de de yin pa' phyir /
rtags chas gnyis ka khas /
'dod na /
lnga pa rang dbang can kho nar 'gyur ba ste /
lnga pa yin na lnga pa rang dbang can yin pas khyab par thal /
'dod pa'i phyir /
'dod mi nus te /
bslab pa gsum la rang nyid kyis ma bslab par de gsum la gzhan slob tu 'jug nus pa'i lnga pa mi srid pa'i phyir /
zhes pa ni /
de ltar yang mi 'gyur te /
ma srid pa'i phyir /
zhes pa'i don yin te /
rtags de mi srid de /
bslab pa gsum la rang nyid kyis ma bslab par de gsum gzhan la slob tu 'jug nus pa med pa'i phyir /
de gsum nyams su blangs nas rang rgyud ma dul bar /
de gsum rang nyid kyis gzhan la bstan nas gzhan rgyud 'dul nus pa mi srid pa'i phyir te /
rgya cher 'grel las /
'di ltar rang nyid lhag pa'i tshul khrims la sogs pa la ma bslab par gzhan slob tu 'jug nus pa ni 'ga' yang med pa'i phyir te /
bdag nyid ma dul bar gzhan 'dul bar byed pa'i ni gnas med /
skabs med do / /
zhes gsungs pa'i phyir /
sngar bshad pa'i bzhi po de ma gtogs pa'i lnga pa lhag ma bcu bdun po de lnga pa rang dbang can yin te /
de rnams re re nas rang nyid lnga pa de dang der 'jog pa la /
lnga pa gzhan dang ldan mi dgos pa'i lnga pa yin pa'i phyir /
dper na gzhan la mi ltos pa'i mi la kho mi rang dbang can yin no / /
zhes brjod pa bzhin no / /
gsum pa lnga pa'i yan lag rang dbang can yin min gyi khyad par bshad pa ni /
spyir lnga pa'i yan lag de la brgya dang lnga yod la /
de rnams kyi nang nas /
lnga pa'i yan lag thun mong ma yin pa rnams lnga pa'i yan lag rang dbang can yin cing /
lnga pa'i yan lag thun mong ba rnams lnga pa'i yan lag rang dbang can ma yin pa yin te /
dper na lnga pa'i yan lag tu gyur pa'i gtan du gnas 'char 'jug dang /
@# / /
re zhig gnas 'char 'jug gnyis dang po dang /
de'i yan lag du gyur pa'i bar du gcod byed mngon par shes pa sogs yan lag phyi ma bzhi po gnyis pa yin pa'i dpe 'di bzhin yin pa'i phyir te /
rtsa bar /
gnas dang re zhig gnas 'char 'jug nus pa nyid dang sbyar ro / /
zhes pa'i rgya cher 'grel las /
de la gnas dang re zhig gi gnas shes bya ba dang zhes pa'i sgra ni gnas dang re zhig gi gnas gnyis rang dbang yod par bstan pa'i phyir ro / /
'di skad bstan te /
gnas dang re zhig gnas shes bya bar yan lag gnyis po lnga pa gcig tu rnam par mi bya ba'i mdo snga mar bstan ma thag pa'i yan lag bzhi dang so sor sbyar te lnga pa gnyis su bya'o / /
zhes bya ba'i tha tshig go /
zhes gsungs pa'i phyir /
des na lnga pa'i yan lag tu gyur pa'i gtan du gnas 'char 'jug dang /
re zhig gnas 'char 'jug gnyis lnga pa gcig gi yan lag ma yin te /
de gnyis re re dang par du gcod sogs yan lag bzhi po dang sbyar te lnga pa re re 'jog pa yin te /
zhes pa ni de'i don no / /
rtsa ba'i gsum pa ngag don ni /
gzhung tshan dang po la /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon zhing /
sde snod mngon shes kyi lnga pa sogs yon tan bdun dang ldan pa'i bcas ldan dge slong de chos can /
gzhan gyi mkhan sogs gsum byar rung ba yin te /
de ltar rung ba'i brtan mkhas kyi yon tan gnyis dang ldan pa'i bcas ldan dge slong yin pa'i phyir /
gzhung tshan gnyis pa la /
phun tshogs gong ma'i lnga pa bzhag tu yod de /
gang du bshad pa'i dkon mchog la dmigs pa'i dad pa phun tshogs nas /
chos rab tu rnam 'byed kyi shes rab phun tshogs kyi bar lnga po de de yin pa'i phyir /
rtsa ba'i gnyis pa gzhan lugs dgag pa la /
kha cig /
rang gi gnas pa slob ma des dngos su chos 'brel bya ba'i yul khyad par can yin no /
dngos su chos 'brel bya ba'i yul khyad par can yin pas khyab zer na /
mkhan po tshul khrims 'chal ba'i skyes bu de ni chos can /
der thal /
de'i phyir /
khyab pa khas /
ma grub na der thal /
mkhan po yin pa'i phyir /
khyab ste /
mkhan po de gnas bla ma yin pa gang zhig /
gnas bla ma yin na /
rang gi gnas pa slob ma de'i dngos su chos 'brel bya ba'i yul khyad par can yin dgos pa'i phyir /
dang po grub ste /
rtsa bar /
mkhan po nyid la gnas pa nyid yin no / /
zhes gsungs pa'i phyir /
gnyis pa 'bud /
rtsa ba'i rtags der thal /
de yod pa'i phyir te| mkhan pa bsnyen par ma rdzogs pa yod pa gang zhig /
mkhan po khyim pa yod pa'i phyir /
dang po grub ste /
rtsa bar /
de bsnyen par ma rdzogs pa nyid yin na yang ngo / /
zhes gsungs pa'i phyir /
gnyis pa grub ste /
me tog phreng rgyud las /
mkhan po khyim pa'i rtags sogs can / /
de la bsnyen par rdzogs yod la / /
tshul khrims ldan la nyes pa med / /
ces gsungs pa'i phyir /
rtsa bar 'dod na de chos can /
phyag bya ba'i 'os su gyur pa yin par thal /
'dod pa'i phyir /
'dod mi nus te /
de dge 'dun gyis skrad dgos pa'i phyir te /
rtsa bar /
tshul khrims 'chal pa skrad par bya'o| |zhes gsungs pa'i phyir /
byas pa la kho na re /
de chos can /
khyad phyag bya ba'i 'os su gyur pa yin par thal /
khyod rang gi gnas pa slob ma des de ltar bya ba'i 'os su gyur pa yin pa'i phyir na ma khyab /
rtags der thal /
des kho rang gi mkhan po dang slob dpon tshul khrims 'chal ba la bsnyen bkur byed dgos pa'i phyir /
rtsa bar /
mkhan po dang slob dpon mchog tu tshul khrims 'chal ba la'ang bsnyen bkur bya'o / /
zhes gsungs pa'i phyir /
zhe na /
ma khyab mtshams la /
spo ba spyod bzhin pa'i dus kyi gnas bla ma de chos can /
khyab pa la /
der thal de'i phyir| khyab pa khas /
rtags 'gre /
'dod na de kho rang las bslab pa gzhon pa'i rab byung rnam dag thams cad kyi phyag bya ba'i 'os su gyur pa yin par thal /
de phyag bya ba'i 'os su gyur ba yin pa'i phyir /
rtags khas /
'dod mi nus te /
des khyad par can gyi spyod pa spong dgos pa'i phyir te /
rtsa bar /
spo ba dang mgu bar bya bar spyod pa dag gi dge slong rang bzhin du gnas pa las mngon par dma' ba dang /
phyag dang mngon du ldang ba dang thal mo sbyor ba dang gus pa'i las bdag gir mi bya'o / /
zhes gsungs pa'i phyir /
kha cig na re /
bsnyen par rdzogs nas bsnyen @# / /
rdzogs rnam dag gi sdom rgyun bar ma chad du lo bcu lon pa'i dge slong rnam dag yin na /
brtan mkhas gnyis kyi nang tshan du gyur pa'i brtan pa'i yon tan dang ldan pas khyab zer na /
de ltar bsnyen par rdzogs nas lo bcu lon ma thag pa'i dge slong ma chos can /
der thal /
de'i phyir /
khyab pa khas /
rtags chos can gyis grub /
rtsa bar 'dod mi nus te /
bud med gang zhig /
bsnyen par rdzogs nas lo bcu gnyis ma lon pa'i gang zag yin pa'i phyir /
khyab ste /
de gnyis kyi nang tshan du gyur pa'i brtan pa'i yon tan dang ldan pa'i dge slong ma de la de ltar rdzogs nas lo bcu gnyis lon pa zhig dgos pa'i phyir te /
de ltar rdzogs nas lo bcu gnyis ma lon pa'i dge slong mas mkhan mo byas te bsnyen rdzogs sgrub na mkhan mo de la lo ma lon par bsnyen rdzogs byed pa'i ltung byed skyed pa'i phyir te /
rtsa bar /
lo bcu gnyis ma lon pa nyid la'o / /
bdag nyid bsnyen par rdzogs pas so / /
ma lon par nye bar 'jog par byed pa'i ltung byed do / /
zhes gsungs pa'i phyir dang /
de'i don 'chad pa na /
rin chen phreng ba las /
bsnyen par rdzogs nas lo bcu gnyis ma lon pa nyid la'o / /
gang gis zhe na /
dge slong ma bdag nyid bsnyen par rdzogs nas lo bcu gnyis ma lon par mkhan mo nyid kyi gzhan rab tu 'byin pa dang bsnyen par rdzogs par byed pa la ltung byed du 'gyur ro / /
zhes gsungs pa'i phyir /
kha cig /
bsnyen par rdzogs nas lo bcu lon pa'i pha'i dge slong rnam dag yin na /
de gnyis kyi nang tshan du gyur pa'i brtan pa'i yon tan dang ldan pas khyab zer na /
dge slong gi bslab rgyun gcig la bsnyen par rdzogs nas lo bcu ma lon zhing /
dge slong gi bslab rgyun gnyis sdoms nas bsnyen par rdzogs nas lo bcu lon pa'i dge slong pha rnam dag de chos can /
der thal /
de'i phyir /
khyab pa khas ma grub na /
der thal /
de yod pa'i phyir /
bsnyen par rdzogs nas lo dgu lon nas khyim par babs /
slar yang bsnyen par rdzogs nas lo gnyis song ba'i dge slong pha rnam dag yod pa'i phyir te /
rtsa bar /
nyes pa de med pa la 'ong ba ni tha dad pa nyid do / /
zhes gsungs pa'i phyir /
rtsa bar 'dod mi nus te /
bsnyen par rdzogs nas bsnyen rdzogs kyi sdom rgyun bar ma chad du lo bcu ma lon pa yin pa'i phyir /
rtags sla /
kha cig /
bsnyen par rdzogs nas sdom rgyun bar ma chad du lo bcu lon pa'i pha'i dge slong rnam dag de yin na /
de dang ldan pas khyab zer na /
bsnyen par rdzogs nas lo drug song nas dge tshul du babs /
slar yang bsnyen par rdzogs nas lo drug song ba'i pha'i dge slong rnam dag de chos can /
der thal /
de'i phyir /
khyab pa khas /
ma grub na /
der thal /
bsnyen par rdzogs nas so thar gyi sdom pa'i sdom rgyun bar ma chad du lo bcu lon pa'i pha'i dge slong rnam dag yin pa'i phyir te /
de bsnyen par rdzogs nas dge tshul gyi sdom rgyun bar ma chad du lo bcu lon pa'i pha'i dge slong rnam dag yin pa'i phyir te /
chos can de dang gcig yin pa'i phyir /
rtsa bar 'dod na /
chos can gyis go la /
kha cig /
bsnyen par rdzogs nas bsnyen rdzogs kyi sdom rgyun bar ma chad du lo bcu lon pa'i dge slong pha yin na de dang ldan pas khyab zer na /
bsnyen par rdzogs nas bsnyen rdzogs kyi sdom rgyun bar ma chad du lo bcu lon pa'i pham pa 'chab med kyis nyams pa'i dge slong pha de chos can /
der thal /
de'i phyir /
khyab pa khas /
ma grub na /
der thal /
de yod pa'i phyir te /
pham pas sdom rgyun mi gtong ba'i phyir te /
pham pa byung ba'i dge slong de sdom ldan dang tshul khrims 'chal ba'i gzhi mthun yin pa'i phyir te /
mdzod las /
kha che rnams ni byung ba la /
zhes sogs gsungs pa'i phyir /
rtsa bar 'dod mi nus te /
pham pas nyams pa'i gang zag yin pa'i phyir ro / /
kha cig /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa de /
lnga pa'i yan lag thun mong pa yin no zer na de mi 'thad par thal /
de yan lag tu ldan pa'i lnga pa yin na /
lnga pa dang po yin dgos pa'i phyir te /
lnga pa phyi ma nyi shu po gang rung yin na de yan lag tu mi ldan pas khyab pa'i phyir /
kha cig /
brtan mkhas kyi yon tan gnyis dang ldan pa'i dge slong yin na gzhan gyi mkhan po bya rung bas khyab zer na| de mi 'thad par thal /
de gnyis dang ldan cing shes pa rang bzhin du mi gnas pa dang /
stag la sogs pa'i 'gro ba gzhan du sprul pa dang /
sdom pa skye khar mkhan po mtshan gyur na /
skabs kyi bsgrub bya'i ngos nas de dge slong rnam dag tu yid ches na skye la nyes bcas su gsungs pa'i phyir /
rtags @# / /
zur dang po grub ste /
lung zhu ba las /
btsun pa mkhan po smyon pas bsnyen par rdzogs par bgyis na zhes sogs dang /
de nyid las /
btsun pa mkhan po 'gro ba gzhan du gnas pas bsnyen par rdzogs par bgyis na /
zhes sogs gsungs pa'i phyir /
rtags zur gsum pa grub ste /
btsun pa /
dge tshul pha bsnyen par rdzogs pa na /
mkhan po mtshan 'phos na bsnyen par rdzogs zhes bgyi'am /
u pa li bsnyen par rdzogs pa zhes bya ste /
bsnyen par rdzogs par byed pa rnams ni 'das pa dang bcas pa'o / /
zhes gsungs pa'i phyir /
gzhan yang /
rtsa ba'i dam bca' de mi 'thad par thal /
mkhan por 'os pa dang /
de byar rung ba la brtan mkhas kyi yon tan gnyis dang ldan dgos par ma zad /
tha snyad gsum dang ldan pa /
mtshan mthun pa /
lta ba mthun pa /
lus tha mal du gnas pa /
sa rang bzhin du gnas pa /
bye ba na chos ma yin pa'i phyogs su ma song ba rnams dgos par gong du bla ma'i rnam gzhag gi skabs su sgrubs zin pa'i phyir /
gzhan yang rtsa ba'i dam bca' de mi 'thad par thal /
de gnyis kyi yon tan dang ldan pa'i gang zag yin na /
gnas kyi bla mar bya rung bas ma khyab pa'i phyir te /
de yin na 'khor skyong nus pas ma khyab pa'i phyir te /
de skyong mi nus pa'i gang zag rang dbang can yod pa'i phyir ro / /
rang res gnas bla ma bya rung ba la brtan pa'i yon tan dang ldan pa zhig dgos byas pa la kho na re /
de mi 'thad par thal /
mkhan po byar rung ba la de dang ldan pa mi dgos pa'i phyir te /
bsnyen par rdzogs nas lo bcu ma lon pa'i gang zag gis mkhan po bya rung ba yod pa'i phyir te /
bcom ldan 'das sangs rgyas nas lo drug tsam lon pa'i dus kyi shA ri'i bus mkhan po byar rung ba'i phyir te /
de'i dus su des 'char ka'i mkhan po byas nas 'char ka bsnyen par rdzogs par gong du sgrubs zin pa'i phyir zhes kyang zer ro / /
kha cig /
brtan mkhas kyi yon tan gnyis dang ldan pa'i gang zag de gang zag rang dbang can gyi mtshan nyid zer na /
bsnyen par rdzogs ma thag pa'i rang rgyal dgra bcom pa chos can /
mtshan nyid der thal /
de'i phyir /
khyab pa khas /
der thal /
gnas bla ma bstan mi dgos pa'i dge slong rnam dag yin pa'i phyir te /
rang rgyal dgra bcom pa yin pa'i phyir /
gzhan yang /
sangs rgyas ma thag pa'i ston pa sangs rgyas chos can /
mtshan nyid der thal /
mtshon bya de'i phyir /
der thal /
bcas pa'i mnga' bdag yin pa'i phyir te /
chos can de dang gcig yin pa'i phyir /
rtsa bar 'dod na /
bsnyen par rdzogs nas lo bcu lon pa'i gang zag du thal lo| |'dod pa'i phyir /
'dod mi nus te /
bcom ldan 'das rab tu byung nas lo drug nas sangs rgyas pa yin pa'i phyir te /
bye brag bshad mdzod las /
dka' ba spyad pa lo drug dang /
zhes gsungs pa'i phyir /
kha cig /
ston pa sangs rgyas yin na bcas pa thams cad kyi mnga' bdag yin pas khyab zer na /
de la sbyon 'phen pa kha cig /
srog gcod kyi pham pa tshad mas ma dmigs pa'i sa phyogs kyi ston pa sangs rgyas chos can /
der thal /
de'i phyir /
'dod na srog gcod pham pa'i bcas pa'i mnga' bdag tu thal lo / /
'dod na /
de chos can /
de 'dra'i pham pa yod par thal /
'dod pa'i phyir /
zhes zer ro / /
kha cig brtan mkhas kyi yon tan gnyis dang mi ldan pa'i bcas ldan dge slong de yin na /
gang zag rang dbang can ma yin pa'i gang zag yin pas khyab zer na /
gnas bla ma bsten pa'i bcas pa ma mdzad gong gi brtan mkhas kyi yon tan gnyis dang mi ldan pa'i bcas ldan dge slong de chos can /
der thal /
de'i phyir /
khyab pa khas /
ma grub na der thal /
de yod pa'i phyir te /
gnas bla ma bsten pa'i bcas pa ma mdzad gong du bcas pa gzhan mdzad pa yod pa'i phyir /
rtsa bar 'dod mi nus te /
des gnas bla ma ma bsten par bya ba rnams sgrub tu rung ba yin pa'i phyir /
kha cig na re /
rang nyid rgyud la ldan pa la /
lnga pa gzhan sngon du 'gro dgos pa'i lnga pa de rang dbang can ma yin pa'i lnga pa'i mtshan nyid yin zer na /
mi slob pa'i lnga pa chos can /
mtshon bya der thal /
mtshan nyid de'i phyir /
khyab pa khas /
der thal /
de dang ldan pa la slob pa'i lnga pa sngon du 'gro dgos pa'i phyir te /
mi slob pa la slob pa sngon du 'gro dgos pa'i phyir /
rtsa bar 'dod na /
de chos can /
khyod rgyud la ldan pala lnga pa gzhan rnams grogs su nges par ldan dgos pa'i rigs su gnas pa'i lnga pa yin par thal /
'dod pa'i phyir /
'dod na /
mi slob pa'i lnga pa dang ldan pa la slob pa'i lnga pa dang ldan p+d+gos par thal /
'dod pa'i phyir /
'dod mi nus te /
mi @# / /
slob pa'i skyes bu dang slob pa'i gzhi mthun med pa'i phyir /
kha cig /
rang nyid lnga par 'jog pa la yan lag gzhan nas kha skong dgos pa'i lnga pa de rang dbang can ma yin pa'i lnga pa'i mtshan nyid yin zer na /
yan lag thun mong ba dang ldan pa'i lnga pa yin na de yin dgos par thal /
dam bca' de 'thad pa'i phyir /
'dod na /
sde snod gsum 'dzin pa'i lnga pa de chos can /
der thal /
de'i phyir /
khyab pa khas /
ma grub na der thal /
de'i yan lag tu gyur pa'i tshul ldan mang thos gnyis lnga pa du ma'i yan lag tu ldan pa'i phyir /
rtsa bar 'dod na /
de chos can /
rang nyid rgyud la ldan pa la lnga pa gzhan rnams grogs su ldan dgos pa'i rigs su gnas pa'i lnga pa yin par thal lo / /
'dod na de dang ldan pa la sde snod gsum rig pa'i lnga pa dang ldan dgos par thal /
'dod mi nus /
kha cig /
rang nyid rgyud la ldan pa la lnga pa gzhan rnams ldan dgos pa'i lnga pa de /
de'i mtshan nyid yin zer na /
ston pa sangs rgyas kyi rgyud kyi mi slob pa'i lnga pa chos can /
mtshon bya der thal /
mtshan nyid de'i phyir /
khyab pa khas /
ma grub na der thal /
de dang ldan pa la byung shes kyi lnga pa dang /
ltung shes kyi lnga pa gnyis dang ldan dgos pa'i phyir /
rtsa bar 'dod na /
chos can gyis bsal /
'di'i skabs su kha cig /
bsnyen rdzogs kyi sdom pa la slob pa tsam de /
bslab pa gsum la slob pa dang /
de gsum la slob tu 'jug nus pa'i lnga pa gnyis kyi yan lag tu gyur pa'i lhag pa'i tshul khrims la slob pa yin cing /
bsnyen rdzogs kyi sdom pa de dge tshul gyi sdom pa las lhag pas na /
des na lhag pa'i tshul khrims zhes brjod pa yin no zer na /
dam bca' dang pa de mi 'thad par thal /
de 'thad na de'i yan lag tu gyur pa'i lhag pa'i tshul khrims la slob pa dang /
de'i yan lag tu gyur pa'i tshul ldan gnyis la mi 'dra ba'i khyad par med par thal ba'i skyon yod pa'i phyir ro / /
dam bca' gnyis pa de mi 'thad par thal /
dge tshul gyi sdom pa de lhag pa'i tshul khrims yin pa'i phyir /
Tik chen rin chen phreng ba las /
dge tshul gyi sdom pa lhag pa'i tshul khrims kyi bslab par khas blangs pa la nyes pa med do / /
zhes gsungs pa'i phyir dang /
'phags pa thogs med kyi so sor thar pa'i sdom pas yang dag par bsdus pa'i tshul khrims ni lhag pa'i tshul khrims kyi bslab pa zhes bya /
zhes gsungs pa'i phyir /
kha cig /
'dul ba lung sde bzhi po de lhag pa'i 'dul ba yin /
dge slong pha ma'i so thar gyi mdo de lhag pa'i so thar yin zer na /
mi 'thad de /
'dul ba yin na brjod bya don gyi 'dul ba yin dgos te /
so thar yin na brjod bya don gyi so thar yin dgos pa'i phyir ro / /
kha cig /
chang la dgag pa'i rjes su gnang ba rjes bcas yod par thal /
rab byung nad pa la chang 'thung bar gnang ba yod pa'i phyir te /
rtsa bar /
nad pas zhun mar dang 'bru mar chang dang 'dres pa btung bar bya'o / /
zhes gsungs pa'i phyir na ma khyab ste /
lung des rab byung nad pa 'ga' zhig la nang la phan pa'i phyir du /
chang gi dri ro mi mngan pa'i sngar gyi de 'dra 'thung bar gnang ngo zhes bstan pa tsam yin pa'i phyir /
des na rab byung la chang srog la bab kyang bkag pa yin no / /
de ltar lung gi skabs su sgrubs zin pa'i phyir /
kha cig /
bcom ldan 'das kyi gzhi de bkag pa tsam gyi gsung yin na /
dgag bcas kyi khyab cing /
des gzhi de sgrub dgos par gsungs pa'i gsung yin na /
sgrub bcas kyi khyab zer na /
de mi 'thad par thal /
bcom ldan 'das sangs rgyas nas lo drug ma lon gong du gsungs pa'i sdig pa ci yang mi bya zhing zhes pa'i mdo 'di dgag bcas mtshan nyid pa ma yin pa'i phyir te /
de las 'das pas ltung ba mtshan nyid pa mi skyed pa'i phyir /
dge slong bzang sbyin gyis mi tshangs pa spyod kyang de la pham pa ma byung /
dge slong nor can gyis ma byin len chen po byas kyang de la pham pa ma byung ba'i phyir /
de gnyis rim pa bzhin pham pa de gnyis bcas pa'i las dang po ba yin pa'i phyir /
de la khyab pa yod par thal /
rtsa bar /
las dang po ba la ltung ba med do / /
zhes gsungs pa'i phyir /
byas pa la kha cig /
sdim can dgon pa pas spra mo la log par zhugs pa la brten nas dud 'gro la mi tshangs spyod bkag pa'i bcas pa de rjes bcas ma yin par thal /
de la ltos pa'i sngar bcas mtshan nyid pa med pa'i phyir /
bzang sbyin la mi tshangs spyod bkag pa'i bcas pa de de'i sngar bcas mtshan nyid par mi 'thad pa'i phyir /
@# / /
bzang sbyin la brten nas mi tshangs spyod bkag pa'i skabs su dud 'gro la mi tshangs spyod bkag pa'i phyir te /
mi tshangs spyod bkag na dud 'gro la yang mi tshangs spyod bkag dgos pa'i phyir /
gzhan yang de rjes bcas mtshan nyid pa ma yin par thal /
sdig can dgon pa ba de /
dud 'gro la mi tshangs spyod bkag pa'i las dang po pa ma yin pa'i phyir te /
de la dud 'gro la mi tshangs par spyod pa'i pham pa byung ba'i phyir /
rtsa bar /
las dang po ba la ltung ba med do / /
zhes gsungs pa'i phyir /
rtags der thal /
lung rnam 'byed las /
mi gti mug can de ni pham par gyur to / /
zhes gsungs pa'i phyir /
'o na rjes su bcas pa'o / /
zhes de rjes bcas su gsungs pa de ji ltar yin zhe na /
dgon pa ba kho'i bsam pa la mi la mi tshangs spyod bkag mod /
dud 'gro la ma bkag go snyam pa'i log rtog bzlog pa'i ched du gsungs pa yin te /
rnam 'byed 'grel pa las /
'di rjes su bcas pa'o zhes bya ba ni| de'i rjes su song ba'i bsam pa bzlog pa'i phyir /
zhes gsungs pa'i phyir zer na /
lan ji ltar 'debs soms shig /
kha cig /
ltung ba yin pas khyab zer na /
dgra bcom pa'i rgyud kyi ltung ba chos can /
der thal /
de'i phyir /
der thal /
de yod pa'i phyir /
gnas bla ma lam brten pa'i nyes pa rgyud la ldan pa'i dgra bcom pa yod pa'i phyir /
brten mkhas gnyis dang mi ldan pa'i dge slong dgra bcom pas gnas bla ma bsten dgos pa'i phyir /
rtsa bar /
gzhan du na gsum rig pa yin yang mi bya'o / /
zhes gsungs pa'i phyir /
'dod mi nus te /
de'i rgyud kyi ltung ba yin na /
lung ma bstan gyi ltung ba yin dgos pa'i phyir /
rgya cher 'grel las /
dgra bcom pas nyes pa byas na thams cad du lung du ma bstan par 'gyur ro / /
zhes gsungs pa'i phyir /
de ltar min na dgra bcom pa'i rgyud la ltung ba yod par thal /
dgra bcom bden smra'i ltung byed yod pa'i phyir /
rtsa bar /
'di las 'og ma ni dgra bcom pa nyid kyis so / /
zhes gsungs pa'i phyir /
de la gzhan dag na re /
dgra bcom pa'i rgyud la ltung ba med par thal /
nyan sa las /
nyan rang dgra bcom pa la nyes pa med de /
nyon mongs can gyi ltung ba med pa'i phyir /
zhes gsungs pa'i phyir zer na /
ma khyab ste /
lung des ni /
dgra bcom pa'i rgyud la rang bzhin gyi ltung ba med par bstan pa tsam yin pa'i phyir /
de'i rgyud la rang bzhin gyi ltung ba med pa'i phyir /
de'i rgyud la mi dge bar gyur ba'i ltung ba med pa'i phyir te /
de'i rgyud la mi dge ba med pa'i phyir| ! |rab tu byung ba'i phyir nye bar 'ongs ba la zhes sogs kyi skabs su sngar ltar las /
'brel ba can gyi gzhung don spyir bstan pa dang /
'dir bstan pa'i bar chad kyi ngo bo ngos bzung ba dang /
de'i dbye ba bshad pa dang /
bsdu ba bshad pa /
sgra bshad pa /
rten gang la bar chad gang bzhag pa| bar chad dri ba'i tshul dang drug yod pa las /
dang po ni /
chos 'di pa'i rab byung bsnyen rdzogs sogs sgrub pa la gegs byed pa'i rigs su gnas pa'i cha de 'dir bstan pa'i bar chad kyi ngo bo yin no / /
gnyis pa ni /
de la dbye na sdom pa gsar du skye ba'i bar chad /
gnas pa'i de /
mdzes pa'i de /
khyad par du 'gyur ba'i bar chad dang bzhi yod /
dang po la yang rten gyi sgo nas skye ba'i bar chad /
las sgrib kyi sgo nas skye ba'i bar chad /
gnas skabs kyi sgo nas skye ba'i bar chad /
bsam pa'i sgo nas skye ba'i bar chad dang bzhi las /
mi ma yin pa'i 'gro ba pa'i rten /
sgra mi snyan pa'i rten /
za ma /
ma ning /
mtshan gnyis pa'i rten rnams dang po yin /
spyir btang la de rnams kyi rten la so thar gyi sdom pa gsar du skye ba med pa'i phyir /
ma ning la skyes pa ma ning dang /
bud med ma ning gnyis yod cing /
dang po la yang 'khyud nas ldang ba'i ma ning dang /
phrag dog ma ning dang /
nyams pa ma ning /
skyes nas ma ning /
zla phyed ma ning dang lnga yod de /
me tog phreng rgyud las /
'khyud ldang phrag dog nad dang skye / /
zla phyed bya ba ma ning lnga / /
zhes gsungs pa'i phyir /
de rnams kyi mtshan gzhi ni rim pa bzhin du /
skyes pa'am bud med gzhan gyis dbang po rkul ba na /
dbang po las su rung /
de las gzhan du de las su mi rung ba'i ma ning de /
dang po yin te /
de nyid las /
gang la gzhan gyis mnan pa na / /
'khrig phyir sems la 'dod chags ni / /
rnam rgyas de ni blo ldan gyi / /
'khyud ldang ma ning shes par bya / /
zhes gsungs pa'i phyir /
skyes pa @# / /
gzhan gyis bud med la longs spyod pa na /
phrag dog gi dbang gis dbang po las su rung /
de las gzhan du las su mi rung ba'i ma ning de gnyis pa yin te /
de nyid las /
gzhan gyi mtshan ni mthong ba na / /
rang la 'dod skye phrag dog grags / /
zhes gsungs pa'i phyir| pho mtshan mtshon gyis bcad pa'am /
sngags dang nad la sogs pas nyams pa'i ma ning de gsum pa yin te /
de nyid las /
mtshon nad kyis ni rtags nyams pa / /
de ni nyams pa ma ning brjod / /
ces gsungs pa'i phyir /
pho mo gnyis ka'i mtshan ma dang ldan zhing /
dbyibs skyes pa 'dra ba'i ma ning dang /
de gang gi mtshan ma dang mi ldan zhing /
dbyibs skyes pa 'dra ba'i ma ning de bzhi pa yin te /
de nyid las /
gang skyes nyid nas mtshan ma ni / /
gnyis ka med pa skyes nas yin / /
zhes gsungs pa'i phyir /
zla ba re re'i khongs su zla ba phyed skyes pa'i 'dod chags bsten /
zla ba phyed bud med kyi 'dod chags bsten pa'i dbyibs skyes pa 'dra ba'i ma ning de lnga pa yin cing /
de bzhin du sbyar te zla ba gcig gi ma ning yang 'grub pa yin te /
de nyid las /
zla phyed bud med zla phyed ni / /
skyes 'gyur zla phyed ma ning brjod / /
'dir ni sogs kyi sgra med kyang / /
zla sogs ma ning 'grub pa yin / /
zhes gsungs pa'i phyir /
gnyis pa de la yang lnga yod de /
gtan du zla mtshan zag pa'i ma ning /
de gtan nas mi zag pa'i de /
gle gdam pa'i de /
mo mtshan tsam dang ldan pa'i de /
mtshan dug ma'i ma ning dang lnga yod de /
mtshan gzhi ni /
dang po de gnyis ma ning du 'jog pa'i rgyu mtshan yod de /
bud med kyi rigs skyed che ba rnams lo bcu gnyis /
chung ba rnams lo bco brgyad nas lnga bcu'i bar zla ba re re'i yar ngo'i zhag re la zla mtshan 'byung la /
de las gzhan du mi 'byung ba'i rgyu mtshan gyi yin pa'i phyir /
'og sgo 'brel ba'i bud med 'dra ba'i ma ning de /
gsum pa gle gdam pa'i de yin /
mo mtshan dang ldan zhing skyes pas longs spyod mi rung ba'i dbyibs bud med 'dra ba'i ma ning de bzhi pa yin /
skyes pas longs spyad na skyes pa de 'chi zhing /
dbyibs bud med 'dra ba'i ma ning de lnga pa yin no / /
za ma yang ma ning gi khongs su 'dus pa yin /
pho mo gang rung gi mtshan ma don byed mi nus pa'i mi'i rten can gyi skyes bu de za ma yin pa'i phyir te /
de nyid las /
gang zhig grong pa'i chos dag gi /
dus med de ni za ma ste / /
zhes gsungs pa'i phyir /
mtshan gnyis pa yang ma ning gi khongs su 'dus te /
pho mo gnyis ka'i mtshan ma dang ldan pa'i skyes bu de mtshan gnyis pa yin pa'i phyir /
yang ma ning de rnams bsdu na gsum du bsdu ba yin te /
pho mo gnyis ka'i mtshan ma dang ldan pa'i ma ning /
de gang rung gi mtshan ma gcig kho na dang ldan pa'i ma ning /
de gang rung gi mtshan ma dang mi ldan pa'i ma ning dang gsum du 'du ba yin pa'i phyir /
skad dar che zhing nu ma chung ba'i dbyibs skyes pa 'dra ba'i ma ning de pho ma ning yin /
skad ngar chung zhing dbyibs bud med 'dra ba'i ma ning de mo ma ning yin no / /
gzugs khams pa'i rten la pho mo gang rung gi mtshan ma med pas ma ning gi tha snyad med do / /
gnyis pa las sgrib kyi sgo nas skye ba'i bar chad 'di la yang /
brku thabs su gnas pa /
mu stegs can zhugs pa mtshams med byas pa /
dge slong ma sun byung ba /
thun mong ba'i pham pa 'chab bcas byung ba /
rgyu las bzlog pa'i chad pa khas mi len pa /
bud med kyi rten la sngon rab tu byung ba /
skye ba'i tshe phul la ma nyams pa dang brgyad yod| dang po la yang gzhi'i yan lag /
bsam pa'i yan lag /
sbyor ba'i yan lag /
mthar thug gi yan lag dang bzhi las /
dang po ni /
gang brku ba'i las ni /
bsnyen par ma rdzogs pa'i rab byung gis thos su mi rung ba'i dge 'dun grangs tshang ba'i chos ldan gyi las sam /
sngags tshig bdag nyid la gnang ba ma yin pa zhig dgos te /
Tik chen rin chen phreng ba las /
gang brku bar bya ba ni /
dge 'dun mtshan nyid dang ldan pa'i phyir las chos dang ldan pa dang /
rab la gnang ba'i las min pa dang /
zhes gsungs pa'i phyir dang /
brku ba po'i rten gyi gang zag ni bsnyen par ma rdzogs shing chos 'di pa'i rab byung gi rtags can yin pa mtshams nang der gnas pa zhig dgos te /
khyim pa'i rten la dge slong gi so thar gyi mdo thos pas sdom pa skye ba'i bar chad du mi 'gyur ba'i phyir /
Tik chen rin chen phreng ba las /
rang nyid rdzogs pa'i sdom pa mi ldan @# / /
pa chos 'di pa'i rtags can te khyim pas so sor thar pa nyan du rung ba'i phyir ro / /
gnas mtshams nang yin pa'o / /
zhes gsungs pa'i phyir /
gnyis pa bsam pa la gnyis las /
dang po 'du shes ni /
bsnyen rdzogs kyi sdom pa ma thob pa'am /
blangs kyang ma chags pa yin pa la der 'du shes pa zhig dgos la /
gnyis pa kun slong ni /
dge 'dun dang lhan cig tu las tshan pa gnyis dang /
sngags tshig sogs lan gnyis kyi bar du thos 'dod rgyun ma chad pa dgos te /
Tik chen rin chen phreng ba las /
'du shes ma 'khrul ba dang /
kun slong las nyams su myong bar 'dod pa'o / /
zhes gsungs pa'i phyir /
gsum pa sbyor ba ni de ltar du brtson pa yin te /
de nyid las /
sbyor ba nyan par brtson pa'o / /
zhes gsungs pa'i phyir /
bzhi pa mthar thug gi yan lag ni las tshan pa gnyis kyi tshig rna bar thos shing don yid kyis go ba yin te /
Tik chen rin chen phreng ba las /
mthar thug las tshan pa gnyis nyams su myong ba'o / /
zhes gsungs pa'i phyir /
yan lag de rnams dang ldan pa'i brku thabs su gnas pa ni sdom pa skye ba'i bar chad yin kyang /
de rnams gang rung cig dang mi ldan pa'i brku thabs su gnas pa ni skye la nyes byas su 'gyur ro / /
gnyis pa ni /
mu stegs can zhugs pa de la gnyis yod de /
mu stegs pa'i lta ba la gnas bzhin pa'i mu stegs pa nang ba'i bar ma rab byung tshun blangs nas rab byung gi cha lugs bzung /
slar yang nang ba'i rab byung gi cha lugs bor te mu stegs gi cha lugs bzung nas mu stegs pa'i nang du zhag gcig gi skye rengs shar ba na mu stegs can zhugs pa dang /
de'i lta ba la gnas bzhin pa'i mu stegs pa nang ba'i bar ma rab byung tshun blangs nas rab byung gi cha lugs bzung ste /
dge 'dun grangs tshang dang lhan cig tu sngar brku thabs su gnas par bshad pa ltar las tshan pa gnyis kyi tshig rna bas thos pa dang /
don yid kyi go na mu stegs can zhugs par 'gro bas /
de gnyis su yod pa'i phyir /
gsum pa mtshams med kyi las la lnga yod de /
pha bsad pa'i de /
ma bsad pa'i de /
dgra bcom pa bsad pa'i de /
de bzhin gshegs pa la ngan sems kyis khrag phyung ba'i de /
dge 'dun 'khor lo'i dbyen byas pa'i mtshams med kyi las rnams su yod pa'i phyir /
nye ba'i mtshams med kyi las lnga yod de /
byang sems nges gnas bsad pa'i las ni pha bsad pa'i de dang nye ba'i las yin /
de bzhin du ma dgra bcom ma log g.yem gyis sun phyung ba ni| ma bsad pa'i las dang nye /
slob pa 'phags pa'i skyes bu bsad pa na /
dgra bcom pa bsad pa'i de dang nye /
mchod rten bshig pa ni /
de bzhin gshegs pa'i sku la ngan sems kyi khrag phung ba dang nye /
dge 'dun gyi zhal du 'du ba'i sgo 'phog pa ni dge 'dun dbyen dang nye bas so / /
de ltar mdzod las /
ma dgra bcom ma sun byas dang / /
byang chub sems dpa' nges gnas dang / /
slob pa gsod dang dge 'dun gyi / /
'du ba'i sgo ni 'phrog pa dag /
mtshams med pa dang cha 'dra dge slong gi bslab pa phul te /
slar yang d+d+ge slong gi sdom 'grel las /
lnga po 'di dag ni go rim bzhin du mtshams med pa lnga dang cha 'dra ba yin te /
zhes pa nas /
mchod rten 'jig par byed pa'o / /
zhes pa'i bar gsungs so / /
mtshams med kyi las ma yin pa'i ma bsad pa'i las la bcas pa'i sgrub bya de la skye la nyes bcas kyi sdom pa skye'o / /
bzhi pa dge slong ma sun phyung ba ni /
pham pas ma gos pas dge slong ma mi tshangs spyod kyis sun phyung ba sdom pa skye ba'i bar chad yin /
des mtshon nas /
pham pas ma gos pa'i dge slong pha mi tshangs spyod kyi sun phyung ba dang /
pham 'dras ma gos pa'i dge tshul pha ma gnyis dang /
dge slob ma mi tshangs spyod kyi sun phyung ba rnams kyang sdom pa skye ba'i bar chad yin no / /
lnga pa thun mong ba'i pham pa 'chab bcas byung ba 'di la /
spyir bar chad du 'gyur ba'i pham pa yin na /
thun mong ba'i pham pa 'chab bcas yin dgos te /
pham pa 'chab med byung ba'i dge slong gis bslab pa phul te /
slar yang dge slong gi sdom pa blangs na de rnam dag skye ba'i phyir te /
zhu ba las /
bslab pa stsal bas bslab pa phul te /
zhes gsungs pa'i phyir /
thun mong ba'i pham pa 'chab bcas de /
sdom pa rnam dag skye ba'i bar chad yin kyang /
pham pa 'chab bcas yin no /
sdom pa rnam dag gsar du skye ba'i @# / /
bar chad yin pas ma khyab ste /
bud med kyi rten la reg pham lta bu thun mong min pa'i pham pa 'chab bcas byung nas bslab pa phul te skyes bar mtshan gyur pa na sdom pa rnam dag gsar du skye ba'i phyir te /
thun mong min pa'i pham pa de rten gyi skyes bu mtshan gyur pa'i stobs kyis 'dag pa yin pa'i phyir /
drug pa rgyu las bzlog pa'i chad pa khas mi len pa ni /
dge slong dge tshul du babs pa dang /
dge tshul khyim par babs pa na /
nan tur gyi rgyu 'thab krol lta bu blos ma btang zhing 'thab krol mi byed par khas mi len pa ni /
rim pa bzhin sdom pa de gnyis skye ba'i bar chad yin /
de'i rgyu de mi byed par khas mi len kyang /
des blos btang ba na /
rim pa bzhin sdom pa de gnyis skye la nyes bcas kyi sdom pa skye'o / /
bdun pa bud med kyi rten la sngon rab tu byung ba ni /
bud med kyi rten la bslab pa phul nas skyes par mtshan gyur pa na /
de'i rten la sdom pa gsar skye yod de /
sngon rab tu byung ba'i skyes pa'i rten de sdom pa gsar du skye ba'i bar chad ma yin pa'i phyir /
brgyad pa skye ba'i tshe phul ba dang nyams pa ni /
rtsa bar /
skye ba'i tshe nyid na phul lam /
nyams na mi skye'o / /
zhes gsungs pa'i don bshad na /
phul zhes pas /
sdom pa thob 'dod kyi bsam pa log pa de bstan /
nyams zhes pas mtshan gnyis cig car du byung ba de bstan pa yin pas /
sdom pa len pa la mngon du phyogs pa'i tshe sdom pa len 'dod kyi bsam pa log pa dang /
mtshan gnyis cig car du byung ba gang rung dang ldan pa'i rten de sdom pa skye ba'i bar chad yin no / /
sdom pa'i dngos rgyu'i tshe mtshan gnyis cig car du ldan kyang sdom pa skye ste /
rgya cher 'grel las /
de la ni skye ba'i phyir /
gang gi yang gegs bya bar mi nus so / /
zhes pa dang /
de dang mthun par dpal ldan chos grags kyis /
ma tshang med rgyu de la ni / /
'bras bu gang gis bzlog par byed| ces gsungs pa'i phyir /
gsum pa gnas skabs kyi sgo nas skye ba la bar du gcod pa la /
dge tshul slong sogs rang rang gi sdom pa len pa'i lo tshad ma lon pa dang /
mu stegs can dang /
khyim pa'i rtags dang ldan zhing rab tu byung ba'i rtags cha lugs gang dang yang mi ldan pa ni /
gnas skabs kyi sgo nas sdom pa skye ba'i bar chad yin /
bzhi pa bsam pa'i sgo nas sdom pa skye ba'i bar chad ni /
dug gsum gang rung gos gzer cing sdom pa thob pa'i dus mtshams mi shes pa dang /
mkhan po la ma gus pa sogs mi mthun pa'i bsam pa dang ma bral ba /
nges pa lnga bral gyi bsam pa dang mi ldan pa rnams yin no / /
gnyis pa gnas pa la bar du gcod pa ni /
rgyal pos bkrabs pa dang /
pha mas ma gnang ba dang /
bu lon chags pa rnams de yin no / /
gsum pa mdzes pa'i bar chad ni /
lus la skyon chags pa dang /
ngag la skyon chags pa dang /
yid la skyon chags pa dang gsum yod pa las /
lag rdum sogs yan lag ma tshang ba dang /
long ba sogs dbang po ma tshang ba rnams dang po yin /
lkugs pa sogs gnyis pa yin /
smyon pa sogs gsum pa yin no / /
bzhi pa sdom pa kyad par du 'gyur ba'i bar chad ni nad pa dang rgas ches pa rnams yin no / /
gsum pa bsdu ba bshad pa ni /
de rnams bsdu na /
bar chad kyi gtso bo dang /
gtso bo ma yin pa'i bar chad gnyis su 'du ba yin te /
sodm pa skye ba'i bar chad rnams dang po dang /
gzhan rnams gnyis pa yin /
phyi ma de rnams sdom pa skye ba'i bar chad ma yin zhing /
de rnams mkhan slob la nyes byas skyed par byed pa yin pa'i phyir /
yang de rnams bsdu na re zhig gi bar chad dang /
gtan du ba'i bar chad dang gnyis su 'du ste /
pha mas ma gnang ba lta bu tshe de la grol bar 'gyur ba'i bar chad rnams dang po dang /
mchams med byas pa sogs tshe de la grol bar mi 'gyur ba'i bar chad rnams gnyis pa yin pa'i phyir /
bar chad de rnams dngos po'i sgo nas sdom pa skye ba'i bar chad yin kyang 'du shes kyi sgo nas mkhan slob la nyes byas skyed par byed pa yin te /
bar chad de rnams dang ldan na yang /
mi ldan par 'du shes na mkhan slob la nyes byas mi skyed cing /
mi ldan yang ldan par 'du shes na mkhan slob la nyes byas skyed pa'i phyir /
bzhi pa sgra bshad ni /
sngar gyi de rnams la bar chad zhes brjod pa'i rgyu mtshan yod de /
skabs de dang de'i sdom pa sbyin pa la bar du gcod Kpas de ltar brjod pa'i phyir ro / /
lnga pa rten gang la bar chad gang bzhag pa ni /
bud med 'dra ba'i skyes pa @# / /
dang| bud med kyis dub pa dang /
rang nyid gcig pus mi tshangs par spyod pa'i pham pa dang /
mtshan ma gyur ba'i rten gyi dge 'dun dbyen gyi mtshams med rnams skyes pa kho na la bzhag /
skyes pa 'dra ba'i bud med dang /
sngon rab tu byung ba dang /
dge slong ma'i thun mong min pa'i pham pa bud med kho na la bzhag /
ma bsad pa la sogs pa'i bar chad rnams skyes pa dang bud med thun mong du bzhag /
pho ma ning dang mo ma ning sogs kyi bar chad rnams ma ning la bzhag /
drug pa bar chad 'dri ba'i tshul la dgos don dang /
bsdus don gnyis las dang po ni /
bar chad dris pa la dgos pa yod de /
bar chad ma dris pa'i nyes pa khegs pa dang /
bar chad ldan mi ldan shes pa'i dgos pa yod pa'i phyir /
gnyis pa la 'dir bstan gyi bar chad yul gang la 'dri ba /
rten gang gis dri ba /
dngos po gang 'dri ba /
tshul ji ltar du 'dri ba /
dris nas ji ltar sgrub pa dang lnga las /
dang po ni /
dar chog la brten nas rab byung bsnyen rdzogs su sgrub par 'dod pa'i phyir du mngon sum du gnas pa'i bsgrub bya de la 'dri dgos te /
rtsa bar rab tu byung ba'i phyir nye bar 'ongs pa la /
zhes sogs dang /
de'i rgya cher 'grel las /
nye bar 'ongs pa'i gang zag la /
zhes gsungs pa'i phyir /
gnyis pa ni bar ma rab byung sgrub pa'i tshe mkhan por mngon du phyogs pa'i dge slong gis 'dri zhing /
dar chog la brten nas nyes med phun tshogs kyi bsnyen rdzogs su sgrub pa'i tshe gsang ston du mngon du phyogs pa'i dge slong dang /
las slob byed par mngon du phyogs pa'i dge slong gis dri dgos te /
rtsa bar /
dang po'i mkhan po nyid kyis bar chad dris nas zhes pa dang /
de'i rgya cher 'grel las kyang /
dang po'i mkhan po nyid kyis zhes smras te /
zhes pa dang /
yang rgya cher 'grel las /
mkhan pos khyod mu stegs can min nam zhes dri bar bya zhing /
bsnyen par rdzogs par byed pa dag gis kyang dri bar bya'o / /
zhes sbyar ro / /
zhes gsungs pa'i phyir /
gsum pa ni 'dir bstan gyi sngar gyi bar chad rnams 'dri dgos so / /
bzhi pa ni /
ma bsad pa ma yin nam zhes dri ba lta bu 'gal rkyen rnams dgag tshig gi sgo nas dri zhing /
khyod kyi chos gos gsum dang lhung bzed tshang ngam zhes dri ba lta bu mthun rkyen rnams sgrub tshig gi sgo nas dri ba yin no / /
lnga pa ni| bar chad dang ldan na song zhig ces brjod nas rab byung sogs mi sgrub cing /
mi ldan na khyod kho bos rab tu dbyung bar bya'o zhes skabs dbye dgos te /
rtsa bar /
dang po'i mkhan po nyid kyis bar chad dris nas /
zhes sogs dang /
de'i rgya cher 'grel las /
gnas kyis rab tu 'byung bar 'dod pa de la bar chad yod dam med ces dris nas /
gal te de la bar chad kyi chos de dag med na de'i tshe de yongs su dag pa yin pas /
rab tu 'byung bar 'dod pa yongs su dag pa de la khyod kho bos rab tu dbyung ngo / /
zhes skabs dbye'o / /
zhes gsungs pa'i phyir dang /
karma sha tam las kyang /
ldan na song zhig ces brjod par bya'o / /
zhes gsungs pa'i phyir /
gsum pa ngag don ni /
dar chog la brten nas rab byung sogs sgrub pa'i phyir du 'ongs pa'i bsgrub bya de la bar chad dri ba'i tshul yod de /
rtag chad kyi lta ba la gnas pa'i mu stegs can ma yin nam /
zhes 'dri dgos pa'i phyir ro / /
rtsa ba'i gnyis pa gzhan lugs dgag pa la kha cig /
klu'i rten la so thar gyi sdom pa gsar du skye ba yod zer na /
de med par thal /
de gsar du skye pa'i rten gyi gang zag yin na mi yin dgos pa'i phyir /
rtsa bar /
mi ma yin pa'i 'gro ba pa dang byang gi sgra mi snyan pa gnyis ni sdom pa'i zhing nyid ma yin no / /
zhes pa dang /
de'i rgya cher 'grel las /
mi'i 'gro ba pa las gzhan lha la sogs pa'i 'gro bar skyes pa de dag ni mi ma yin pa'i 'gro ba pa'o / /
mi'i 'gro ba nyid yin du zin kyang byang gi sgra mi snyan pa dang /
de gnyis ni sdom pa'i zhing nyid ma yin te /
de la sdom pa mi skye'o zhes gsungs pa'i tha tshig go /
zhes pa dang /
Tik chen rin chen phreng ba las kyang /
lus kyi rten ma yin pas sdom pa mi skye ba dud 'gro dang sgra mi snyan pa la sogs pa lta bu dang /
zhes gsungs pa'i phyir /
byas pa la kho na re /
rtsa ba'i dam bca' 'thad par thal /
klu'i rten la bsnyen gnas kyi de gsar du skye ba yod pa'i phyir /
'dul ba lung las /
klu la bsnyen gnas phogs pa'i gtam rgyud gsung pa'i phyir na ma khyab ste /
de ni legs spyad tsam la dgongs pa yin pa'i phyir /
de bzhin du byi bo byed pa la nyin mo tsam gyi bsnyen gnas dang /
bshan pa la mtshan mo tsam gyi bsnyen gnas 'bog par gsungs pa rnams kyang legs spyad la dgongs pa yin no / /
kha cig /
nyams pa ma ning yin na @# / /
sdom par skye ba'i bar chad dang ldan pas khyab zer na /
'o na de yin na /
sdom pa rgyud la mi ldan pas khyab par thal /
dam bca' 'thad pa'i phyir /
'dod na /
pho'i mtshan nyams shing /
mo'i 'dod chags dang mi ldan pa'i nyams pa ma ning chos can /
der thal /
de'i phyir /
khyab pa khas /
ma grub na /
der thal /
de 'dra ba yod pa'i phyir /
rtags grub cing /
rtsa bar 'dod mi nus te /
de 'dra ba'i ma ning gi rgyud la sdom pa sngar yod ma nyams shing gsar du skye ba med pa'i phyir te /
rtsa bar /
'di las tha ma ni nyes pa bsten na bsnyel ba'o / /
zhes pa'i gzhung 'di'i shugs bstan grub pa'i phyir /
Tik chen rin chen phreng ba las kyang /
ma ning lnga po 'di las tha ma nyams pa ma ning gi nyes pa gzhan gyis btsal bar 'dod pa la sogs pa bsten na bsnyil la /
nyes pa mi bsten par du mi bsnyil lo / /
'dis nyams pa ma ning gi rgyud la sdom pa yod par bstan zer ro / /
zhes gsungs pa'i phyir /
'grel pa shes rab byed pa las kyang /
pho mtshan chad nas mo'i 'dod chags byung na khrims mi 'chags /
sngon khrims chags pa yang med par 'gyur /
zhes gsungs pa'i phyir /
kha cig /
pho ma ning skyes pa la bzhag cing /
des mo ma ning la rigs 'gre zer na 'o na /
dang po de skyes pa dang /
phyi ma de bud med yin par thal /
dam bca' 'thad pa'i phyir /
'dod mi nus te /
lung gzhi las /
skyes nas ma ning gang zhe na /
skyes nas bud med kyang ma yin /
skyes pa yang ma yin pa'o / /
zhes gsungs pa'i phyir /
de ltar ma yin na /
pho'i dbang po dang ldan pa'i skyes bu de yin na skyes pa yin pas khyab pa dang /
mo'i dbang po dang ldan pa'i skyes bu yin na bud med yin pas khyab par thal /
rtsa ba'i dam bca' gnyis ka 'thad pa'i phyir /
'dod na /
pho mo gnyis ka'i mtshan dang ldan pa'i ma ning chos can /
der thal /
de'i phyir /
khyab pa khas /
ma grub na /
der thal /
de 'dra'i skyes bu yod pa'i phyir te /
mdzod las /
mtshan gnyis dag ni byung ba dang /
zhes dang /
'dul ba me tog phreng rgyud las /
gnyis ka'i mtshan ni dod pa ni / /
mtshan gnyis par ni 'dod pa yin /
zhes gsungs pa'i phyir /
snga ma la 'dod na /
de chos can /
pho ma yin par thal /
mo'i dbang po dang ldan pa'i phyir /
gsal ba khegs /
rtags chos can gyis grub /
de la ma khyab zer na /
khyab pa yod par thal /
rgya cher 'grel las /
pho'i dbang po yod pa'i phyir /
bud med nyid kyang ma yin /
mo'i dbang po yod pa'i phyir /
pho nyid kyang ma yin la /
mtshan gnyis pa zhes bya'o / /
zhes gsungs pa'i phyir /
byas pa la kho na re /
pho ma ning chos can| pho yin par thal /
pho ma ning yin pa'i phyir zer na ma khyab ste /
'o na 'chal ba'i tshul khrims su gyur pa'i mi dge ba chos can /
tshul khrims yin par thal /
'chal pa'i tshul khrims yin pa'i phyir /
khyab pa khas /
ma grub na der thal /
de yod pa'i phyir te /
mdzod las /
'chal pa'i tshul khrims mi dge'i gzugs /
zhes gsungs pa'i phyir /
rtsa bar 'dod na /
de chos can /
dge ba yin par thal /
tshul khrims yin pa'i phyir /
'dod mi nus /
kha cig /
skabs 'dir bstan gyi bar chad dang ldan pa'i skyes bu rab byung du sgrub na ltung ba bskyed mi skyed gnyis ka la 'du shes gtso mi che zer na /
de mi 'thad par thal /
skabs 'dir bstan gyi bar chad dang ldan pa la mi ldan par 'du shes te rab byung sogs sgrub na byed pa po la ltung ba mi skyed /
bar chad dang mi ldan pa la ldan par 'du shes te /
rab byung sogs sgrub na 'du shes kyi dbang gis byed pa po la ltung ba skyed pa'i phyir /
mi tshangs spyod kyi pham pa dang 'byin pa'i lhag ma gnyis ma gtogs pa'i ltung ba phal che ba rnams 'du shes gtso che ba'i ltung ba yin te /
rtsa bar /
mi tshangs par spyod pa dang /
khu ba 'byin pa gnyis la ni der ma zad do zhes pa dang /
de'i rgya cher 'grel las /
bud med la sogs pa gang bsam pa'i don de nyid yan lag yin par ma zad kyi ma bsam pa'i don gzhan yang yan lag yin te /
'di gnyis la ni yul gang yang rung ba'i reg pa bdag gir byed pa gtso bo yin dgos pa'i phyir /
des na gang bsam pa'i bud med de nyid dang mi tshangs par spyod na pham par 'gyur la de nyid la spyod snyam pa las nor te gzhan zhig la spyad na yang pham pa kho nar 'gyur /
zhes gsungs pa'i phyir /
kha cig /
dar chog gi skabs su rab byung sgrub pa'i tshe /
mkhan pos bar chad 'dri /
bsnyen rdzogs kyi skabs su lkog tu gsang ston gyis de 'dri /
dge 'dun gyi dbus su las slob kyis 'dri zer ba dang /
dang po'i tshe der 'os pas 'dri zhing /
des phyi ma gnyis la rigs @# / /
'gre zer na dang po gong du bkag zin cing /
phyi ma mi 'thad de /
dar chog gi skabs su bar ma rab byung gi mkhan po yin na rab byung gi mkhan por 'os pas ma khyab pa gang zhig /
des phyi ma gnyis la'ang 'gre ba yin pa'i phyir /
rtags rnams don grub na gyur pa nyid do / /
zhes sogs kyi skabs su bkag zin pa'i phyir ro / /
kha'i cha'i mtha' kho na nas mthe bo'i lto gang gi /
zhes sogs kyi skabs su spyi don dang ngag don gnyis las /
dang po la /
lhung bzed la mtshan nyid /
dbye ba /
gang zag gang gis bcang ba /
longs spyod tshul dang /
dgos pa gang gi phyir du bcang ba dang /
bcos legs ji ltar bya ba /
sgra bshad pa dang bdun las /
dang po ni /
rung ba tshad dang ldan zhing rab byung gi snod spyad gtso bor gyur pa de /
rab byung gi snod spyad du gyur pa'i lhung bzed kyi de yin byas pa la kho na re /
rung la chad ldan gyi khyad par de ji lta bu yin zhe na /
'di la rung ba bshad pa dang /
tshad bshad pa gnyis las /
dang po la yang| rgyu'i sgo nas rung ba /
kha dog gi sgo nas rung ba /
ngo bo'i sgo nas rung ba /
dbyibs kyi sgo nas rung ba ste bzhi dang ldan pa dgos la /
de yang rgyu'i sgo nas rung ba ni /
sa dang rdo dang lcags gsum gang rung las byas pa dgos kyi /
de las gzhan pa gser dngul dang zangs dang shing las byas pa rnams mi rung ngo /
kha dog ni bya rog gi mig ltar nag pa dgos kyis /
skye bo dang khra bo sogs mi rung ngo / /
ngo bo'i sgo nas rung ba la lhan pa gnyis sam gsum phog pa rung zhing /
lnga man chad phog pa mi rung ngo / /
dbyibs ni bya'i sgo nga byed bkas lta bu rung gi /
gzhan mi rung ngo / /
gnyis pa tshad la spyir bshad pa dang /
so sor bshad pa gnyis las /
dang po ni /
kha'i khor 'khor yug tu mthe bo'i lto gang stong bar bzhag pas lhag mar 'bras thug po che ma ga d+ha'i bre'u chung gang btsos pa sum 'phel du song ba de /
ji tsam sbags par nus pa'i tshod ma sran tshod dang bcas te gang shong ba de dge slong pha'i lhung bzed chung ngu'i tshad yin| de nyis 'gyur shong ba de dge slong pha'i lhung bzed che tshad yin /
de gnyis kyi bar ni dge slong pha'i lhung bzed 'bring tshad yin /
'o na mthe bo'i lto gang la bya zhe na /
de ni mthe bo'i zheng chad la bya ste /
rnam 'byed 'grel las /
mthe bo'i zheng tshad kyi sor gcig /
zhes pa dang /
gzhi 'grel las /
mtheb sor gcig ste mthe bo'i tshig dang po'i phyogs gcig nas brtsams te phyogs gcig la thug pa'i lto rol gyi bar la gzhal lo / /
zhes dang /
'grel pa shes rab byed pa las /
mthe bo'i sor gcig ces pa dang /
bam lngar /
mtheb sor gcig ste mthe bo'i tshig dang po'i zur ya gcig nas brtsams te /
lto rol la dkris na zur ya gcig la thug gi bar du'o / /
zhes gsungs pa'i phyir dang /
gos gzhir yang mthe bo'i zheng gi tshad dang mtheb sor gcig rnam grangs su gsungs pa'i phyir /
gnyis pa la bre'i sgo nas gzhal ba dang /
phul gyi sgo nas gzhal ba dang /
srang gi sgo nas gzhal ba dang gsum las /
dang po ni /
ma ga d+ha'i bre'u chung gi nang du drug phul do 'gro /
bdun phul do dang ya khyor gang 'gro ste /
de'i nang du ya khyor bdun 'gro ba gang zhig /
drug phul do la ya khyor bdun yod /
bdun phul do la ya khyor drug yod pa'i phyir /
dang po grub ste /
bod bre gang la ya khyor nyi shu rtsa gcig yod /
bre'u chung gsum la bod bre gang 'byung ba'i phyir te /
bam lnga las /
'bras bgrus ma skam po bre'u chung phyed dang lnga la bod bre phyed do yod do / /
de'i cha ni gsum 'gyur te bre phyed dang lnga yod do / /
zhes gsungs pa'i phyir /
gong gi rtags gnyis pa grub ste /
ya khyor nyi shu rtsa gcig gi drug cha la drug phul dang de'i bdun cha la bdun phul du bzhag pa'i phyir te /
bod bre gang gi drug cha la drug phul dang de'i bdun cha la bdun phul du bzhag pa'i phyir /
bam lnga las /
ma ga d+ha'i bre'u chung phyed do la bdun phul phyed dang bzhi yod /
ma ga d+ha'i bre'u chung do la bdun phul bzhi dang ya khyor do yod do / /
zhes gsungs pa'i phyir /
'bras thug po zhes pa ni 'bras 'phel po che zhes bya ba'i don yin no / /
des na 'bras bgrus ma skam po ma ga d+ha'i bre'u chung gang btsos pa sum 'phel du song ba zhig dgos so / /
bam lnga las /
'bras bgrus ma skam po ni chan du btsos na sum 'phel du rtsi'o / /
zhes gsungs pa'i phyir /
tshod ma sran tshod kyi tshad kyi /
rgya cher 'grel las /
de dag gi tshod ma ni mang ba yin mod kyi /
'on kyang ci tsam gyi 'bras chan de dag sbags nus pa'i tshod ma kho na'i tshad 'dir bzung gi lhag ma ni ma yin te /
zhes pa dang /
bam lngar /
de'i rkyen gyis tshod ma dang bcas pa zhes pa tsam ma gtogs gsal kha ma mdzad lags /
'grel chung ngu 'bras chan gyi @# / /
sum cha la bshad pa de nyid 'thad pas tshod ma sran tshod la drug phul do yod do / /
'o na de gnyis kyi ngo bo ji lta bu yin zhe na sran tshod ni /
gsher tshod dang tshod ma ni byan rgya ri lta bu yin no / /
des na tshod ma dang gsher tshod don gcig ste /
sngo tshod dang ma bcas pa'i tshod ma la gsher tshod dang de dang bcas pa'i tshod ma la sran tshod du bshad pa'i phyir te /
rnam Tika las /
tshod ma gsher tshod dar skam tshod la skam tshod du bshad pa'i phyir te /
mthe bo'i lto gang la ni drug phul gang yod do / /
mdor na ma ga d+ha'i bre'u chung phyed dang lnga shong ba'i de dge slong pha'i lhung bzed chung tshad yin no /
'bras chan la bre'u chung gsum /
tshod ma sran tshod la de gang /
mthe bo'i lto gang la de phyed yod pa'i phyir /
bong bre phyed dang do yod do / /
bre'u chung phyed dang lnga la bod bre phyed do 'byung ba'i phyir ro / /
gnyis pa ni /
drug phul dgu shong ba dge slong pha'i lhung bzed chung tshad yin te /
'bras chan la drug phul drug tshod ma sran tshod la drug phul do / /
mthe bo'i lto gang la drug phul gang yod pa'i phyir /
bdun phul phyed dang bcu gcig shong ba de'i lhung bzed chung tshad yin te /
'bras chan la bdun phul bdun tshod ma sran tshod la bdun phul do dang ya khyor gang /
mthe bo'i lto gang la bdun phul gang dang ya khyor phyed yod pa'i phyir /
ya khyor ni sum cu phyed dang gnyis 'gro ba de pha'i lhung bzed chung tshad yin /
'bras chan la ya khyor nyi shu rtsa gcig /
tshod ma dang sran tshod la ya khyor bdun /
mthe bo'i lto gang la ya khyor phyed dang bzhi yod pa'i phyir /
gsum pa srang gi sgo nas gzhal ba ni /
'bras thug po che bgrus ma skam po ma ga d+ha'i srang bdun cu rtsa gnyis /
bod srang brgya dang bzhi bcu rtsa bzhi shong ba dge slong pha'i lhung bzed chung tshad yin /
ma ga d+ha'i bre'u chung phyed dang lnga shong ba dge slong pha'i lhung bzed chung tshad yin pa gang zhig /
bre'u chung gang la ma ga d+ha'i srang bcu drug yod cing /
de la bod srang sum cu so gnyis yod pa'i phyir| rgya cher 'grel las /
'bras thug po che bgrus ma skam po ma ga d+ha'i bre'u chung gang la ma ga d+ha'i srang bcu drug yod la /
ma ga d+ha'i srang gcig la ni bod srang do yod do / /
srang tshad du rtsi na srang sum cu rtsa gnyis yod /
phul tshad du rtsis na ni bdun phul do dang ya khyor gang yod do / /
zhes gsungs pa'i phyir /
ma ga d+ha'i bre'u chung gang la ma ga d+ha'i srang bcu drug yod de /
de'i drug phul gang la srang brgyad yod pa'i phyir /
rgya cher 'grel las /
phran tshegs 'grel par phul gang ni yul dbus kyi srang brgyad kyi tshad do / /
zhes pa dang /
phul brgyad ni srang brgyad shong ba'o / /
zhes gsungs pa'i phyir /
dge slong pha'i lhung bzed chung tshad de dge slong ma'i lhung bzed che tshad yin cing /
dge slong ma rang gi mthe bo'i lto gang gi lhag mar dge slong ma rang gi nang gcig 'grang ba'i lto shong ba gcig dge slong ma'i lhung bzed chung tshad yin /
de gnyis kyi bar ni 'bring tshad yin /
gnyis pa ni /
dge slong gi lhung bzed la dbye na de pha'i lhung bzed dang /
de ma'i lhung bzed gnyis yod /
de gnyis re rer che bzhin du lhung bzed dbyung 'jug mi byed /
kha dang so bkrus pa'i btsog chu dang zas kyi lhag rol sogs de'i nang du mi 'dor pa dang lcags las byas pa gnyis gnyis te bcu gnyis yod do / /
gsum pa ni /
rab byung sde lnga char gyis bcang rung la khyim pas ni mi rung ngo / /
bzhi pa longs spyod tshul ni /
'greng bzhin du lhung bzed dbyung 'jug mi byed /
kha dang so bkrus pa'i btsog chu dang zas kyi lhag rol sogs de'i nang du mi 'dor zhing /
rdo sa sogs gar babs su mi bzhag par lcags sam zha nye'i srad bu dag las byas pa'i zhabs ra'i steng du bzhag par bya'o / /
dge tshul bag med byed pa gnas der yod na byi dor byar mi 'jug /
'jog pa'i tshe lkog bu kha sbyar gyi nang du bcug te chud mi za bar bzhag /
'gro ba'i tshe snod du bcug la snod de yang khra bo sogs ha cang mi mdzes pa spang ngo / /
'khur ba'i tshe lung thag phrag pa g.yas la bkal mchan khung du bcug go /
de'i 'og tu sman gyi snod de'i 'og tu khab ral dang skud pa sogs sbar sbur gyi snod bzhag nas bskur ro / /
lung thag de yang zheng sor gsum las mi chung ba bya zhing 'og phying ba 'am /
snam bu mthug pos bya zhing /
bar bar du bya rog gi rkang thag bya'o / /
mig la gces sbras byed pa ltar ltung bzad la bya'o / /
langa pa ni /
chos 'di pa'i rab byung rnams kyis rung zhing /
tshad dang ldan pa'i lhung bzed bcangs pa la chos can /
dgos pa yod de /
ston pa'i bcas pa dang mthun pa dang /
snod dman pa las khyad par du 'phags pa dang /
dge slong gi dran pa gso ba dang /
de la brten nas tshul @# / /
khrims nyams len du gyur ba dang /
de la brten nas gnas skabs mngon mtho dang mthar thug thar pa dang thams cad mkhyen pa thob par 'gyur ba'i dgos pa yod pa'i phyir /
drug pa bcos legs bya ba ni /
lhung bzed gasa pa dang chag pa la lhan pa dang kha bsgyur ba ci mdzes mdzes bya ba yin no / /
bdun pa sgra don ci'i phyir lhung bzed ces bya zhe na /
bsod snyoms kyis zas lhung ba 'di'i nang du bzed par bya ba yin pas de ltar bshad do / /
de'i don ni /
sbyin bdag gi zas sbyin pa 'di'i nang du len pa'o / /
gnyis pa ngag don ni /
dge slong pha'i lhung bzed kyi tshad bzhag tu yod de /
kha'i kho ra 'khor yug tu mthe bo'i lto gang stong par bzhag pa'i lhag mar 'bras thug po che ma ga d+ha'i bre'u chung gang bcos pa sum 'phel du song ba de /
ji tsam sbags par nus pa'i tshod ma sran tshod dang bcas pa shong ba de /
dge slong pha'i lhung bzed chung tshad yin pa'i phyir /
lhung bzed med par rab byung bsnyen rdzogs byar mi rung ste /
lhung bzed sbyin pa'i sgo nas de ltar sgrub dgos pa'i phyir /
lhung bzed tshad las che ba dang tshad las chung ba dang /
skye bo sogs sbyin pa'i sgo nas rab byung bsnyen rdzogs sgrub mi rung ste /
de ltar sgrub pa'i tshe 'dom na de 'tshol dgos te /
pa'i phyir /
kha cig /
gser zho dgu'i lcid dang mnyam pa'i chu de'i zla ba dang po bsrung ba las gnas bla ma 'tshol ba gal ch gya dbang phyug tshul khrims kyi gsung na re /
phul bcu shong ba lhung bzed chung tshad yin cing /
de nyis 'gyur shong ba che tshad yin /
de gnyis kyi bar 'bring tshad yin no zhes gsungs /
de mi 'thad de /
phul bcu shong ba de lhung bzed chung tshad las lhag pa yin pa'i phyir te /
phul dgu shong ba tsam de lhung bzed chung tshad yin pa'i phyir /
rtags gong du sgrubs zin /
bu ston rje'i gsung na re /
tshong 'dus mgur mo'i gser bre bdun dang phul do shong ba lhung bzed chung tshad yin gsung ngo / /
'o na de nyis 'gyur shong ba de lhung bzed che tshad yin par thal /
dam bca' de'i phyir /
'dod mi nus te /
lhung bzed de mchan khung du shong dgos pa las de nyis 'gyur shong ba'i lhung bzed mchan khung du mi shang ba yin pa'i phyir /
yang rgya 'dul ba 'dzin pa dang sha mi smon lam gnyis kyi gsung na re /
lhung bzed du zas len pa'i tshe mu dang kha da chad du len zer /
de mi 'thad de /
mthe bo'i 'og rol tu gang ba gnyis sam gsum blang bar bya'o zhes gsungs pa'i phyir /
kha cig /
gser zho dgu'i lcid dang mnyam pa'i chu shong ba de lhung bzed kyi chung tshad yin zhing /
chung tshad la mtheb shul du phul gang dang /
che ba la mtheb shul du phul do shong ba zhig dgos zer na de mi 'thad par thal /
lhung bzed chung na kha chung ba dang lhung bzed che na kha che ba'i nges pa med pa'i phyir /
kha cig /
mthe bo'i lto gang de mthe bo thur du btang ba'i tshad la byed pa yin zer na /
de mi 'thad par thal /
mthe bo'i lto gang de mthe bo'i zheng tshad kyi sor gcig la byed rigs pa'i phyir te /
gzhi Tik las /
mthe bo'i sor gcig ste /
mthe bo'i tshig dang po'i phyogs gcig nas brtsams te tshig de nyid kyi phyogs gcig gi bar du lto rol nas gzhal ba zhes gsungs pa'i phyir /
! gang na gnas med pa der gso sbyong la sdod par mi bya zhes pa'i skabs su mtha' dpyad pa la /
kha cig /
bcas pa'i dbang gi nyes pa nyi shu rtsa brgyad 'byung ste /
gnas bla ma 'tshol ba dang gso sbyong ma 'ongs pa gnyis 'dom na gnas bla ma 'tshol dgos te /
gso sbyong ma 'ongs pa bsgugs pa las gnas bla ma 'tshol ba gal che ba yin pa'i phyir /
de'i tshe gnas bla ma ma btsal na gnas bla ma med pa'i nyes pa dang /
gnas bla ma 'tshol ba la sbyor ba'i nyes pa /
gnas bla ma ma btsal bar gso sbyong byas pa'i nyes pa /
gnyis ka sgrub nus pa'i che gso sbyong ma byas pa'i nyes pa /
de gnyis sgrub pa la sbyor ba lhod pa'i nyes pa ste lnga 'byung /
yang de bzhin du gnas bla ma 'tshol ba dang /
dbyar khas len byed pa gnyis 'dom na gnas bla ma 'tshol dgos te /
dbyar khas len byed pa las gnas bla ma 'tshol ba gal che ba yin pa'i phyir /
zhes sogs snga ma dang 'gre /
yang gnas bla ma 'tshol ba dang /
dbyar snga ma'i zla ba dang po bsrung ba gnyis 'dom na de 'tshol dgos te /
de'i zla ba dang po bsrung ba las gnas bla ma 'tshol ba gal che ba'i phyir /
de'i tshe de ma btsal na gnas bla ma med pa'i nyes pa sogs lnga rigs 'gre ba yin pa'i phyir /
yang ade 'tshol ba dang /
dbyar snga ma'i zla ba phyi ma gnyis bsrung ba nang 'dom na dbyar snga ma'i zla ba phyi ma gnyis bsrung dgos pa sogs nyes pa bzhi rigs 'gre /
yang de 'tshol ba dang dbyar phyi ma'i zla ba dang po bsrung ba nang 'dom @# / /
na dbyar phyi ma'i zla ba dang po bsrung dgos te /
de ma bsrungs na lo de la dbyar khas len mi 'byung ba yin pa'i phyir /
dbyar phyi ma'i zla ba phyi ma gnyis bsrungs pas dbyar khas len byas pa'i go mi chod pa'i phyir /
des na de'i tshe de ma bsrungs na dbyar med kyi nyes pa /
dbyar khas len la sbyor ba lhod pa'i nyes pa /
de gnyis ka sgrub nus pa'i tshe de gnyis ka ma sgrub pa'i nyes pa /
de la sbyor ba lhod pa'i nyes pa dang bzhi 'byung /
yang dbyar phyi ma'i zla ba phyi ma gnyis bsrung ba dang /
gnas bla ma 'tshol ba gnyis nang 'dom na /
gnas bla ma 'tshol dgos te /
de'i zla ba phyi ma gnyis bsrungs pas dbyar gyi go mi chod pa'i phyir /
de'i tshe gnas bla ma ma btsal na gnas med kyi nyes pa 'byung ba sogs rigs 'gre /
zhes gsungs pa'i phyir /
kha cig /
de'i steng du dbyar phyi ma khas len pa dang gnas bla ma 'tshol ba nang 'dom na dbyar phyi ma bsrung dgos te /
de ma bsrungs na de la dbyar khas len med par 'gyur bas dbyar med kyi nyes pa sogs bzhi 'byung bar rigs 'gre /
zhes gsungs pa'i phyir /
rang lugs ni gso sbyong ma 'ongs pa dang gnas bla ma 'tshol ba gnyis nang 'dom na /
gso sbyong ma 'ongs pa la bsdod na nyes pa 'byung /
gso sbyong de ltar ba ni bya dgos so / /
dgag dbye gso sbyong dang 'gre /
des na tshul 'di la dgag dgos brtsi ba dang gnas bla ma mtshan nyid dang ldan pa shin tu bsnyen pa gal che bar gsungs so / /
dag don ni /
gnas bla ma 'tshol ba dang gso sbyong ma 'ongs pa gnyis nang 'dom pa'i tshe ma 'ongs pa bsgugs par mi bya ste /
de la cig shos 'tshel ba gal che bar gsungs pa yin pa'i phyir /
gnas bcad pas bcad par bya'o zhes par spyi don la dgos pa gang gi phyir cad pas bcad pa /
byed pa po gang gis bcad pa /
yul gang la bcad pa /
tshul ji ltar bcad pa /
dus nam gyi tshe bcad pa dang lnga las /
dang po ni /
gnas bla mas gnas pa slob ma chad pas bcad par 'os pa chad pas bcad pa la dgos pa yod de /
gnas pa slob ma de nyes pa las slar bzlog par bya ba dang /
rang nyid gnas bla ma'i bya ba la mi 'jug pa las bzlog pa dang /
slob ma yal bar 'dor ba'i nyes pa mi 'byung ba rnams kyi dgos pa yod pa'i phyir /
gnyis pa ni /
rang gi bla ma yin pa /
tha snyad gsum dang ldan pa /
lus tha mal du gnas pa /
bye ba na chos min gyi phyogs su song ba min pa /
sa rang bzhin du gnas pa /
bsnyen rdzogs kyi sdom pa rnam dag dang ldan pa la zhi 'gres zhugs pa min pa zhig dgos so / /
gsum pa ni /
rang gi slob ma yin pa /
rab byung sde lnga po gang rung gi sdom pa dang ldan pa /
tha snyad gsum dang ldan pa /
rgyud tshogs su ma tshang ba /
chad pa'i rgyu la gnas pa yin pa /
grogs dang gnyen bshes dang 'khor g.yog mang po min pa /
bsod nams can min pa /
sde snod gsum pa lta bu min pa /
dge 'dun tha dad du 'byed nus pa dang /
nad pa min pa dang| gnas nas byung ba min pa zhig dgos so / /
chad pa'i rgyu ni ma dad pa le lo can bka' blo mi bde ba sdig pa'i grogs po byed pa rnams yin /
bzhi pa ni /
tshul ji ltar bcad pa /
bsam pa gang gis bcad pa /
sbyor ba gang gis bcad pa dang gnyis /
dang po la 'du shes dang kun slong gnyis las /
dang po ni| 'du shes 'khrul lam ma 'khrul yang rung ste /
'di'i rgyud la chad pa'i rgyu 'di dag yod snyam pa dang yid gnyis za ba tshun chad bshad do / /
gnyis pa ni /
spyir sangs rgyas kyi bstan pa dang /
khyad par du gnas pa slob ma'i rgyud de nyid la phan pa'i sems dang /
de thams cad nges 'byung gi bsam pas zin pa'i sgo nas bcad do / /
gnyis pa sbyor ba gang gis bcad pa la /
sbyor ba'i dngos gzhi dang mjug gnyis las /
dang po ni /
gtam mi 'dri ba dang /
gdams ngag gsar pa mi sbyin pa dang /
des rang nyid la bsnyen bkur byed mi 'jug pa dang /
chos dang zang zing gi longs spyod lhan cig tu mi byed pa dang /
rang la nus pa ci yod kyis de gzhan la gnas 'cha' ba 'gog pa dang /
chos 'chad pa sogs dge ba'i bya ba'i rgyun gcod pa yin na / /
gnyis pa ni /
gnas bla mas chad pas bcad pa'i gnas pa slob ma de /
bcas ldan dge slong gzhan gyis ma byin par blangs na yan lag kun tshang na pham pa 'byung la gcig ma tshang na sbom po 'byung /
chad pas bcad pa'i gnas pa slob ma de gnas bla ma'i bsam pas btang bar mi bya zhing /
gal te des chad pa'i rgyu btang nas bzod par gsol na bzod pa blang bar bya'o / /
lnga pa ni /
dbyar gyi nang na bcad par mi bya ste /
de'i nang du ltung ba gleng ba tsam yang bkag @# / /
pa'i phyir /
dge 'dun 'byed par dogs pa'i tshe chad pa mi bcad de /
de las de dgag bya che ba'i phyir /
de gnyis min pa'i dus su bcad do / /
ngag don ni /
gnas bla mas rang gi gnas pa slob ma chad pas bcad par 'os pa chad pas bcad pa la dgos pa yod de /
gnas pa slob ma de nyes pa las slar ldog pa sogs kyi dgos pa yod pa'i phyir /
kha'i gnas pa nyid ni ma bkrus pa nyid yin no / /
zhes par /
nam gyi sum gnyis nas langs te nam ma langs kyi bar la kha ton bya la /
de'i tshe chab len mi dgos so / /
nam langs nas sham thabs gyon /
bshad gci byi dor byas so shing dben pa'i phyogs su dor ba sogs lus kyi bya ba rnams grub nas /
bla ma dang gnas khang gcig tu gnas na dang por bla mar phyag 'tshal /
de rjes dkon mchog la phyag 'tshal lo / /
bla ma gnas khang tha dad du yod na dang por dkon mchog la phyag byas nas de rjes bla ma la phyag 'tshal ba yin te /
kA ri ka lnga bcu pa las /
nam gyi smad nas langs nas ni / /
nam langs par du kha ton bya / /
gdong dang so dri legs bkrus nas / /
rdzogs sangs rgyas la gus phyag 'tshal / /
bla ma gnas pa'i sgo glegs la / /
lag pa dal gyis brdung bar bya / /
nang bzhugs gnas pa'i bla ma la / /
khams pa de mi bde la sogs 'dri / /
zhes gsungs pa'i phyir /
byas pa la kho na re /
de mi rigs te /
lung phran tshegs las /
dang por ston pa la phyag 'tshal bar bshad /
me tog phreng rgyud las /
brtul zhugs can gyi bla ma bas / /
sngar ni mal nas langs nas ni / /
rdzogs sangs rgyas la phyag bya'o / /
de nas rab gus bskyed nas ni / /
bla ma la ni phyag 'tshal te / /
zhes gsungs pa dang /
'dul ba lung las /
rgan nam yang na gzhon yang rung / /
chos ni gang la thos gyur pa / /
dang por de la phyag 'tshal lo / /
zla ba ches la bram ze bzhin / /
zhes gsungs pa dang 'gal lo zhe na /
mi 'gal te /
kA ri ka dang me tog phreng rgyud kyi lung de gnyis kyis bla ma dang /
gnas pa slob ma gnyis gnas khang tha dad du gnas pa'i dbang du byas pa yin cing /
lung phyi ma ni de gnyis gnas gcig tu gnas pa'i dbang du byas pa yin pa'i phyir /
kha cig kun tu rgyu dang nas skyes dang nye rgyal gnyis kyis dang por ston pa dang mjal /
de rjes rta thul gyi thad du phyin nas der bden pa mthong ba yin no zer na /
mi 'thad de /
de ni lung gzhi dang 'gal ba yin pa'i phyir /
rang lugs ni /
de gnyis kyis dang por rta thul gyi thad du phyin nas rta thul gyi chos tshigs bcad gcig bstan pa na pang nas skyes kyis bden pa mngon sum du mthong ngo /
phang nas skyes kyis chos tshigs bcad de sngar gyi nye rgyal la bzlas pas nye rgyal gyis bden pa mngon sum du mthong ngo / /
de rjes de gnyis rta thul dang bcas te ston pa'i drung du phyin nas gang la phyag bya snyam pa na /
ston pas /
rgan nam yang na gzhon yang rung /
zhes gsungs /
de rjes de gnyis tshur shog gi sgo nas bsnyen par rdzogs pa yin no / /
kho na re /
gnas pa slob ma des so shing bcad pa la phan yon gang yod che na /
lnga yod par lung phran tshegs las gsungs pa yin no / /
phan yon lnga ni mkhris pa dang bad kan gnyis re re nas 'dren par byed /
kha'i dri ma sel bar byed /
yid kha 'byed par byed /
mig la phan par byed pa'i phyir /
nye gnas kyis ni dang por bla ma la phyag 'tshal /
bsnyan gsol ta so shing 'dag rdzas phul nas rang gi zas kyi bya ba sgrub bo / /
gal te bla ma de bsod snyoms pa yin na gsil byed kyang 'bul /
kha cig /
phyag 'tshal nas 'dag rdzas dang so shing 'bul ba mi rigs te /
mdo rtsa ba las /
'bags pa la phyag mi bya /
zhes 'bags pa la phyag bya ba bkag pa'i phyir zer na ma khyab ste /
de ni spyir btang yin la /
lnga ma dmigs bsal yin pa'i phyir /
kha cig skyon med de /
nyin gyi so shing 'bul ba'i dbang du byas pa yin pa'i phyir zhe na /
de yang mi 'thad de /
so shing sogs snga dro kho nar 'bul mi dgos shing dgongs mo yang phul bas chog pa'i phyir ro / /
ngag don ni /
mtshan mo kha'i nang na dri ma gnas pa de ma sbyangs par du bla ma dang dkon mchog la phyag 'tshal ba sogs mi bya ste /
de lta bu ni ma gus pa yin pa'i phyir /
! dge slong gi gnas su dge slong ma'o / /
zhes par spyi don dang ngag don gnyis las /
dang po la yul gyi khyad par bshad pa /
bslab tshigs kyi khyad par bshad pa /
cho ga'i khyad par bshad pa dang gsum las /
dang po ni /
skyes pa rab 'byung bsnyen rdzogs su sgrub pa'i tshe /
mkhan po dang /
slob dpon dang /
dge slong pha'i dge 'dun dang /
dge bsnyen dang bar ma rab byung dang /
dge tshul dang @# / /
dge slong zhes pa rnams kyi tshab tu /
bud med la mkhan mo /
slob dpon ma /
'phags ma'i dge 'dun tshangs spyod nyer gnas /
dge slob ma /
dge bsnyen ma bar ma rab byung ma /
dge tshul ma dge slong ma zhes brjod do / /
yul gyi dge slong dang bsgrub bya mtshan mi mthun pas de dag gis bsgrub na chags kyang bsgrub tu mi rung ste /
de la nyes byas su 'gyur pa'i phyir ro / /
'on kyang /
dge slong ma sgrub pa'i tshe las slob kyi sta gon la gnas pa'i dge slong de la dge slong pha dgos shing /
las gral la gnyis ka'i dge 'dun grangs tshang ba dgos par karma sha tam las bshad do / /
gnyis pa ni /
skyes pa la dge slong dge tshul bar ma rab byung dge bsnyen te bzhi yod la /
bud med la de'i steng du tshangs spyod nyer gnas dang dge slob ma bsnan pas drug yod byas pa la kho na re /
mdzod las /
so so thar ces bya rnam brgyad / /
ces so thar rigs brgyad bshad pa mi 'thad par thal /
bar ma rab byung gi sdom pa dang tshangs spyod nyer gnas kyi sdom pa yod pa'i phyir zer na /
'dir ma khyab /
bar ma rab byung gi tshul khrims ni sdom pa dang sdom min gyi bar ma yin /
phyi ma yang sdom pa'i ming gis btags pa ma gtogs sdom pa ma yin te /
de'i ngos skal gyi spang bya mdo bstan bcos gang las kyang ma bshad pa'i phyir /
gsum pa ni /
dge tshul ma'i cho ga man chad 'don pa brje pa ma gtogs pha chog gi skabs dang 'dra la /
dge slob ma'i cho ga ni 'og tu 'chad do / /
des na dge slong ma'i cho ga la sbyor ba'i cho ga /
dngos gzhi'i cho ga /
mjug gi cho ga dang gsum yod pa las /
dang po ni /
bsgrub byas rang gi mkhan mo'i sta gon la gnas pa'i dge slong ma la gsol ba btab /
des kyang slob dpon gnyis su mngon du phyogs pa'i dge slong dang kha skong du 'os pa'i dge slong rnams la snyan gsan bab /
de nas ltung ba bshags sdom dgos pa rnams byas la las gral du 'dus te /
bsgrub bya bud med de ston pa sangs rgyas nas bzung ste las gral rnams la phyag 'tshal du bcug /
slar bsnyen rdzogs kyi mkhan mor gsol ba btab /
mkhan mo des kyang lhung bzed chos gos gsum rdul gzan /
shing da dpung bcad rnams byin gyis brlabs nas byin /
des de bgos nas ltung thun byin rlabs dang gnas la blo mthun bya /
de nas gsang ston bskos te des lkog tu bar chad rnams 'dri ba yin te /
bar chad 'dri ba'i tshe khyad par ni 'don pa brje pa dang /
khyim thabs kyis gnang ngam /
btsan khrol can min nam /
zhes pa nas sngon rab tu byung ba min nam /
zhes pa'i bar bcu dang /
dge slong ma'i sdom pa la lo gnyis kyi bar du spyad dam zhes 'dri'o / /
de nas bsgrub bya de dge slong ma'i dge 'dun gyi dbus su /
tshangs spyod nyer gnas kyi sdom pa gsol du gzhug /
de nas las byed pa pos gsol ba 'ba' zhig pa'i las brjod de /
bar chad 'dri'o / /
de rjes gsol gnyis kyi las kyis tshangs spyod nyer gnas kyi sdom pa sbyin par bya'o / /
de rjes gnyis ka'i dge 'dun tshogs par byas la /
de'i dbus su bsnyen rdzogs kyi sdom pa gsol du gzhug go /
de rjes gsol ba 'ba' zhig pa'i las brjod nas bar chad 'dri ba yin no / /
skyes pa la bar chad 'dri thebs gsum yod de /
bar ma rab byung gi ngo bor 'di ba /
lkog tu 'dri ba /
dbus su 'dri ba rnams su yod pa'i phyir /
bud med la de'i steng du tshangs spyod nyer gnas kyi tshe 'dri ba dang bzhi yod /
skyes pa dang bud med la sngon rab tu byung ba la khyad par yod de /
skyes pa la sngon rab tu byung zhing bslab pa phul ba ni mtshan ma gyur na sdom pa skye la /
bud med de lta bu la sdom pa mi skye ba'i phyir /
gnyis pa dngos gzhi'i cho ga ni /
'di'i chos gos lnga dang lhung bzed kyang char zhes pa lta bu thun mong ma yin pa'i tshig cung zad ma gtogs gzhan phal che ba pha chog dang 'dra'o / /
gsum pa la dus go brjod pa dang gdams ngag brjod pa gnyis las /
dang po ni /
pha chog gi skabs dang 'dra /
phyi ma la tshangs spyod kyi gnas brjod pa'i tshe shing drung pa ma gtogs gzhan brjod par bya'o / /
dge slong ma la shing drung pa dang dgon pa ba bkag pa'i phyir /
ltung ba brjod pa'i tshe pham pa brgyad brjod /
de rjes lci ba'i chos brgyad brjod do / /
'dir dge slob ma'i sdom pa'i rnam gzhag bshad pa la /
rgyu bshad pa /
ngo bo bshad pa /
'bras bu bshad pa dang gsum las /
dang po la du ma yod pa'i nang nas yul mthun pa'i rkyen ni /
mkhan mo dang slob dpon ma dang /
kha skong du 'os pa rnams tshang dgos so / /
bsam pa mthun pa la gzhan phal cher 'dra ba la dge slong ma'i sdom pa snying thag pa nas len 'dod @# / /
dgos /
rgyud mthun ni khyim so bzung ba lo bcu dang /
dge slong mar bcu gnyis lon pa dgos te /
mdo rtsa ba las /
khyim so bzung ba lo bcu gnyis nyin de mdun rol du bsnyen par rdzogs par byed pa la'o / /
lo bcu gnyis ma lon par bsnyen par rdzogs par byed pa'i ltung byed do / /
zhes gsungs pa'i phyir| ma bzung ba lo bco brgyad lon pa dgos /
rtags mthun pa ni rab byung gi rtags mthun pa dgos kyi de las lhag pa mi dgos so / /
cho ga mthun pa'i rkyen 'di la sbyor ba'i cho ga dang /
dngos gzhi'i cho ga /
mjug gi cho ga dang gsum yod de /
dang po ni /
bsgrub bya des mkhan mor 'os pa la gsol ba btab des slob dpon du 'os pa dang /
kha skong du 'os pa la snyan gsan phab /
de rjes bshags sdom dgos pa rnams byas la las gral du 'du /
de nas bsgrub bya de ston pa sangs rgyas nas bzung ste las gral pa rnams la phyag 'tshal du bcug /
de nas mkhan mor 'os pa la gsol ba 'debs su gzhug /
de dge slong ma'i dge 'dun la gsol ba 'debs su yang 'jug go /
gnyis pa dngos gzhi ni /
las byed pas gsol gnyis kyi las kyis dge slong ma'i sdom pa sbyin no / /
gsum pa mjug gi cho ga la /
dus go brjod pa dang /
gdams ngag brjod pa gnyis las /
dang po ni /
sngar dang 'dra /
gnyis pa ni /
gtso bor gyur pa rtsa ba'i chos drug dang rjes mthun gyi chos drug la slobs shig ces gdam mo / /
'o na rtsa ba'i chos drug dang rjes mthun gyi chos drug po de gang yin zhe na /
de rnams ni gong du rgyas par bshad zhe na /
des na bcu gnyis po de gnyen po yin no / /
de rnams re re las 'das na ltung ba 'byung ba yin pa'i phyir /
de rnams gnyen po ma yin na gcig pur lam du 'gro ba sogs bcu gnyis dgag mi dgos par 'gyur ro / /
gnyis pa ngo bo bshad pa la rten gyi gang zag dang /
rgyud kyi tshul khrims dang /
bslab bya dang gsum las dang po ni /
dge tshul dang dge slong ma gang rung yang yin /
rtsa ba'i chos drug dang rjes mthun gyi chos drug la bslab par khas 'che ba'i so thar gyi sdom ldan yang yin pa'i gzhi mthun par gyur pa'i rab byung du dmigs pa de /
dge slong ma'i mtshan nyid yin /
ci'i phyir dge slong ma zhes bya na dge slong ma'i sdom pa'i snod du rung ba'i phyir du chos bcu gnyis la slob pa'i rgyu mtshan gyis de ltar brjod par bya ba yin no / /
dge slong ma'i sdom pa la spyod pa'i dus lo gnyis yin te /
mdo rtsa ba las /
bud med la ni dge slong ma zhes bya ba'i tshigs gzhan yang yod do / /
spyod par bya ba'i dus na lo gnyis so / /
zhes gsungs pa'i phyir /
gnyis pa /
rgyud kyi tshul khrims dang bslab bya gnyis sngar ltar ro / /
gsum pa 'bras bu ni gnas skabs mngon mtho dang mthar thug nges legs dang khyad par dag slong ma'i sdom pa myur du 'dren par byed yin no / /
ngag don ni /
rim pa bzhin du bud med bsnyen rdzogs su sgrub pa'i cho ga'i brjod tshul yod de /
pha chog gi skabs su dge slong zhes pa'i gnas su dge slong ma'i zhes brjod dgos pa'i phyir /
dge tshul ma'i rten la dge slong mar bsgrub tu mi rung ste /
bud med la dge tshul ma dang /
dge slong ma'i bar du dge slong ma zhes pa'i tshigs gzhan yod pa'i phyir /
dge slong ma'i sdom pa la lo gnyis spyad pa tsam gyis bsnyen rdzogs su bsgrub tu mi rung ste /
tshangs spyod nyer gnas kyi sdom pa ma thob par bsnyen rdzogs kyi sdom pa sbyin du mi rung ba yin pa'i phyir /
kha cig /
dge slong ma'i sdom pa de sdom pa ma yin te /
de dge tshul gyi sdom pa dang rdzas rigs logs su med pa'i phyir zer na 'gal khyab yin na / /
rtags grub ste /
de gnyis rdzas rigs gcig yin pa'i phyir /
dge slong ma mtshan gyur pa na dge tshul phar ming 'pho ba'i phyir /
rtags grub cing /
de la khyab pa yod de /
mdzod las /
rdzas su rnam pa bzhi yin te / /
mtshan las ming ni 'pho ba'i phyir /
zhes gsungs pa'i phyir /
yang kho na re /
de sdom pa ma yin te /
dge slong ma des skyes pa gzhan dang 'khrig pa bsten par khas blangs pas de gtong ba yin pa'i phyir zer na ma khyab /
'o na de khas blangs pa'i bar ma'i dge ba yin par thal /
de sdom pa ma yin pa la rgyu mtshan yod pa'i phyir 'dod na /
de khas blangs pa'i dus de las 'das na gtang ba yin par thal /
'dod pa'i phyir /
khyab ste /
bar ma'i gtong tshul 'chad pa na /
bar ma shugs blangs bya ba dang /
zhes gsungs pa'i phyir /
snga ma 'dod mi nus te /
rgya cher 'grel las /
de ni lo gnyis song ba na gtong ba min cing /
lo gnyis song ba na bsrung bar mi bya ba min no / /
zhes gsungs pa'i phyir /
des na de sdom pa yin par thal /
mdzod las /
so thar gyi sdom pa la rigs brgyad yod par gsungs pa'i phyir /
mdzod las /
so sor thar ces bya rnam brgyad /
ces pa 'grel gyi don grub pa'i phyir /
ci'i phyir tshangs spyod nyer gnas zhe na /
tshangs pa mya ngan las 'das pa thob pa'i phyir du @# / /
spyod pa'i dge slong ma'i som par nye ba'i rgyu la gnas bzan de ltar bya'o / /
skye ba'i tshe nyid na phul lam nyams na mi skye'o / /
zhes pa'i don sdom pa skye ba la skad cig du mas bar du chod pa'i tshe len sems log pa lta bus bu lan sdom pa mi skye /
de'i tshe bsam pa mthun pa'i rkyen nyams pa'i phyir /
yang de'i tshe mtshan gnyis cig car du byung na de'i rten la sdom pa mi skye ste /
de'i tshe sdom pa skye pa'i rten nyams pa yin pa'i phyir /
de gnyis kyi shugs bstan la sdom pa'i dngos rgyu la gnas pa'i tshe 'gal rkyen ci byung yang sdom pa skye ste /
de'i tshe sdom pa'i rgyu nus pa thog med sngon du song ba yin pa'i phyir /
rgya cher 'grel las /
de la ni skye ba'i phyir gang gi yang gegs bya bar mi nus so / /
zhes gsungs pa'i phyir /
mkhas pa'i dbang po'i gsung las ni mtshan gnyis pa dang len sems log pa'i rten la yang sdom pa skye ba zhig yod do / /
zhes gsungs 'dug pas dgos pa dpyad dgos so / /
rang bzhin nyams par byas pa ni /
phul ba nyid ma yin no / /
zhes par spyi don dang dag don gnyis las /
dang po la du ma yod pa'i nang nas bslab pa de gang zag gang gis 'bul na khas blangs pa'i sdom pa dang ldan zhing /
lus tha mal du gnas pa tha snyad gsum dang ldan pas 'bul lo / /
gnyis pa yul gang la 'bul ba ni /
rang las rgyud tha dad pa'i tha snyad lnga ldan gyi mi zhig la 'bul lo / /
gsum pa dngos gzhi ni rang rgyud du gtogs pa'i khas blangs pa'i bslab pa de 'bul /
bzhi pa gnas gang du 'bul ba ni /
skye bo'i rgyu 'grul gyis dben pa'i gnas su 'bul /
lnga pa dus nam gyi tshe 'bul ba ni /
gnyen pos bsran nas bzod par byas pa'i sgo nas skyes bu'i nus pa ci yod kyis bslab pa mi nyams pa'i thabs la 'brang dgos la /
yul dus kyi dbang gis nyon mongs pa shas che zhing gnyen po stobs chung bas nges par pham pa 'byung bar 'gyur ba nyid na dus der 'bul /
drug pa ji ltar 'bul ba'i tshul la bsam pa dang sbyor ba gnyis las /
bsam pa ni 'du shes ma 'khrul ba dang /
kun slong 'bul 'dod dang ldan pa zhig dgos so / /
gnyis pa sbyor ba la ngo bo / /
rten /
bdag rkyen /
gzhi 'bul ba? mthun phyogs khas blangs pa dang lnga las /
dang po la bslab pa zhes sogs dang /
gnyis pa ni sangs rgyas zhes sogs dang /
gsum pa ni mkhan po zhes dang /
bzhi pa ni sde snod zhes sogs dang /
lnga pa ni bsnyen rdzogs 'bul na /
dge tshul du zhes pa dang /
dge tshul 'bul ba ni khyim par zhes pa dang /
sdom pa thams cad 'bul na za ma dang zhes pa ltar yin cing /
de lus ngag ci rigs kyis rig par bya ste /
pha rol gyis don go na sdom pa gtong ngo / /
bdun pa dgos pa ni /
bslab pa 'bul chog byas pa la dgos pa yod de /
bslab pa sngar bsrungs pa'i phan yon 'byung ba dang /
da lta ltung ba mi 'byung ba dang /
skyes pa yin na bslab pa phul nas kyang /
phyis blangs na skye ba'i dgos pa yod pa'i phyir dang /
dge slong la gces pa'i mdo las /
gang zhig bslab la mi gnas pa /
bde gshegs rgyal mtshan 'dzin pa bas /
bslab la mi gnas skad cig gi /
gzugs bor khyim par babs pa bzang / /
zhes gsungs pa'i phyir /
byas pa la kho na re /
'o na mdo las /
me tog tsam pa ka ni sad kyis khyer gyur kyang /
me tog phal pa dag gi do zla min / /
nga yi nyan thos ji ltar nyams gyur kyang / /
skye bo phal pa dag gi ngo zla min / /
zhes pa dang 'gal lo zhe na /
de gnyis 'gal ba'i skyon med de /
snga ma ni nyes dmigs che pa la dgongs nas gsungs pa yin cing /
phyi ma sgra ji bzhin pa yin pa'i phyir /
kho na re /
'dir sdom pa'i gtong rgyu rnams kyi nang nas bslab pa 'bul chog bshad nas gzhan rnams mi 'chad pa'i rgyu mtshan ci yin zhe na /
de'i rgyu mtshan yod de /
mdo rtsa 'dir lung gi skabs dang bstun pa yin la| lung rnam 'byed du bslab pa 'bul chog bshad nas gzhan rnams ma bshad pa'i phyir dang /
bslab pa 'bul chog byas na sdom pa thams cad gtong bas spang bya'i gtso bo yin zhes shes par bya ba dang /
'og tu 'bab par 'dod pa rnams la nye bar mkho ba'i rgyu mtshan gyis mdo rtsa 'dir bshad pa yin pa'i phyir /
kho na re /
bslab pa 'bul chog 'di dgag sgrub gang gi bslab bya yin zhe na /
spyir btang la dgag pa'i bslab bya yin te /
de spang par bya ba yin pa'i phyir /
bslab pa bsrung mi nus pa la sgrub pa'i bslab bya yin te /
bslab pa bsrung mi nus pa rnams kyis bslab pa 'bul ba phan yon che zhing nyes dmigs chung ba yin pa'i phyir /
des na sdom pa'i gtong rgyu de la du ma yod de /
bslab pa phul ba dang /
shi 'phos pa dang /
mtshan gnyis cig car du byung ba dang /
log ltas dge rtsa chad pa rnams ni so thar spyi'i gtong rgyu yin zhing /
mtshan mo'i mtha' 'das pa ni bsnyen gnas kyi sdom pa'i gtong rgyu yin te /
mdzod las /
bslab @# / /
ba phul dang shi 'phos dang / /
mtshan gnyis dag ni byung ba dang / /
rtsa ba tshad dang mtshan 'das las / /
so sor thar pa'i 'dul ba gtong / /
zhes gsungs pa'i phyir /
mtshan lan gsum gyur pas kyang gtong ste /
mdo rtsa ba las /
mtshan lan gsum gyur pa ni ma yin no / /
zhes gsungs pa'i phyir /
lo nyi shu ma lon pa la ma lon par 'du shes pas kyang gtong ste /
mdo rtsa ba las /
nyi shu ma lon par shes pas de zhig go /
zhes gsungs pa'i phyir /
'dir bstan bslab pa nyams pas kyang sdom pa gtong ste /
lung ma mo las /
bslab pa phul ba dang bslab pa nyams par byas pa gnyis ngag tu brjod pa tsam la khyad par yod la /
gnyis kas sdom pa gtong ba yin te /
gcig gis gtong la gnyis kas kyang de bzhin no / /
zhes gsungs pa'i phyir /
rnam 'byed dang 'grel las /
bslab pa nyams par byas pa ni phul ba ni min du zin kyang /
de la yang dge slong gi dngos po med pa nyid ces pa dang| bam lnga las /
bslab pa phul ba dang bslab pa nyams pa gnyis la sdom pa med pa nyid 'dra ste /
bslab pa phul bas ni btang ba'i sgo nas sdom pa med pa nyid du byas la /
bslab pa nyams par byas pas ni /
bslab pa'i yul mthu med pa nyid du byas nas /
zhes gsungs pa'i phyir /
nyams par byas tshul ni /
lung rnam 'byed las /
bslab pa nyams par byed pa ni dge sbyong gi tshul gtong bar 'dod nas dge slong zhig gi dung du song ste tshangs par spyod pa ni spyad dka'o / /
rab tu byung ba ni bya dka'o / /
pham dang phu nu dang bu srid dag dran no / /
bdag khyim bzang po zhig tu gtod cig ces dge slong gi tshul gtong ba'i tshul tshig tu brjod pa'o| |zhes gsungs pa ltar yin /
nyams pa ma ning gis 'gyur ba bsten pa na sdom pa gtong ste /
mdo rtsa ba las /
'di la tha ma ni nyes pa bsten na bsnyil ba'o / /
zhes pa dang /
rgya cher 'grel las /
nyams pa ma ning gis nyes pa bsten na de'i tshe dge slong gi dngos po'i snod min no / /
zhes gsungs pa'i phyir /
za mas 'gyur ba bsten na yang sdom pa gtong ste /
zhu 'grel las /
nyams pa ni ji srid 'gyur ba mi bsten pa de srid du dge slong yin la za ma yang de dang 'dra'o / /
zhes gsungs pa'i phyir /
sdom pa gtong tshul ni /
sdom ldan gyi skyes bu de glang po che dang 'dra /
sdom pa khal dang 'dra /
sdom pa'i thob pa khal thag dang 'dra /
sdom pa'i gtong rgyu zhig byung na thob pa chad pa'i tshul gyis gtong ngo / /
ngag don ni /
smyo ba la sogs pas bsam pa'i rang bzhin nyams pa ste nyams pas sdom pa phul ba la sogs pa ni phul ba nyid ma yin te /
de la sdom pa 'bul mi 'bul gyi rang dbang med pa'i phyir /
'di'i skabs su kha cig bslab pa phul ba chos can /
khyod yod na sdom pa gtong ba yod la /
khyod med na sdom pa gtong ba bzlog pas khyab par thal /
khyod sdom pa'i gtong rgyu yin pa'i phyir /
rtags khas zer na ma khyab /
'o na 'khrug long gi rgyu bzhi ste /
zhes gsungs pa mi 'thad par thal /
'khrug long byed pa'i gang zag yin na de'i rgyu bzhi dang ldan pa'i gang zag yin pas ma khyab pa'i phyir /
khyab pa khas /
gzhan yang /
'dul ba bsdu ba las /
ltung ba'i rgyu ni rnam bzhi ste / /
mi shes pa dang bag med dang / /
nyon mongs goms dang ma gus pa'o / /
zhes gsungs pa mi 'thad par thal /
ltung ba byung ba'i gang zag yin na /
de bzhi dang ldan pa'i gang zag yin pas ma khyab pa'i phyir /
khyab pa khas /
kha cig /
lo nyi shu ma lon pa la lon par 'du shes nas bsnyen rdzogs byas phyis ma lon par shes na sdom pa gtong bar thal /
khyod de'i gtong rgyu yin pa'i phyir /
'dod mi nus te /
mdo rtsa ba las /
'du shes pa na zhig go /
zhes gsungs pa'i phyir /
zer na ma khyab /
lung des ni sdom pa zhig pa sta gtong ba la dgongs nas gsungs pa'i phyir /
kha cig /
bslab pa phul bas sdom pa gtong bar thal /
de de'i gtong rgyu yin pa'i phyir /
khyab pa khas zer na ma khyab /
'dod na /
bslab pa phul bas sdom pa med par byed par thal /
'dod pa'i phyir /
yang kha cig /
khyod kyis sdom pa'i gtong rgyu la bcu bshad pa mi 'thad par thal /
mdzod las /
kha cig ltung bar 'gyur las smra| |gzhan dag dam chos nub pa las /
zhes gsungs pa'i phyir /
zer na ma khyab ste /
tshig rkang dang pos mdo sde pa kha cig dang /
nyi 'og bye brag smra ba'i lugs la rtsa ltung sdom pa'i gtong rgyu yin par bstan /
tshig phyi mas gos dmar can pa'i sde pa'i lugs la dam chos nub pa sdom pa'i gtong rgyu yin par bstan pa tsam yin gyi /
gzhung des gzhi thams cad yod par smra ba'i sde pa'i lugs bstan pa ma yin pa'i phyir /
des na dam chos nub pa de sdom pa'i gtong rgyu ma yin par thal /
mdzod 'grel las /
dam chos nub pa na 'dul ba'i las med pa'i phyir /
'dul ba ma thob pa 'thob par byed pa med kyi thob pa gtong bar yang mi byed do / /
zhes @# / /
pa dang /
gtan la dbab pa bsdu ba las /
dam pa'i chos nub pas ni sdom pa ma blangs pa blang du yang med la /
blangs pa gtong bar yang mi byed do / /
zhes gsungs pa'i phyir /
'o na 'dir bstan gyi dam chos nub pa de gang la byed zer na /
dge slong mtshan nyid dang ldan pa bzhi med pas 'dul ba'i las chog nub pa la bya zhing /
de'i dge ba gtan med pa ma yin gyi /
de'i tshe dge bsnyen yod par mdo sde las brgya pa las gsungs pha gang zhig /
sdom pa yin na dge bar lung du bstan cing /
thogs med kyi gzugs yin dgos pa'i phyir /
rtags phyi ma grub ste /
mdzod 'grel du lung drangs pa las /
lung bstan thogs pa med pa'i gzugs /
zhes gsungs pa'i phyir /
kho nar /
sdom pa'i gtong rgyu de la bcur ma nges par thal /
gtan la dbab pa bsdu ba las /
dge bsnyen gyi sdom pa ni mi mthun pa'i sems bskyed pa dang rtsa ba chad pa dang /
rigs mthun pa spangs pa las yongs su gtong bar 'gyur te /
zhes gsungs pa'i phyir zer na ma khyab ste /
de ni phal chen sde pa'i lugs yin gyi /
gzhi thams cad yad par smra ba'i lugs ma yin pa'i phyir /
kho na re /
de la bcur ma nges par thal /
dge slong mu stegs kyi lta ba la zhugs pa dang /
dge 'dun gyi dbyen byas pa na sdom pa gtong ba'i phyir /
ma grub byas pas der thal /
'grel chung las /
dge slong gis mu stegs can la phyogs na de'i khrims med pa nyid du song /
zhes pa dang /
rnam 'byed las /
dbyen byas bas dge 'dun bye ba na byed pa po'i tshul khrims ni med pa nyid du 'gyur ro / /
zhes gsungs pa'i phyir zer na ma khyab /
lung des ni dper na stobs chung ba la stobs med ces brjod pa ltar /
tshul khrims dman pa la tshul khrims med ces bstan pa yin pa'i phyir / /
! / /
bcug reg nyams su myong bar byas na'o / /
zhes sogs kyi skabs su spyi don dang /
ngag don gnyis las /
dang po la ltung ba'i rnam gzhag bshad pa dang /
rten gyi yan lag bshad pa dang /
bsdus don bshad pa dang /
gsum las /
dang po la dbye ba /
bsdu ba /
ngo bo /
mtshan nyid| rgyu /
grangs nges /
go rim /
sgra bshad pa dang brgyad yod pa las /
dang po ni /
rab byung gi rgyud kyi so thar gyi sdom pa dang 'gal bar zhugs pa'i ltung ba de tsam ltung ba'i dbye gzhi yin la /
so thar gyi mdo las dngos su gsungs pa'i sdom gyis bsdus pa'i ltung ba de la dbye na /
dge slong pha la nyis brgya lnga bcu rtsa gsum yod de /
dge slong pha la pham pa bzhi /
lhag ma bcu gsum /
spang ltung sum cu /
ltung byed 'ba' zhig pa dgu bcu /
sor bshags bzhi /
nyes byas brgya dang bcu gnyis rnams su yod pa'i phyir /
dge slong ma'i ltung ba la sum brgya dang drug cu rtsa bzhi yod de /
dge slong ma la pham pa brgyad /
lhag ma nyi shu /
spang ltung sum cu rtsa gsum /
ltung byed 'ba' zhig pa brgya dang brgyad cu /
sor bshags bcu gcig /
nyas byas brgya dang bcu gnyis rnams su yod pa'i phyir /
yang ltung ba la sde tshan gyi sgo nas dbye na lnga yod de /
pham pa'i sde dang /
lhag ma'i sde dang /
ltung byed kyi sde dang /
sor bshags kyi sde dang /
nyes byas kyi sde rnams su yod pa'i phyir te /
lung lnga tshan pa las| nyes pa ni lnga ste /
pham pa dang /
lhag ma dang /
ltung byed dang /
sor bshags dang /
nyes byas so / /
zhes dang /
rgya cher 'grel las /
ltung ba sde lnga ni /
pham par gyur pa'i sde dang /
dge 'dun lhag ma'i sde dang /
ltung byed kyi sde dang /
sor bshags kyi sde dang /
bslab pa'i sde dang /
zhas pa dang /
'dul ba bsdu ba las /
ltung ba'i sde tshan rnam lnga ste / /
de la bslab bya rnam pa bzhi /
zhes pa dang /
'od ldan las /
ltung ba rags lnga dag tu 'jug par byed pa yin pa'i phyir /
zhes gsungs pa'i phyir /
byas pa la kho na re /
ltung ba la pham pa'i sde la sogs pa lnga 'byed pa mi 'thad par thal /
sbom po de de lnga po gang rung du ma 'dus pa'i phyir /
zer na ma grub ste /
sbom po la pham pa'i sder gtogs kyi sbom po dang /
lhag ma'i sder gtogs kyi sdom po gnyis su yod cing /
dang ba pham pa'i khongs su 'dus /
phyi ma lhag ma'i khongs su 'dus pa yin pa'i phyir /
dang po grub ste /
sbom po de la pham pa'i sbyor sbom dang /
lhag ma'i sbyor sbom gnyis su 'dus pa'i phyir /
rnam 'byed las /
nyes pa sbom po ni gnyis te /
pham pa las byung ba dang /
dge 'dun lhag ma las byung ba'o / /
zhes pa dang /
nyis pa sbom po ji ltar bshags par bgyi /
nye bar 'khor nyes pa sbom po ni bzhi po 'di dag yin te /
pham par 'gyur bas kun nas bslangs pa lci ba dang /
pham par 'gyur bas kun nas bslangs pa yang ba dang /
dge 'dun lhag mas kun nas bslangs pa lci ba dang /
dge 'dun lhag mas kun nas bslangs pa yang ba'o / /
zhes dang /
rgya char 'grel las /
dge 'dun lhag ma'i sde tshan du gtogs pa'i dngos gzhi 'am nyes pa sbom pa'am /
nyes byas lhag par spyod na yang nyes byas so / /
zhes gsungs pa'i phyir /
der ma zad bsnyen par ma rdzogs pa'i @# / /
ltung ba rnams kyang ltung ba sde lnga'i nang du 'dus pa yin te /
Tik chen rin chen phreng ba las /
de bzhin du dge tshul la sogs pa'i nyes pa rnams kyang 'du ba yin te /
zhes gsungs pa'i phyir /
kho na re /
ltung ba la sde lngar 'dus pa de mi 'thad par thal /
ma nges pa'i sde de sde lnga po gang rung du ma 'dus ba'i phyir zer na /
rtags ma grub ste /
ma nges pa de la gsum du ma nges pa dang gnyis su ma nges pa gnyis yod cing /
dge slong gis bud med dang dben pa skyabs yod du 'dom gang gi nang du 'dod pa bsten rung du gnas pa de la pham pa dang /
lhag ma dang /
ltung byed gsum po gang rung zhig ni byung la /
gang byung ma nges pa'i gnas skabs kyi ltung ba de /
pham pa lhag ma ltung byed gsum po gang rung du 'dus pa'i ltung ba yin pas na /
de gsum gang rung gi phyir bcos byed du 'jug dgos pa'i rgyu mtshan gyis de 'dra ba'i ltung ba pham pa lhag ma ltung byed gsum gang rung gi khongs su 'dus /
yang dge slong gis dben pa skyabs yod du bud med dang 'dom gang gis bar bcad pa 'khrig pa bsten mi rung bar gnas pa la lhag ma dang ltung byed gang rung zhig ni byung /
gang byung ma nges pa'i gnas skabs kyi ltung ba de /
lhag ma dang ltung byed gang rung gi sgo nas phyir bcos byed du 'jug dgos pa'i rgyu mtshan gyis de 'dra'i ltung ba de lhag ma dang ltung byed gang rung gi nang du 'dus pa yin pa'i phyir /
'dul ba bsdu ba las /
ma nges pa gang yin pa de ni pham pa la sogs pa de dag nyid du ci rigs par 'dus par rig par bya'o / /
zhes gsungs pa'i phyir dang /
ltung ba byung ba la ltung ba de pham pa la sogs pa gang byung ba de'i 'du shes kyi sgo nas bshags dgos pa'i phyir te /
mdo rtsa ba las /
ltung ba byung ba la 'du shes ji lta ba bzhin du bshags par bya'o / /
zhes gsungs pa'i phyir /
gnyis pa bsdu ba la /
dngos dang bcas rang gi khyad par la dpyad pa gnyis las /
dang po ni /
dge slong gi rten la bcas pa'i ltung ba la gtso che ba'i sgo nas bsdu na /
'du shes gtso che ba'i ltung ba dang /
dngos po gtso che ba'i ltung ba gnyis su 'dus pa yin te /
'od ldan las /
bslab pa'i gzhi ni gnyis te /
'du shes gtso bor bya ba dang /
dngos po gtso bor bya ba'o / /
zhes gsungs pa'i phyir /
des na pham lhag dang po gnyis ni /
dngos po gtso che ba'i ltung ba yin te /
de gnyis 'du shes ma 'khrul ba la bltos mi dgos pa'i phyir /
lhag ma gzhan rnams 'du shes gtso bor gyur pa'i ltung ba yin te /
de rnams 'du shes ma 'khrul ba la bltos dgos pa'i phyir /
yang ltung ba de sbyor ba'i sgo nas bsdu na /
sbyor ba rgyun ldan gyi ltung ba dang /
de ma yin pa'i ltung ba gnyis su 'dus te /
lung gcig las 'phros pa las /
ltung ba ni gnyis te /
na re ba dang skad cig ma'o zhes gsungs pa'i phyir /
de yang srog gcod kyi ltung ba dang po yin /
reg pham gnyis pa yin /
yang ltung ba de rnams ngo bo'i sgo nas bsdu na mi dge bar gyur pa'i ltung ba dang /
lung ma bstan gyi ltung ba gnyis su 'du ste /
pham pa bzhi po de dang po dang /
dgra bcom pa'i rgyud kyi ltung ba de gnyis pa yin pa'i phyir te /
dgra bcom pa'i rgyud la mi dge ba med pa'i phyir /
yang ltung ba de rnams mthar thug gi sgo nas bsdu na /
mthar thug 'phen pas 'grub pa'i ltung ba dang /
de 'phen pas mi 'grub pa'i ltung ba gnyis su 'du zhing /
srog gcod kyi pham pa dang po yin te /
de'i mthar thug gi yan lag yid kyi kun slong tsam la brten nas 'grub cing /
de 'grub pa 'du shes la mi bltos pa'i phyir /
mi tshangs spyod kyi pham pa de gnyis pa yin te /
de'i mthar thug gi yan lag yid kyi kun slong tsam la brten nas mi 'grub par rten gyi gang zag gi lus shes kyis bde ba myong zhing /
yid shes kyis bdag gir byas pa la brten nas 'grub pa'i phyir /
yang ltung ba sde lnga po de gzhi'i sgo nas bsdu na /
gzhi sems can la brten pa'i ltung ba dang gzhi sems can ma yin pa la brten pa'i ltung ba gnyis su 'du zhing /
srog gcod kyi ltung ba lta bu dang po dang /
me reg gi ltung ba lta bu gnyis pa yin no / /
yang ltung ba sde lnga po de byed pa'i sgo nas bsdu na /
rang nyid kyi bsgrub dgos pa'i ltung ba dang /
gzhan la btsal yang 'grub pa'i ltung ba gnyis su 'du shing mi tshangs spyod kyi pham pa lta bu dang po dang /
ma byin len dang srog gcod kyi pham pa lta bu gnyis pa yin no / /
yang ltung ba sde lnga po de 'byung ba'i sgo nas bsdu na /
lus kyi ltung ba dang /
ngag gi ltung ba gnyis su 'du /
yang ltung ba sde lnga po de bya ba'i sgo nas bsdu na /
bya byar rung ba mi byed pa'i ltung ba dang /
bya mi rung ba byed pa'i ltung ba gnyis su 'du zhing /
gso sbyong mi byed pa'i ltung ba de dang po dang /
phyi dro'i kha zas zos pa'i ltung ba de gnyis pa yin no / / / /
gnyis pa bcas rang gi khyad par bshad pa 'di la /
bshad bya'i lung 'god pa dang /
lung gi don bshad pa gnyis las /
@# / /
dang po ni /
lung gtam gyi gzhi las /
dge ba'am mi dge ba'am /
lung du ma bstan pa zhes 'dri na /
mi dge ba dang lung du ma bstan par brjod par bya'o / /
lung du bstan pa gang zhe na bcom ldan 'das kyis zhes sogs dang /
mdzod 'grel las /
ji ltar na myos par 'gyur ba zhes sogs dang /
rnam 'byed 'grel las /
rang bzhin gyi kha na ma tho ba dang bcas pa ni /
sems nyon mongs pa can las byung ba yin te /
ngo bo nyid kyi skyon chags pa'i phyir ro / /
bcas pa'i kha na ma tho ba dang bcas pa ni /
sems nyon mongs pa can las byung ba ma yin par bcas pa'i dbang gis bkag pa'o / /
zhes gsungs pa'i phyir /
gnyis pa la lung dang po'i don ni /
ltung ba la dge mi dge lung bstan gsum ji ltar yod ces 'dri ba la /
de la mi dge ba dang lung ma bstan yod kyi dge ba med ces bstan /
'o na lung ma bstan gyi ltung ba dang lung du bstan pa'i ltung ba gang zhe na /
bcas pa khyad du bsad nas de las 'das pa'i ltung ba ni rang bzhin gyi ltung ba yin te /
lung du bstan pa'i ltung ba yin pa'i phyir /
bcas pa khyad du ma bsad par ma bsams par bcas pa las 'das pa'i ltung ba ni bcas rkyang gi ltung ba dang /
lung ma bstan gyi ltung ba gnyis ka yin no zhes bstan /
lung gnyis pa'i don ni /
lung tshig dang pos myos 'gyur 'thung ba'i ltung ba de bcas rkyang gi ltung ba yin par ji ltar bshad ces dris pa la tshig gnyis pa'i de chos can /
de yin te /
ltung gang zhig /
rang bzhin gyi ltung ba ma yin pa'i phyir zhes bstan /
de'i rgyu mtshan ci yin zhes dris pas tshig bar ma gnyis kyi de de ma yin te /
rang bzhin gyi ltung ba ni nyon mongs pa can mi dge ba'i sems kyis kun nas slangs pa yin la /
myos 'gyur 'thung ba'i tshe bcas pa khyad du ma bsad par mang po mi 'thung snyam du gnyen po'i blos 'thung ba zhig srid pa'i phyir zhes bstan /
'o na nyon mongs can mi dge ba'i sems kyis kun nas slangs pa dang ma slangs pa'i ltung ba de ji lta bu zhe na /
tshig tha ma gnyis kyis bcas pa khyad du bsang nas de las 'das pa'i ltung ba de lung du bstan pa'i ltung ba dang /
rang bzhin gyi ltung ba dang mi dge ba'i ltung ba rnams su bstan /
ma bsam par bcas pa las 'das pa'i ltung ba de lung ma bstan gyi ltung bo dang bcas rkyang gi ltung bar bstan to / /
lung gsum pa'i don i bcas pa khyad du bsad nas 'das pa'i ltung ba de /
nyon mongs can gyi mi dge bas kun nas slangs pa'i ltung ba yin te /
de'i ngo bo mi dge ba yin pa'i phyir zhes pa dang /
bcas pa khyad du ma bsad cing mi dge bas kun nas ma slangs pa'i ltung ba de /
bcas rkyang gi ltung ba yin no zhes bstan /
rang bzhin gyi kha na ma thob dang bcas pa zhes pas ni /
ltung ba de dang de'i rgyu tshogs bstan /
des na rang gi yan lag rkyen dgos la bltos te gnang ba med pa'i rigs su gnas pa'i ltung ba de /
rang bzhin gyi ltung ba'i ngo bo yin /
rang gi yan lag rkyen dgos la bltos te gnang ba yod pa'i rigs su gnas pa'i ltung ba de bcas rkyang gi ltung ba'i ngo bo yin /
rnam pa gcig tu na lung du bstan pa'i ltung ba de rang bzhin gyi ltung ba'i ngo bo yin /
lung du ma bstan pa'i ltung ba de bcas rkyang gi ltung ba'i ngo bo yin /
de ltar byas na rang bzhin gyi ltung ba dang /
mi dge bar gyur pa'i ltung ba dang /
lung du bstan pa'i ltung ba gsum don gcig /
bcas pa'i ltung ba dang /
lung du ma bstan pa'i ltung ba gnyis don gcig /
gsum pa ngo bo bshad pa la dngos dang /
ltung ba 'grub pa la rnam par rig byed la bltos dgos mi dgos la dpyad pa /
sdig ltung gnyis ngo bo gcig dang tha dad gang rung la dpyad pa dang gsum las /
dang po ni /
spyir ltung ba de la mi dge bar gyur pa'i ltung ba dang /
lung ma bstan gyi ltung ba gnyis yod la /
dang po la yang kho rang du gyur pa'i rnam mar rig byed kyi gzugs dang /
kho rang du gyur pa'i rnam par rig byed ma yin pa'i gzugs gnyis yod de /
lung gtam gyi gzhi las /
ltung ba ni rnam par rig byed ces kyang bya la /
rnam par rig byed ma yin pa zhes kyang bya'o / /
zhes pa dang /
mdzod las /
'chal ba'i tshul khrims mi dge'i gzugs / /
de spong tshul khrims rnam gnyis so / /
zhes gsungs pa'i phyir /
de yang rkang pa phyi mas tshul khrims la rnam par rig byed kyi gzugs dang /
rnam par rig byed ma yin pa'i gzugs gnyis su yod par bstan to / /
yang ltung ba thams cad bsdu na mi dge ba'i ltung ba dang lung ma @# / /
bstan gyi ltung ba gnyis su 'du ste /
lung gtam gyi gzho las /
dge ba'am mi dge ba'am /
lung du ma bstan pha zhes 'dri ba la mi dge ba'am lung du ma bsten par brjod par bya'o / /
zhes gsungs pa'i phyir /
yang bsam bzhin du sangs rgyas kyis bcas pa dang 'gal ba'i ltung ba ni mi dge bar gyur ba'i ltung ba dang /
ma bsam par sangs rgyas kyis bcas pa dang 'gal ba'i ltung ba ni lung ma bstan gyi ltung ba yin te /
lung gtam gyi gzhi las /
lung du bstan pa gang zhe na /
gang bcom ldan 'das gyis bslab pa bcas pa las bsam bzhin du 'da' bar byed pa ni lung du bstan pa'o / /
lung du ma bstan pa gang zhe na /
bcom ldan 'das kyis bslab pa bcas pa las /
ya bsam par 'das pa ni lung du ma bstan pa zhes bya'o / /
zhes gsungs pa'i phyir /
yang ltung ba de la lus kyi ltung ba dang /
ngag gi ltung ba gnyis yod de| so thar gyi sdom pa yin na lus ngag gang rung gi las yin dgos pa'i phyir /
de yin na lus ngag gang rung gi kun nas spangs pa'i mi dge ba 'gog byed yin dgos pa'i phyir /
'od ldan las /
ltung ba'i rang bzhin ci zhe na /
lus kyi de dang ngag gi de las 'das pa'i rang bzhin can no / /
ci ste yid kyi thal ba'i rang bzhin ci'i phyir ltung ba ma yin zhe na /
yid kyi sdom pa la so sor thar pa'i sdom pa nyid med pa'i phyir /
so sor thar pa'i sdom pa ni spong ba bdun gyi mtshan nyid can yin te /
lus kyi rnam pa gsum ngag gi rnam pa bzhi zhes bya bar nges pa'i phyir /
zhes gsungs pa'i phyir /
kha cig /
lung de'i don du bsam nas yid kyi ltung ba med zer na mi 'thad de /
yid kyi sdom pa'i ltung ba yod pa'i phyir /
yid kyi bsdam bya'i nyes byas yod pa'i phyir te /
yid kyi bsdam bya'i nyes byas de de phyin chad de'i gzhi la mi 'jug snyam du yid kyi bsdams pas de 'dag pa'i phyir te /
mdo rtsa ba las /
de ni bsdams pa tsam gyis ltung ba las ldang ngo / /
zhes gsungs pa'i phyir /
gang bde byed do / /
gnyis pa ltung ba 'grub pa rnam par rig byed la bltos dgos mi dgos la dpyad pa ni /
ltung ba la bya ba bya rigs pa ma byas pa'i ltung ba dang /
bya ba bya mi rigs pa byas pa'i ltung ba dang gnyis yod pa las /
rab byung gi gso sbyong ma byas pa dang po yin cing /
de grub pa rnam par rig byed la nges par mi bltos te /
rab byung gi gso sbyong ma byas pa tsam gyis de 'grub pa'i phyir te /
lung las btsun pa sems 'ba' zhig la ltung bar 'gyur ba mchis sam yod de gso sbyong mi byed pa'o / /
zhes gsungs pa'i phyir /
des na lus ngag gi ltung ba ni rnam par rig byed la bltos pa yin te /
lus kyi ltung ba lus kyi rnam par rig byed la bltos /
ngag gi ltung ba ni ngag gi rnam par rig byed la bltos pa yin te /
zhu Tik las /
lus ngag gi byed pa med na rnam par rig byed med la /
de med na ltung ba med pa'i phyir /
zhes gsungs pa'i phyir /
gsum pa ni /
sdig pa de phyir bcos kyis 'dag par mi nus par /
stobs bzhi'i bshags pa'i sgo nas 'dag par byed tshul gsungs pa ni /
gtso che ba la dgongs pa yin te /
khyim pa'i sdig pa de ltar yin pa la dgongs pa'i phyir /
khyim pa'i sdig pa de stobs bzhi'i bshags pas 'dag pa ma gtogs phyir bcos kyis 'dag tshul gang nas kyang ma gsungs pa'i phyir /
sdig pa phyir bcos kyi 'dag par mi nus kyang /
de yin na phyir bcos kyis 'dag par mi nus pas ma khyab ste /
rab byung gi rgyud kyi ltung bar gyur pa'i sdig pa de| phyir bcos kyi 'dag pa'i rigs can yin pa'i phyir /
des na sdig ltung gnyis ngo bo gcig yin te /
de gnyis kyi gzhi mthun yod pa'i phyir te /
rgya cher 'grel las /
mtshams med pa gsum po pha bsad pa dang ma bsad pa dang /
dgra bcom pa bsad pa dag gi bskur ba 'debs pa de la ni /
dge 'dun lhag mar 'gyur te /
de gsum pham par 'gyur ba'i phyir ro / /
mtshams med pa gnyis po dge 'dun gyi dbye na byed pa dang de bzhin gshegs pa la ngan sems kyis khrag phyung ba dag gi bskur ba 'debs pa de la ni nyes byas su 'gyur ro / /
de gnyis sbom po yin pa'i phyir /
zhes pa dang /
bam lnga las /
kha na ma tho ba zhes bya ba ni sdig pa'i mtshan nyid 'dzin pa'i phyir ro / /
zhes pa dang /
tshig ler /
bsed na ngan 'gror 'gro ba yi / /
sdig pa sbom po thob par 'gyur /
zhes pa dang /
de'i Tikar /
phas pham pa byung na ngan song gsum du skye bar 'gyur ba dang bzhin du @# / /
nyes pa sbom po 'byung la tshul bzhin du ma bshags na yang ngan sang du lhung bar 'gyur ro zhes bya ba'i don to / /
zhes gsungs pa'i phyir /
de ltar ma yin na rten gyi gang zag dge slong gcig nyid kyis bsad bya'i mi de bsad pa de'i tshe /
de'i rgyud la bsad bya mi bsad pa'i srog gcod pa'i las lam rdzas tha dad pa gnyis cig car du 'byung bar thal /
de'i tshe de la brten pa'i pham pa dang sdig pa gnyis 'byung la de gnyis ngo bo rdzas gzhan yin pa'i phyir te /
sdig ltung ngo bo rdzas gzhan yin pa'i phyir /
zhes pa ni /
Tik chen rin chen phreng pa las /
gzhan yang sdig ltung ngo bo tha dad na /
mi gcig bsad na rten gcig la las lam rdzas tha dad pa gnyis 'byung bar 'gyur /
zhes pa'i don yin no / /
bzhi pa mtshan nyid ni ston pa sangs rgyas kyis bcas pa las 'das pa'i nyes byas de ltung ba'i mtshan nyid yin la /
de ni Tik chen rin chen phreng ba las /
ltung ba'i mtshan nyid ston pas bcas pa las 'das pa'i rab byung gi kha na ma tho ba'o / /
zhes bya ba'i don du mdzad do / /
rnam pa gcig tu na stan pas bcas pa dang 'gal ba'i rab byung gi rgyud kyi kha na ma tho bar dmigs pa de /
rab byung gi ltung ba'i mtshan nyid yin /
dge slong gi sdom pa dang 'gal bar zhugs pa'i dngos gzhi yongs rdzogs kyi ltung ba gang zhig /
lhag ma'i ltung ba man chad las lci ba'i rigs su gnas pa de /
pham pa'i mtshan nyid yin /
yang na bsnyen rdzogs kyi rgyud kyi dngos gzhi'i ltung ba gang zhig /
rang nyid 'dag byed chad pa'i las kyis bslab pa sbyin pa la ltos pa'i rigs su gnas pa'i de /
pham pa'i mtshan nyid yin /
mtshan nyid dang po'i dbang du byas na da'i tshig zur gyi dge slong gi sdom pa dang 'gal bar zhugs pa zhes bas pham 'dra'i de pham pa yin pa gcod /
dngos gzhi yongs rdzogs zhes pas pham pa'i sbyor sbom pham pa yin pa gcod /
de man gyis lhag ma'i ltung ba pham pa yin pa gcod /
bsnyen rdzogs kyi sdom pa dang 'gal bar zhugs pa'i dngos gzhi yongs rdzogs kyi ltung ba gang zhig /
pham pa las yang zhing ltung byed man chad las lci ba'i rigs su gnas pa'i ltung ba de lhag ma'i ltung ba'i mtshan nyid yin /
de gang zhig lhag ma'i ltung ba las yang zhing sor bshags las lci ba'i rigs su gnas pa'i ltung ba de /
ltung byed kyi mtshan nyid yin /
de gang zhig ltung byed las yang zhing nyes byas las lci ba'i rigs su gnas pa'i ltung ba de /
sor bshags kyi ltung ba'i mtshan nyid yin /
ltung ba sde lnga'i nang tshan gang zhig /
sor bshags las yang ba'i ltung ba'i rigs su gnas pa'i ltung ba de /
sde lnga'i nang tshan du gyur pa'i nyes byas kyi mtshan nyid yin /
de yin na bsnyen rdzogs kyi sdom pa dang 'gal bar zhugs pas ma khyab ste /
dge tshul gyi ltung ba yang dar 'dus pa'i phyir /
yang na dge slong gi rgyud kyi dngos gzhi'i ltung ba gang zhig /
ngo bo'i sgo nas pham pa las yang zhing ltung byed las lci ba'i rigs su gnas pa'i ltung ba de /
lhag ma'i mtshan nyid yin zhes pa nas /
gzhan 'dra ba la sor bshags las yang ba'i rigs su gnas pa'i ltung ba de /
dge slong gi ltung bar gyur ba'i bslab bya'i nyes byas kyi mtshan nyid yin no / /
lnga pa rgyu bshad pa la /
thun mong ba'i rgyu bshad pa dang /
so so'i rgyu bshad pa gnyis las /
dang po ni /
ltung ba'i rgyu la mi shes pa'i gti mug /
bag med pa'i sems byung /
nyon mongs mang ba /
bslab pa la ma dad pa'i sems byung rnams su yod de /
'phags pa thags med kyis /
bya ba mi byed pa dang ni / /
mi bya ba ni byed pa'i phyir / /
mi sbyor ba dang sbyar bcas las / /
ltung ba'i nyes pa 'byung bar 'gyur / /
de yi rgyu yang rnam bzhi ste / /
mi shes ba dang bag mad dang / /
nyon mongs mang dang ma gus pa'o / /
zhes gsungs pa'i phyir /
de yang mi shes pa de la yang /
de kho na nyid la rmongs pa'i de /
las 'bras la rmongs pa'i de /
rab byung gi bya ba dang /
bya ba ma yin pa la rmongs pa'i de dang gsum yod pa las /
dang po'i gnyen por mngon pa'i sde snod la brten nas gang zag gi bdag gis stong pa'i de kho na nyid kyi don sems dgos so / /
gnyis pa'i gnyen par mdo sde las brgya pa dang 'dzangs blun sogs la brten nas las rgyu 'bras sems dgos so / /
gsum pa'i gnyen por 'dul ba'i sde snod dgongs 'grel dang bcas pa la brten nas so thar gyi sdom pa'i bslab bya'i gnas phra rags rnams la sems dgos so / /
yang zag @# / /
bcas kyi mi dge ba'i chos la sems mi bsrung ba ni bag med yin cing de la sems bsrung ba ni bag yod yin no / /
ma gus pa la spyir bla ma la ma gus pa dang khyad par mkhan slob la ma gus pa gnyis las /
de gnyis kyi gnyen por ni de rnams bsten pa'i phan yon dang /
ma bsten pa'i nyes dmigs bsams pa yin /
gnyis pa ltung ba so so'i rgyu ni rang rang gi skabs su 'chad do / /
drug pa grangs nges ni /
bsnyen rdzogs kyi rgyud kyi dngos gzhi'i ltung ba de ltung ba sde lngar grangs nges te /
de'i bcas pa la lngar grangs nges pa'i phyir /
de'i bcas pa la lnga po de tsam gyis dgag bya khegs shing /
bsgrub bya sgrub nus pa yin pa'i phyir /
bdun pa go rim ni /
ltung ba sde lnga bo chad pa lci rim gyi dbang du byas nas bstan /
pham pa bzhi ni bcom ldan 'das kyis bcas pa'i rim pa dang mthun par bstan /
dge 'dun lhag ma man chad phal cha ba yang bcas pa'i go rim dang mthun par bstan to / /
brgyad pa sgra bshad pa la /
thun mong ba'i sgra bshad pa dang so so'i sgra bshad pa gnyis las /
dang po ni /
rten gyi gang zag ngan song du ltung bar byed pas na ltung ba /
skyes bu dam pas smad pa'i gnas yin pas na kha na ma tho ba /
tshul khrims kyi mi mthun phyogs yin pas na 'chal tshul /
legs par ma byas shing nyes par byas pas na nyes byas zhes bya'o / /
gnyis pa ni /
spang byas gnyen po pham par byas pas na pham pa zhes bya ste /
gzhi 'grel las /
pham par gyur pa zhes bya ba ni /
nyon mongs pas zil gyis mnan pa'i phyir /
zhes gsungs pa'i phyir /
'dag byed dge 'dun la rag las shing /
sdom pa'i lhag ma tsam lus pas na lhag ma /
ngan song du ltung ba'i byed las dang ldan pas na ltung byed /
rang bshags pa'i tshe rgyur 'gyur gyi dngos po de spang dgos pa'i ltung ba yin pas na spang ltung zhes bya /
smre sngags bton cing so sor bshags dgos pas na sor bshags /
legs par ma byas shing nyes par byas pas na nyes byas zhes bya'o / /
gnyis brten gyi gang zag la ltung ba de dang de'i dngos gzhi 'byung ba la sdom pa gso rung yan chad dang ldan pa /
bslab pa bcas pa dang 'brel ba /
bsam pa rang bzhin du gnas pa rnams dgos so / /
gzugs gzhan du ma bsgyur ba dang /
gzugs mi snang bar ma byas pa dang /
mtshan ma gyur pa rnams ltung ba 'ga' zhig la dgos kyang ltung ba 'ga' zhig la mi dgos pa yod kyi /
dper na gzugs stag gi gzugs su bsgyur ba'i dge slong gi rgyud la /
dge slong yin snyam pa'i 'du shes dang ldan pa'i dge slong des /
sde lnga'i gzhi la zhugs na sde lnga'i dngos gzhi ji lta ba bzhin skyed pa yin pa'i phyir /
mdo rtsa ba las /
'gro ba gzhan gyi rnam pa bsten pa na /
dge slong gi 'du shes yod pa la'o / /
zhes gsungs pa'i phyir /
gsum pa bsdus don bshad pa ni /
spyir rnam 'byed kyi gzhung 'di dag ltung ba rnam gzhag dang ltung byed dang bslab bya gsum gyi sgo nas 'chad dgos te /
bam lnga las /
ltung ba rnam par gzhag pa ni /
bsam pa dang sbyor ba'i sgo nas dngos gzhi dang sbyor ba dang sbyor ba ci rigs par rnam par bzhag go /
zhes gsungs pa'i phyir /
des na rten gyi yan lag 'di la yan lag gi mtshan nyid dang sel ba gnyis las /
de'i mtshan nyid ni de'i yan lag gi ngo bo la 'dod cing /
yan lag 'di la yang gzhi'i yan lag /
bsam pa'i yan lag /
sbyor ba'i yan lag /
mthar thug gi yan lag dang bzhi yod pa las de rnams ni 'og tu rang rang gi skabs su 'chad do / /
gnyis pa sel ba ni /
kho na re /
ltung ba de dang de 'byung ba la yan lag thams cad tshang dgos sam zhe na mi dgos te /
'du shes dang sbyor ba'i yan lag ma tshang kyang ltung ba 'ga' zhig gi dngos gzhi 'byung ba yod pa'i phyir /
byas pa la kho na re /
de ltar yod pa mi 'thad de /
rgyu med par 'bras bu mi 'byung ba'i phyir zer na /
skyon med de /
spyir btang dmigs bsal mdzad nas bcas pa mdzad pa yin pa'i phyir /
dper na mkhan po med par dar chog la brten nas bsnyen rdzogs kyi sdom pa skye ba yod pa dang /
dgra bcom pa 'ga' zhig gi rgyud la slar yang nyon mongs skye ba yod pa'i dpe nyid yin no / /
des na sel ba'i rnam gzhag bshad pa la /
ngo bo bshad pa /
sgra bshad pa /
dbye ba bshad pa /
cir 'gyur rtsi ba dang bzhi las /
dang po ni /
ltung ba de dang de skyed pa'i yan lag 'ga' zhig tshang yang de skyed pa'i yan @# / /
lag rdzogs par ma tshang ba'i cha de de'i sel ba'i ngo bo yin /
rnam pa gcig tu na ltung ba rang rang gi yan lag 'ga' zhig tshang 'ga' zhig ma tshang ba yang yin /
ltung ba gzhan gyi dngos gzhi la sogs pa'i gzhir ma bzhag pa yang yin pa'i gzhi mthun pa de de'i ngo bo yin /
des na sel ba zhes pa bshad pa'i gzhil gzung /
gang gis sel na yan lag gcig ma tshang bas sel lo / /
gang gi steng du sel na yan lag gcig ma steng du sel lo / /
gang sel na dngos gzhi ji lta ba bzhin skyed pa de sel /
gnyis pa sgra bshad pa la /
ci'i phyir sel zhes bya na ltung ba rang rang gi yan lag 'ga' zhig tshang /
'ga' zhig ma tshang bas dngos gzhi lta ba bzhin skyed pa de sel ba'i rgyu mtshan gyis de ltar brjod pa yin no / /
gsum pa ni sel ba la dbye na /
gzhi'i yan lag gi sel ba /
bsam pa'i yan lag gi sel ba /
sbyor ba'i yan lag gi sel ba /
mthar thug gi yan lag gi sel ba dang bzhi yod de /
ltung ba de dang de skyed pa'i gzhi'i yan lag 'ga' zhig tshang /
de'i yan lag rdzogs par ma tshang ba'i cha de dang po'i mtshan nyid yin /
de la dbye na /
rten gyi yan lag gi sel ba dang /
yul gyi yan lag gi sel ba gnyis yod /
dang po la yang /
bslab pa'i yan lag gi sel ba dang /
bsam pa'i yan lag gi sel ba gnyis yod pa las /
dang po ni /
rab byung gi sdom pa dang mi ldan pa'i skyes bu dang /
rtsa ltung 'chab bcas byung ba'i skyes bu ni ltung ba sde lnga'i yan lag tu gyur pa'i bslab pa'i yan lag gi sel ba yin te /
de gnyis la ltung ba sde lnga'i dngos gzhi rdzogs par mi 'byung ba'i phyir /
gnyis pa bsam pa'i yan lag gi sel ba de la 'du shes dang kun slong gnyis yod /
smye ba sogs bsam pa so na mi gnas pa rnams ltung ba sde lnga skyed pa'i bsam pa'i yan lag tu gyur pa'i sel pa ma yin pa'i phyir /
de rnams la bslab pa'i bcas pa ma mdzad pa yin pa'i phyir /
gnyis pa 'du shes kyi yan lag la 'du shes ma 'khrul ba ni /
ma byin len lta bu'i 'du shes ma 'khrul ba yan lag tu dgos pa'i ltung ba rnams kyi 'du shes kyi yan lag tu gyur pa'i sel ba yin kyang| mi tshangs spyod la sogs pa'i ltung ba skyed pa'i sel ba'i yan lag ma yin te /
mi tshangs spyod kyi ltung ba skyed pa 'du shes ma 'khrul ba la bltos mi dgos pa'i phyir te /
mi tshangs spyod kyi ltung ba de dngos po gtso che ba'i ltung ba yin pa'i phyir /
ltung ba skyed pa'i sbyor ba'i yan lag 'ga' zhig tshang yang /
de rdzogs par ma tshang ba'i cha de de'i sbyor ba'i sel ba'i ngo bo yin /
ltung ba dngos gzhi skyed pa'i yan lag 'ga' zhig tshang yang de rdzogs par ma tshang ba'i cha de de'i dngos gzhi'i sel ba'i ngo bo yin /
kha cig /
ltung ba de skyed pa'i yan lag 'ga' zhig ma tshang ba'i cha de ltung ba de'i sel ba'i ngo bo yin zer na /
bcas ldan dge slong gis dud 'gro bsad pa de chos can /
srog gcod kyi pham pa'i yan lag 'ga' zhig ma tshang ba yin par thal /
de'i sel ba yin pa'i phyir /
khyab pa khas /
rtags grub ste /
de'i yul gyi sel ba yin pa'i phyir te /
de la srog gcod kyi pham pa 'byung ba la yul gyi yan lag tsam ma tshang ba yin pa'i phyir /
de 'byung ba la mi yin pa zhig dgos pa'i phyir te /
mdo rtsa ba las /
mi'am mir chags pa'o / /
zhes gsungs pa'i phyir /
'dod mi nus te /
rten gyi yan lag tshang ba yin pa'i phyir /
bzhi ba cir 'gyur bshad pa la| dngos dang /
sbom po'i ltung ba'i rnam gzhag bye brag tu bshad pa gnyis las /
dang po lan smad du 'gyur tshul /
ches na smad du 'gyur tshul /
gzhan du 'gyur tshul /
ltung med du 'gyur tshul dang bzhi las /
dang po ni /
ltung ba de skyed pa'i yan lag phal cher tshang gcig gam gnyis tsam lus pa'i sel ba la ltung ba de'i na smad du 'gyur ba yin te /
dper na bam lhag gi na smad la sbom po 'byung /
ltung byed dang sor bshags kyi na smad la nyes byas 'byung /
nyes byas kyi na smad la nyes byas phra mo 'byung ba yin pa'i phyir /
gnyis pa ni /
ltung ba de skyed pa'i yan lag phal cher tshang gsum tsam lus pa'i sel ba la /
ltung ba de nyid ches na smad du 'gyur te /
dper na pham lhag gi ches na smad la nyes byas sbom po'i ltung ba dang ltung byed dang sor bshags gsum gyi ches na smad la nyes byas phra mo 'byung /
nyes byas kyi ches na smad la nyes byas phra ba rnams 'byung ba yin pa'i @# / /
phyir| gsum pa gzhan du 'gyur tshul la sde tshan gzhan du 'gyur tshul /
bcas pa gzhan du 'gyur tshul /
gnas skabs gzhan du 'gyur tshul dang gsum yod pa las /
bcas ldan dge slong gis dud 'gro bsad pa la srog gcod kyi pham pa las sde tshan gzhan du 'gyur ba'i ltung byed kyi sde tshan du gyur pa'i ltung ba de /
sde tshan gzhan du gyur ba'i ltung ba yin /
yang bcas ldan dge slong gis dge slong rnam dag gcig la mthong thos dogs gsum med par sbyor ba mi gsal ba'i sgo nas lhag ma'i skur ba btab pas lhag ma'i skur 'debs kyi bcas pa las gzhan du gyur pa'i bag tsam gyi skur 'debs kyi ltung ba ni /
bcas pa gzhan du 'gyur tshul gyi ltung ba yin cing /
yang bcas ldan dge slong gis chags sems med par bud med la reg pa la reg pa'i lhag ma'i gnas skabs las gzhan du gyur ba'i ltung ba ni gnas skabs gzhan du 'gyur tshul gyi ltung ba yin no / /
bzhi pa /
ltung med du 'gyur tshul bshad pa la /
ltung ba dngos gzhi med pas ltung med du 'gyur tshul /
skabs der gtogs kyi ltung ba med pas ltung med du 'gyur tshul /
ltung ba rnam gzhag gi ltung ba med pas ltung med du 'gyur tshul /
ltung med du 'gyur tshul dngos bshad pa dang bzhi las /
bcas ldan dge slong gis rin thang ma tshang ba'i rdzas ma byin par len pa la ltung med du gsungs pa ni dang po yin te /
de la ma byin len gyi pham pa dngos gzhi mi 'byung yang de'i ltung ba 'byung ba'i phyir /
yang bcas ldan dge slong gis khyim bdag gcig la dus gcig tu 'bras lhung bzad gsum las lhag pa len pa'i ltung byed 'chad pa'i skabs su /
mdo rtsa ba las /
las su ma byas pa la yang ngo / /
zhes pas 'bras len pa'i las su ma gtogs pa'i rab byung gis khyim bdag la 'bras lhung bzed gsum blangs pa la ltung byed du gsungs pa ni gnyis pa yin te /
de la 'bras lhung bzad gsum las lhag pa blangs pa'i ltung byed de mi 'byung yang 'bras blangs pa'i lhung ba 'byung ba'i phyir /
yang reg pa'i lhag ma 'chad pa'i skabs su /
mdo rtsa ba las /
bdag gir mi byed pa la ni ltung ba med do / /
zhes bcas ldan dge slong gis bud med la reg pa'i bde ba bdag gir ma byas pa la ltung ba med par gsungs pa ni gsum pa yin te /
de la reg pa'i lhag ma'i ltung ba mi 'byung yang nyes byas 'byung ba'i phyir /
bzhi pa ltung med du 'gyur tshul dngos bshad pa la /
bcas rang gnyis ka'i sgo nas ltung med du 'gyur tshul dang /
bcas pa 'ba' zhig gi sgo nas ltung med du 'gyur tshul gnyis las /
rang bzhin gyi 'gro 'du nyal chag gi spyod lam rnag ga ba dang /
sangs rgyas kyi bcas pa ma mdzad gong gi las dang po dang /
sdom pa gtan ma blangs pa dang /
bsam pa rang bzhin du mi gnas pa dang /
ltung ba rang rang gi kun slong med pa dang /
sgrub mi nus pa'i rmi lam gyi gnas skabs sogs ni spyir btang la dang po yin kyang /
dmigs bsal la ni sdom pa gtan nas ma blangs pa'i skyes bu yin na /
rang rgyud la ltung ba ma 'byung bas ma khyab ste /
sdom pa gtan nas ma blangs pa'i bar ma rab byung gi rgyud la bar ma'i tshul khrims dang 'gal ba'i nyes byas yod pa'i phyir /
de'i rgyud la bar ma'i tshul khrims yod pa'i phyir /
gnyis pa la dgag bya med pas ltung med du 'gyur tshul /
bag yangs gnang ba'i sgo nas ltung med du 'gyur tshul /
sgrub mi nus pa'i sgo nas ltung med du 'gyur tshul| rkyen dgos la bltos te ltung med du 'gyur tshul dang bzhi las /
bcas ldan dge slong gis bye ma 'ba' zhig brko ba dang /
rtswa skam po gcod pa ni dang po yin /
sra brkyang gting ba'i skabs su 'chang bral 'jog gsum gyi ltung ba med pa dang /
zas yang yang za ba dang 'dus nas za ba'i ltung ba med pa dang /
dge 'dun la gnang ba zhus nas khang pa dang khang chen tshad las lhag pa rtsig tu rung ba rnams ni gnyis pa yin no / /
des na bag yangs de lung gang las gsungs ba shad pa dang /
gzhi gang las bya ba /
ched du bya ba gang gi phyir du bya ba /
cho ga gang gis bya ba /
sde pa bzhi po gang gi lugs yin bstan pa dang /
lnga las /
dang po ni /
lung phran tshegs las /
dge slong dag bslab pa'i gzhi phra mo dang /
phran tshegs gang yin pa de dag ni dge 'dun tshogs la skabs dbye zhing /
bde ba la reg par gnas par bya'o / /
zhes gsungs /
gnyis pa la kha cig /
ltung byad man @# / /
gyi ltung ba kho na la bag yangs kyi sgo nas ltung med du gnang ba yod cing /
lhag ma'i ltung ba la de ltar gnang ba med zer na /
phyi ma yod par thal /
khang ba khang chen rtsigs pa'i lhag ma'i ltung ba la de ltar gnang ba yod pa'i phyir /
des na pham pa ma gtogs lhag ma'i ltung ba man gyi bcas rkyang gi ltung ba la bag yangs kyi sgo nas ltung med du gnang ba yod kyang /
rang bzhin gyi ltung ba la de ltar gnang ba med de /
'phags pa thogs med kyis ltung ba phran tshegs zhes bya ba ni rang bzhin gyi kha na ma tho ba dang bcas pa ma gtogs so / /
zhes gsungs pa'i phyir /
gsum pa ni gang zag rlabs po che bstan pa la gzhug par bya ba dang /
dge 'dun gyi dbyen bzlum pa la sogs pa dgos pa bzhi'i phyir du bag yangs gnang ba yin te /
'phags pa thogs med kyis dge 'dun gyi dbyen spong ba dang /
gang zag rlabs po che bstan pa la 'jug pa'i don dang /
bstan pa 'phel bar bya ba dang /
dka' bas 'tsho ba spang ba'o zhes gsungs pa'i phyir /
bzhi pa cho ga gang gis bag yangs bya ba ni /
gsol bzhi'i las kyis bya ste /
thogs med kyis gsol ba dang bzhi'i las kyis bslab pa'i gzhi phran tshogs la bag yangs su byed do / /
zhes gsungs pa'i phyir /
lnga pa bag yangs de sde pa bzhi po de gang gi lugs yin bstan pa ni 'di gzhi thams cad yod par smra ba'i lugs yin te /
btsun pa ngo bo nyid med pas /
mdzad pa'i 'grel pa las /
thams cad yod par smra ba'i sde pa ni bslab pa'i gzhi phran tshegs phra mo kha cig la /
gal te dge 'dun tshogs pas bag yangs su byas na bag yangs su byas pa yin no / /
zhes gsungs pa'i phyir /
gsum pa sgrub mi nus pa'i sgo nas ltung med du 'gyur tshul ni /
mtha' 'khob tu 'dul ba 'dzin pa dang lnga las /
rab byung bsnyen rdzogs sgrub tu rung ba de yin /
bzhi pa rkyen dgos la ltos te der 'gyur tshul gnyis las /
rang bzhin gyi kha na ma tho ba bsrung ba dang /
dge sbyong gi tshul gyi 'bras bu sgrub pa dang /
srog gi bar chad bsrung ba gsum po gang rung dang bcas rkyang gi ltung ba 'ga' zhig bsrung ba gnyis nang 'dom na /
phyi ma las 'das kyang nyes med du gnang ba ni dang po yin no / /
dge sbyong tshul gyi 'bras bu sgrub pa ni /
dben par bsam gtan 'phel ba la lag nya sogs nyes med du gnang ba de yin /
srog gi bar chad bsrung ba de dang /
bsod nams kyi bar chad bsrung ba'i de dang /
longs spyod kyi bar chad bsrung ba gsum po gang rung dang bcas rkyang gi ltung ba 'ga' zhig bsrung ba nang 'dom na phyi ma las 'das kyang nyes med du gnang ba de gnyis pa yin no / /
des na nad pa rnams lus 'tsho ba'i phyir du phyi dro'i kha zas gnang ba dang /
dkon mchog mchod pa'i phyir du glu gar byed pa dang /
rdzas chud mi za ba'i phyir du rin po che la reg pa rnams rim pa bzhin du mtshan gzhi yin /
gnyis pa sbom po'i rnam gzhag bye brag tu bshad pa la spyir skabs 'dir pham lhag gnyis la yang spom po'i sgras bstan te /
lung ma mo las /
nyes pa spom po'i nyes pa spom po gang zhe na /
phas pham pa dang dge 'dun gyi lhag ma'o / /
zhes gsungs zhe na /
rnam pa gnyis kyi phyir na nyes pa sbom po zhes bya ste /
nyes pa sbom po yin pas na sbom po dang /
rang bzhin gyi nyes pa sbom po yin pas na nyes pa sbom po dang /
de ni nyes pa sbom po zhes bya'o / /
zhes gsungs pa'i phyir /
'dir ni dman pa sbom po ston par by3e dpa la /
'od ldan las /
de ltar byas na nyes pa sbom pa zhes bya ba'i sgra ni rnam pa gnyis su ston te /
ming du chags pa'i sgra dang /
yon tan gyi sgra'o / /
de la ming du chags pa'i sgra ni /
nyes pa chung ngu zhes bya ba'i don no / /
zhes sogs gsungs /
des na sbom po la /
mtshan nyid /
dbye ba /
bsdu ba /
ngo bo /
sgra bshad pa dang lnga las /
dang po ni /
sbom po'i rgyu tshogs tshangs pa'i rig byed las skyes pa'i rig byed dang rig /
byed ma yin pa ci rigs pas bsdus pa'i gzugs can gang zhig /
sbom po'i ming gi sgo nas phyir bcos bya dgos pa'i rigs su gnas pa'i ltung ba de /
ltung ba sbom po'i mtshan nyid yin no / /
gnyis pa ni /
de la dbye na pham pa'i khongs su gtogs pa'i sbom po lci ba dang /
yang ba gnyis /
lhag ma'i khongs su gtogs pa'i sbom po lci ba dang yang ba gnyis te bzhi yod /
de la rgyas par dbye na brgyad yod de /
pham pas kun nas slangs pa'i sbom po lci ba dang shin tu lci ba dang /
yang ba dang /
shin tu yang ba dang bzhi /
lhag ma la yang @# / /
de ltar du phye bas brgyad yod pa'i phyir te /
tshig le'ur byas pa las /
lci dang shin tu lci ba nyid / /
yang dang shin tu yang ba nyid / /
phas pham pas ni kun slangs pa'i / /
sbom po rnam pa bzhi yin no / /
skrag par mi byed lci ba ste / /
gzhan gyis de las 'bad pa yi / /
bzlog kyang mi nyan rab lcir shes / /
gzhan la khrel yod yang ba ste / /
rang nyid ngo tsha'i shin tu yang / /
bsam pa'i dbye bas 'gyur ba yin / /
de bzhin dag 'dun lhag ma yin / /
kun slangs sbom po rnam pa bzhi / /
zhes gsungs pa'i phyir /
gsum pa bsdu ba bshad pa ni /
sbom po de rnams bsdu na /
pham pa'i khongs su gtogs pa'i sbom po dang /
lhag ma'i khongs su gtogs pa'i sbom po gnyis su 'du /
de thams cad dman pa sbom po mtshan nyid pa yin no / /
byas pa la kho na re /
de ltar na /
'od ldan las /
nyes pa sbom po rnam pa gnyis te /
pham pa las byung ba dang /
lhag ma las byung ba'o / /
zhes pa dang 'gal lo / /
zhes na mi 'gal te /
de ni nyes pa chung ngu'i ming yin pa la dgongs nas gsungs pa'i phyir /
des na sbom po'i ltung ba de la nyes pa chung ngu zhes brjod pa'i rgyu mtshan yod de /
pham lhag gi dngos gzhi ril gyis skyed pa min pas de ltar brjod pa yin pa'i phyir te /
sbom po zhes pa ni de'i ming gi zur gcig smos pa yin te /
'od ldan las dman pa sbom po zhes bya ba ni chung ngu'i rnam grangs yin te /
u pa la yi phreng ba las /
'di skad ces dman pa sbom po zhes bya ba'i tshig 'di ni ril gyis min pa dang /
glang po che gtso bo dag mi bul mi mgogs par 'gro ba la sbyor ba yin no / /
zhes gsungs pa yin no / /
ril gyi min pa ni chung ba yin no / /
zhes bya ba'i tha tshig go zhes gsungs pa'i phyir /
bzhi pa ngo bo ni /
gong du bshad pa'i mtshan nyid de nyid do / /
lnga pa sgra bshad pa ni /
ci'i phyir dman pa sbom po zhes bya na /
pham lhag gi dngos gzhi las dman cing /
ltung ba gzhan las kha na ma tho ba lci bas de ltar brjod pa yin pa'i phyir /
gzhan lugs dgag pa la /
kha cig /
sbom po'i ltung ba de pham lhag gang rung gis bsdus pa yin te /
de la pham pa'i sbyor sbom dang lhag ma'i sbyor sbom gnyis su grangs nges pa'i phyir zer na /
mi 'thad de /
dngos gzhi'i ltung bar gyur pa'i sbom po'i ltung ba yod pa'i phyir te /
bcas ldan dge slong gis rin thang tshang ba'i lha'i rdzas brkus te /
thab bla skyes pa'i ltung ba de de yin pa'i phyir te /
de dngos gzhi'i ltung ba yin pa'i phyir /
ltung ba de grub pa mthar thug gi yan lag grub pa la bltos pa'i phyir /
de sbom po'i ltung ba yin te /
dam byin len gyi pham pa 'byung ba'i na smad kyi ltung ba yin pa'i phyir te /
ma byin len gyi pham pa 'byung ba la yan lag gcig tsam ma tshang ba'i ltung ba yin pa'i phyir /
ma byin len gyi pham pa 'byung ba la gzhi'i yan lag ma tshang ba'i ltung ba yin pa'i phyir te /
ma byin len gyi pham pa 'byung ba'i gzhi'i yan lag de la brku bya'i rdzas de mis bdag tu bzung ba zhig dgos pa yin pa'i phyir /
kha cig /
ltung ba sde lngar 'byed pa mi 'thad de /
gsum du ma nges pa'i sder gyur pa'i ltung ba dang /
gnyis su ma nges pa'i sder gyur pa'i ltung ba gnyis der ma 'dus pa'i phyir zer na /
rtags ma grub ste /
dang po de pham lhag gi ltung ba dang ltung byed gang rung gi khongs su 'dus /
phyi ma de lhag ma dang ltung byed gang rung gi khongs su 'dus pa'i phyir /
kha cig /
rab byung gi ltung ba la sde lngar bshad pa mi 'thad de /
dge tshul gyi ltung ba rnams sde lngar ma 'dus pa'i phyir zer na rtags ma grub ste /
dge tshul gyi rten la bcas pa'i pham 'dra de pham pa'i sder 'dus /
de'i rten la bcas pa'i bshags bya'i nyes byas dang /
de'i rten la bcas pa'i bsdam bya'i nyes byas rnams nyes byas kyi sder 'du ba yin pa'i phyir /
kha cig /
ltung ba sde lnga po gang rung yin na rab byung gi rten can gyi ltung ba yin dgos par thal /
rab byung gi ltung ba la sde lngar grangs nges pa'i phyir /
'dod byas pas /
de mi dgos par thal /
pham pa byung ba'i dge slong gi rten la bslab pa phul te khyim par babs pa'i khyim pa'i rgyud la pham pa yod pa'i phyir /
ma grub byas pas /
der thal /
de'i rgyud la pham pa'i thob pa yod pa'i phyir zer na ma khyab /
rtags grub ste /
de pham pa byung ba sngon du song ba'i gang zag yin pa'i phyir zer na /
de'i rgyud la dge slong gi sdom pa yod par thal /
de'i rgyud kyi pham pa de dge slong gi sdom pa dang 'gal bar zhugs pa'i pham pa yin pa'i phyir /
ma grub na /
de'i rgyud la pham pa yod par 'bud /
@# / /
bcas rang gi khyad par la kha cig /
khyim pa dang rab byung gnyis ka la sdig tu gyur pa'i ltung ba de /
rang bzhin gyi ltung ba'i mtshan nyid dang /
rab byung kho na la sdig tu gyur pa'i ltung ba de bcas pa'i ltung ba'i mtshan nyid yin zer na /
'o na ltung ba yin na sdig pa yin pas khyab par thal /
mtshan nyid de 'thad pa'i phyir /
'dod na /
de yin na mi dge ba yin pas khyab par thal /
'dod pa'i phyir /
'dod mi nus te /
lung ma bstan gyi ltung ba yod pa'i phyir /
dgra bcom pa'i rgyud kyi ltung ba yod pa gang zhig /
de yin na lung ma bstan gyi ltung ba yin dgos pa'i phyir| rtags dang po grub ste /
dgra bcom bden smra'i ltung byed yod pa'i phyir /
phyi ma grub ste /
gtam gyi gzhi las /
btsun pa dgra bcom pa mi dge ba'i sems kyis nongs par 'gyur ram /
lung du ma bstan pa'i sems kyis nongs par 'gyur /
u pa li dgra bcom pa nyes pa byed na thams cad du lung du ma bstan pa'i sems kyis nongs par 'gyur ro / /
zhes gsungs pa'i phyir /
kha cig /
bcas pa'i ltung ba yin na sdig pa yin pas khyab par thal /
rgyal sras zhi ba lhas /
rang bzhin kha na ma tho ba / /
bcas pa'i sdig pa gang yin pa / /
zhes gsungs pa'i phyir /
zer na ma khyab ste /
lung des ni /
rang bzhin gyi ltung bar gyur pa'i mi dge ba dang /
bcas pa'i ltung bar gyur pa'i mi dge ba yod par bstan pa tsam yin pa'i phyir /
kha cig /
rkyen dgos kyi gnang ba med pa'i ltung ba de rang bzhin gyi ltung ba'i mtshan nyid yin zer na /
rab byung gi chang 'thung ba'i ltung ba chos can /
mtshon bya der thal /
mtshan nyid de'i phyir /
rab byung la chang 'thung ba srog gi phyir yang ma gnang ba'i phyir te /
mdzod 'grel las /
nga la ston par smra ba dge bsnyen yan chad kyi chang rtswa'i mchog mas kyang mi blud do / /
zhes gsungs pa'i phyir /
rtsa bar 'dod mi nus te /
bcas rkyang gi ltung ba yin pa'i phyir /
ma grub na der thal /
de sangs rgyas kyi bcas pa dang 'gal ba'i ltung ba yin pa'i phyir /
mdzod 'grel las /
ji ltar na myos par 'gyur ba bcas pa'i kha na ma tho ba yin zhe na /
rang bzhin gyi kha na ma tho ba'i mtshan nyid med pa'i phyir /
zhes gsungs pa'i phyir /
gzhan yang de bcas pa'i ltung yin par thal /
rab byung gis chang 'thung bas sangs rgyas kyi bcas pa las 'das pa'i nyes pa 'byung ba'i phyir /
khyim pas chang 'thung bas bcas pa las 'das pa'i nyes pa mi 'byung ba'i phyir /
khyim pa la sangs rgyas kyis bcas pa ma mdzad pa'i phyir /
byas pa la kho na re /
khyim pa yin na rang nyid kyis chang 'thung ba'i sangs rgyas kyi bcas pa dang 'gal ba'i nyes pa mi 'byung bas khyab par thal /
khyim pas chang 'thung bas sangs rgyas kyi bcas pa dang 'gal ba'i nyes pa mi 'byung ba'i phyir /
rtags khas zer na 'dir ma khyab /
'dod na /
yongs rdzogs dge bsnyen chos can /
der thal| de'i phyir /
rtags grub ste /
dge bsnyen yin pa'i phyir /
'dod mi nus te /
rtsa ba bzhi dang yan lag chang dang bcas pa lnga spong ba'i bcas pa mdzad pa yin pa'i phyir te /
karma sha tam las /
ji srid 'tsho'i bar du srog gcod pa spangs te /
srog gcod pa las slar log par bgyi'o / /
zhes pa nas 'bru'i chang dang /
bcos pa'i chang dang /
myos par 'gyur ba /
bag med pa'i gnas spangs te /
zhes pa'i bar gsungs pa'i phyir /
kha cig /
mi dge ba'i blos kun nas slangs pa'i nyes pa de rang bzhin gyi ltung ba'i mtshan nyid yin zer na /
bcas ldan dge slong gis bslab pa la khyad bsod kyi sgo nas chang 'thung ba'i nyes pa chos can /
mtshon bya der thal /
mtshan nyid de'i phyir /
rtags grub ste /
de'i rgyud kyi bslab pa la khyad gsod kyi blo de mi dge ba'i blo yin pa'i phyir /
'dod mi nus te /
bcas rkyang gi ltung ba yin pa'i phyir /
kha cig /
bcas rkyang gi ltung ba yin na /
lung ma bstan yin pas khyab zer na /
rab byung gis bslab pa la khyad gsod kyi dbang gis chang 'thung ba'i ltung ba chos can /
der thal /
de'i phyir /
rtags grub ste /
bcas ldan dge slong gis chang 'thung ba'i ltung ba de bcas rkyang gi ltung ba yin pa'i phyir /
'dod mi nus te /
de'i rgyud kyi bslab pa la khyad gsod kyi blo de mi dge ba'i blo yin pa'i phyir /
kha cig /
nyon mongs can gyis kun nas slangs pa'i ltung ba de /
rang bzhin gyi kha na ma tho ba'i mtshan nyid yin /
nyon mongs can gyis kun nas ma slangs pa'i ltung ba de /
bcas pa'i kha na ma tho ba'i mtshan nyid yin zer na /
so so skye bos bya ba ma yin pa byas pa'i @# / /
ltung ba yin na /
rang bzhin gyi kha na ma tho ba yin dgos par thal /
khyod kyi mtshan nyid de 'thad pa gang zhig /
so so skye bos bya ba ma yin pa byas pa'i ltung ba yin na /
nyon mongs can gyis kun nas slangs pa'i ltung ba yin pas khyab pa'i phyir /
rtags dang po dngos /
phyi ma der thal /
de yin na /
bden 'dzin gyis kun nas slangs pa'i ltung ba yin pas khyab pa'i phyir /
rtags 'bud /
'dod na /
bcas ldan dge slong gis myos 'gyur 'thung ba'i ltung ba chos can /
der thal /
de'i phyir /
'dod mi nus te /
de bcas rkyang gi ltung ba yin pa'i phyir /
'od ldan las /
myos par 'gyur pa'i khu ba 'thung ba ni /
bcas pa'i kha na ma tho ba yin yang shin tu smad pa yin no / /
zhes gsungs pa'i phyir /
byas pa la kho na re /
rtsa ba'i mtshan nyid de nyid 'thad par thal /
rnam 'byed 'grel pa las /
rang bzhin gyi kha na ma tho ba ni nyon mongs can gyi sems las byung ba ste /
ngo bo nyid kyi skyon chags pa'i phyir /
zhes gsungs pa'i phyir /
zer na ma khyab ste /
lung de ni mi dge bar gyur pa'i nyon mongs pa la dgongs pa yin pa'i phyir /
kha cig /
rkyen la bltos te gnang ba mi 'byung ba'i ltung ba de rang bzhin gyi kha na ma tho ba'i ltung ba'i mtshan nyid dang /
rkyen la bltos te gnang ba 'byung ba'i kha na ma tho ba de /
bcas pa'i ltung ba'i mtshan nyid zer na /
mi 'thad par thal /
bcas ldan dge slong gis chang 'thung ba'i ltung ba de /
bcas pa'i kha na ma tho ba yin pa gang zhig /
srog la babs kyang bcas ldan dge slong la chang 'thung ba gnang ba'i skabs med pa'i phyir /
rtags sgrubs zin /
byas pa la kho na re /
rtsa ba'i dam bca' 'thad par thal /
lung zhu ba las /
btsun pa nad bcas 'tshal bar bgyi /
rang bzhin kha na ma tho ba ma gtogs gang gis nad gsos pa de byin cig /
ces gsungs pa'i phyir /
zer na ma khyab ste /
de ni rkyen la bltos te gnang ba yod pa'i ltung ba yin na /
bcas pa'i kha na ma tho ba yin pas khyab pa bstan pa yin gyis /
bcas pa'i kha na ma tho ba yin na rkyen la bltos te gnang ba yod pas khyab pa yang ma bstan /
rkyen la bltos te gnang ba med pa'i kha na ma tho ba yin na rang bzhin gyi kha na ma tho ba yin pas khyab pa yang ma bstan pa'i phyir /
kha cig /
khyim pa'i rten la bcas pa'i kha na ma tho ba med de /
de'i rten la bcas pa ma mdzad pa'i phyir zer /
de la kha cig /
rtags ma grub ste /
de'i rten la chang mi 'thung ba'i bcas pa mdzad pa'i phyir te /
nga la ston par smra ba dge bsnyen yan chad kyis chang rtswa'i mchog mas kyang mi 'thung mi blud do zhes gsungs pa'i phyir /
zhes zer /
kha cig /
nyon mongs can gyis kun nas slangs pa'i ltung ba de /
rang bzhin gyi ltung ba'i mtshan nyid yin /
dge ba'am lung ma bstan gang rung gis kun nas slangs pa'i ltung ba de /
bcas ltung gis mtshan nyid yin cing /
des na mtshon bya de gnyis 'gal lo zer na /
bcas ldan dge slong gis sred pas kun nas slangs te chang 'thung ba'i ltung ba chos can /
rang bzhin gyi ltung ba ma yin par thal /
bcas pa'i ltung ba yin pa'i phyir /
khyab pa khas /
rtags grub ste /
lung ma bstan gyi kun nas slangs pa'i ltung ba yin pa'i phyir /
ma grub na der thal /
de'i kun slong du gyur pa'i sred pa de lung ma bstan yin pa'i phyir /
rtsa bar 'dod mi nus te /
de rang bzhin gyi ltung ba'i mtshan nyid du bzhag pa de yin pa'i phyir /
de der thal /
de'i kun slong du gyur pa'i sred pa de nyon mongs can yin pa'i phyir /
kha cig /
khyod dang bcas pa gnyis la rkyen dgos la bltos te gnang ba yod pa'i ltung ba de bcas ltung gi mtshan nyid dang /
de las ldog pa'i ltung ba de rang bzhin gyi ltung ba'i mtshan nyid yin no zer na /
chang 'thung ba'i ltung ba chos can /
mtshan nyid dang po der thal /
mtshon bya dang po de'i phyir /
'dod mi nus te /
chang srog la babs kyang bkag pa yin pa'i phyir /
kha cig /
myos 'gyur 'thung ba'i ltung ba'am rkyen dgos la bltos te gnang ba yod pa gang rung du gyur pa'i ltung ba de bcas ltung gi mtshan nyid yin /
myos 'gyur 'thung ba'i ltung ba yin pa gang zhig /
rkyen dgos la ltos te gnang ba med pa'i ltung ba de rang bzhin gyi ltung ba'i mtshan nyid yin zer na /
bcas pa khyad du bsad nas chang 'thung ba'i ltung ba chos can /
rang bzhin gyi ltung ba ma yin par thal /
bcas ltung yin pa'i phyir /
rtags sgrubs zin /
'dod mi nus te /
mi dge bar gyur pa'i ltung ba yin pa'i phyir te /
lung du bstan pa'i ltung ba yin pa'i phyir te /
chos @# / /
can de'i phyir /
khyab ste /
lung gtam gyi gzhi las /
lung du bstan pa gang zhe na /
gang bcom ldan 'das kyi bslab pa las bsam bzhin du 'da' bar byed pa'o / /
zhes gsungs pa'i phyir /
kha cig /
rtsa ba'i dam bca' 'thad par thal /
mdzod 'grel las /
ji ltar na myos par 'gyur ba bcas pa'i kha na ma tho ba yin zhe na /
rang bzhin gyi kha na ma tho ba'i mtshan nyid med pa'i phyir te /
rang bzhin gyi kha na ma tho ba ni sems nyon mongs pa can kho nas skyed pa yin la /
nang ni ji srid myos par mi 'gyur ba de srid du gnyen po'i blo kho nas btung bar nges pa'i phyir ro / /
gang myos par 'gyur bar shes nas 'thung ba'i sems de ni nyon mongs can yin la /
gang myos par mi 'gyur ba tshod rigs nas 'thung ba'i sems de ni /
nyon mongs can ma yin no / /
zhes gsungs pa'i phyir /
zer na ma khyab ste /
lung de'i tshig zur gyi rang bzhin gyi kha na ma tho ba ni /
sems nyon mongs pa can kho nas skyed pa yin la /
zhes pa dang /
sems nyon mongs pa mi dge bas kun nas slangs pa'i ltung ba rnams rang bzhin gyi ltung bar bstan /
de'i tshig zur gyi gang myos par 'gyur ba shes nas zhes sogs kyis /
nyon mongs pa can mi dge bas kun nas slangs te /
chang 'thung ba'i ltung ba yod par bstan pa tsam yin pa'i phyir /
kha cig /
ltung ba de 'byung ba'i rgyu'i rigs nyon mongs can du nges pa'i ltung ba de /
rang bzhin gyi ltung ba'i mtshan nyid dang /
de las log pa'i ltung ba de bcas ltung gi mtshan nyid yin te /
mdzod 'grel las /
ji ltar na myos par 'gyur ba bcas pa'i kha na ma tho ba yin zhe na /
zhes sogs gsungs pa'i phyir zer na /
ma khyab ste /
lung des ni nyon mongs can gyis kun nas slangs pa'i ltung ba thams cad rang bzhin gyi ltung ba yin par bstan pa yin gyis /
nyon mongs can gyi mi dge bas kun nas slangs pa'i ltung ba rnams rang bzhin gyi ltung bar bstan /
gang myos par mi 'gyur ba zhes sogs kyis nyon mongs pas kun nas slangs te chang 'thung ba'i ltung ba yod par bstan pa'i phyir te /
des chang la srid pa'i sgo nas tshod rigs par byas te chang 'thung ba'i ltung ba yod par bstan pa'i phyir /
yang kha cig /
bcas ldan dge slong la chang 'thung ba gnang pa yod par thal /
de la chang gi dri ro mi mngon pa'i chang btung ba gnang ba yod pa'i phyir te /
de ltar mdo rtsa ba las gsungs pa yin pa'i phyir /
de nyid las /
rgyun 'brum gyi khu ba nyid skol na chang nyid du mi 'gyur ro / /
zhes pa dang /
yang de nyid las /
chang min pa nyid ni nyes pa med do / /
de ni skol ba las 'grub bo / /
zhes gsungs pa'i phyir /
zer na ma khyab ste /
de ltar gsungs pa de ni gang skol bar bya ba'i chang de'i sum cha bskams bskams kyi bar du skol te chang dngos kyi dri ro dang mi ldan pa'i btung ba de /
bcas ldan dge slong gis 'thung rung bar bstan pa tsam yin pa'i phyir /
yang kho na re /
gong gi gsal ba de yod par thal /
bcas ldan dge slong gi chang khur bar srel ba dang /
lus la bkus par gnang ba yod pa'i phyir /
zer na ma khyab /
rtags grub ste /
mdo rtsa ba las /
khu ba srel bar bya'o / /
de'i dris byugs par bya'o / /
zhes gsungs pa'i phyir /
kha cig /
khyim pa dang thun mong du sdig tu gyur pa'i kha na ma tho ba de /
rang bzhin gyi ltung ba'i mtshan nyid dang /
rab byung kho na la sdig tu gyur pa'i kha na ma tho ba de /
bcas pa'i ltung ba'i mtshan nyid yin te /
ltung ba yin na /
sdig pa yin pas khyab pa'i phyir te /
gser 'od dam pa las /
rang bzhin kha na ma tho dang / /
bcas pa'i sdig pa gang bgyis pa /
zhes gsungs pa'i phyir zer na /
ltung ba yin na mi dge ba yin pas khyab par thal /
ltung ba yin na /
rnam par rig byed ma yin pa'i gzugs yin pas khyab /
rnam par rig byed ma yin pa'i gzugs yin na /
dge mi dge gang rung yin pas khyab /
ltung ba yin na dge ba ma yin pas khyab pa'i phyir /
rtags dang po grub ste /
ltung ba yin na gzugs yin pas khyab pa gang zhig /
ltung ba yin na rnam par rig byed kyi gzugs ma yin pas khyab pa'i phyir /
rtags dang po grub ste /
ltung ba yin na gzugs can yin pas khyab pa'i phyir /
'od ldan du gtam gyi gzhi khungs su drangs pa las| ltung ba gzugs can yin par bshad pa'i phyir dang /
sdom pa yin na gzugs can yin dgos pa'i phyir /
rtsa rtags gnyis pa grub ste /
rnam par rig byed ma yin pa'i gzugs dang /
lung ma bstan gyi gzhi mthun yod pa'i phyir /
mdzod 'grel du lung drangs pa las /
rnam rig @# / /
min lung bstan min med /
ces gsungs pa'i phyir /
de ltar ma yin na ltung ba lung ma bstan med par thal /
ltung ba yin na sdig pa mi dge ba yin pas khyab pa'i phyir /
rtags khas /
'dod na /
nyes pa lung ma bstan med par thal /
'dod pa'i phyir /
'dod mi nus te /
lung gcig las 'phros pa las /
nyes pa ni gnyis te /
mi dge ba rang lung du ma bstan pa'o / /
zhes gsungs pa'i phyir /
gzhan yang /
dgra bcom pa'i rgyud la sdig pa mi dge ba yod par thal /
de'i rgyud la ltung ba 'byung ba yod pa gang zhig /
ltung ba yin na sdig pa mi dge ba yin pas khyab pa'i phyir /
rtags gsal sgrubs zin /
gzhan yang so skye'i rten can gyi bcas ldan dge slong gis bsam bzhin du byas pa ma yin pa'i ltung ba chos can /
sdig pa yin par thal /
ltung ba yin pa'i phyir /
'dod na /
mi dge ba yin par thal /
sdig pa yin pa'i phyir /
'dod mi nus te /
lung ma bstan yin pa'i phyir /
ma grub na /
de der thal /
lung gtam gyi gzhi las /
sangs rgyas kyi bstan pa la ma bsam bzhin du 'bral bar byed pa nongs pa lung du ma bstan pa'o / /
zhes pa dang /
lung gzhi las lung du ma bstan pa gang zhe na /
sangs rgyas kyi bslab pa bcas pa dang /
dge 'dun gyi khrims su bcas pa la ched du ma bsam par 'das pa gang yin pa de ni lung du ma bstan pa yin no / /
zhes gsungs pa'i phyir /
kha cig /
rnam smin gyi 'bras bu yid mi 'ong 'byin nus kyi kha na ma tho ba de /
rang bzhin gyi ltung ba'i mtshan nyid dang /
de 'byin mi nus pa'i kha na ma tho ba de /
bcas pa'i ltung ba'i mtshan nyid yin zer na /
bcas ldan dge slong gis myos 'gyur 'thung ba'i ltung ba chos can /
mtshon bya dang po der thal /
mtshan nyid de'i phyir /
ma grub na der thal /
bcas ldan dge slong gis chang 'thungs pa la brten nas rnam smin dmyal bar skyes nas sdug bsngal myong dgos pa yod pa'i phyir /
mdo dran pa nyer gzhag las /
bdag la 'di yis mi gnod cing / /
blo ldan chang la yid ma gtad / /
myong tshe bsil yang rnam smin tshe / /
chang gis dmyal bar 'khrid par byed / /
ces gsungs pa'i phyir /
gzhan yang tshad nyid la dgra bcom pa thob par nges pa'i so skye'i skyes bu'i rgyud kyi rang bzhin gyi kha na ma tho ba chos can /
rnam smin gyi 'bras bu yid mi 'ong 'byin nus yin par thal /
rang bzhin gyi ltung ba yin pa'i phyir /
khyab pa khas /
ma grub na der thal /
de 'dra'i so skye'i skyes bu yod pa'i phyir /
mdzod las /
gnyis slob rigs las log nas ni / /
sangs rgyas su 'gyur gzhan gsum yang /
zhes gsungs pa'i phyir /
rtsa bar 'dod na /
dgra bcom pa la skye ba phyi ma rnam smin gyi 'bras bu 'byung ba yod par thal /
'dod pa'i phyir /
'dod mi nus te /
de'i skye ba phyi ma med pa'i phyir /
ma grub na /
de chos can /
khyod kyi skye ba phyi ma med par thal /
khyod lhag bcas myang 'das la gnas pa'i dgra bcom pa yin pa'i phyir te /
khyod dgra bcom pa yin par phyir /
de la khyab pa yod par thal /
lhag med myang 'das la gnas pa'i dgra bcom med pa'i phyir te /
lhag med kyi skabs su rig pa rgyun chad pa'i phyir /
rtags gong du sgrubs zin /
kha cig /
so skye yin na so skye'i skyes bu yin pas khyab zer na /
lam bden gyi ma thob pa chos can /
der thal /
de'i phyir /
ma grub na /
der thal /
mdzod las /
lam ma thob pa so so yi / /
skye bor 'dod do / /
zhes gsungs pa'i phyir /
rtsa bar 'dod na /
de chos can /
skyes bu yin par thal /
khyod so skye'i skyes bu yin pa'i phyir /
rtags khas /
'dod na /
lam bden chos can /
khyod kyi ma thob pa skyes bu ma yin par thal /
khyod gang zag gi bdag med yin pa'i phyir /
des na mi dge ba de la don dam pa'i mi dge ba /
ngo bo nyid kyi mi dge ba /
mtshungs ldan gyi mi dge ba /
kun slong gi mi dge ba dang bzhi yod cing /
mtshan gzhi ni /
'khor ba thams cad don dam pa'i mi dge ba yin zhe sdang de ngo bo nyid kyi mi dge ba yin /
zhe sdang dang mtshungs ldan du byung ba'i sems sems byung rnams mtshungs ldan gyi mi dge ba yin /
de dag gi kun nas slangs pa'i lus ngag gi las rnams ni kun slong gi mi dge ba yin te /
mdzod las /
log pa mi dge don dam pa / /
ngo bo nyid dang mtshungs ldan dang / /
bya ba la sogs kun slong bas / /
zhes gsungs pa'i phyir /
de yan gyi ltung ba sde lnga'i rnam gzhag spyir bstan ba song nas /
! de ni sde lnga so so'i rang bzhin bshad na /
pham pa de la bzhi yod de /
lung gi bar sdom las /
mi tshangs spyod dang rku ba dang / /
mi ni bsad par mi bya ba / /
brdzun du smra dang bcas pa yis / /
chos bzhi 'di @# / /
ni gsungs pa yin /
zhes gsungs pa'i phyir /
des na pham pa dang po mi tshangs spyod kyi pham pa bshad pa la /
bslab pa 'cha' ba'i snyad ka gleng gzhi bshad pa dang /
bslab pa 'cha' ba'i rgyu mtshan dgag bya nyes dmigs bshad pa /
ngo ti bshad pa /
bslab pa 'cha' ba'i rgyu tshogs yan lag gi rtsi pa rnam par bzhag pa dang bzhi las /
dang po ni /
spyir ston pa sangs rgyas rab tu byung nas lo bcu gnyis /
mngon par rdzogs par sangs rgyas nas lo drug gi dus su da ltar gyi cho ga'i bcas pa mdzad pa yin te /
de'i dus su shA ri'i bus mkhan po byas nas 'char ka de ltar gyi cho gas bsnyen par rdzogs pa yin pa'i phyir /
yang ston pa rab tu byung nas lo bcu gnyis kyi bar du bstan pa la skyon gtan nas ma byung zhing /
lo bcu gsum la babs pa'i tshe /
dge slong bzang sbyin gyis mi tshangs par spyad pa la brten nas mi tshangs spyod kyi pham pa'i bcas pa mdzad pa yin la /
de'i gleng gzhi ni sangs rgyas bcom ldan 'das yul spong byed na ka lan ta ka'i grong na bzhugs so / /
de'i tshe ka lan ta ka'i bu bzang sbyin zhes bya ba yongs su longs spyod che zhing yongs su bzung ba rnam thos kyi bu la 'gran pa zhig 'dug pa des /
rigs mnyam pa las chung ma blangs te de dang dga' mgur spyod do / /
de nas de dad pa che bas dkon mchog gsum la skyabs su song nas bslab pa'i gzhi lnga blangs shing /
rim gyis rab tu byung zhing bsnyen par rdzogs so / /
de nas dus gzhan zhig gi tshe mas bsam pa nor longs spyod 'di rnams bdag byed pa'i rang gi bu zhig dgos pa 'dug snyam pas bzang sbyin rang gi khyim du 'ongs pa na /
da ni rnyed pa'i mchog legs par rnyed do snyam du bsam nas bu longs spyod 'di kun la longs spyod pa gzhan med pas bu gcig skyed cig ces smras pa na /
bzang sbyin gyis de'i tshig yal bar bor te ma nyan pas /
ma na re /
bcom ldan 'das kyis 'di 'dra byed pa ma bkag pas /
zhes nan cher smras pa na /
bzang sbyin gyis dben pa zhig tu rang gi sngon gyi bud med la spyad do / /
de nas dge slong rnams kyi rim gyis thos pa bcom ldan 'das la gsol pa na /
bcom ldan 'das kyis bzang sbyin la khyod kyis mi mdzes pa 'di lta bu byas pa bden nam /
gsol pa /
btsun pa mad mod ces brjod pa ni bcom ldan 'das kyis dgos pa rnam pa bcu gzigs nas mi tshangs spyod kyi bslab pa 'di bcas pa yin te /
lung rnam 'byed kyi 'grel pa las /
dge 'dun bsdu ba'i phyir dang dge 'dun legs par gnas par bya ba'i phyir dang bde bar gnas par bya ba'i phyir dang /
nongs pa mi 'khur ba'i gang zag rnams tshar bcad par bya ba'i phyir dang /
ngo tsha shes pa rnams bde bar gnas par bya ba'i phyir dang mngon par ma dad pa rnams dad par bya ba'i phyir dang /
mngon par dad pa rnams phyir bzhin 'byung bar bya ba'i phyir dang tshe 'di'i zag pa rnams bsdam par bya ba'i phyir dang /
tshe rabs phyi ma'i zag pa rnams bzlog par bya ba'i phyir dang nga'i tshangs par spyod pa skye bo mang po la phan pa dang /
yang dag par 'gyur ba lha dang mi'i bar dag la yang dag par rab tu bstan pa yun ring du gnas par 'gyur ba gzigs te /
yul spang byed du gang zag bzang sbyin gyi nyon mongs pa 'dod chags kyis nyes pa mi tshangs par spyad pa la brten nas /
mi tshangs spyod spong ba'i bslab pa'i gzhi bcas so / /
zhes gsungs pa'i phyir /
des ni dge slong bzang sbyin gyis mi tshangs pa spyad kyang de la mi tshangs spyod kyi pham pa ma byung ste /
mi tshangs spyod kyi bslab pa 'cha' ba'i las dang po pa yin pa'i phyir /
kho na re /
lung rnam 'byed kyi 'grel pa de'i don gang yin /
dgos pa bcu po de gang yin zhe na /
de rnams rim gyis bshad pa la /
dang po ni /
dge slong pha ma gnyis dang dge bsnyen pha ma gnyis te 'khor rigs bzhi po sgrub pa'i phyir du'o / /
gnyis pa ni 'dod pa spangs shing chos bstan pa'i rjes su 'jug pa'o / /
gsum pa ni rang nyid ngal zhing du ba pa'i mtha' spangs pa'o / /
bzhi pa ni nan tur bya'o / /
lnga pa ni phyir bcos kyis 'gyod pa sel ba'o / /
drug pa ni yo byad rkyen du bab pa dag yod pa'o / /
bdun pa ni bstan pa la zhugs pa rnams smin par bya'o / /
brgyad pa ni| kun dkris mngon gyur dul ba'i /
dgu pa ni bgal nyal spangs pa'o / /
bcu pa ni bstan pa rgyun mi chad par 'gyur bas thob pa rnams bde bar gnas par 'gyur ba dang /
ma thob pa rnams bde blag tu 'jug par 'gyur ba'o / /
gnyis pa bslab pa 'cha' ba'i rgyu mtshan dgag bya nyes dmigs @# / /
bshad pa la /
mthong ba'i rgyu mtshan dang ma mthong ba'i rgyu mtshan gnyis las /
dang po ni /
mi tshangs spyod kyi bslab pa 'cha' ba'i rgyu mtshan yod de /
de ma bcas na lus srog dang tshangs spyod dang /
dge sbyong gi tshul la gnod pa dang /
bsod nams dang longs spyod kyi bar chad du 'gyur ba dang /
gzhan ma dad pa'i dgag bya yod pa'i phyir te /
Tik chen rin chen phreng ba las /
mthong chos kyi nyes dmigs ni lus dang srog dang tshangs spyod dang dge sbyong gi tshul dang longs spyod dang bsod nams kyi bar chad dang gzhan ma dad pa la sogs pa'o / /
zhes gsungs pa'i phyir /
gnyis pa rin chen phreng ba las /
ma mthong ba'i nyas dmigs ni /
las lam dag gi 'bras bu gsum gsum 'byin /
zhes sogs kyis bstan pa ltar bdag po'i 'bras bu dang /
rgyu mthun gyi 'bras bu dang /
rnam smin gyi 'bras bu gsum 'byin par byed pa yin la /
de yang mi tshangs spyod kyi bdag 'bras sdug bsngal gyis 'khrug pa la sogs pa'i yul du skye bar 'gyur ba dang /
gnyis pa rgyu mthun gyi 'bras bu la myong ba rgyu mthun gyi 'bras bu dang /
byed pa rgyu mthun gyi 'bras bu gnyis yod pa las /
mi tshangs spyod kyi myong ba rgyu mthun gyi 'bras bu la /
lus mi sdug pa dang chung ma 'gran zla can du 'gyur ba la sogs pa 'byung ngo / /
de'i byed pa rgyu mthun la skye ba phyi mar mi tshangs par spyod pa la dga' bar 'gyur ro / /
gsum pa rnam smin gyi 'bras bu la che 'bring chung gsum las /
mi tshangs par spyod pa la brten nas dmyal ba yi dwags dud 'gro rnams su rim pa bzhin skye bar 'gyur ba yin te /
mdzod las /
thams cad bdag po rgyu mthun dang / /
rnam smin 'bras bu 'byin par 'dod /
ces gsungs pa'i phyir /
rtsa ba'i gsum pa ngo ti ni /
bcas ldan dge slong gi rten la /
rang gi nor bu ma nyams pa rma'i sgo gsum gang rung du bcug pa'i bde ba lus shes kyis myong zhing /
yid shes kyis bdag gir byas pa la brten nas byung ba'i dngos gzhi yongs rdzogs kyi ltung ba de /
mi tshangs spyod kyi ltung ba'i mtshan nyid /
mkhas pa kha cig /
gzhan rnams sngar dang 'dra ba la rtsa ltung dang po'i dngos gzhi yongs rdzogs de /
de'i mtshan nyid yin zer na /
mi 'thad de /
rtsa ltung dang po'i dngos gzhi yongs rdzogs tshad mas nges pa'i gang zag yin na mi tshangs spyod kyi pham pa tshad mas nges pa'i gang zag yin dgos pa'i phyir /
dge slong gi rtsa ltung dang po tshad mas nges pa'i gang zag yin na /
pham pa tshad mas nges pa'i gang zag yin dgos pa'i phyir te /
rtsa ltung dang po tshad mas nges pa'i gang zag yin na /
pham pa dang po tshad mas nges pa'i gang zag yin dgos pa'i phyir /
rtags 'bud /
rtsa ba'i bzhi pa la /
gzhi'i yan lag bshad pa dang /
bsam pa'i yan lag bshad pa dang /
sbyor ba'i yan lag bshad pa dang /
mthar thug gi yan lag bshad pa dang bzhi las /
dang po ni /
bsten bya rang ngam gzhan mi'am skyes pa bud med ma ning gang yang rung ba gson po'i lus kyi phyed yan chad tshang ba'i ro yang rung kha dang mo'i zag byed dang bshang lam ste rma'i sgo gsum gang rung yin pa reg pa'i bde ba nyams su myong ba la mi gnod pa'i ma nyams pa bgrod nus pa la dgongs so / /
bsten byed ni rang gi lus dang 'brel ba'i nor bu las su rung ba ma nyams pa zhig dgos so / /
gnyis pa bsam pa'i yan lag la 'du shes dang kun slong gnyis las /
'du shes ni 'khrul ma 'khrul 'dra la /
gnyis pa kun slong ni reg pa'i bde ba nyams su myong 'dod rgyun mchad pa dgos /
gsum pa sbyor ba'i yan lag ni bcug nas bar tu bsgul bskyod sogs byas pa zhig dgos so / /
bzhi pa mthar thug gi yan lag ni /
de ltar bsgul bskyod sogs byas pa la brten nas reg pa'i bde ba lus shes kyi rdzogs par nyams su myong nas /
yid shes kyi bdag gir byas pa na bcas ldan dge slong la pham pa dang /
dge tshul la pham 'dra 'byung ngo / /
de yang kha'i so phan chad /
zag byed kyi lpags rim dang po phan chad bshang lam gyi sbu gu'i sbubs phan chad du nor bu'i mgul ba yan chad bcug pa dgos so / /
de yang reg pa'i bde ba myong ba la gnod pa'i sgrib byed kyis bar du mchod pa dgos shing ngo'i bde ba myong ba la mi gnod pa'i srab mos chod pa la ni dngos gzhi 'byung ngo / /
de ltar ltung ba'i rgyu tshogs yan lag rtsis pa la dgos pa yod de /
yan lag bye brag la brten nas ltung ba de dang der 'gyur bar shes nas bsrung ba dang /
ltung ba phyir bcos kyi bye brag rnams shes nas nyams su len pa'i dgos pa yod pa'i phyir /
bcug reg nyams su @# / /
myong bar byas na'o / /
zhes pa'i ngag don ni /
mi tshangs spyod kyi pham pa 'byung ba'i tshul yod de /
bcas ldan dge slong gis rang gi nor bu ma nyams pa de /
rma'i sgo gsum gang rung du bcug cing reg pa'i bde ba lus shes kyis myongs shing yid shes kyis bdag gir byas pa la brten nas de skyed par byed pa yin pa'i phyir /
kha cig /
sdig can dgon pa pa de /
dud 'gro mo la mi tshangs par spyad pa bkag pa'i bslab pa 'cha' ba'i las dang po pa yin zer na /
de mi 'thad par thal /
dge slong bzang sbyin la brten nas mi tshangs spyod bkag pas dud 'gro la mi tshangs spyod bkag par 'gyur ba yin pa'i phyir te /
spyir bcas ldan dge slong la mi tshangs spyod bkag pas /
bcas ldan dge slong gis bye brag dud 'gro la yang mi tshangs par spyod pa bkag par 'gyur ba'i phyir /
mi tshangs spyod byar mi rung ba'i skyes bu yin na dud 'gro la yang mi tshangs spyod byar mi rung ba'i skyes bu yin dgos pa'i phyir /
rtags 'bud /
bsten par bya ba lus las tha dad pa zhes sogs kyi skabs su /
dge slong rang la gtogs pa'i bsten bya bsten byed sbyar ba la /
sbom po'i ltung ba bzhi bcu yod de /
rang gi kha dang bshang lam skyes pa gzhan gyi kha dang bshang lam bud med dang ma ning gi rma'i sgo gsum gsum ste /
bsten bya lus dang tha dad du byas te sbyar ba bcu /
bsten byed lus dang tha mi dad du byas te sbyar ba bcu /
de gnyis ldog ste sbyar ba bcu /
gnyis ka tha mi dad du byas te sbyar ba bcu ste bzhi bcu yod pa'i phyir /
byas pa la kho na re /
de gnyis lus dang tha mi dad du sbyar ba la pham par mi 'gyur ba gtan med dam /
zhe na yod de /
reg pa'i bde ba mi myong ba'i dbang du byas nas de ltar yod pa'i phyir /
dge slong gi dngos por mi shes na rang bzhin nyams pa yin no / /
zhes par mtha' dpyad pa ni /
bsam pa nyams pa de la gsum du yod de /
smyo ba dang /
sems 'khrugs pa dang /
tshor ba sdug bsngal gyis gzir ba rnams su yod pa'i phyir te /
lung 'dul byed las /
smyo ba'i rgyu ni lnga ste /
sngon gyi las kyis dang /
mi ma yin gyis gnod pa byas pa dang /
khams ma snyoms pas dang /
longs spyod zad pas dang /
nye du zad pas so / /
sems 'khrugs pa'i rgyu ni lnga ste /
mi ma yin gyis rlams pas dang /
des mdangs 'phrog pas dang /
des skrag pas dang /
khams ma snyoms pas dang /
sngon gyi las kyis so / /
tshor bas gzir ba'i rgyu ni lnga ste /
rlung mkhris bad kan de gnyis sam gsum 'dus pas dang /
dus 'gyur bas so / /
zhes gsungs pa'i phyir /
de yang smyo ba ni /
res 'jog dang /
sems 'khrugs pa ni /
rgyun du 'byung ba dang /
dus 'gyur ba ni de'i steng du reg pa'i bde ba myong ba'i rten du mi rung pa'o / /
! / /
pham pa gnyis pa ma byin len gyi pham pa 'chad pa la /
bslab pa 'cha' ba'i snyad ka gleng gzhi dang /
bcas pa 'jog pa'i rgyu mtshan dgag bya nyes dmigs bshad pa dang /
ngo ti bshad pa dang /
ltung ba'i rgyu tshogs yan lag gi brtsi ba rnam par gzhag pa dang bzhi /
dang po ni /
bdag cag gi ston pa sangs rgyas nas lo bcu gsum la babs pa na /
dge slong bzang sbyin la brten nas mi tshangs spyod spong ba'i bslab pa bcas pa yin la /
de nas dus 'ga' zhig gi che rdza mkhan las rab tu byung ba'i dge slong nor can la brten nas ma byin len spong ba'i bslab pa bcas pa yin la /
de'i gleng gzhi lung rnam 'byed las byung ba ni /
ston pa rgyal po'i khab kyi 'od ma'i tshal ka lan da ka'i gnas na bzhugs so / /
de'i che rdza mkhan dag slong nor can dgon pa'i spyil por gnas so / /
de nas dge slong des grong du spyod yul du zhugs pa na ba lang rdzi dang phyugs la sogs pas spyil po bcom nas shing thams cad khyer ro / /
de lta bu lan gsum byas pa na /
dge slong gi bsam pa kye ma sdug bsngal te /
bdag pa'i bzo dang las la mkhas pa yin pas gnas khang thams cad rdza las byas te /
me tog b+han d+hu dzi ba ka 'dra ba zhig grub pa'i rjes su ston pa'i bkas bshig go /
de nas dge slong nor can gyis rgyal po ma skyes dgra'i shing bsrung ba'i mi sna chen po la smras pa /
rgyal po ma skyes dgras bdag la shing dag byin pa de 'dren par 'dod kyi bdag la byin cig /
'phags pa de ltar na ci bder snoms shig /
ces brjod pas /
dge slong gis shing rnams drangs pa rgyal pos mthong ste shing bsrung ba'i ma sna chen po bos te shing 'dren 'di ci zhes smras pa dang /
dge slong nor can la rgyal pos gnang ba de nyid do / /
zhes gsol pas /
dge slong nor can pos shig /
des de bos @# / /
pa dang rgyal pos smras pa /
'phags pa shing ma byin par len du rung ngam lha mi rung ngo / /
'o na khyod kyis ci'i phyir blangs lhas byin pa dag blang ngo / /
rgyal po na re /
de ni ngas mi dran no / /
dge slong na re bdag gis dgongs par bgyi'o / /
lha rgyal rigs kyi dbang phyug la dbang sgyur ma thag tu mnga' ris na yod pa'i dge sbyong dang bram ze rang bzhin bzang ba de dag la deng phyin chad ci bder longs spyod du chug cig /
ces gsungs so / /
zhes smras pa dang /
rgyal po ma skyas dgra shin tu khros te /
dpral bar skra rtsa gsum bsgrengs shing khro gnyer bsdus bzhin 'gyur /
mig bsgrad lag mthil bsgril te dge sbyong khyod bsad rigs na da lan song la phyin chad de ltar ma byed cig ces brjod pa dang /
de ltar gyur pa dge slong rnams kyis rim bzhin thos nas ston pa la gsol ba dang /
ston pas dge slong nor can la khyod kyis de ltar byas pa de bden nam btsun pa med do / /
zhes gsol ba dang /
bcom ldan 'das kyis sngar bshad pa ltar /
dge 'dun bsdu ba sogs dgos pa rnam pa bcu gzigs nas /
ma byin len spong ba'i bcas pa mdzad do / /
gnyis pa de 'cha' ba'i rgyu mtshan dgag bya nyes dmigs ni /
ma mthong ba'i rgyu mtshan ni sngar dang 'dra'o / /
mthong ba'i rgyu mtshan la yang /
rnam smin gyi 'bras bu sngar dang 'dra'o / /
myong ba rgyu mthun longs spyod chung ngur 'gro'o / /
byed pa rgyu mthun la skye ba phyi ma la rku ba la dga' bar 'gyur /
bdag 'bras ni skye ba phyi mar yul la sad dang ser ba la sogs pa'i gnod pa'i yul du skye bar 'gyur /
gsum pa ni /
bcas ldan dge slong gis rang nyid las nor rdzas tha dad cing mi gzhan gyis bdag gir bzung ba'i rin thang tshang ba'i rdzas brkus pa na rdzas bdag ngo mas blos btang zhing /
rang gi rten gyi gang zag gis de thob blo skyes pa la brten nas byung ba'i dngos gzhi yongs rdzogs kyi ltung ba de /
ma byin len gyi pham pa'i mtshan nyid yin no / /
bzhi pa la dngos dang /
ma byin len gyi pham pa 'byung ba'i gzhir gyur ba'i rdzas kyi rin thang gi tshad rtsi tshul bshad pa dang gnyis las /
dang po la /
gzhi /
bsam pa /
sbyor ba /
mthar thug gi yan lag dang bzhi /
dang po la /
de'i gzhir gyur ba'i rdzas bdag gi khyad par dang /
de'i gzhir gyur pa'i rdzas kyi khyad par gnyis las /
dang po ni /
rang nyid dbang zhing ma byin len gyi pham pa bskyed pa'i gzhir gyur pa'i rdzas bdag gir byed pa'i mi de de'i mtshan nyid yin /
des na 'di la bsam sbyor gnyis kyi sgo nas rdzas bdag tu 'gyur tshul /
rigs rgyud kyi sgo nas rdzas bdag tu 'gyur tshul /
yul dus kyi sgo nas dar 'gyur tshul /
bcas pa'i stobs kyi der 'gyur tshul dang bzhi yod /
dang po ni /
bcas ldan dge slong gi rang dbang ba'i chos gas bsam pa thag pa nas rab byung gzhan la bsngos pa na /
gang bsngo ba'i rab byung de bsam pa'i sgo nas /
gang bsngos pa'i chos gos de'i rdzas bdag tu 'gyur ba yin cing /
rngon pas ri dwags gshor ba'i sbyor ba byas na rngon pa de ri dwags de'i rdzas bdag tu 'gyur ba yin no / /
gnyis pa ni /
bu de rang gi pha'i rdzas de rigs rgyud kyi sgo nas rdzas bdag tu 'gyur ba yin no / /
gsum pa ni /
sho gam la ? dbang ba'i yul dpon gyis gzhal ba'i rdzas de yul dus kyi sgo nas rdzas bdag tu 'gyur ba yin no / /
des na 'dir sho gam gyi rnam gzhag bshad pa la sho gam de sa gang la dbang ba /
gang la gzhal ba'i bdag po /
dngos po gang la dbang gi tshad ji tsam dbang ba dang bzhi las /
dang po ni /
rgyal pos bsrung ba'i sa 'di dang 'di'i bar sho gam gzhal bar bya'o / /
zhes pa'i bcad ? ba byas pa'i sa la dbang la /
de yang de dbang ba'i sa la khyad chos gsum dang ldan pa zhig dgos te /
sa'i lam yin pa /
bsrung ba yin pa /
sho gam gcod pa rnams dgos pa'i phyir /
dang po dgos te /
rgyal po nam mkha'i lam la mi dbang ba yin pa'i phyir /
gnyis pa dgos te| ma bsrungs na bsrung ba'i gla brngan mi dbang ba yin pa'i phyir /
gsum pa dgos te /
sho gam mi gcod na de ster mi dgos pa'i phyir /
gnyis pa ni gang la gzhal ba'i bdag po de la khyad chos bzhi dang ldan pa zhig dgos te /
rgyal po gzhan gyis gnod pa byed pa bsrung ba dang /
rgyal po rang gi yul mis gzhan 'joms pa las skyob pa dang /
tshong ba rang gi nang khul gyis 'jigs pa las sbed pa ste skyob pa dang /
kun 'gyed par byed pa ste yul chos kyis rigs tshad du len pa rnams dang ldan pa zhig dgos pa'i phyir te /
bye brag bshad mdzod las /
gang zhig chos bzhin du bsrung ba dang /
skyobs pa dang /
@# / /
sbed pa dang /
kun 'gyed par byed pa de sho gam dbang ba yin no / /
zhes gsungs pa'i phyir dang /
'od ldan las /
skye dgu'i nyon mongs bsrung ba'i phyir / /
rgyal po la ni sho gam gzhal / /
gal te de yang bsrung ba yis / /
nyo na bla yin bu lon min / /
zhes gsungs pa'i phyir /
gsum pa ni /
gang la gzhal ba'i rdzas de ni nyo tshong byed pa'i zong yin pa zhig dgos te /
'od ldan las /
'jig rten pa'i lugs kyi zong kho na la sho gam gcad rigs so / /
zhes gsungs pa'i phyir /
byas pa la kho na re /
sho gam gzhal dgos pa'i rdzas de la nyo tshong byed pa'i zong yin pa zhig dgos pa re mi 'thad par thal /
pha ma dang dkon mchog gi phyir du khyer ba'i rdzas la yang sho gam sbyin dgos /
rang gi 'tsho ba'i yo byad kyi rgyu'i ras la yang sho gam sbyin dgos pa'i phyir te /
pha ma dang dkon mchog gi phyir du khyer ba'i rdzas la sho gam mi 'byung ba'i phyir du pha ma dang dkon mchog gi bsngags pa sho gam pa la brjod dgos shing /
rang gi 'tsho ba'i yo byad kyi rgyu'i ras la yang sho gam mi 'byung ba'i phyir du des de'i kha tshar dang phun tshar dgos pa'i phyir te /
mdo rtsa ba las /
de dag gi rdzas gnang bar bya ba'i phyir pha ma'i bsngags pa brjod do / /
dkon mchog rnams kyi yang ngo / /
zhes gsungs pa'i phyir zer na 'dir ma khyab /
'o na bcas ldan dge slong de lam du 'gror mi rung bar thal / /
chos gos med na cha lugs nyams par 'gyur bas lam du 'gro mi rung ba gang zhig /
chos gos yod na sho gam gzhal dgos sar phyin pa'i nyes pa 'byung ba'i phyir /
phyi ma ma grub na song /
der thal /
'tsho ba'i yo byad la sho gam gzhal dgos pa'i phyir /
ma grub na song /
der thal /
'tsho ba'i yo byad kyi rgyur gyur ba'i ras la sho gam gzhal dgos pa'i phyir /
de ltar min na pha ma dang dkon mchog gi phyir du khyer ba'i rdzas la sho gam sbyin mi dgos par thal /
bye brag bshad mdzod las /
dkon mchog dang mkhan po dang slob dpon dang pha ma dang /
skyes kyi phyir 'khyer ba la sho gam sbyin par mi bya'o / /
zhes pa dang /
yang de nyid las /
de la zong dang 'dra bar gnang bar mi bya /
zhes gsungs pa'i phyir /
des na bcas ldan dge slong gis chos gos kyi rgyur gyur pa'i ras kha bsgyur ba dang /
kha tshar dang phun char bcad pa la dgos pa yod de /
ras de la brten pa'i sho gam thob mi thab kyi 'thab rtsod spang bar bya ba'i ched yin pa'i phyir /
bzhi pa ni /
sho gam tshad ji tsam 'jal dgos pa ni /
yul chos dang bstun nas bya dgos te /
'od ldan las /
zod la nyi shu'i cha sho gam yan la /
rtsa shing la ni drug cu cha yin no / /
zhes gsungs pa'i phyir /
sho gam gyis rtswas mtshon pa yin te /
'od ldan las /
dang po sho gam gyi gru rdzas kyang rnam par bshad pa yin na / /
zhes gsungs pa'i phyir /
yul chos kyi rab byung dang bram ze sogs la shog ma mi len pa'i sar ni sho gam ma sprad kyang nyes pa med de /
'od ldan du 'jig rten pa'i lung khungs su drangs pa las /
sbrum ma zla ba gnyis la sogs / /
rab byung dang ni thub pa dang / /
bram ze dang ni rtags can pa / /
gru rdzas blang bar mi bya'o / /
zhes gsugns pa'i phyir /
des na rku sems dang ldan pa'i sgo nas sho gam bang tshed kyi dngos po rin thang tshang ba ma sprad na bcas ldan dge slong la ma byin len gyi pham pa bskyed cing /
rku sems med pa la ma byin len gyi nyes pa mi bskyed de /
mdo rtsa ba las /
rku sems med pa la sho gam du gtogs pa'i nyes pa 'byung bar dogs pa mi bya'o / /
zhes gsungs pa'i phyir /
rtsa ba'i bzhi pa ni /
dbyar khas len la gtogs pa'i rab byung de dbyar gyi rnyed pa de sangs rgyas kyi bcas pa'i stobs kyi rdzas bdag tu 'byung ba yin /
sra brkyang gding bar gtogs pa'i rab byung des sra brkyang gding ba'i rdzas de sangs rgyas kyi bcas pa'i stobs kyis rdzas bdag tu 'gyur ba yin /
des na sangs rgyas kyi bcas pa'i stobs kyi bdag po dang sangs rgyas bka' stsal gyi bdag po don 'dra ba yin no / /
gnyis pa ma byin len gyi pham pa bskyed pa'i gzhir gyur ba'i rdzas kyi khyad par bshad pa ni /
mi'i bdag tu bzung ba dur khrod kyi rdzas la sogs pa dman pa'i rdzas min pa /
g.yos su sbyar ba'i kha zas sogs min pa ma byin len gyi pham pa bskyed pa'i gzhir gyur ba'i rdzas rin thang chang ba de de'i pham pa bskyed pa'i gzhir sgyur ba'i rdzas kyi ngo bo'i go don yin /
des na ma byin len gyi pham par bskyed pa'i dngos po de la sgra mi snyan pa'i rdzas min pa zhig dgos te /
de'i rdzas brkus na pham pa mi bskyed @# / /
pa'i phyir te /
de'i mi rnams rdzas la bdag gir 'dzin pa med pa'i phyir /
yang ma byin len gyi pham pa bskyed pa la gang du thob blo skyes pa'i gnas der rin thang tshang ba zhig dgos shing /
rku ba po dang rku yul gyi gang zag gnyis kyi yul gyi bar la thob blo skyes na gang la nye ba'i yul de'i rin thang tshang ba zhig dgos so / /
yul de gnyis la nye ring med pa'i mtshams su thob blo skyes na rku ba po'i yul la bltos te rin thang tshang ba zhig dgos so / /
de yang rten gnyis ka la bltos te rin thang tshang ba zhig dgos te /
mi gcig gis rdzas rab byung gnyis kyi 'jog rdzas kyi ched du brkus na rin thang tshang ba cig brkus pas kyang gnyis ka la rtsa ltung bskyed cing bgod rdzas kyi ched du brkus na rin thang tshang ba gnyis rtsa ltung gi yan lag du dgos pa'i phyir /
rten gnyis po re res kyang rin thang tshang ba re re thob pa de'i yan lag du dgos pa'i phyir te /
rab byung gcig gis mi gnyis kyi 'jog rdzas rin thang tshang ba zhig brkus pas kyang rtsa ltung bskyed cing /
de gnyis kyi brgod rdzas brkus na rin thang tshang ba gnyis gnyis brkus pa rtsa ltung gi yan lag tu dgos te /
rdzas bdag gnyis po re re la bltos te rin thang tshang ba re re thob pa de'i yan lag tu dgos pa'i phyir /
de bzhin du rab byung bcus 'jog rdzas kyi ched du mi gzhan bcu'i 'jog rdzas rin thang tshang ba gcig brkus pas kyang rtsa ltung 'byung zhing /
'jog rdzas bgod rdzas kyi ched du rku ba dang /
bgod rdzas 'jog rdzas kyi ched du rku ba la rin thang tshang ba bcu thob pa rtsa ltung gi yan lag tu dgos pa yin te /
snga ma bcu po re res phyi ma bcu po re re la bltos te rin thang tshang ba re re thob pa /
rtsa ltung gi yan lag du dgos pa'i phyir dang /
des na snga ma bcu po des phyi ma bcu'i bgod rdzas bgod rdzas kyi ched du brkus pa la rin thang tshang ba brgya thob pa rtsa ltung gi yan lag tu dgos pa yin cing /
de yang sbyor ba gcig la brkus pa zhig dgos /
byas pa la kho na re /
sbyor ba gcig dang tha dad kyi khyad par de gang yin zhe na /
dper na gser se ba gsum rim can du rku ba'i tshe kun slong gi bar du rgyun ma chad par rku ba'i sbyor ba la sbyor ba gcig pa'i tha snyad dang bar du kun slong gi rgyun bcad nas rku ba'i sbyor ba la sbyor ba tha dad pa'i tha snyad byed pa yin no / /
des gzhan rnams la rigs 'gre zer /
gnyis pa bsam pa'i yan lag la /
'du shes kyi yan lag dang /
kun slong gi yan lag gnyis las /
dang po ni /
gzhi'i yan lag de la nges pa'am /
the tshom za ba gang rung gi sgo nas 'du shes ma 'khrul bas brkus pa zhig dgos te /
mdo rtsa ba las /
der 'du shes pa'o / /
thams cad la the tshom za bas zhugs pa ni bsam pa dang bcas pa yin no / /
zhes gsungs pa'i phyir /
sel ba ni lhas byin gyi nor la mchod sbyin gyi nor du 'khrul ba'am /
yang na mi'i nor la 'gro ba gzhan gyi nor du 'khrul te brkus na pham pa mi skyed par sbom po skyed pa yin te /
mdo rtsa ba las /
'gro ba gzhan gyi'o / /
zhes gsungs pa'i phyir /
de bzhin du /
gser rku snyam pa la dngul brkus na pham pa mi skyed cing sbom po skyed la /
de gnyis gang yin kyang rku snyam pa'i sgo nas nor nas brkus na yang pham pa skyed de /
de la rku ba'i kun slong spyi zhugs yod pa'i phyir /
yang gzhan gyi rdzas la gzhan gyi rdzas su 'du shes pa zhig dgos te /
de la rang gi rdzas su 'du shes pa dang /
rang gi rdzas la gzhan gyi rdzas su 'du shes pa'i sgo nas brkus na pham pa mi skyed pa'i phyir /
gnyis pa kun slong ni /
'di'i kun slong la chos drug ldan zhig dgos te /
gzhan gyi yin pa /
ma gnang ba /
bdag nyid kyi don du dang /
'tsho ba'i don du yin pa /
gtan du dbral bar 'dod pa /
kun slong rgyun ma chad pa rnams dgos pa'i phyir /
de yang ma byin len gyi pham pa bskyed pa la rdzas de gzhan gyi yin snyam pa'i kun slong dgos te gzhan gyi rdzas la rang gi rdzas su 'du shes te brkus na /
ltung ba rdzogs par mi skyed pa'i phyir te /
mdo rtsa ba las /
rang dang brnya' ba dang yid gcugs pa'i sems dag gis gzhan la go bar byas te blangs na ltung ba med do / /
zhes pa'i lung gi shugs bstan grub pa'i phyir /
yang rdzas de rang la ma gnang ba'i 'du shes dgos te /
mdo rtsa ba las /
ma byin par len pa'o / /
zhes gsungs pa'i phyir /
bdag nyid kyi don du brkus pa dgos te /
gzhan don du brkus na na smad tsam skyed pa yin pa'i phyir /
mdo rtsa ba las /
gzhan gyi don nyid du na yang dngos gzhi'i rnam pa'o / /
zhes gsungs pa'i @# / /
phyir /
rang 'tsho byed du brkus pa dgos te /
dkon mchog mchod pa'i phyir du brkus na nyes byas tsam las mi skyed pa'i phyir /
mdo rtsa ba las /
mchod pa'i don nyid du na nyes byas so / /
zhes gsungs pa'i phyir /
gtan du rdzas de dbral bar 'dod pa dgos te /
re zhig gam ku re bzhad gad kyi ched du rdzas de len pa la ma byin len gyi nyes pa mi skyed pa'i phyir te /
mdo rtsa ba las /
re zhig gi sems kyis len pa la ltung ba med do / /
zhes gsungs pa'i phyir /
rdzas de rku ba'i kun slang rgyun ma chad pa dgos te /
rgyun chad na na smad las mi skyed pa'i phyir te /
mdo rtsa ba las /
'dun pa ldog pa'i 'og tu ni rgyu nyid ma yin no / /
zhes pa dang /
yang de nyid las /
btang ba la yang ngo / /
zhes gsungs pa'i phyir /
gsum pa sbyor ba'i yan lag ni /
brku bya'i rdzas de rku ba'i sbyor ba rang gis byas pa'am gzhan bskas pa gang rung gi sgo nas lus ngag gang rung du grub pa zhig dgos te /
mdo rtsa ba las /
bsam pa ni de nyid do / /
zhes pa dang /
yang de nyid las /
rku ba'am rkur bcug pa dag gi'o / /
zhes gsungs pa'i phyir /
bzhi pa mthar thug gi yan lag la kha cig /
brku bya'i rdzas de sngar gyi rang gnas nas gnas gzhan du spos pa zhig dgos te /
rnam 'byed 'grel pa las /
gnas nas gnas gzhan du spos par byas na pham par 'gyur ro / /
zhes gsungs pa'i phyir /
zer na /
skyon med de /
lung de ni rdzas de pha rol po rdzas bdag gis blos ma btang ba'i gnas nas blos btang ba'i gnas su spos pa'i ming gis btags nas bstan pa tsam yin pa'i phyir /
'od ldan las /
btsal te rtsad pas kyang pha rol po'i re ba ma chad pa'i gnas nas re ba chad pa'i gnas su phyin par byed pas na /
gnas nas gnas su spo bar byed pa dang /
zhes gsungs pa'i phyir /
de ltar ma yin na khang zhing brkus pa la brten nas pham pa skyed pa med par thal /
de rang gi gnas nas gnas gzhan du spos pa'i sgo nas brkus pa med pa'i phyir /
khyab pa khas /
des na rang lugs ni mthar thug gi yan lag rku ba po rang nyid rdzas de la thob blo skyes pa dang /
sngar gyi rdzas bdag rang gi blos btang ba gnyis dgos kyi /
mthar thug gi yan lag gnas spags la mi bya ste /
de ltar byed pa 'og nas 'gog par 'gyur pa'i phyir /
gnyis pa ma byin len gyi pham pa 'byung ba'i gzhir gyur ba'i rdzas kyi rin thang gi tshad brtsi tshul bshad pa la /
rgya gar du brtsi tshul dang bod du brtsi tshul gnyis las /
dang po ni /
bon Tik+ka zhes pa 'gron bu'i ming yin la /
ka ka ni zhes pa 'gon bu nyi shu'i rin thang gi tshad kyi ming yin /
yang ma sha ka zhes pa 'gron bu brgyad cu'i rin thang gi tshad kyi ming yin la /
des na ka ka ni bzhi la ma sha ka gcig /
ma sha ka lnga ni kar sha ba na bzhi cha'i rin thang gi tshad yin la /
de la ma byin len gyi rin thang tshang ba yin pa'i phyir te /
mdo rtsa ba las /
ka ka ni bzhi la ma sha ka'o / /
lnga nyid ni kar sha pa na'i bzhi cha'i dpe yin no / /
zhes pa dang /
rgya cher 'grel las /
ka ka ni zhes bya ba ni bon Tik+ka zhes bya ste /
de 'gron bu nyi shu'i rin thang gi ming yin /
zhes pa dang /
yang de nyid las /
ma sha ka lnga la sogs pa zhes gsungs pa de ni kar sha pa na'i bzhi cha gcig gi dpe yin par rig par bya'o / /
de bas na ma sha ka lnga la sogs pa zhes gsungs na tshig de ni kar sha pa na'i bzhi cha gcig brkus na zhes bya ba de'i mtha' yin no / /
zhes gsungs pa'i phyir dang /
kA ri ka las /
kar sha pa na'i bzhi cha yis / /
de brkus tshul khrims zhig par 'gyur /
zhes gsungs pa'i phyir /
de yang ka ka ni zhes pa zong gi khyad par zhig yin te /
rgya cher 'grel las /
zong zhes bya ba ni ka ka ni dang war ta ka la sogs pa'o / /
zhes gsungs pa'i phyir /
kar sha pa na zhes pa yang gser ram dngul las byas pa'i zong gi khyad par zhig yin te /
zhu 'grel las /
kar sha pa na zhes bya ba ni zong gi khyad par te /
dngul las byas pa /
gzugs su dod pa /
btsong du rung ba'o / /
zhes pa dang /
gzhi 'grel las /
kar sha pa na zhes bya ba ni pa na'i bye brag ste /
mngon mtshan can yin na dngul las byas pa'o / /
zhes pa dang /
rnam 'byed 'grel pa las| dbyig ces bya ba ni gser ram dngul las mngon mtshan can du byas pa'i rdzas so / /
zhes pa dang /
yang de nyid las /
mngon mtshan can zhes bya ba ni tha snyad kyi ming du byas pa ste /
zlum po'i dbyibs la mi la sogs pa'i mtshan ma byas pa'o / /
zhes gsungs pa'i phyir /
kar sha pa na ni /
@# / /
rgyu dngul las byas pa dbyibs dong rtse lta bu rgyal po'i rgya'i ri mo 'byar ba byas pa zhig yod /
de'i dgos pa ni lhad yod med dang zho longs ma longs rin 'di tsam ri mi ri'i rtsod pa mi 'byung ba'i ched yin no / /
skabs la lar ma sha ka bcu gnyis la kar sha pa na gcig tu byed pa dang /
la lar de bcu drug la kar sha pa na gcig tu byed pa dang /
la lar de sum cu rtsa gsum la de gcig tu byed pa la sogs pa du ma yod pa las /
ma sha ka lnga ni kar sha pa na bzhi cha'i dpe yin pa de yul dus nam gyi tshe yin zhe na /
de ni ma byin len gyi bcas pa mdzad pa'i dus sum ga d+ha na kar sha pa na gcig gi rin thang gi chad la /
ma sha ka nyi shu re byas pas de la brten nas ma sha ka lnga nyid kar sha pa na bzhi cha'i dper gsungs pa yin te /
Tika chen rin chen phreng ba las /
lnga zhes smos pa ni bslab pa 'cha' ba'i tshe /
ma sha ka lnga /
kar sha pa na'i bzhi cha yin pa la dgongs so / /
zhes gsungs pa'i phyir /
des na kar sha pa na'i bzhi cha ni /
ma byin len gyi rin thang gi tshad nges pa can yin la /
de la ma sha ka du dgos kyi nges pa med de /
lung gtam gyi gzhi las /
btsun pham sha ka gsum brkus pas pham par 'gyur pa mchis sam /
bka' stsal pa yod de /
gang na ma sha ka bcu gnyis la kar sha pa na gcig tu gyur pa'i tshe na'o / /
btsun pa ma sha ka lnga las lhag pa brkus na pham par mi 'gyur ba mchis sam /
bka' stsal pa yod de /
gang na ma sha ka bzhi bcu la kar sha ba na gcig tu gyur ba'i tshe na'o / /
zhes gsungs pa'i phyir| des na ma sha ka de la gser las byas pa'i ma sha ka dang dngul dang zangs dang /
lcags rnams ci rigs las byas pa'i ma sha ka yod de /
lung zhu ba las /
gser gyi ma sha ka'am /
dngul gyi ma sha ka blangs na cir 'gyur spangs par 'gyur ro / /
lcags kyi ma sha ka'am /
zangs kyi ma sha ka blang ngam /
len du bcug na nyes byas su 'gyur ro / /
zhes gsungs pa'i phyir /
gnyis pa 'od du brtsi tshul ni /
gser se ba gsum tsam mam /
dngul zhe gang gi rin thang la ma byin len gyi pham pa bskyed pa'i gzhir gyur pa'i rdzas kyi rin thang tshang ba yin te /
'grel pa don brgyad ma las| rgya gar gyi rin thang dang sbyar na gser se ba gsum tsam mam /
dngul zho gang tsam brkus na pham par brtsi'o / /
zhes pa dang /
yang de nyid las /
kha cig /
dngul zho'i brgyad cha la rin thang tshang bar brtsi'o / /
zhes pa dang /
'grel pa shas rab byed pa las /
rgya gar gyi ma sha ka la bod kyi dngul gyi thang du brtsis na dngul zho'i brgyad cha yod pas /
brgyad cha gzhan brkus na pham pa zhes bya'o / /
zhes gsungs pa'i phyir /
des na dngul zho'i brgyad cha zhes pa ni /
gser dngul zho'i brgyad cha la brtsi ba yin te /
dngul zho gang la gser zho gang gi lcid 'byung ba gang zhig /
gser zho gang dang /
dngul zho gang gnyis zhe gang bar 'dra ba yin pa'i phyir te /
'grel pa sbrang bu'i rkang can zhes bya ba so thar gyi 'grel pa las /
zho ni gser gyi'o / /
zhes gsungs pa'i phyir /
gtams pa sbas pa las /
gal te spo ba dang lhan cig tu dang /
spos pa'i 'og tu dang gal te sngags na ni sbyor ba gzhan nyid do / /
zhes pa'i don la /
gtams pa khyad par can ma yin pa'i rdzas brkus pas pham pa skyed tshul bshad pa dang /
gtams pa khyad par can gyi rdzas brkus pas ma byin len gyi pham pa skyed tshul bshad pa dang gnyis las /
dang po ni /
nor bdag gzhan gyis bcas ldan dge slong la rdzas gtams te bcal ba ni /
sgo drung lta bu nas bskur ba'i sgo nas bcol ba tsam byas /
de las lhag pa'i nor bdag rang gis bcas ldan dge slong de'i nang du phyin nas de'i mdzod shar ma'i bang khang lta bur bzhag yod pa nges nges dag dag byas pa'i gtams pa ste bcol lugs khyad par can med pa yin la /
'di la brten nas 'byung ba'i ma byin len gyi pham pa de la gtams pa khyad par can ma yin pa'i rdzas brkus pa'i ma byin len gyi pham pa zer /
de'i tshul ni /
de ltar gtams pa de phyis nor bdag gis dge slong gi drung du len par 'ongs pa la /
dge slong na re /
ngas khyod la bskyis pa med brnyas pa med khyad par du khyod kyis bcol zer ba'i rdzas de /
khyod kyis nga la bcol ba med do / /
zhes bsnyon lding ba'i tshe sbyor ba'i sbom po skyed de /
mdo rtsa ba las /
brnyas pa dang /
bskyis pa dang /
gtams pa rnams bsnyon pa ni sbyor ba'o / /
zhes pa dang /
de'i rgya cher 'grel las /
brnyas @# / /
pa dang /
bskyis pa dang /
gtams pa rnams bsnyon pa ni sbyor ba ste /
sbom por rig par bya'i /
sbyor ba'i nyes byas ni ma yin te /
zhes gsungs pa'i phyir /
de rjes nor bdag shed chung du song ba na /
dge slong gi bsam pa la da ni mi gtod cing ngas thob bo snyam pa'i bsam pa skyes shing /
nor bdag gis bros btang ba na pham pa skyed pa yin te /
mdo rtsa ba las /
brnags pa na /
brkus pa yin no / /
zhes pa dang /
de'i rgya cher 'grel las /
brnyas pa la sogs pa de dag gi tshe brnog cing ma byin par nges pa de'i tshe na brkus pa yin no / /
zhes gsungs pa'i phyir /
gnyis pa gtams pa khyad par can gyis pham pa skyed pa'i tshul la gsum du yod cing /
de yang gtams pa sbas pa zhes sogs kyis bstan /
'di ni nor bdag gzhan zhig gis bcas ldan dge slong gi nang du phyin nas mdzod shar ma lta bu'i nang gi yang bang khang shar mar bzhag pa'i gtams lugs khyad par can byas pa'i ma byin len gyi pham pa skyed pa de la nges par rdzas de rdzas bdag rang gis bzhag pa'i gnas de nas gnas gzhan du spos pa dgos te /
de ma spos par mi rigs so so na yod pa la thob blo skye dka' ba'i phyir te /
de ma spos par dang po'i shul du bzhag na rdzas bdag la rgyus yod pas /
kho rang gis blangs nas khyer dogs pa'i dogs pa skye ba yod pa'i phyir /
'di'i pham pa skyed pa la dmar brnogs byas nas mi byin snyam du sems pa dang /
sngar yod pa'i gnas nas rdzas de gzhan du spos pa nges bzung du dgos /
byas pa la kho na re /
de gnyis snga phyir byas pa des bzung du dgos sam zhe na /
mi dgos te gnas nas gnas gzhan du spo ba dang /
dus mnyam du mi byin par thag bcad pa'i thob blo skyes pa de'i tshe pham pa skyed pa yod pa'i phyir /
mdo rtsa ba las /
gtams pa sbas pa la gal te spo ba dang /
lhan cig tu dang /
spos pa'i 'og tu dang /
gal te sngar na ni sbyor ba gzhan nyid do / /
zhes pa dang /
de'i rgya cher 'grel las /
gnas nas spo ba dang /
lhan cig tu brnog par byed na ni de'i tshe kha na ma tho ba yongs su rdzogs pa yin no / /
zhes gsungs pa'i phyir /
'o na /
de gnyis dus mnyam du byas pa nges bzung du dgos sam /
zhe na mi dgos te /
dang por rdzas de gnas nas gnas gzhan du spos /
de'i 'og tu mi byin par thag bcad pa'i thob blo skye zhing /
rdzas bdag gis blos btang ba'i tshe pham pa skyed pa yod pa'i phyir te /
mdo rtsa ba las /
gtams pa sbas pa la gal te spos pa'i 'og tu dang /
zhes pa dang /
de'i rgya cher 'grel las /
ci ste sngar gnas nas spo bar byed la /
spos pa'i 'og tu brnog par byed na ni /
de ltar na brnogs pa'i tshe kho na ni brkus par 'gyur ro / /
zhes gsungs pa'i phyir /
gzhan gyi las kyi mtha' dag la chu gtong ba'am /
'gog pa la ni /
zhes sogs kyi skabs su ngag don ni /
bcas ldan dge slong gi rten la rang gi zhing la chu gtong ba 'gog pa'i sbyor ba byas pa la brten nas ma byin len gyi pham pa skyed pa'i tshul yod de /
de ltar byas pa la brten nas rang gi zhing la rin thang tshang ba'i lo thog 'phel ba dang /
gzhan gyi zhing la rin thang tshang ba'i lo thog 'grib pa na pham pa skyed pa yin pa'i phyir /
des na bcas ldan dge slong gis gzhan gyi lo thog phung bar 'dod cing /
rang gi lo thog 'phel bar 'dod nas chu dkon pa'i tshe /
gzhan gyi zhing la chu bkag cing rang gi de la chu btang ba'i stobs kyis gzhan gyi ston thog gi kha nas rin thang tshang ba bri /
rang gi de la de tsam 'phel ba na ma byin len gyi pham pa skyed do / /
yang 'du shes de lta bus chu mod pa'i tshe /
rang gi zhing la chu bkag gzhan gyi zhing la chu btang ba'i stobs kyi sngar ltar gyur na pham pa skyed do / /
shags kyis gal te bla'i grar rgyal na'o / /
gal te 'og zur na pha rol po'i sbyor ba nyid btang na'o / /
zhes pa'i skabs su /
mtha' dbyad pa la| bshad bya'i lung 'god pa dang /
lung gi don bshad pa gnyis las /
dang po ni /
'od ldan las /
kha cig tu ni bsam pas ma btang ba'o / /
kha cig tu ni pham pa'o / /
kha cig tu ni mi snang ba'o / /
kha cig tu ni snang ba'o / /
kha cig tu ni re ba chad pa la sogs pa ji lta ba bzhin du brjod par bya'o / /
zhes gsungs so / /
gnyis pa ni /
kha cig tu ni bsam pas ma btang ba'o / /
zhes pas /
ma byin len gyi pham pa skyed pa la thob blo'i bsam pa skyes pa zhig dgos so zhes bstan /
kha cig tu ni pham pa'o zhes pas /
bcas ldan dge slong dang khyim pa gnyis zhing dbang mi dbang @# / /
rgyal po'i drung du rtsad pa na pham pa skyed tshul de bstan /
kha cig tu ni mi snang ba'o zhes pas /
bcas ldan dge slong gi rdzas rku ba'i gsang sngags bzlas brjod byas nas rdzas brkus pa'i che rdzas thag ring pa nas nus pas drangs te /
rang gi rkang pa'i drung du sleb kyang mig lam du ma gyur gyi bar du thob blo mi skye bas pham pa mi skyed ces bstan /
kha cig tu ni snang ba'o / /
zhes pas mig gis lam du snang ba na thob blo skye bas de'i tshe pham pa bskyed do / /
zhes bstan cing /
der ma zad dud 'gro brtod pa rgyab pa dang /
khyu las bkar te bcas ldan dge slong gis brkus pa na /
rang gi dang po brkus pa'i gnas de'i khyu rnams mi snang bar gyur te thob blo skyes pa na pham pa skyed par bstan to / /
kha cig tu ni gzhan dbang ba'o / /
zhes pas /
bcas ldan dge slong gi brku sems kyis gzhan gyi rin thang tshang ba'i bya khyim pa'i nang nas pyir spar te /
de nas phyi rol du rang gi lag gis thab nas thob blo skyes pa na pham pa skyed do zhes bstan te / /
de rnams kyi don rim bzhin bshad na /
bcas ldan dge slong dang khyim pa gnyis zhing dbang mi dbang rgyal po'i drung du rtsod pa byas te /
dge slong shags rgyal zhing khyim pa shags pham pa na pham pa skyed de /
de'i tshe rgyal po las lhag pa gzhan la gtugs sa med pa'i thob blo skye ba yin pa'i phyir te /
mdo rtsa ba las /
shags kyis gal te bla'i grar rgyal na'o / /
zhes pa dang /
de'i rgya cher 'grel las /
gzhan gyi rdzas 'phrog par 'dod la /
shags de yang bla'i grar bkye na ni rgyal ba na brkus pa yin no zhes gsungs pa'i phyir /
yang de gnyis kyi blon po'i drung du rtsod pa byas pa'i che /
bcas ldan dge slong shags rgyal ba tsam gyis pham pa mi skyed de /
blon po'i gong na gzhan rgyal po la gtugs sa yod snyam nas dge slong de la thob bla mi skye ba'i phyir /
de'i tshe khyim pas sbyor ba btang ba'i tshe pham pa skyed de /
da ni kho la gtugs sa yod kyang mi gtugs pa 'dug snyam du dge slong la thob blo skye ba'i phyir te /
mdo rtsa ba las /
gal te 'og zur nas pha rol pa'i sbyor ba nyid btang na'o / /
zhes dang /
de'i 'grel pa las /
'og zur yul pa ltar gsang sngags bzlas brjod pa byas pham pa bskyed tshul rol po nor bdag gis shags kyi sbyor ba thams cad kyi thams cad du btang ba de'i tshe na brkus pa yin gyi /
rgyal bas ni brkus par mi 'gyur ro / /
zhes gsungs pa'i phyir /
sngar bshad pa ltar gsang sngags bzlas brjod byas nas pham pa bskyed tshul de yang 'thad de /
mdo rtsa ba las /
gsang sngags dag gi 'dren pa ni snang na'o / /
zhes pa dang /
de'i rgya cher 'grel las /
snang bar gyur na de'i tshe brkus pa zhes bya'o / /
zhes gsungs pa'i phyir /
der ma zad dud 'gro brtod pa rgyab pa dang /
khyu las bkar ba ste brku ba la yang sngar bshad pa ltar pham pa skyed de /
mdo rtsa ba las /
brtod pa dang khyu las bkar ba gnyis ni mi snang bar gyur pa nyid na'o / /
zhes pa dang /
de'i rgya cher 'grel las /
gal te bdag po dang rdzi bo med na ni de'i tshe khyu las mi snang bar gyur ba nyid na brkus pa yin te /
zhes gsungs pa'i phyir /
yang bcas ldan dge slong gi rin thang tshang ba'i khyim pa'i bya la brten pa'i pham pa skyed tshul de yang 'thad pa yin te /
mdo rtsa ba las /
gal te de ltar na bya spar ba na'o / /
zhes pa dang /
de'i rgya cher 'grel las /
de'i tshe bya spar ba na brkus pa kho na yin no / /
'dir gzhung ni /
dge slong gis spar te rku bar byed na bya spar ba na bya'i rin thang brtsi bar bya'o / /
zhes gsungs pa yin no / /
spar ni rku bar byed ces bya ba ni 'dir phur du bcug nas rku zhes pa'i tha tshig go /
zhes gsungs pa'i phyir /
ka ka ni bzhi la ma sha ka'o / /
zhes sogs kyi ngag don ni /
ma byin len gyi pham pa bskyed pa'i rdzas kyi rin thang gi tshad yod de /
kar sha pa na'i bzhi cha de de'i rin thang gi tshad yin pa'i phyir /
kar sha pa na'i bzhi cha'i rin thang gi tshad yang yod de /
ma sha ka lnga de'i rin thang gi tshad yin pa'i phyir /
kha cig /
rta rgod ma re la ma byin len gyi rin thang gi tshad du 'dod /
kha cig /
nas ro ma gcig la ma byin len gyi rin thang gi tshad du 'dod /
kha cig /
nas khal gcig la ma byin len gyi rin thang gi chad du 'dod /
kha cig /
gser se ba bzhi rnams la ma byin len gyi rin thang gi tshad du 'dod kyang /
de dag mi 'thad par rang lugs kyi skabs su sgrubs zin /
kha cig /
deng sang gi dus su ma byin len gyi pham pa skyed pa la /
ston pas bslab pa @# / /
'cha' ba'i yul dus kyi rin thang brtsi rung bar thal /
kar sha pa na'i bzhi cha de ma byin len gyi rin thang gi tshad nges pa can yin pa'i phyir /
rtags khas /
'dod byas pas /
ma byin len gyi pham pa skyed pa la gnas gzhan dang dus gzhan gyi rin thang brtsi rung bar thal| 'dod pa'i phyir /
'dod byas pas /
ma byin lan gyi pham pa skyed pa la gang du rku ba'i gnas dang /
gang gi tshe rku ba'i dus de'i rin thang brtsi rung bar thal /
de ltar brtsi rung ba zhig yod pa'i phyir /
zer na /
'dir ma khyab /
rtags grub ste /
mdo rtsa bar /
rin thang ni brkus pa'i gnas dang dus kyis so / /
zhes gsungs pa'i phyir /
zer na /
'o na /
gnas gzhan dang dus gzhan du rdzas brkus pa'i ma byin len gyi pham pa yin na /
gnas gzhan dang dus gzhan du brku bya'i rdzas de'i rin thang brtsi mi rung bas khyab par thal /
de ltar brtsi rung ba med pa'i phyir /
'dod na /
gnas gzhan dang dus gzhan du rdzas brkus pa'i ma byin len gyi pham pa chos can /
brku bya'i rdzas de'i rin thang brtsi mi rung ba yin par thal /
gnas dang dus gzhan du rdzas brkus pa'i ma byin len gyi pham pa yin pa'i phyir /
khyab pa khas /
ma grub na /
gnas gzhan dang dus gzhan du rdzas brkus pa'i ma byin len gyi pham pa de kho kho rang yin par thal /
de yod pa'i phyir te /
gnas rgya gar las gzhan bod kyi rdzas brkus pas ma byin len gyi pham pa skyed pa yang yod /
dus gzhan ston pas bslab pa 'cha' ba'i dus las gzhan deng sang gi dus kyi rdzas brkus pas ma byin len gyi pham pa skyed pa yang yod pa'i phyir /
rtsa bar 'dod na /
rtags sgrubs tshul la brten nas shes so /
gzhan yang /
byang sgra mi snyan pa'i rdzas brkus pas sbom po skyed pa la byang sgra mi snyan pa'i rin thang brtsi dgos par thal /
de la rdzas rin thang tshang dgos pa gang zhig /
de la lho 'dzam bu gling pa'i rin thang brtsir med pa'i phyir /
rtags dang po der thal /
byang sgra mi snyan pa'i rdzas rin thang tshang ba brkus na /
yan lag gnyis ma tshang bas pham pa las ches na smad kyi ltung ba skyed pa'i phyir te /
mdo rtsa ba las /
du ma tshad na de bas na smad do / /
zhes gsungs pa'i phyir /
gzhan yang /
byang sgra mi snyan pa'i rdzas rin thang ma tshang ba brkus na pham pa bskyed pa'i yan lag gnyis ma tshang bar thal /
byang sgra mi snyan pa'i rdzas bdag tu 'dzin pa med pa gang zhig /
byang sgra mi snyan pa'i rdzas la rin thang brtsir med pa'i phyir /
rtags phyi ma dngos /
dang po der thal /
mdo rtsa ba las /
byang gi sgra mi snyan ni yongs su 'dzin pa med pa nyid do / /
zhes gsungs pa'i phyir /
rtsa rtags gnyis pa ma grub na /
byang sgra mi snyan pa'i rdzas brkus pas sbom po skyed pa med par thal /
gnas gzhan dang dus gzhan gyi rin thang brtsi rung ba med pa'i phyir /
rtags khas /
des na spyir btang la gnas gzhan gyi rin thang 'dir brtsi mi rung yang /
dmigs bsal byang sgra mi snyan pa'i rdzas brkus pas sbam po skyed pa la lho 'dzam bu gling pa'i rin thang brtsi ba dmigs bsal yin no / /
de bzhin du yul dus de na rgyal khrims mtshan nyid pa med na /
ston pas bslab pa 'cha' ba'i dus kyi rin thang brtsi ba dus kyi dmigs bsal yin no / /
rang res ma byin len gyi pham pa bskyed pa de la mi'i rdzas brkus pa yan lag tu dgos byas pa la kho na re /
de mi dgos par thal /
dud 'gro'i rdzas brkus pas ma byin len gyi pham pa skyed pa yod pa'i phyir te /
dud 'gro dbang ba'i rdzas brkus pas de skyed pa yod pa'i phyir /
dud 'gro dbang ba'i rdzas brkus pas de skyed pa yod pa'i phyir /
dud 'gro'i lus ril po brkus pas de skyed pa yod pa'i phyir te /
mdo rtsa ba las /
dud 'gro btags pa ni dkrol na'o / /
zhes pa dang /
de'i rgya cher 'grel las /
dud 'gro btags pa rku ba ni dkral ba na brkus pa yin no / /
zhes gsungs pa'i phyir /
gzhan yang /
dud 'gro dbang ba'i rdzas brkus pa'i ma byin len gyi pham pa skyed pa yod par thal /
dud 'gro'i rgyan brkus pas ma byin len gyi pham pa skyed pa yod pa'i phyir dang /
mi dang dud 'gro gnyis ka dbang ba'i rdzas brkus pas ma byin len gyi pham pa skyed pa yod pa'i phyir te /
thag ga pa nye du dang nye du ma yin pa gnyis ka 'thag tu bcug na 'thag 'jug ga spang ltung skyed pa yod pa'i phyir te /
mdo rtsa ba las /
gzhan dang bcas pa la de ma byas pa nyid ma yin no / /
zhes gsungs pa'i phyir /
zer na lan gar btab bsams dgos so / /
rang res ma byin len gyi pham pa bskyed pa de la rdzas de mi'i rdzas su 'du shes @# / /
te brkus pa zhig dgos byas pa la kho na re /
de mi dgos par thal /
rdzas de dud 'gro'i rdzas su 'du shes te /
brkus pas ma byin len gyi pham pa skyed pa yod pa'i phyir te /
rdzas de mi dang dud 'gro gnyis ka'i rdzas su 'du shes te brkus pas ma byin len gyi pham pa skyed pa yod pa'i phyir /
zer na ma khyab /
ma grub na /
der thal /
mdo rtsa ba las /
gzhan dang bcas pa la de ma byas pa nyid ma yin no / /
zhes gsungs pa'i phyir zer na /
ma khyab mtshams la /
dud 'gro bsad pas srog gcod kyi pham pa skyed pa yod par thal /
mi dang dud 'gro gnyis ka bsad pas de skyed pa yod pa'i phyir /
khyab pa khas /
rtags grub ste /
rtsa bar /
gzhan dang bcas pa la /
zhes sogs gsungs pa'i phyir /
rtsa bar 'dod mi nus te /
srog gcod kyi pham pa skyed pa la mi bsad pa yan lag tu dgos pa'i phyir te /
mdo rtsa ba las /
mir gyur pa'o / /
zhes pa dang /
de'i rgya cher 'grel las /
bud med dang /
skyes pa dang /
ma ning dang /
mtshan med pa dang /
mtshan gnyis pa dang /
mngal las skyes pa dang /
mngal nas ma skyes pa dang /
gzhon nu dang /
rgan po nyid la sogs pa'i bye brag gis rgyud 'ga' yang ma bcas pa'i spyir bzung ngo / /
zhes gsungs pa'i phyir| ma byin len gyi pham pa'i mthar thug grub mtshams la /
kha cig /
thob blo la mi byed par gnas spags la byed zer na /
rkun po blo gros mi mthun pa du mas bdag gir byas pa'i rdzas brkus pa'i ma byin len gyi pham pa'i mthar thug thob blo skyes pa la mi bltos par thal /
dam bca' de'i phyir /
'dod mi nus te /
de'i pham pa skyed pa la bgo skal thob cing thob blo skyes pa nges par dgos pa'i phyir /
mdo rtsa ba las /
'di la blo gros du ma nyid yin na thob na brkus pa yin no / /
zhes dang /
rgya cher 'grel las /
rkun po rnams blo gros mi mthun pa blo gros du ma nyid yin na bgo skal thob na brkus pa yin gyis /
gnas nas spags pa ni brkus pa nyid ma yin no / /
zhes gsungs pa'i phyir /
gzhan yang brtan par gnas pa'i sa gzhi dang khang khyim brkus pas ma byin len gyi pham pa bskyed pa med par thal /
ma byin len gyi pham pa'i mthar thug gnas spags la byed rigs pa gang zhig /
brtan par gnas pa'i sa gzhi dang khang khyim gnas nas gnas gzhan du spags pa med pa'i phyir /
dang po dngos /
phyi ma sla /
'dod mi nus te /
mdo rtsa ba las /
sa gzhi dang khang khyim dag yongs su bskor bas ni mtshams 'byor na'o / /
zhes dang /
rgya cher 'grel las /
sa gzhi la sogs brku ba'i bsam pas yongs su bskor ba la ni /
rib ma la sogs pa'i pha thog tshur thog gi mtshams gang yin pa 'byor pa na de brkus par rig par bya'o / /
zhes gsungs pa'i phyir /
de ltar ma yin na brku bya'i rdzas de la thab blo ma skyes par ma byin len gyi pham pa bskyed pa yod par thal /
rtsa ba'i dam bca' de 'thad pa'i phyir /
'dod mi nus te /
de la thob blo ma skyes na de 'dra'i rdzas de gnas nas spags te bcas ldan dge slong gi rkang pa'i drung du sleb kyang ma byin len gyi pham pa mi skyed pa'i phyir /
rgya cher 'grel las /
shin tu thag ring po nas drangs te rkang pa'i drung du 'ongs kyang /
ji srid du snang bar ma gyur na de'ang brkus par mi 'gyur te grub pa'i blo med pa'i phyir /
zhes gsungs pa'i phyir /
kha cig /
mi gzhan gsod pa dang /
dud 'gro gsod pa dang /
bdag nyid gsod pa dang /
gsum nang 'dom na ji ltar bya zhe na /
de la kha cig /
dud 'gro gsod pa gnang ste /
ltung ba che ba'i ngor chung ba gnang ba yod pa gang zhig /
bdag nyid gsod na sbom po skyed /
mi bsad na pham pa skyed /
dud 'gro bsad na ltung byed las mi skyed cing /
ltung ba chung ba bshags pas 'dag pa'i phyir /
zer na mi 'thad par thal /
dud 'gro gsod pa la gnang ba med pa'i phyir te /
rang bzhin gyi kha na ma tho ba la gnang ba med pa'i phyir /
des na de ltar nang 'dems pa'i tshe bdag nyid gsod du 'jug pa yin te /
lung las /
srog nyid spang bar bya'i srog chags bsad par bya ba ma yin no / /
zhes gsungs pa'i phyir /
yang kha cig /
rang bzhin gyi kha na ma tho ba la gnang ba yod par thal /
sems myos pa'i dge slong gis mi bsad kyang ltung ba mi skyed pa'i phyir /
zer na ma khyab /
de ni de 'dra'i dge slong de bcas pa'i rten can ma yin pa'i ltung ba mi skyed pa yin gyis /
mi gsod par gnang ba ma yin pa'i phyir /
kha cig /
bcas pa'i kha na ma tho pa nang @# / /
'dom na bcas pa cha ba'i dor chung ba gnang bas khyab zer na /
de ma khyab par thal /
de nang 'doms pa na bcas pa chung ba'i ngor de che ba gnang ba yod pa'i phyir te /
dge tshul gyi dbyar ral ba'i nyes pa spong ba'i phyir du nub lhag nyal gyi ltung byed gnang ba yod pa'i phyir te| mdo rtsa ba las /
dge tshul dang ldan pas so / /
zhes gsungs pa'i phyir /
kha cig /
bcas ldan dge slong gis bud med la reg tu rung bar gnang ba gtan nas med zer na /
de yod par thal /
des chus khyer ba'i bud med bzung du gnang ba yod pa'i phyir te /
mdo rtsa ba las /
snying rje brtse bas sdug bsngal las thar bar bya ba la ni ltung ba med do / /
zhes gsungs pa'i phyir /
kha cig /
nyas pa rang gi ngo bo'i cha nas sbom pa'i ming gi phyir bcos bya dgos pa'i ltung ba de ltung ba sbom po'i mtshan nyid yin zer na /
'o na /
sbom po'i ming gi phyir bcos bya dgos pa'i ltung byed chos can /
mtshon bya der thal /
mtshan nyid de'i phyir /
khyab pa khas /
ma grub na /
der thal /
de yod pa'i phyir /
sa rko ba'i ltung byed la sbom por 'khrul ba'i sa rka ba'i ltung byed de sbom pa'i ming gi phyir bcas byad dgos pa'i phyir te /
mdo rtsa ba las /
ltung ba byung ba la 'du shes ji lta ba bzhin du sgrub par bya'o / /
zhes gsungs pa'i phyir /
rtsa bar 'dod mi nus te /
ltung byed yin pa'i phyir /
des na ltung ba sbom po yin na /
sbom po'i ming rigs kyis phyir bcos bya dgos pas ma khyab ste /
pham lhag gi sbyor sbom rnams sbom po'i mid rigs kyis phyir bcos byad mi dgos pa'i phyir ro / /
! /
srog bcad na'o| |zhes par spyi don dang /
ngag dan gnyis las /
dang po la /
gleng gzhi /
dgag bya /
nga ta /
yan lag gi brtsa ba rnam par bzhag pa dang bzhi las /
dang po ni /
gang du bshad pa ltar /
dang por dge slong bzang sbyin la brten nas mi tshangs spyod spong ba'i bslab pa bcas /
de rjes dus re zhig nas dge slong nor tsam la brten nas ma byin len spong ba'i bslab pa'i bcas pa mdzad kyang /
srog gcod spong ba'i bcas pa ma mdzad pa la /
de nas dus re zhig gi che /
ston pa dge slong gi dge 'dun mang po dang bcas yul spong byed na chu klung yid 'ong ldan gyi 'gram sgon shing gi tshal gse ba na bzhugs so / /
de'i tshe ston pas dge slong dag mi sdug pa sgoms shig /
mi sdug pa mang du goms par byas na phan yon chen por 'gyur ro / /
zhes gsungs pa dang /
dge slong dag gis mi sdug pa bsgoms pas /
rang rang gi mi gtsang ba'i lus 'di la sgyid lug ste rang la smod cing /
mtshon 'byin /
dug za /
thag pas 'ching /
g.yang sar 'chong nga / /
yang dge slong zhig gis ri dwags mdog dge sbyong rbed la tshur shag /
kha bo srag dang phrol cig /
kho bo'i lhung bzed dang chos gos rnams khyod kyi yin par 'gyur ro / /
zhes smras pa na /
des dge slong de bsad nas de rjes de dang mthun par dge slong mang pos kyang de bzhin du smras pa dang /
dge sbyong rbed kyis dge slong drug bcu'i bar bsad do / /
der dge slong rnams nyung dur gyur pa na /
gso sbyong gi tshe ston pas kun dga' bo la dge slong nyung ngu'i rgyu gang yin gsungs pas /
dge slong rnams gcig gis gcig bsad pa la sogs pa ji ltar gyur pa zhus pas /
ston pas dge slong gi tshul min pa rjes su mthun pa min pa de ni rab tu byung ba'i bya ba ma yin no / /
zhes rnam grangs du mas smad nas /
de lta bas na phan yon bcu yang dag par gzigs pas 'dul ba la nyan thos kyi bslab pa'i gzhi bca' bar bya ste /
'di lta ste dge 'dun bsdu ba'i phyir dang /
zhes pa nas /
bstan pa yun ring du gnas par 'gyur ba'o / /
nga'i nyan thos rnams kyis 'dul ba la bslab pa'i gzhi 'di ltar 'dan par bya ste /
dge slong gang mi 'am /
mir chags pa la rang gi lag bstar te srog bcad dam /
gcod du bcug na pham par 'gyur ro / /
zhes dge slong mang po gong du bshad pa ltar phan tshun gcig gis gcig srog dang 'bral ba la brten nas bslab pa 'di bcas pa yin no / /
kha cig bslab pa 'di ri dwags mdog dge sbyor rbed la brten nas bcas so zer na mi 'thad de /
de khyim pa yin pa gang zhig /
khyim pa sangs rgyas kyi bslab pa 'cha' ba'i rten du mi rung ba'i phyir /
dang po grub ste /
Tik chen las /
de ni khyim pa zhig gi ming ngo / /
zhes gsungs pa'i phyir /
gnyis pa la mthong chos kyi 'bras bu dang /
rnam smin gyi 'bras bu gnyis ni sngar dang 'dra /
rgyu mthun gyi 'bras bu la gnyis las /
myong ba rgyu mthun gyi 'bras bu ni skye @# / /
ba phyi ma la tshe thung bar byed /
byed pa rgyu mthun ni skye ba phyi ma la srog gcod pa'i bya ba la ngam ngam shugs kyis 'jug par 'gyur ro / /
bdag 'bras ni /
skye ba phyi ma sogs mdangs ngan pa dang /
yid du mi 'ong ba sogs su skye bar 'gyur ro / /
gsum pa ngo bo ni bcas ldan dge slong gi rten la gsod sems kyis kun nas spangs te /
rang gi rten las shes rgyud tha dad pa'i mi 'am mir chags pa gsod pa'i sbyor ba byas te /
gsod byed shi ba'i snga rol du bsad bya shi ba la brten nas byung ba'i dngos gzhi yongs rdzogs kyi ltung ba de srog gcod kyi pham pa'i mtshan nyid yin /
rnam pa gcig tu na /
bcas ldan dge slong gis mi gzhan pha rol po kun slong gsod sems kyis sbyor ba rang ngam /
bskos pa gang rung gi lus ngag gang rung du grub cing /
de'i rkyen gyis mthar thug shi ba las byung ba'i rtsa ltung gsum pa'i dngos gzhi yongs rdzogs de srog gcod kyi pham pa'i mtshan nyid yin no / /
bzhi pa la gzhi'i yan lag /
bsam pa'i yan lag /
sbyor ba'i yan lag /
mthar thug gi yan lag dang bzhi /
dang po ni /
srog gcod kyi pham pa 'byung ba'i gzhi'i yan lag de la mi yin pa zhig dgos te /
mdo rtsa ba las /
mir gyur pa'o / /
zhes pa dang /
rgya cher 'grel las /
'dir yang pham par 'gyur ba'i rgyud tsam gyi mtshan ma bstan te /
bud med dang /
skyes pa dang /
zhes pa nas /
rgan po nyid la sogs pa'i bye brag gi rgyud 'ga' yang ma bcas pa'i spyir bzung ngo / /
zhes pa dang /
'od ldan las /
mi gzhan yin la /
zhes gsungs pa'i phyir /
sel ba ni /
bcas ldan dge slong gis rang nyid gsod na sbom po'i ltung ba skyed do / /
mdo rtsa ba las /
bdag nyid gsod na sbom po'o / /
zhes gsungs pa'i phyir /
dud 'gro bcas ldan dge slong gis bsad na ltung byed skyed de /
mdo rtsa ba las /
dud 'gro gsod pa'i ltung byed do / /
zhes gsungs pa'i phyir /
des na bcas ldan dge slong gis rang las rgyud tha dad pa'i mi bsad na pham pa skyed /
mi ma yin bsad na sbom po skyed /
dud 'gro bsad na ltung byed skyed pa'i rgyu mtshan yod de /
mi de dkon mchog gsum dang so thar bsam gtan zag med kyi sdom pa gsum ka'i rten yin /
mi ma yin da dkon mchog gnyis dang /
bsam gtan gyi sdom pa dang zag med kyi sdom pa gnyis kyi rten yin pa dang /
dud 'gro ni dkon mchog gang gi yang rten ma yin cing /
sdom pa gang gi yang rten ma yin pa'i rgyu mtshan gyis /
de gsum la ltung ba rim pa bzhin /
de ltar skyed pas bcas pa mdzad pa yin pa'i phyir /
gnyis pa bsam pa'i yan lag la /
'du shes dang /
kun slong gnyis las /
dang po ni gzhi'i yan lag de la 'du shes ma 'khrul ba dgos te 'di 'du shes ma 'khrul ba dgos pa'i ltung ba yin pa'i phyir /
dper na /
lhas sbyin gsod snyam pa la mchod sbyin bsad pas srog gcod kyi pham pa mi skyed pa'i dpe bzhin no / /
gnyis pa /
kun slong ni gsod pa'i bsam pas 'chi ba'i thabs shom par 'dod pa rgyun ma chad pa dgos te /
mdo rtsa ba las /
de ltar bsam pas so / /
zhes dang /
yang de nyid las /
'dun pa ldog pa'i 'og tu ni rgyu nyid ma yin no / /
zhes gsungs pa'i phyir /
gsum pa sbyor ba'i yan lag ni /
gang la bsam pa'i mi de nyid gsod pa'i sbyor ba rang ngam /
gzhan bskos pa gang rung gi lus ngag gang rung du grub pa dgos te /
mdo rtsa ba las /
bsam pa ni de nyid do / /
gang yang rung bas so / /
zhes gsungs pa'i phyir /
lus ngag gang rung du ma grub na /
bsdam bya'i nyes byas su 'gyur ba'i phyir /
bzhi pa mthar thug ni /
sngar gyi sbyor ba de'i rkyen gyi bsad bya da gsod pa po'i snga rol du shi ba zhig dgos te /
bsad bya shi ba'i snga rol du gsod pa po shi ba dang /
de dang dus mnyam du shi ba la srog gcod kyi pham pa mi skyed pa'i phyir te /
mdzod las /
snga dang mnyam du shi ba la / /
dngos med lus gzhan skyes phyir ro / /
zhes gsungs pa'i phyir /
gzhang yang /
mthar thug gi yan lag sngar gyi sbyor ba de'i rkyen gyis shi ba'am /
srog gi dbang po 'gog pa zhig dgos te /
mdo rtsa ba las /
gzhi des gzhan gyi tshe shi na'o / /
zhes gsungs pa'i phyir /
byas pa la kho na re /
'o na srog de ji lta bu yin zhe na /
spyir srog de la /
srog gi dbang po dang /
srog rlung gnyis su yod cing /
drod dang rnam shes gang yang rung ba'i rten byed pa'i rigs su gnas pa'i tshe de srog gi dbang po'i ngo bo yin te /
mdzod @# / /
las| srog ni tshe yin drod dang ni / /
rnam shes rten gang yin pa'o / /
zhes gsungs pa'i phyir /
des na srog dbang yin na /
drod dang rnam shes gnyis ka'i rten byed pas ma khyab ste /
srog dbang la gnas pa'i skyes bu yin na /
drod dang rnam shes gnyis ka la gnas pa'i skyes bu yin pas ma khyab pa'i phyir te /
gzugs med khams pa'i skyes bu de srog dbang gi rten can yin pa gang zhig /
de drod dang rnam shes gnyis kyi rten can ma yin pa'i phyir /
dang po grub ste /
skyes bu yin pa'i phyir /
gnyis pa grub ste /
drod kyi rten ma yin pa'i phyir /
gzugs med khams na drod med pa'i phyir te /
de na gzugs med pa'i phyir /
kho na re /
srog gcod kyi pham pa 'byung ba'i gzhi'i yan lag la mi yin pa zhig dgos zer na mi 'thad par thal /
mngal gyi mir chags pa de bcas ldan dge slong gis bsad na srog gcod kyi pham pa skyed pa'i phyir /
khyab ste /
mir chags pa bcas ldan dge slong gis bsad na srog gcod kyi pham pa skyed pa gang zhig /
mngal na gnas pa'i mi dang /
mir chags pa gnyis la khyad par yod pa'i phyir te /
so thar gyi mdo las /
mi 'am mir chags zhes gsungs pa'i phyir /
mi 'am mir chags pa'i khyad par de gang yin zhe na /
mngal gyi gnas skabs kyi mer mer po la sogs pa lnga'i dang po bzhi ni mir chags pa yin la /
'bur mgo lnga dod pa nas mir 'dzin pa yin no / /
kho na re /
mer mer po la sogs pa lnga po de gnas skabs gang la 'jog ce na /
mngal du skye ba blangs pa'i bdun phrag dang po la mer mer po /
gnyis pa la ltar ltar po /
gsum pa la gor gor po /
bzhi pa la 'khrang 'gyur /
lnga pa la rkang lag 'gyus pa 'byung /
de yang mngal nas btsas pa nas /
'gro shes pa chun du byis par brtsi /
de nas 'khrig pa bsten nus pa tshun du gzhon nu /
de nas sum cu tshun du dar ma /
de nas lnga bcu chun du dar yol /
de nas 'chi kha chun du rgan por 'dzin no / /
ngag don ni /
bcas ldan dge slong gi rten la srog gcod kyi pham pa 'byung ba'i tshul yod de /
rang gi rten las shes rgyud tha dad pa'i mi gsod sems kyis kun nas bslangs te gsod pa'i sbyor ba byas pa la brten nas pha rol po'i srog chad pa na pham pa 'byung ba'i phyir /
'du shes bsgyur te bdag nyid mi'i chos bla ma dang ldan pa nyid du smras na'o / /
zhes pa'i skabs su mtha' dpyad pa la /
spyi'i don dang /
ngag don gnyis las /
dang po la gleng gzhi /
dgag bya /
ngo ti /
yan lag ga brtsi ba rnam par bzhag pa dang bzhi /
dang po ni /
gong du bshad pa ltar yul spong byed du mi sdug pa bsgom pa'i dge slong mang pos rang gi lus la yid phyung nas phan tshun gcig gis gcig bsad pa la rten nas /
bcom ldan 'das kyis srtg gcod spong ba'i bslab pa bcas pa yin la /
de nas dus re zhig gi tshe na ston pa sangs rgyas 'od ma can gyi grong gi byang phyogs shing sha ba'i chal na bzhugs so / /
de'i tshe na mu ge chen pos slong mo ba'i zas rnyed par dka' bas pha mas kyang rang gi bu la zas sbyin pa dka' ba byung ngo / /
de'i tshe ston pas de ltar mu ge nyams rab byung gi /
khyed cag rnams nye du dang 'grogs bshes la brten nas dbyar gnas par khas long zhig /
ces dge slong rnams la bka' stsal pa dang /
nya pa las rab tu byung ba'i dge slong lnga brgyas nya ba'i yul gyi nye 'khor du spyil po byas nas dbyar gnas par khas blangs so / /
de nas de dag gi gros byas te bdag cag thos pa nyung bas nye du rnams la chos ston par mi nus kyi /
nye du 'ongs pa dag la /
khyed ni rnyed pa legs par rnyed pa yin te /
de'i rgyu mtshan dge slong 'di ni mi rtag pa'i 'du shes dang /
dge slong 'di eni 'khor ba mtha' dag sdug bsngal gyi rang bzhin can gyi 'du shes dang /
'di ni gnyis ka'i cha las rnam par grol ba'i dgra bcom pa yin no / /
zhes de dang de ma thob bzhin du thob bo zhes nyed du rnams la bsgrags pas /
nye du rnams kyi rang gi bu las kyang 'phrogs te de dag la sbyin no / /
de nas de dag gi dbyar zla ba gsum gnas nas dgag dbye grol rjes /
yangs pa can gyi nye 'khor na dbyar gnas khas blangs nas grol ba'i dge slong rnams la sngar gyi byung tshul rnams smas pas /
de rnams na re /
khyod kyi de lta bu'i yon n+tan thob bam zer /
ma thob byas pas /
de rnams na re /
khyod kyi zang zing cung zad tsam gyi phyir du mi chos @# / /
bla ma med bzhin du smra bar rung ngam /
lan du rung yang srid mi rung yang srid de ni smras so zhes zer /
dge slong don nyung ba dag 'phya ba'i skabs de bcom ldan 'das la gsol pas /
byung ba 'di dang /
gleng gzhi 'di dang /
skabs 'di la dge 'dun bsdu ba mdzad /
nya ba las rab tu byung ba'i dge slong rnams la bcom ldan 'das kyis bka' stsal pa /
khyed kyis zas cung zad tsam gyi phyir du mi chos bla ma med bzhin du smras pa bden nam /
btsun pa med do /
de ni dge sbyong gi tshul min pa /
rung ba min pa /
tshul dang mthun pa min pa de ni rab tu byung ba'i bya ba ma yin no / /
mi chos bla ma med bzhin du smras pa de ni 'jig rten lha dang bcas pa'i skye dgu'i nang na chom rkun chen po'o / /
zhes rnam grangs du mas smad nas /
de lta bas phan yon bcu yang dag par gzigs pas /
zhes pa nas /
bstan pa yun ring du gnas par bya ba'i phyir nga'i nyan thos rnams kyi 'dul ba la bslab pa'i gzhi 'di ltar 'don par bya ste /
dge slong gis de ltar rdzun smras pa de ni pham par 'gyur ba yin gyi smra bar mi bya'o / /
zhes nya pa las rab tu byung ba'i dge slong lnga brgyas mi chos bla ma'i rdzun smras pa la brten nas rdzun smra ba'i pham pa'i bslab pa 'di bcas pa yin no / /
gnyis pa dgag bya ni /
rang chom rkun gyi grangs su chud pa dang gzhan bslu ba'i sgo nas gnod pa yin te /
lung rnam 'byed las /
'di na gang zhig dgra bcom ma thob par / /
bdag nyid dgra bcom yin no zhes brjod pa / /
de ni tshangs bcas 'jig rten rkun po ste / /
tshul khrims 'chal pa yin par brjod par bya / /
zhes gsungs pa'i phyir /
mthong chos kyi 'bras bu dang /
rnam smin gyi 'bras bu gnyis ni sngar dang 'dra /
rgyu mthun gyi 'bras bu ni /
skye ba phyi mar skur 'debs mang ba sogs rang la 'byung bar 'gyur ro / /
byed pa rgyu mthun gyi 'bras bu ni skye ba phyi ma rang nyid gzhan la skur pa 'debs pa la ngam ngam shugs kyis 'jug par 'gyur ro / /
bdag 'bras ni /
sa phyogs drid pa dang /
kha rtsub mang ba sogs su skye bar 'gyur ro / /
gsum pa ni /
bcas ldan dge slong gi rten la rang gi rten las shes rgyud tha dad pa'i tha snyad lnga ldan gyi mi la gang thob par smra ba'i mi'i chos bla ma ma thob bzhin du thob par smras nas pha rol pos don go ba la brten nas byung ba'i dngos gzhi yongs rdzogs kyi ltung ba de de'i ngo bo yin /
des na rnam pa gcig tu na bcas ldan dge slong gi rang la mi chos bla ma'i yon tan smras pa de med bzhin du /
yul tha snyad lnga ldan lus tha mal du gnas pa /
bdag nyid las rgyud tha dad pa de la 'du shes ma 'khrul ba'i sgo nas /
kun slong rdzun smra 'dod kyis sbyor ba ngag mtshan nyid lnga ldan gyis mi chos bla ma'i rdzun smras te mthar thug don go ba las byung ba'i dge slong gi rtsa ltung bzhi pa'i dngos gzhi yongs rdzogs de de'i mtshan nyid yin no / /
zhes bla ma kha cig gsung /
bzhi pa /
yan lag gi brtsi ba rnam par bzhag pa la /
gzhi'i yan lag /
bsam pa'i yan lag /
sbyor ba'i yan lag /
mthar thug gi yan lag dang bzhi /
dang po /
gzhi'i yan lag la /
dngos dang /
gang smra ba'i dngos po ngos gzung ba gnyis /
dang po la /
gang smra ba'i yul tha snyad lnga dang ldan pa dgos par bstan pa /
lus tha mal du gnas pa dgos par bstan pa /
bdag nyid las rgyud tha dad par dgos par bstan pa dang gsum las /
dang po tha snyad lnga ldan ni rim pa bzhin du bshad na /
mi chos bla ma'i rdzun smra ba'i yul de la mi yin pa zhig dgos te /
mdo rtsa ba las /
mi'i 'gro ba pa ni tha snyad du byas pa yin no / /
zhes gsungs pa'i phyir /
yang de smra ba'i yul de la smra shes pa zhig dgos te /
mdo rtsa ba las /
smra ba po nyid la yod pa ste /
zhes gsungs pa'i phyir /
de bzhin du de la don go ba zhig dgos te /
mdo rtsa ba las /
rnam par rig byed la ni don go ba ste /
zhes gsungs pa'i phyir /
de la shes pa rang bzhin du gnas pa zhig dgos te /
mdo rtsa ba las /
rang bzhin nyams pa la ni ma yin no / /
zhes gsungs pa'i phyir /
de la ma ning dang mtshan gnyis pa min pa zhig dgos te /
mdo rtsa ba las /
ma ning dang mtshan gnyis pa dag ni de dang ldan pa nyid do / /
zhes gsungs pa'i phyir /
de dag gi sel ba la mi chos bla ma'i rdzun de mi ma yin la smras na spom po skyed /
dud 'gro la smras na nyes byas skyed pa yin te /
mdo rtsa ba las /
'og ma dag la ni gzhan las na smad pa nyid do / /
mi dang @# / /
dud 'gro yang ngo / /
zhes gsungs pa'i phyir /
gnyis pa ni /
de smra ba'i yul de la lus tha mal du gnas pa dgos te /
de la yul de gzugs gzhan du ma bsgyur ba dgos pa'i phyir /
reg pa'i pham lhag bskyed pa'i yul la gzugs gzhan du ma bsgyur ba zhig dgos te /
gzugs gzhan du bsgyur ba lan smad las mi skyed pa'i phyir te /
reg pa'i na smad 'chad pa'i skabs kyi /
rgya cher 'grel las /
reg pa la sogs pa'i ni tha snyad kyi phyir rnam par bzhag go /
zhes gsungs pa'i phyir /
gsum pa ni /
de 'dra'i rdzun smra ba'i yul de la /
rang las rgyud tha dad pa dgos te /
rang nyid gcig pu la de 'dra'i rdzun smras na ltung ba sbom po las mi skyed pa'i phyir /
lung zhu ba las /
dben par 'dug ste smras na sbom po'o / /
zhes gsungs pa'i phyir /
gnyis pa ni /
gang smra ba'i dngos po 'jig rten pa dang /
'jig rten las 'das pa'i yon tan khyad par can gnyis las gang rung yin pa'am da ltar bcas ldan dge slong rang nyid la mi ldan pa zhig dgos te /
mdo rtsa ba las /
bdag nyid mi chos bla ma dang /
zhes gsungs pa'i phyir /
gal te dge slong rang nyid yon tan de dang ldan pas gzhan la smras na /
bden smra'i ltung byed skyed do / /
gnyis pa bsam pa'i yan lag la /
'du shes dang /
kun slong gnyis las /
dang po ni /
gzhi'i yan lag de dag la ma 'khrul ba zhig dgos so / /
gnyis pa kun slong ni /
rang don du mi chos bla ma smra 'dod rgyun ma chad pa dgos te /
mdo rtsa ba las /
rang gi don nyid gtso cher yod pa'o / /
zhes gsungs pa'i phyir /
sel ba la gzhan kho na'i phyir du de 'dra'i rdzun smras na na smad tsam las mi skyed de /
mdo rtsa ba las /
gzhan dag la ni de bas na smad do / /
zhes gsungs pa'i phyir /
gsum pa /
sbyor ba'i yan lag ni /
ngag mtshan nyid lnga ldan gyis smras pa dgos la /
de yang ngag mtshan nyid lnga ldan ni spyir ngag yin pa /
de yang rang rgyud kyi bsdus pa'i ngag yin pa /
ma nor bar smras pa /
gsal por smras pa /
mngon sum du smras pa rnams la byed do / /
de yang rang rgyud kyi bsdus pa'i ngag yin pa zhig dgos te /
gzhan smrar bcug pa tsam gyis pham pa mi skyed de /
mdo rtsa ba las /
rang gi'o / /
zhes gsungs pa'i phyir /
rang gis smras pa dgos te /
springs yig sogs byas na na smad las mi skyed pa'i phyir te /
mdo rtsa ba las /
ngag gi'o / /
zhes gsungs pa'i phyir /
bdag nyid kyi rgyud dang 'brel bar smras pa zhig dgos te /
gzhan la snyad btags nas /
gzhan dag gi bdag gis dgra bcom pa thob ces smras 'dug go /
zhes smras pa tsam gyis rdzun smra ba'i pham pa mi skyed pa'i phyir te /
mdo rtsa ba las /
bdag nyid dang 'brel bar ro / /
zhes gsungs pa'i phyir /
gang la bsam pa'i don de nyid smras pa zhig dgos te /
de ltar ma yin par nor bar smras na na smad tsam las mi skyed pa'i phyir te /
mdo rtsa ba las /
nor pa mang ngo / /
zhes gsungs pa'i phyir /
gsal por smras pa dgos te /
bdag cag tso'i khrod na dgra bcom pa thob pa los yod ces gzhogs smos byas te smras na na smad tsam las mi skyed pa'i phyir te /
mdo rtsa ba las /
gzhogs smos kyang ngo / /
zhes gsungs pa'i phyir /
bzhi pa /
mthar thug gi yan lag ni /
pha rol pos don go ba zhig dgos te /
mdo rtsa ba las /
rnam par rig byed la ni don go ba'o / /
zhes gsungs pa'i phyir /
don ma go na na smad las mi skyed de /
de nyid las /
bdag nyid las 'og ma dag la ni gzhan las na smad pa nyid do / /
zhes gsungs pa'i phyir /
kho na re /
mi chos bla ma'i rdzun de ji ltar yin zhe na /
'di la thob bya thob byed gang gi sgo nas smras kyang pham par 'gyur ba'i mi chos bla ma'i yon tan tha dad du bstan pa dang /
spang bya'i sgo nas mi chos bla ma'i yon tan gcig tu bstan te don de smras na pham par 'gyur bar bstan pa gnyis su yod pa las /
dang po ni /
thob bya myang 'das de mi'i nang nas za ma dang ma ning las gzhan pa'i mi dbang po tshang ba'i rten la gsar du thob pa yod /
dmyal ba yi dwags dud 'gro'i rten la de gsar du thob pa med pas /
thob bya myang 'das de la mi'i chos su bshad pa dang /
de thob byed kyi thabs su gyur pa'i sems rten 'dod sems las /
bla ma'i mchog tu gyur pa ni bsam gtan rnams dang /
gzugs med kyi dngos gzhi rnams yin te /
lung rnam 'byed las /
mi'i chos zhes bya ba ni /
mya ngan las 'das pa ste /
de mi rnams kyi thob kyis za @# / /
ma dang ma ning gis kyang mi thob na /
dmyal ba dang dud 'gro yi dwags rnams kyi lta smos kyang ci dgos /
zhes pa dang /
yang de nyid las /
bla ma zhes bya ba ni 'dod pa'i khams las gzugs gzugs med kyi khams bla ma yin no / /
zhes gsungs pa'i phyir /
gnyis pa ni /
mi'i chos ni sgrib pa lnga po yin la /
de lnga po mi phal che ba'i rgyud la yod pas /
de la mi'i chos zhes bshad pa yin te /
lung rnam 'byed las /
mi'i chos zhes bya ba ni sgrib pa lnga po dag go /
zhes gsungs pa'i phyir /
bla ma ni sgrib pa lnga po spangs pa la bya ste /
de nyid las /
bla ma zhes bya ba ni de dag spangs pa gang yin pa'o / /
zhes gsungs pa'i phyir /
sgrib pa lnga po de gang yin /
des dgos su gang la sgrib par byed zer na /
phyi nang gi 'dod yon la chags shing de thob par 'dod pa'i 'dod pa dang gzhan la gnod par sems pa'i gnod sems gnyis kyis lhag pa tshul khrims kyi bslab pa la sgrib /
rang dbang med par sems nang du sdud par byed pa'i gnyid dang rig pa gsal dwangs med par sems blong blong por gyur pa'i rmugs pa dang /
gang nas ci 'ong ngam /
ci byas na drag gam snyam pa'i sgo nas sems rnam par ma zhi ba'i khro ba dang /
rgod pa dang /
ngan pa byas pa yid la bcags pa'i 'gyod pa rnams kyis ting nge 'dzin gyi bslab pa la sgrib ste /
de rnams ting nge 'dzin skye ba'i gegs yin pa'i phyir /
chos kyi don la yid gnyis za ba'i the tshom gyis ni shes rab kyi bslab pa la sgrib pa'i rgyu mtshan gyis de rnams la sgrib pa zhes bya'o / /
grangs 'dren pa'i tshe na /
gnyid dang rmugs pa gnyis grangs gcig tu 'dren cing /
rgod 'gyod gnyis grangs gcig tu byas nas sgrib pa lngar 'dren pa yin no / /
kho na re /
mi chos bla ma'i don de ltar yin na /
mi chos bla ma brjod tshul de ji ltar yin zer na /
mdo rtsa ba las /
lha dang klu dang gnod sbyin dang zhes pa nas /
lus srul po'o / /
zhes pa'i bar lha la sogs pa bcu po de dag bdag gis mthong /
bdag gis de rnams mthong bar ma zad /
de rnams kyis kyang bdag mthong ngo / /
bdag de rnams kyi drung du 'gro'o / /
zhes sogs bcas ldan dge slong gis brjod pas mi chos bla ma 'bras bu'i sgo nas brjod pa yin te /
bsam gtan gyi dngos gzhi'i 'bras bu mngon shes kyi yon tan thob par brjod pa yin pa'i phyir /
de yang rgyu bsam gtan gyi dngos gzhi ma thob par de la brten nas byung ba'i mngon shes kyi dbang gis lha la sogs pa'i gzugs rang mtshan pa bcas ldan dge slong gis mthong ba la sogs pa mi 'byung ba'i phyir te /
dper na /
rgyu me med na /
'bras bu du ba mi 'byung ba bzhin no / /
des na mthong de / /
bdag mthong ngo gnyis dang /
'gro'o / /
'ongs so gnyis dang /
lhan cig gnas par byed do / /
zhes pa lnga smras pa ni /
lha'i mig gi mngon shes thob par smras pa yin no / /
yang sgra thos so / /
bdag gis thos so / /
gtam lhan cig tu 'dri'o / /
phebs par smra'o / /
so sor kun dga' bar byed do zhes pa lnga smras pa ni /
lha'i rna ba'i mngon shes thob par smras pa yin no / /
des na lha dang /
gnod sbyin /
dri za gsum ni lha'i 'gro bas bsdus so / /
klu dang mi 'am ci dang /
lto 'phye chen po gsum ni /
dud 'gro'i 'gro bas bsdus so / /
sha za /
grul bum /
lus srul po gsum ni yi dwags kyi 'gro bas bsdus so / /
yang de ngo bo'i sgo nas smra tshul ni mi rtag pa la sogs pa'i 'du shes bcu /
'og nas 'byung ba ltar gyi mi sdug pa la sogs pa'i 'du shes bcu /
snyoms 'jug brgyad /
nyer bsdogs brgyad /
tshad med bzhi /
zhugs gnas brgyad /
spyan lnga mngon shes sogs ma thob pa thob bo zhes smra ba ni mi chos bla ma ngo bo'i sgo nas smras pa yin te /
de rnams mi chos bla ma'i ngo bo yin pa'i phyir /
gang dgra bcom pa yin pa de la stan khra bo gding bar byed la kho bo la yang stan khra bo 'ding ngo zhes smra ba ni khyad par gyi chos kyi sgo nas smras pa yin te /
mdo rtsa ba las /
de dang ldan pa'i chos can nyid du smra ba ni de dang ldan pa nyid ma smras pa ma yin no / /
zhes gsungs pa'i phyir /
gong du bshad pa'i 'du shes dang po bcu ni /
'dus byas mi rtag pa /
zag bcas sdug bsngal ba /
chos rnams stong ba /
zas la mi mthun pa /
'jig rten la mngon par mi dga' ba /
nyes dmigs su lta ba /
spong bar 'dod pa /
'dod chags dang bral bar 'dod pa'i 'du shes /
'gog par 'dod pa'i 'du shes /
'chi bar 'du shes pa rnams yin no / /
phyi ma bcu ni /
@# / /
mi sdug pa /
rnam par bsngos pa /
rnam par brnag pa rnam par bam pa /
'bus bshig pa /
zos pa /
dmar ba /
'thor ba /
rus gong /
stong pa nyid du so sor yid la bya ba rnams so / /
gnyis pa ngag don ni /
rdzun smra'i pham pa skyed pa'i tshul yod de /
bcas ldan dge slong gi bdag nyid kyis mi chos bla ma ma thob bzhin du 'du shes bsgyur te /
mi mtshan nyid lnga ldan la thob par smras te pha rol pos don go ba na de skyed pa yin pa'i phyir / /
! / /
bzlog pa'i tshul gyis mi gtong bar rjes su sgrub pa'i rang bzhin ni rjes su mthun no / /
zhes pa'i skabs su /
mtha' dpyad pa la /
spyi don dang /
ngag don gnyis las /
dang po la /
dbye ba /
bsdu ba /
so so'i rang bzhin bshad pa dang gsum /
dang po ni /
dge slong pha'i rten la bcas pa'i lhag ma'i ltung ba de la bcu gsum yod de /
dge slong pha'i so thar gyi mdo'i sdom tshig las /
khu ba 'dzin dang 'khrig tshig bsnyen bkur smyan / /
khang pa khang chen dang ni gzhi med dang / /
bag tsam dge 'dun dbyen dang de rjes phyogs / /
khyim sun 'byin dang bka' blo mi bde ba'o / /
zhes gsungs pa ltar yin pa'i phyir /
gnyis pa ni /
de rnams bsdu na chags sems la brten pa'i lhag ma'i ltung ba dang /
gnod sems la brten pa'i de'i ltung ba dang /
gti mug la brten pa'i de'i ltung ba gsum du 'du zhing /
dang po de la yang /
nang sems can la brten pa'i de'i ltung ba dang /
phyi yo byad la brten pa'i lhag ma'i ltung ba gnyis su yod cing /
'byin pa'i lhag ma nas smyan byed lhag ma'i bar dang po lnga po de /
nang sems can la brtan pa'i lhag ma'i ltung ba yin /
khang pa khang chen gyi lhag ma'i ltung ba gnyis po de /
phyi yo byad la brten pa'i lhag ma'i ltung ba yin /
gzhan yang gzhi med kyi lhag ma'i ltung ba /
bag tsam gyi lhag ma'i de /
dge 'dun dbyen gyi de /
de rjes phyogs kyi de /
khyim sun 'byin gyi de /
bka' blo mi bde ba'i de rnams nang sems can la brten pa'i lhag ma'i ltung ba yin no / /
yang de thams cad bsdu na /
dang po las gyur pa'i lhag ma'i ltung ba dang /
bsgo ba las gyur pa'i lhag ma'i ltung ba gnyis su 'du ba yin te /
dang po dgu po de /
dang po las gyur pa'i lhag ma'i ltung bar 'du /
dge 'dun dbyen gyi de /
de rjes phyogs kyi de /
khyim sun 'byin gyi de /
bka' blo mi bde ba'i de dang bzhi po de phyi mar 'du ba yin pa'i phyir /
'o na /
dang po dbu po de la dang po las gyur pa zhes brjod pa'i rgyu mtshan ci yin zhe na /
de'i rgyu mtshan yod de /
de rnams ni 'di lta bu ma byed cig ces bzlog pa la ma bltos par bya ba de la zhugs pa la brten nas ltung ba dngos gzhi rdzogs par bskyed pa'i rgyu mtshan gyis de ltar bshad pa'i phyir /
phyi ma bzhi la bsgo ba las gyur pa zhes brjod pa'i rgyu mtshan yod de /
de rnams kyi dngos gzhi rdzogs pa la bzlog pa'am /
bsgo ba sngon du 'gro dgos pa'i rgyu mtshan gyis de ltar bshad pa'i phyir /
gsum pa so so'i rang bzhin bshad pa la bcu gsum yod pa las /
dang po khu ba 'byin pa'i lhag ma'i ltung ba la /
gleng gzhi /
dgag bya /
do ti /
yan lag gi brtsi ba rnam par bzhag pa dang bzhi las /
dang po ni /
yul mnyan yod na dge slong 'char ka zhes bya ba yod do / /
de'i kun spyod ni snga bar langs te /
gtsug lag khang du chag chag 'debs pa dang /
ba lang gi lci ba byug cing phyi rol du rkang pa bkrus nas grong dang grong rdal du lus ma bsrungs /
dbang po ma bsdams /
dran pa nye bar ma bzhag par bsod snyoms la rgyus te /
zas kyi bya ba byas nas gtsug lag khang du 'jug go /
de'i sems 'dod chags kyis dkris nas rang gi yan lag gi rnam pa las su rung ba la lag pas bzung nas khu ba 'byin no / /
de rjes dge slong dag gis 'char ka khyod bde bar gnas sam /
gnas te 'di ltar byas so / /
skabs de gsol pa dang /
byung ba 'di dang /
gleng gzhi 'di dang /
skabs 'di la dge 'dun bsdu bar mdzad de /
bcom ldan 'das kyis 'char ka la khyod kyis mi mdzes pa de lta bu byas pa bden nam /
btsun pa med do / /
mi gti mug can khyad kyis sbrul nag po dug myur du khyab par byed pa la lag pas bzung ba ni sla'i rang gi yan lag gi rnam pa bzung ba ni de ltar ma yin no / /
zhes smad nas /
de bas na phan yon bcu yang dag par gzigs pas /
zhes pa nas /
bstan pa yun ring du gnas par 'gyur ba'o / /
nga'i nyan thos rnams kyis 'dul ba la bslab pa'i gzhi 'di ltar gdon par bya ste /
bsam bzhin du khu ba phung na dge 'dun lhag ma'o / /
@# / /
zhes bcas pa mdzad do / /
gnyis pa dgag bya ni /
gzhan rnams pham pa dang po dang 'dra zhing /
mthong chos kyi nyes dmigs ni pham pa dang po'i rgyur 'gyur ba'o / /
gsum pa ngo ti ni /
bcas ldan dge slong gi rten la chags sems kyi kun nas bslangs te /
lus kyi rtsol bas khu ba 'byin pa'i bde ba lus shes kyis myong zhing /
yid shes kyis bdag gir byas pa la brten nas byung ba'i dngos gzhi yongs rdzogs kyi ltung ba de de'i ngo bo yin no / /
bzhi pa la /
gzhi /
bsam pa /
sbyor ba /
mthar thug gi yan lag dang bzhi /
dang po ni /
rnam shes len myong yin pa /
de'i rnam par gnas pa /
pham pa dang po'i gzhir gyur pa'i rma'i sgo gsum gang rung las gzhan pa dgos so / /
gnyis pa la 'du shes dang /
kun slong gnyis las /
dang po ni /
'di'i ltung ba bskyed pa la 'du shes 'khrul ma 'khrul 'dra ste /
'di dngos po gtso che ba'i ltung ba yin pa'i phyir /
gnyis pa kun slong ni /
khu ba 'byin 'dod kyi bsam pa rgyun ma chad pa dgos so / /
gsum pa sbyor ba'i yan lag ni /
lus kyi rtsol bas khu ba 'byin pa'i sbyor ba la brtson pa dgos so / /
bzhi pa mthar thug ni /
khu ba 'byin pa'i bde ba lus shes kyis myong zhing /
yid shes kyis bdag gis byas pa dgos so / /
gnyis pa reg pa'i dge 'dun lhag ma la /
gleng gzi /
dgag bya /
ngo ti /
yan lag gi brtsi ba rnam par bzhag pa dang bzhi /
dang po ni /
yum mnyan yod du dge slong 'char kas nyon mongs pa 'dod chags kyis kun nas bslangs te bud med kyi lus la reg pa la brten nas bslab pa 'di bcas pa yin no / /
gnyis pa dgag bya ni /
pham pa dang po'i rgyur 'gyur ba dang /
gzhan ma dad pa skye bar 'gyur zhing /
rgyu mthun gyis 'dod chags 'phel bar 'gyur ro / /
gsum pa ni /
bcas ldan dge slong gis chags sems kyis kun nas bslangs te bud med kyi lus la reg cing /
reg pa'i bde ba bdag gir byas pa la brten nas byung ba'i dngos gzhi yongs rdzogs kyi ltung ba re reg pa'i de'i ngo bo yin /
bzhi pa la /
gzhi /
gsam pa /
sbyor ba /
mthar thug gi yan lag dang bzhi las /
dang po ni /
gang la reg pa'i yul bud med kyi mtshan don byed nus pa dang ldan pa /
tha snyad phyed dang gnyis dang ldan pa /
bsten du rung shing ma nyams pa /
pham pa dang po skyed nges kyi rma'i sgo gsum las gzhan yin dang lus dngos sam de dang 'brel ba'i gos sogs dang /
skra dang skra mdud sogs la chags sems kyis reg pa de yin te /
mdo rtsa ba las /
lus kyi reg pa bdag gir byed na'o / /
'dir lan bu ni de dang ldan pa nyid do / /
zhes gsungs pa'i phyir /
'o na /
bud med mtshan don byed nus pa zhes smos pa'i chog mod /
bud med kyi mtshan don byed nus pa zhes smos pa de la dgos pa ci yod ce na /
de yod de /
bud med kyi 'dod chags shas cher 'byung ba'i mtshan gnyis pa can de la reg na yang /
lhag ma'i dngos gzhi bskyed pa de bsdu bar bya ba'i ched yin pa'i phyir /
tha snyad phyed gnyis ni /
mi yin pa bsam pa phyed dang ldan pa de yin /
bsam pa phyed dang ldan pa zhes smos pa la dgos pa yod de /
bsam pa rang bzhin du mi gnas pa'i bud med smyo ba sogs la chags sems kyis reg na dngos gzhi mi skyed kyang /
chang gi ra ro ba dang /
gnyid 'thug po log pa'i bud med la chags sems kyis reg na reg pa'i lhag ma'i dngos gzhi bskyed do / /
zhes shes par bya ba'i ched yin pa'i phyir /
kho na re /
reg pa'i lhag ma bskyed pa la /
reg yul mi yin pa nges par mi dgos par thal /
bcas ldan dge slong gis chags sems kyis bud med kyi ro la reg na reg pa'i lhag ma bskyed pa'i phyir /
lung bla ma las /
btsun pa bud med kyi ro dang lhan cig tu reg pa la ni dge 'dun lhag ma'o / /
zhes gsungs pa'i phyir /
zer na ma khyab ste /
lung des ni de'i tshe lhag ma'i sder gtogs kyi sbom po tsam zhig bskyed pa de la lhag ma'i ming gis btags nas bstan pa tsam yin pa'i phyir /
rgya cher 'grel las /
'dir dge slong gis ro la reg pa la ni sbom po'o / /
zhes gsungs pa'i phyir /
yang kho na re dge slong gis chags sems kyis bud med kyi skra la reg pa la lhag ma mi skyed par thal /
de la sbom po tsam zhig bskyed pa'i phyir /
lung bla ma las /
bud med kyi sen mo la rag na sbom po'o / /
so la reg na yang sbom po'o / /
sdu la reg na yang sbom po'o / /
zhes gsungs pa'i phyir /
zer na skyon med de /
lung des na bud med kyi skra las gzhan pa'i spu la reg na sbom po bskyed par bstan pa tsam yin pa'i phyir /
des na bud med kyi skra las gzhan pa'i sdu la reg na sbom po dang /
@# / /
bud med kyi skra la rag na lhag ma bskyed pa'i rgyu mtshan yod de /
bud med kyi skra la dmigs nas 'dod chags lhag par skye ba yod pa'i phyir te /
rgya cher 'grel las /
bud med kyi skra la ni 'dod chags lhag par skye ba'i phyir /
zhes gsungs pa'i phyir /
gang la reg pa'i lus ni /
zag byad ma gtogs pa'i mig nas bus mo'i bar gyi lus kyi cha la chags sems kyis reg pa'o / /
gnyis pa bsam pa la gnyis las /
'du shes ni ma 'khrul ba dgos te /
'di 'du shes gtso che ba'i ltung ba yin pa'i phyir /
kun slong ni /
chags sems kyi sgo nas reg 'dod kyi bsam pa rgyun ma chad pa dgos so / /
gsum pa sbyor ba ni /
reg par rtsol ba dgos so / /
bzhi pa mthar thug ni /
sbyor ba de'i rkyen gyis reg pa las byung ba'i bde ba bdag gir byas pa dgos so / /
gsum pa 'khrig tshig smra ba'i lhag ma'i ltung ba 'chad pa la /
gleng gzhi sogs bzhi las /
dang po ni /
yul mnyan yod du dge slong 'char kas nyon mongs pa 'dod chags kyis kun nas bslangs te /
'khrig tshig smras pa la brten nas bslab pa 'di bcas pa yin no / /
gnyis pa dgag bya nyes dmigs sogs ni sngar bshad pa dang 'dra /
gsum pa ngo bo ni yan lag gi brtsi tshul la brten nas shes nus so / /
bzhi pa yan lag gi brtsi tshul la bzhi las /
dang po gzhi'i yan lag la /
bud med kyi mtshan don byed nus pa dang ldan pa /
za ma dang ma ning ma gtogs pa'i sngar bshad pa ltar gyi tha snyad bzhi dang ldan pa /
rdzu 'phrul gyi chos can ma yin pa dgos pa yin gyi /
'di'i yul nges par bud med yin pa mi dgos te /
ma ning mtshan gnyis pa can dbyibs bud med 'dra ba'i skyes pa la 'khrig tshig smras pa la brten nas 'di'i lhag ma'i ltung ba bskyed de / /
mdo rtsa ba las /
'khrig pa smras na'o / /
zhes gsungs pa'i phyir /
dngos po ni yul der 'khrig tshig tu bsgrags pa'i tshig dngos su smras pa dgos so / /
gnyis pa bsam pa la gnyis las /
'du shes ni ma 'khrul ba dgos /
kun slong ni de smra 'dod kyi bsam pa rgyun ma chad pa dgos so / /
gsum pa sbyor ba ni /
ngag gi rtsol ba'i sgo nas 'khrig tshig smra ba la brtson pa dgos so / /
bzhi pa mthar thug ni /
smra yul gyi don go ba zhig dgos /
bzhi pa bsnyen bkur bsngags pa'i lhag ma'i ltung ba 'chad pa la /
gleng gzhi sogs bzhi las /
dang po ni /
yul mnyan yod du dge slong 'char kas bud med la smras pa /
nga lta bu'i dge slong tshul khrims dang ldan pa dge ba'i chos can tshangs par spyod pa la 'di ltar 'khrig pa dang ldan pa'i chos 'dis bsnyen bkur byas na /
su 'di ni bsnyen bkur rnams kyi nang nas mchog yin no / /
zhes bsngags pa brjod pa la brten nas dge 'dun lhag mar bcas so / /
gzhan ma thams cad sngar dang 'dra zhing /
dngos gzhi ni 'khrig chos kyi sgo nas bsnyen bkur byas na bsnyen bkur rnams kyi mchog tu gyur pa yin no / /
zhes pa'i tshul gyis smras pa pha rol pos don go ba na 'di'i lhag ma bskyed de /
mdo rtsa ba las /
bdag nyid dang 'khrig pa kun tu spyod pa bsngags na'o / /
zhes gsungs pa'i phyir /
lnga pa smyan byed pa'i lhag ma'i ltung ba 'chad pa la| gleng gzhi sogs bzhi las /
dang po ni /
ston pa mnyan yod na bzhugs so / /
drug sdes bud med la skyes pa'i tshig dang skyes pa la bud med kyi tshig gis chung ma nyid dam /
mdza' na mo nyid du smyan byas pa na mu stegs dag na re /
shAkya'i dge slong 'di dag ni khyim pa dang khyad ci yod /
mgo reg 'di dag la su zhig bsod snyoms sbyin par byed ces smod pa'i skabs de gsol pa dang /
de la brten nas bslab pa 'di bcas so / /
gnyis pa ni sngar ltar ro / /
gsum pa ngo bo ni /
yan lag brtsi tshul las shes so / /
bzhi pa yan lag gi brtsi tshul la bzhi las /
dang po gzhi'i yan lag la| yul ni sprod bya sprod byed yul so sor nges pa'i sgo nas skyes pa dang bud med kyi mtshan don byed nus pa dang ldan pa /
sngar bshad pa'i tha snyad bzhi dang ldan pa /
lus bsten du rung ba /
sngar smyan du gyur zin min pa /
lus tha mal du gnas pa /
rdzu 'phrul gyi chos can ma yin pa dgos so / /
gnyis pa la gnyis las /
'du shes ni ma 'khrul ba dgos te /
lhas byin pho dang /
mchod sbyin mo bsdebs par 'dod nas /
de dang bud med gzhan zhig bsdebs pa la ltung ba 'di mi 'byung ba'i phyir /
kun slong ni smyan byed 'dod kyi bsam pa rgyun ma chad pa dgos so / /
gsum pa sbyor ba ni /
pho @# / /
mo'i dbang po gnyis sprad pa'i don du lus ngag gi rtsol ba la zhugs pa dgos so / /
bzhi pa mthar thug ni /
de gnyis sprad pa'i phyir du rang ngam gzhan bskos pa'i sgo nas 'phrin lan gsum byas te /
de gnyis 'phrad pa na ltung ba 'di bskyed pa yin te /
mdo rtsa ba las| 'phrad na'o gzhan dang gzhan du'o / /
zhes gsungs pa'i phyir /
drug pa khang pa la brten pa'i lhag ma'i ltung ba 'chad pa la /
gleng gzhi sogs bzhi las /
dang po ni /
ston pa mnyan yod na bzhugs so / /
de'i tshe dge slong rnams kyis khang pa mang por gyur te /
kha cig ni 'di ha cang rings so zhes por nas gzhan dag tu 'jug go /
de bzhin du 'di ha cang thungs so yangs so / /
dog go /
rnying ngo /
brtsigs nyes so / /
zhes pa'i sgo nas bya byed mang ste /
klog pa dang thos bsam la gnod de /
khyim pa rnams ma dad par gyur to / /
de ltar gyur pa 'od srungs chen pos ston pa la gsol ba dang /
ston pas dge slong rnams la de ltar byas pa bden nam /
btsun pa med do zhes brjod pa la brten nas bslab pa 'di bcas so / /
gnyis pa dgag bya ni /
srog chags la gnod pa /
'thab rtsod kyi gzhir gyur pa /
bya byed mang bas kha ton la gnod pa sogs yin no / /
gang du brtsigs pa'i gnas ni| rtsig pa po rang las rgyud gzhan pa'i skyes bu'i gnas yin zhing des kyang ma gnang ba dang /
gzhi ma dag pa gsum po gang rung dang ldan pa /
dge 'dun las gnang ba ma thob pa rnams dgos so / /
gzhi ma dag pa gsum ni /
stag gzig dang /
sbrul la sogs pa'i srog chags mang po gnas pas gzhi mi rung bar gyur ba dang /
lha'i gnas dang /
rgyal po'i gnas dang /
mu stags byed kyi 'dug gnas dang /
khyad par gzhan gyis dbang ba'i shing ljon pa gnas pa rtsod pa'i gzhir gyur pa dang /
rtsig pa'i 'gram nas 'dom gang tshun chad du chu klung dang /
khron pa dang /
ngam grog la sogs pa brtsam du mi rung ba rnams la brjod do / /
'on kyang ltung ba 'di skyed pa la gzhi ma dag pa gsum ga dang ldan pa mi dgos te /
de gsum gang rung dang ldan pas kyang 'di bskyed pa'i phyir /
gang gis brtsigs pa'i yo byad ni /
gzhan las bcal te 'byor pa dgos so / /
gang brtsigs pa'i khang pa ni /
'gro 'dug nyal 'chag la sogs pa'i spyod lam bzhi shong ba /
gzhan gyi khang pa brtsigs pa'i bya ba rtsom pa sogs kyi sgo nas gzhi'i sel bar ma gyur pa /
tshad las lhag pa dngos kyi bdag po dkon mchog gi khongs su ma gtogs pa'i skyes bu kho na'i ched du brtsigs pa dgos so / /
khang pa'i tshad ni srid la bde bar gshegs pa'i mtho bcu gnyis tshang ba /
zheng la de'i mtho bdun yod pa khang pa'i tshad du 'jog pa yin cing /
tshad ldan gyi khru phyed nga la /
bde bar gshegs pa'i mtho gang gi tshad yin te /
mdo rtsa ba las /
nang rol nas de bcu gnyis dang bdun gyi tshad do / /
zhes pa dang /
tshad dang ldan pa'i khru phyed do ni /
bde bar gshegs pa'i mtho gang ste /
zhes gsungs pa'i phyir /
de'i mtho de la mi tshad ldan gyi khru phyed dang do re 'byung ba yin no / /
'du shes ni ma 'khrul ba dgos so / /
kun slong ni tshad las lhag pa brtsigs 'dod kyi bsam pa rgyun ma chad pa dgos /
sbyor ba ni /
rang ngam gzhan bskos pa'i sgo nas lus kyi rtsol bas zhugs pa dgos so / /
mthar thug ni /
logs bzhi po grub cing thog phal cher g.yogs zin pa dgos so / /
kha cig /
dge 'dun dkon mchog gi bzhugs gnas kyi ched du brtsigs pa'i khang pa de /
khang pa khang chen gnyis su phye ba'i khang pa yin zer na mi 'thad de /
de khang chen yin pa'i phyir te /
de yon gnas mtshan nyid pa gang zhig /
lung rnam 'byed las /
khang chen zhes bya ba ni sbyin par bya bas chen po yin gyi /
tshad kyis che ba ni min no zhes gsungs pa'i phyir /
kha cig /
dkon mchog gi khongs su ma gtogs pa'i skyes bu gsum tshogs kyi gnas kyi ched du brtsigs pa'i khang pa de de gnyis su phye ba'i khang chen yin zer na mi 'thad de /
so skye'i dge slong gi dge 'dun gyi gnas kyi ched du brtsigs pa'i khang pa de /
khang chen yin pa'i phyir te /
de'i ched du khang pa brtsigs pa la brten nas khang chen la brten pa'i lhag ma'i ltung ba bskyed pa'i phyir /
kha cig /
de gnyis su phye ba'i khang pa yin na /
skyes bu gcig kho na'i ched du brtsigs pa'i khang pa yin pas khyab /
de gnyis su phye ba'i khang chen yin na /
skyes bu bzhi tshogs kyi ched du brtsigs pas khyab ste /
'di nyid las gcig gi don du'o / /
zhes pa dang /
@# / /
tshogs kyi don du'o / /
zhes gsungs pa'i phyir zer na skyon med de /
lung des khang pa la brten pa'i lhag ma'i ltung ba bskyed pa'i gzhir gyur pa'i khang pa yin na /
de yin pas khyab pa dang /
khang chen la brten pa'i lhag ma'i ltung ba bskyed pa'i gzhir gyur pa'i khang chen yin na /
de yin pas khyab pa bstan pa yin pa'i phyir ro / /
gzhan yang mi 'thad de /
bcom ldan 'das kho na'i bzhugs gnas kyi ched du brtsigs pa'i khang pa de khang chen yin pa'i phyir te /
de lha khang gang zhig /
lung gzhi las /
khang pa dang lha khang du gtogs pa dag ste /
zhes gsungs pa'i phyir| dang po der thal /
bcom ldan 'das sangs rgyas dkon mchog gi khongs su 'dus pa'i phyir /
de la kho nar /
sangs rgyas bcom ldan 'das lha yin par thal /
de'i ched du brtsigs pa'i khang pa lha khang yin pa'i phyir zer na ma khyab /
'dod mi nus te /
de mi yin pa'i phyir te /
so thar gyi sdom pa la gnas pa'i skyes bu yin pa'i phyir /
gzhan yang /
rtsa ba'i dam bca' de mi 'thad de /
skyes bu gsum tshogs kyi ched du brtsigs pa'i de gnyis su phye ba'i khang pa yod pa'i phyir te /
bcas ldan dge slong gi rten la skyes bu du ma'i gnas kyi ched du khang pa chad las lhag pa brtsigs pa la brten nas sbom po'i ltung ba bskyed pa yod pa'i phyir /
'di nyid las /
du ma'i don du'o / /
zhes gsungs pa'i phyir /
rang lugs ni /
dkon mchog gi bzhugs gnas kyi ched du brtsigs pa'am /
skyes bu bzhi tshogs kyi ched du brtsigs pa gang rung gis bsdus pa'i khang pa de /
de gnyis su phye ba'i khang chen gyi ngo bo yin /
dkon mchog gi khongs su ma gtogs pa'i skyes bu gsum man chad kyi ched du brtsigs pa'i khang pa de /
de gnyis su phye ba'i khang pa'i ngo bo yin /
gzhi ma dag par skyes bu bzhi tshogs kyi gnas kyi ched du brtsigs pa'i khang pa de /
khang chen la brten pa'i lhag ma'i ltung ba bskyed pa'i gzhir gyur pa'i khang chen gyi ngo bo yin /
dkon mchog gi khongs su ma gtogs pa'i sgo nas gzhi ma dag par skyes bu gcig kho na'i gnas kyi ched du brtsigs pa'i khang pa de /
khang pa la brten pa'i lhag ma'i ltung ba bskyed pa'i gzhir gyur pa'i khang pa'i ngo bo yin te /
bcas ldan dge slong gi rten la skyes bu gsum tshogs kyi ched du khang pa tshad las lhag pa brtsigs pa la brten nas sbom po'i ltung ba bskyed pa yod par sngar sgrubs zin pa'i phyir /
kha cig /
sangs rgyas dkon mchog gis zhugs gnas kyi ched du brtsigs pa'i khang pa de /
de gnyis su phye ba'i khang pa yin zer na mi 'thad de /
de khang chen yin pa'i phyir te /
de lha khang yin pa'i phyir /
khyab ste /
lung gzhi las /
khang pa dang lha khang du gtogs pa dag ste /
zhes pas lha khang de khang chen du bstan pa'i phyir /
kha cig /
lung gi chos dkon mchog gi bzhugs gnas kyi ched du brtsigs pa'i khang pa de| de gnyis su phye ba'i khang pa yin zer na mi 'thad de /
de khang chen yin pa'i phyir te /
khang chen la brten pa'i lhag ma'i ltung ba stan pa na /
'di nyid las /
gtsug lag khang gi dge 'dun lhag ma zhes pas /
lung gi chos dkon mchog dang /
gtsug lag gnyis dan gcig tu bstan pa'i phyir de yang sangs rgyas dkon mchog de'i gtso bo yin pas /
de la gtsug ces brjod pa yin /
de'i gsung rab rnams skyes bu'i byed pa lce skan las byung bas na lag ces brjod pa yin /
de'i gzugs brnyan bzhugs pa'i gnas yin pas lha khang zhes brjod pa yin na / /
bdun pa khang chen la brten pa'i dge 'dun lhag ma'i ltung ba 'chad pa na /
tshogs kyi don du'o / /
zhes sogs gsungs /
'di'i skabs su mtha' dpyad pa la gleng gzhi sogs bzhi /
dang po gleng gzhi ni /
ko'u sham b+hir 'dun pa la sogs pa drug sdes nyon mongs pa 'dod chags kyis kun nas bslangs te gzhi ma dag par skyes bu bzhi tshogs kyi gnas kyi ched du khang pa brtsigs pa la brten nas bslab pa 'di bcas pa yin no / /
gnyis pa dgag bya ni khang pa dang 'dra /
gsum pa ngo ti ni /
yan lag gi brtsi ba la brten nas shes nus /
bzhi pa la bzhi yod pa las gzhi'i yan lag la brtsigs pa'i gnas ni skyes bu gzhan las ma btsal ba dgos te /
mdo rtsa ba las /
ma btsal ba nyid du'o / /
zhes gsungs pa'i phyir /
tshad las lhag pa brtsigs pa dang /
skyes bu gcig kho na'i gnas kyi ched du brtsigs pa rnams mi dgos te /
skyes bu gzhan las ma btsal ba dang /
tshad las lhag pa ma @# / /
brtsigs pa la ltung ba 'di bskyed pa yod cing /
ltung ba ni bskyed pa'i gzhir gyur pa'i khang pa yin na /
de bzhi tshogs kyi ched du brtsigs pa'i khang pa yin pas khyab pa tshogs kyi don du'o / /
zhes pas bstan pa'i phyir /
bcas ldan dge slong gi rten la gzhi ma dag par skyes bu bzhi tshogs kyi gnas la sogs pa'i ched du khang pa brtsigs pa la brten nas byung ba'i dngos gzhi yongs rdzogs kyi ltung ba de de'i mtshan nyid yin gzhan rnams khang pa dang 'dra ba la /
khang chen de dkon mchog gi ched du brtsigs pa dgos te /
mdo rtsa ba las /
gtsug lag khang gi lhag ma'o / /
zhes gsungs pa'i phyir /
tshogs kyi don du brtsigs pa dgos te /
mdo rtsa ba las /
tshogs kyi don du'o / /
zhes gsungs pa'i phyir /
mdor na khang pa dang khang chen gnyis la khyad par lnga yod de /
dngos kyi bdag po'i grangs kyi khyad par /
ched du bya ba'i khyad par /
btsal dgos mi dgos kyi khyad par /
tshad las lhag pa dgos mi dgos kyi khyad par /
gnas kyi tha tshad kyi khyad par rnams su yod pa'i phyir /
dang po grangs kyi khyad par yod de /
khang pa la dngos kyi bdag po gcig dgos pa gang zhig /
khang chen la dge slong bzhi longs pa'i tshogs don dgos pa'i phyir /
dang po grub ste /
mdo rtsa ba las /
gcig gi don du'o / /
zhes gsungs pa'i phyir /
ched du bya ba'i khyad par yod de /
khang pa dkon mchog las gzhan pa'i ched du brtsigs pas de'i sbyin bdag byed pa'i mi bsod nams rgya chung /
khang chen dkon mchog gi ched du brtsigs pas de'i sbyin bdag bsod nams rgya che ba yin pa'i phyir te /
mdo rtsa ba las /
khang chen zhes bya ba ni sbyin par bya ba'i phyir chos kyi che ba yin gyis tshad kyi che ba ma yin no / /
zhes gsungs pa'i phyir /
yang de gnyis la bcal dgos mi dgos kyi khyad par yod de /
khang pa las gzhi dang yo byad gnyis ka btsal dgos shing /
khang chen la de gnyis btsal mi dgos pa'i phyir te /
mdo rtsa ba las /
'og ma la yang de dag nyid ma btsal ba nyid du'o / /
zhes gsungs pa'i phyir /
de gnyis la tshad las lhag pa dgos mi dgos kyi khyad par yod de /
khang pa'i lhag ma bskyed pa la tshad las lhag pa dgos /
khang chen gyi de bskyed pa la de las lhag pa mi dgos pa'i phyir te /
rgya cher 'grel las /
gtsug lag khang la ni tshad nges pa med do / /
zhes gsungs pa'i phyir /
gnas kyi tha tshad kyi khyad par yod de /
spyod lam bzhi shong tsam gyi khang pa brtsigs na khang pa'i dge 'dun lhag ma mi skyed de /
tshang lhag gi yan lag tshang ba'i phyir /
spyod lam bzhi shong gi gtsug lag khang brtsigs na /
khang chen gyi lhag ma skyed de /
'di la tshad lhag mi dgos pa'i phyir /
brgyad pa /
gzhi med skur 'debs kyi lhag ma'i ltung ba 'chad pa la /
pham par 'gyur ba lhag par spyod pas dge slong nyams pa la yang ngo / /
zhes pa 'di byung /
'di'i skabs su /
gleng gzhi /
dgag bya /
ngo ti sogs las /
dang po ni /
yul rgyal po'i khab tu mja' bo dang sa las skyes gnyis kyis dge slong gyad bu nor la gzhi med par sbyor ba gsal po'i sgo nas pham pa'i skur ba btab pa la brten nas bslab pa 'di bcas so / /
gnyis pa dgag bya ni /
dge slong rnam dag la de ltar skur ba btab pas /
rang rigs la gnod par ma zad rten gyi gang zag dmyal bar skye ba 'phen par byed pa yin te /
skyes bu dam pa la skur ba 'debs pa rnam smin shin tu che ba yin pa'i phyir te /
sum brgya pa las /
yang dag sdom dang dka' thub bcas / /
drang srong rnams la skur 'debs pa / /
de dag spyi gtsug dag tu ni / /
dmyal ba kho nar skye bar 'gyur / /
zhes gsungs pa'i phyir /
de yang spyi gtsug tu ni zhes pas dmyal ba'i bar srid pa de spyi gtsug thur du btsugs nas 'gre bar bstan pa yin no / /
gsum pa ngo ti ni bcas ldan dge slong gis /
dge slong dag pa ltung ba med pa la pham pas skur pa btab pa la brten nas byung ba'i dngos gzhi yongs rdzogs kyi ltung ba de de'i ngo bo yin /
bzhi pa la bzhi las /
dang po gzhi'i yan lags /
gang la skur pa 'debs pa'i yul ni /
rdzogs sdom rnam dag dang ldan pa za ma sogs ma yin pa'i tha snyad gsum dang ldan pa /
bsam pa rang bzhin du gnas pa zhig dgos /
go bar byed pa'i yul ni /
tha snyad gsum dang ldan pa dgos /
gnyis pa bsam pa'i yan lag la 'du shes ni ma 'khrul ba dgos /
kun slong ni skur ba 'debs 'dod kyi bsam pa rgyun ma chad pa dgos /
gsum @# / /
pa sbyor ba ni bsam bzhin du der zhugs pa zhig dgos /
bzhi pa mthar thug ni de ltar skur pa btab pa'i don pha rol pa'i go ba'o / /
dgu pa bag tsam gyi lhag ma'i ltung ba 'chad pa la /
brjod par bya ba gzhan la gnas pa'i tshig gis rdzun na'o / /
zhes pa 'di gsungs 'di'i don 'chad pa la gleng gzhi sogs sngar ltar las /
dang po ni /
yul rgyal po'i khab tu mdza' bo dang sa las skyes gnyis kyis dge slong gyad bu nar la /
byed pa po dang bya ba ma sbyar bar ri dwags pho mo yang mthong ngo / /
mi tshangs par spyod pa yang mthong ngo / /
gyad bu nor dang /
dge slong ma ut+pa la'i mdag yang mthong ngo / /
zhes sbyor ba mi gsal bar pham pas skur pa btab pa la brten nas bslab pa 'di bcas pa yin te /
mdo rtsa ba las /
kho bo cag gis cha dang ldan pa gyad bu nor mthong ngo / /
dge slong ma ut+pa la'i mdag can mthong ngo / /
mi tshangs par spyod pa 'khrig pa'i chos bsten pa mthang pa / /
zhes gsungs pa'i phyir /
gnyis pa dgag bya ni sngar dang 'dra /
gsum pa ngo ti ni /
gzhan snga ma dang 'dra ba la bag tsam gyis skur pa btab pa la brtan nas byung ba'i dngos gzhi yongs rdzogs kyi lung ba de de'i ngo bo yin /
bzhi pa la /
gzhi'i yan lag sogs bzhi ni snga ma dang 'dra ba yin no / /
des na skabs 'dir /
gzhung rtsa ba'i ngag don ni /
bzhams bsgo sogs bzlog byed kyi rkyen lnga po chos can /
rang 'bras bsgo gyur gyi dngos gzhi'i ltung ba'i rgyu yin te /
de'i skyed byed yin pa'i phyir /
'di'i skabs su /
bsgo gyur gyi lhag ma'i ltung ba bshad pa la /
dbye ba| bsdu ba /
ngo bo /
thun mong gi yan lag bshad pa dang bzhi las /
dang po ni /
skabs 'dir dngos su bstan pa'i ltung ba la /
dbyen gyi lhag ma'i ltung ba /
de rjes phyogs kyi lhag ma'i ltung ba /
khyim sun 'byin gyi lhag ma'i ltung ba /
bka' blo mi bde ba'i lhag ma'i ltung ba /
sdig lta mi gtong ba'i ltung byed /
bzlog pa'i pham pa /
dkon mchog blos spong gi lhag ma'i ltung ba /
'thab krol byed pa'i lhag ma'i ltung ba /
bde zhing gnas pa'i lhag ma'i ltung ba /
bde zhing gnas par byed du 'jug pa'i lhag ma'i ltung ba rnams su yod do / /
de'i tha ma gsum po de'i ngo bo ni /
dge slong ma'i rten la dge slong ma gzhan dang rtsod pa byed pa rkyen lnga'i sgo nas bzlog kyang mthar ma btang ba la brten nas byung ba'i dngos gzhi yongs rdzogs kyi ltung ba brgyad pa de /
dang po'i mtshan nyid yin /
yang de'i rten la de gzhan dang rtsed 'jo byed pa de rkyen lnga'i sgo nas bzlog kyang mthar ma btang ba la brten nas byung ba'i dngos gzhi yongs rdzogs kyi ltung ba dgu pa de /
de gnyis pa'i mtshan nyid yin /
yang dge slong ma'i rten la rang gi zla mo dge slong ma gzhan dang rtsed 'jo 'phyar g.yang sogs byed pa rkyen lnga'i sgo nas bzlog kyang mthar ma btang ba la brten nas byung ba'i dngos gzhi yongs rdzogs kyi ltung ba bcu pa de de gsum pa'i mtshan nyid yin /
gnyis pa bsdu ba ni /
bcu po de rnams bsdu na /
rten dge slong pha ma gnyis ka'i thun mong ba'i ltung ba dang ma'i thun mong ma yin pa'i ltung ba gnyis su 'dus te /
dang po lnga dang por 'dus /
phyi ma lnga phyi mar 'dus pa'i phyir /
gsum pa ngo bo ni /
bzhams bsgo sogs zlog byed kyi rkyen lnga po gang rung gi mthar ma btang ba las byung ba'i ltung ba de /
bsgo gyur gyi ltung ba'i mtshan nyid yin /
de la dbye na /
sbyor ltung du gyur pa'i bsgo gyur gyi ltung ba dang /
dngos gzhi'i ltung bar gyur pa'i bsgro gyur gyi ltung ba gnyis yod do / /
de gnyis kyi khyad par ni de gang rung gang zhig /
bzlog byed kyi rkyen tha ma las ma byung zhing dang po bzhi po gang rung la brten nas byung ba'i bsgo gyur gyi ltung ba de dang po'i mtshan nyid /
de gang rung gang zhig /
bzlog byed kyi rkyen tha ma las byung ba'i bsgo gyur gyi ltung ba de /
gnyis pa'i mtshan nyid yin /
bzhi pa thun mong gi yan lag bshad pa la /
de dngos bshad pa dang /
ltung ba grangs du bskyed bshad pa /
bsgo gyur gyi ltung ba'i thog ma bshad pa /
de'i dngos gzhi bskyed pa'i dus mtshams bshad pa dang bzhi las /
dang po ni /
bsgo gyur gyi ltung ba bzlog byed kyi yan lag de la /
bzhams bsgo /
gsol ba /
brjod pa dang po /
gnyis pa /
gsum pa dang lnga yod /
bzhams bsgo ni /
dge 'dun byis bskas shing kha rang la blo mthun pa'i dge slong zhig gis khyad kyis mi rigs pa'i bya ba 'di lta bu ma byad cig /
ces 'jam po'i sgo nas tshig smra ba yin pa'i phyir te /
rgya cher 'grel las /
bzhams ha bsgo ba ni dge 'dun du ma gyur pa'i dge slong tshangs pa mtshungs @# / /
par spyod pas bzlog par byed pa rig par bya'o / /
zhes gsungs pa'i phyir /
de yang tshangs pa mtshungs par zhes pa mi rigs pa'i bya ba la zhugs pa'i skyes bu de la blo mthun pa'i skyes bus bzlog par byed dgos zhes bstan to / /
gnyis pa ni /
bsgo gyur gyi ltung ba'i sbyor ba dang /
mthar thug gi yan lag la brten nas bsgo gyur gyi ltung ba lnga skyed de /
rkyen dang po bzhi'i mtha' las gyur pa'i bsgo gyur gyi ltung bar gyur pa'i sbyor ltung bzhi dang /
rkyen tha ma'i mtha' las gyur pa'i bsgo gyur gyi ltung bar gyur pa'i dngos gzhi'i ltung ba gcig bskyed de /
me tog phreng rgyud las /
bzhams te bsgos kyang mi gtong na / /
nyes byas nyid du rnam par bzhag /
gsol ba'i las ni dang po ste / /
brjod tshe mi gtong sbom po'o / /
brjod pa la yang de bzhin te / /
mtha' ni dge 'dun lhag mar 'gyur /
zhes pa dang /
'dul ba bsdus pa las /
bzhams te bsgo ba na mi gtong na nyes byas so / /
gsol ba dang /
brjod pa dang po dang gnyis pa rdzogs pa la yang sbom po re re /
zhes gsungs pa'i phyir dang /
Tik chen rin chen phreng ba las /
dge 'dun lhag ma bzhi po 'di dag ni /
bzlog pa dang 'brel ba'i phyir bzlog pa ji snyed pa /
ltung ba yang de snyed du 'gyur ro / /
zhes gsungs /
des na bzhams bsgo'i sngon du bya ba de la zhugs pas nyes byas gcig bskyed kyang /
de bsgo gyur gyi ltung ba'i grangs su mi 'dren pa'i rgyu mtshan yod de /
de bsgo gyur gyi ltung ba ma yin pa'i phyir /
gsum pa de'i thog ma ngos bzung ba ni /
bzhams bsgo'i mtha' las gyur pa'i ltung ba de /
dngos gzhi'i ltung bar gyur pa'i bsgo gyur gyi ltung ba'i sbyor ba dngos grub pa'i dus kyi thog ma'i ltung ba yin te /
bzhams bsgo de rkyen lnga'i thog ma yin pa'i phyir /
bzhi pa ni /
brjod pa gsum pa'i mthar ma btang na de'i tshe bsgo gyur gyi ltung ba'i dngos gzhi skyed de /
Tik chen rin chen phreng ba las /
mtha' ma gtogs pa'i mi gtong ba ni sbyor ba nyid do / /
tha ma la ni dngos gzhi'o / /
zhes gsungs pa'i phyir /
des na bsgo gyur gyi ltung ba 'di la /
khyab pa /
ngo bo /
sel ba /
ci 'gyur bshad pa dang bzhi /
dang po la /
dngos khyab dang /
shugs khyab gnyis las /
dang po ni /
bsgo gyur gyi ltung ba 'di ltung ba bcu la khyab ste /
pha'i ltung ba lnga la khyab pa gang zhig /
ma'i ltung ba lnga la khyab pa'i phyir /
dang po grub ste /
dge 'dun dbye na /
de rjes phyogs /
khyim sun 'byin /
bka' blo mi bde ba'i lhag ma dang bzhi /
sdig lta mi gtong ba'i ltung byed dang lnga la khyab pa'i phyir /
gnyis pa grub ste /
bzlog pa'i pham pa /
dkon mchog spong ba'i lhag ma /
'thab krol byed pa'i lhag ma /
bde zhing gnas pa'i lhag ma /
bde zhing gnas su 'jug pa'i lhag ma rnams la khyab pa'i phyir /
'di'i shugs khyab ni /
gnyis la khyab ste /
spangs pa rdzas phyogs kyi ltung byed dang /
bsnyil ba sdud pa'i ltung byed gnyis la khyab pa'i phyir /
de yang pha'i ltung ba lnga la khyab tshul ni /
lhas byin lta bu dge 'dun dbyen gyi gzhi la zhugs pa na dge 'dun gyis dang por bzhams te bsgo ba dang /
gsol ba dang /
brjod pa dang po dang /
brjod pa gnyis pa dang /
brjod pa gsum pa mjug sdud dang bcas pas bzlog pa'i tshe de'i mtha' la gtong na legs mi gtong na lhag mar 'gyur ro / /
gnyis pa de rjes phyogs la khyab tshul ni /
lhas byin gyi 'khor ko ka li ka lta bu de rjes phyogs kyi gzhi la zhugs pa na /
dge 'dun gyis bzhams bsgo sogs sngar bzhin no / /
gsum pa khyim sun 'byin la khyab tshul ni /
nam so dang /
'gro mgyogs gnyis lta bus myos 'gyur 'thungs te /
khyim pa sun phyung bas khyim pa ma dad pa bzlog pa'i phyir du dge 'dun gyis de gnyis la bskrad pa nan tur byas pa'i tshe /
skrod yul de gnyis kyis dge 'dun la 'di dag ni /
'dun pas 'gro ba /
zhe sdang gis 'gro ba /
gti mug gis 'gro ba /
'jigs pas 'gro ba'o / /
zhes 'gro ba bzhis skur pa 'debs pa la bzhams bsgo sogs sngar ltar ro / /
'gro ba bzhi'i don ni gong du bshad zin /
bzhi pa bka' blo mi bde ba la khyab tshul ni /
'dun pa lta bus nyes pa'i gzhi la zhugs pa la /
dge 'dun gyis ltung ba glengs pa na de na re /
khyed cag phyogs bzhi'i dge 'dun ni dge yang rung /
sdig kyang rung /
khyed su gang gis kyang nga'i tshul khrims mtha' dag la ma glengs zhig zer ba las /
dge 'dun gyis bzhams bsgo sogs sngar ltar ro / /
lnga pa sdig lta mi gtong ba la khyab tshul ni /
bri rdzi las rab tu byung @# / /
ba'i dge slong 'chi ltas kyis myos 'gyur btungs pas thar pa'i gegs su mi 'gyur ro / /
zhes sdig lta mi gtong ba la bzhams bsgo sogs sngar ltar ro / /
dge slong ma'i ltung ba lnga la khyab tshul ni /
dge slong gre skyes kyis dge 'dun la bzod par gsol ba la /
dge slong ma sbom dga' mos bzlog pa la bzhams bsgo sogs sngar ltar ro / /
gnyis pa ni /
dge slong ma nag mos 'di dang mtshungs pa'i tshangs spyod gzhan yang yod pas dkon mchog gsum spongs shig zer ba la bzhams bsgo sogs sngar ltar ro / /
gsum pa ni /
sbom dga' mos su rung rung la 'thab pa dang /
rtsod pa dang /
'tshang 'bru ba la bzhams bsgo sogs sngar ltar ro / /
bzhi pa ni /
sbom dga' mos bud med dang lhan cig tu gzhogs stegs dang /
'phyar g.yeng dang /
tsab hral byed pa la bzhams bsgo sogs sngar ltar ro / /
lnga pa ni /
sbom dga' mos dge slong ma gzhan de ltar byed du bcug pa la bzhams bsgo sogs sngar ltar ro / /
shugs khyab gnyis las /
dang po la bzlog byed de lngas bzlog kyang sdig lta mi gtong ba la mthar gnas dbyung byas pa na /
de dang lhan cig tu nyal na dge slong la spangs pa rjes phyogs kyi ltung byed 'byung ngo / /
gnyis pa ni /
dge tshul chen po dang tsher ma ba gnyis kyis nyes pa la zhugs pas dge 'dun gyis bsnyil ba na /
de dang lhan cig tu nyal na dge slong la bsnyil ba sdud pa'i ltung byed 'byung ngo / /
gnyis pa ngo bo ni gong du bshad zin to / /
gsum pa sel ba ni /
bcu gsum gyi tha ma'i ltung ba bzhi po de yan lag thams cad tshang na /
rang rang gi dngos gzhir 'gyur la /
kun slong gi yan lag tshang gzhan ma tshang na dngos gzhi las na smad kyi sbom po bskyed /
kun slong gi yan lag ma tshang gzhan tshang na ches na smad kyi nyes byas bskyed pa'i phyir nyes med ma yin no / /
bzhi pa cir 'gyur la /
ngo bo la cir 'gyur dang /
sel ba la cir 'gyur gnyis las /
dang po ni /
pham lhag gnyis kyi thad du na smad la sbom por 'gyur la /
ltung byed kyi thad du na smad la nyes byas lci ba 'byung ngo / /
gnyis pa ni /
bzhams te bsgo ba'i snga rol du btang ba dang /
rkyen de'i mthar ma btang ba rnams yin no / /
gzhan lugs cung zad bkag pa ni /
kha cig /
bzhams bsgo ni rkyen dngos yin kyang gsol ba de rkyen dngos ma yin no / /
zer na 'o na /
gsol ba'i mthar ma btang ba la brten nas byung ba'i ltung ba de bzlog byed kyi rkyen la bltos pa'i ltung ba ma yin par thal /
khyod kyi dam bca' de'i phyir /
'dod mi nus te /
de bsgo gyur gyi ltung ba yin pa'i phyir /
kha cig /
bzhams bsgo'i snga rol du bsgo gyur gyi ltung ba gcig bskyed pa yin zer na mi 'thad de /
bsgo gyur gyi ltung ba bzlog byed kyi rkyen la bltos pa gang zhig /
bzhams bsgo de bzlog byed kyi rkyen gyi thog ma yin pa'i phyir /
kha cig /
brjod pa gsum pa'i mgo rtsom pa nas mjug ma rdzogs kyi bar du sbom po'i ltung ba gcig skyed pa yin te /
rnam 'byed las /
las brjod pa gsum pa brjod pa na gzhi de gtong na legs /
gal te mi gtong na nyes pa sbom por 'gyur ro / /
zhes gsungs pa'i phyir /
zer na skyon med de /
lung de ma dag pa yin pa'i phyir rang res /
dbye na byed lhag ma lta bu bsgo gyur gyi sbyor dngos kyi ltung ba la lngar grangs nges par thal /
de'i sbyor ba'i ltung ba bzhi dang /
dngos gzhi'i lhag ma rnams su grangs nges pa'i phyir te /
bzhams bsgo dang /
gsol ba dang /
las brjod pa dang po dang /
gnyis pa'i mthar sbom po re re ste sbom po bzhi /
de'i steng du gsum pa'i mtha'i lhag ma dang lngar grangs nges pa'i phyir te /
bzlog pa'i grangs dang /
ltung ba'i grangs mthun pa gang zhig /
bzlog pa lnga yod pa'i phyir /
dang po grub ste /
rgya cher 'grel las /
de dag ni bzlog pa dang 'brel ba yin pa de'i phyir bzlog pa ji snyed pa la ltung ba yang de snyed du 'gyur /
zhes gsungs pa'i phyir /
yang kha cig /
bsgo gyur gyi ltung ba 'di la sbyor ba'i sbyor ba'i nyes byas gcig bzhams bsgo'i snga rol du sbom po gcig bar gyi sbom po gnyis gnyis te brgyad /
rkyen lnga'i mtha' la ma btang ba'i ltung ba lnga ste /
bsgo gyur gyi ltung ba bco lnga yod par 'dod /
kha cig /
gzhan rnams sngar dang 'dra ba la /
bar gyi sbom po re re ste de'i ltung ba bcu gcig tu 'dod kyang /
de gnyis ka mi 'thad par thal /
sbyor ba'i sbyor ba'i nyes byas bsgo gyur gyi ltung bar 'dod pa dang /
bzhams bsgo'i snga rol du sbom po skye ba mi 'thad pa'i @# / /
phyir te /
bsgo gyur ni rkyen gyis bzlog pa la bltos pa yin la /
bzhams bsgo rkyen gyi dang po yin pa'i phyir /
byas pa la bla ma kha cig gi gsung na re /
bsgo gyur gyi ltung ba la lngar grangs nges pa mi 'thad par thal /
brjod pa gsum pa ma rdzogs pa'i gnas skabs su ltung ba sbom po zhig bskyed pa'i phyir te /
lung rnam 'byed las /
bzhams te bsgo ba na gzhi de gtong na de lta na legs /
gal te mi gtong na nyes pa sbom por 'gyur ro / /
gsol ba brjod nas gal te btang na legs /
mi gtang na nyes pa sbom por 'gyur ro / /
las brjod pa dang po brjod pa na gal te mi gtong na rdzogs par brjod pa na nyes pa sbom por 'gyur ro / /
las brjod pa gnyis pa brjod pa na /
gal te mi gtong na rdzogs par brjod pa na nyes pa sbom por 'gyur ro / /
las brjod pa gsum pa brjod pa na /
ma rdzogs par gzhi de gtong na de lta na legs /
gal te mi gtong na nyes pa sbom por 'gyur ro / /
rdzogs par brjod pa na dge 'dun lhag mar 'gyur /
zhes gsungs pa'i phyir /
zer na skyon med de /
lung de'i tshig zur gyi las brjod pa gsum pa brjod pa na ma rdzogs par gzhi de gtong na /
de lta na legs /
gal te mi gtong na nyes pa sbom por 'gyur ro / /
zhes pa'i lung gi tshig lhag pa yin pa'i phyir /
zhes bla ma mkhas pa'i dbang po gsung ngo / /
kha cig /
bzlog pa byas pa yan lag tu dgos pa'i ltung ba de /
bsgo gyur gyi ltung ba'i mtshan nyid yin zer na /
bsgo gyur gyi ltung ba yin na bzlog pa byas pa yin pas khyab par thal /
bsgo gyur gyi ltung ba yin na /
bzlog pa byas pa yan lag tu dgos pa'i ltung ba yin pas khyab pa'i phyir /
rtags khas /
'dod na /
dbyen gyi lhag ma chos can /
der thal /
de'i phyir /
rtags grub ste /
chos can de dang gcig yin pa'i phyir /
'dod na /
bzlog pa byas pa yin par thal /
'dod pa'i phyir /
'dod mi nus so / /
kha cig /
nyes pa rang gi ngo bo'i sgo nas bsgo gyur gyi ltung ba'i ming rigs kyis phyir bcos byas pas 'dag tu rung ba'i ltung ba de /
bsgo gyur gyi ltung ba'i mtshan nyid yin zer na /
sa brko ba'i ltung byed bsgo gyur gyi ltung bar 'khrul ba'i sa brko ba'i ltung byed chos can /
mtshon bya der thal /
mtshan nyid de'i phyir /
mdo rtsa ba las /
ltung ba byung ba la 'du shes ji lta ba bzhin du bsgrub par bya'o / /
zhes gsungs pa'i phyir /
'dod mi nus te /
sa brko ba'i ltung byed yin pa'i phyir /
bcu pa dge 'dun dbyen gyi lhag ma'i ltung ba 'chad pa la /
rtul bar byed pa nyid do / /
dbyen la'o / /
dge 'dun dbyen gyi'o / /
zhes pa 'di gsungs /
'di'i skabs su /
gleng gzhi /
ngo ti /
yan lag gi brtsi ba rnam par bzhag pa dang gsum /
dang po ni /
yul rgyal po'i khab tu /
dge slong lhas byin gyis dge 'dun chos min phyogs su phye ba las dge 'dun lhag mar bcas so / /
gnyis pa ni /
bcas ldan dge slong gi rten la dge 'dun chos min gyi phyogs su 'gro ba'i sbyor ba rkyen lnga'i sgo nas bzlog kyang ma btang ba la brten nas byung ba'i dngos gzhi yongs rdzogs kyi ltung ba de /
dge 'dun dbyen gyi lhag ma'i ltung ba'i mtshan nyid yin /
gsum pa la gzhi /
bsam pa /
sbyor ba /
mthar thug gi yan lag dang bzhi /
dang po la /
gang du 'byed pa'i gnas bshad pa /
gang 'byed pa'i yul /
gang gis 'byed pa'i rten dang gsum las /
dang po ni /
gang du 'byed pa'i gnas de la khyad chos gsum ldan zhig dgos te /
'dzam bu'i gling yin pa /
mtshams gcig gi nang yin pa /
ston pa mngon sum du bzhugs pa las gzhan yin pa rnams dgos pa'i phyir /
dang po grub ste /
gling gzhan gsum gyi rten can gyi 'khor rnam bzhi dang dge 'dun grangs tshang ba med pa'i phyir te /
mdzod las /
'dzam bu'i gling na'o / /
zhes gsungs pa'i phyir /
gnyis pa dgos te /
mtshams tha dad par las tha dad par byas pa la dgag bya chung ba'i phyir /
mdzod las /
mtshams ma bcad pa dag tu ni / /
'khor lo'i dbyen ni mi 'byung ngo / /
zhes gsungs pa'i phyir /
gsum pa dgos te /
ston pa mngon sum du bzhugs pa'i nye 'khor du de'i gzi brjid kyis dge 'dun gyi dbyen sgrub par mi nus pa'i phyir te /
mdzod las /
gzhan du'o / /
zhes gsungs pa'i phyir /
gnyis pa la kha cig /
gang 'byed par bya ba'i yul ni /
so skyer gtogs pa'i dge 'dun yin pa zhig dgos zer na /
mi 'thad de /
dge 'dun 'khor lo'i dbyen gyi las de ston pa sangs rgyas kyi rjes 'brangs las dge 'dun sde tshan gcig chos min phyogs @# / /
su 'byed pa'i las yin pa'i phyir /
yang chos las chos min du bye ba'i dge 'dun la /
so so skye bo'i dge 'dun yin pa zhig dgos te /
mdzod las /
byis pa rnams zhes gsungs pa'i phyir /
'phags pa'i dge 'dun chos phyogs nas chos min phyogs su dbye bar mi nus pa'i phyir /
rang lugs la /
gang 'byed pa'i yul ni /
dge 'dun sde tshan gnyis te /
dge slong brgyad kyi grangs tshang ba kha skong gi chos dang ldan pa dgos te /
mdzod las /
'dzam bu'i gling na'o dgu sogs kyi /
zhes pa dang /
de ni brgyad dag yan chad kyi /
zhes pa dang /
mdo rtsa ba las /
dbye bar bya ba dag dge 'dun gyi tshad min pa dang /
mtshams kyi nang du gnas pa dag dge 'dun gyi tshad dag med pa nyid yin na /
de ni mi 'chags /
zhes gsungs pa'i phyir /
dge 'dun grangs ma tshang ba'i rab byung la dge 'dun gyi tha snyad mi bya bas /
dge 'dun bye bar mi 'gyur ba'i phyir dang /
las chags pa zhig dgos pa'i phyir /
gsum pa ni /
dge 'dun 'khor lo'i dbyen gyi rten la kha skong gi chos dang ldan pa zhig dgos kyang /
las kyi dbyen gyi rten la kha skong gi chos dang ldan pa mi dgos te /
de la bsnyen rdzogs kyi sdom pa gso rung yan chad kyis chog pa'i phyir /
dus ni bstan pa la skyon byung ba'i dus yin pa /
mchog zung gcig yod pa'i dus yin pa /
ston pa mya ngan las 'da' kha 'am /
'das zin ma yin pa dgos te /
mdzod las /
dang po mtha' skyon zung gcig gi /
snga rol thub pa nongs pa dang /
zhes gsungs pa'i phyir /
de yang dus bstan pa la skyon byung ba'i dus yin pa dgos te /
bstan pa la de ma byung ba'i snga rol du thams cad dga' ba'i rang bzhin can yin pas /
dge 'dun bye ba mi srid pa'i phyir /
mchog zung gcig yod pa'i dus yin pa dgos te /
mchog zung gcig gis zhag ma lon par dbyen de bzlums par 'gyur ba yin pa'i phyir /
ston pa mya ngan las 'da' kha'i dus min pa dgos te /
de'i tshe thams cad yid skyo ba'i rang bzhin can yin pas dge 'dun 'byed pa'i blo mi 'byung ba'i phyir /
ston pa mya ngan las 'das zin pa'i dus min pa dgos te /
ston pa 'jig rten du ma byon pa dang /
mya ngan las 'das pa'i 'og rol du 'gran zla'i ston pa med pa'i phyir /
gnyis pa bsam pa'i yan lag la /
'du shes ni ma 'khrul ba dgos so / /
kun slong ni /
dbyen byed 'dod kyi bsam pa rgyun ma chad pa dgos so / /
gsum pa ni /
lus ngag gang rung gi sgo nas bya ba de la zhugs pa dgos so / /
mthar thug ni /
'khor lo'i dbyen 'byung ba la dge 'dun sde tshan gcig chos phyogs las chos min phyogs su bye ba dgos te /
chos min phyogs las chos phyogs su bzlums na bsod nams chen po 'byung ba'i phyir te /
lung gzhi las /
dge 'dun bzlums na bsod nams mang po tshad med cing grangs med pa skye bar 'gyur ro / /
zhes gsungs pa'i phyir /
las kyi dbyen 'byung ba la brjod pa gsum pa'i mthar ma btang ba dgos te /
mdo rtsa ba las /
brjod pa gsum pa dngos nyid rdzogs pa ste de'i mtha' la mi gtong na'o / /
zhes gsungs pa'i phyir /
gnyis pa 'khor lo'i dbyen bye brag tu bshad pa la /
de bstan pa 'di la byung tshul ni /
'dzam bu'i gling 'dir mu ge chen po zhig byung ste /
de'i tshe rdzu 'phrul thob pa'i nyan thos rnams kyis sgra mi snyan la sogs pa nas bsod snyoms blangs pa na /
lha byin gyis ston pa dang /
ko'u di N+ya la sogs pa'i dge slong rnams la rdzu 'phrul gyi gdams ngag zhus kyang ma gnang /
'od srung chen po la zhus pas gnang ste /
de nyams su blangs pas rdzu 'phrul thob pa na /
nga rgyal skyes te /
ston brgas 'khogs 'khor rnams skyong ba ngal bas /
bdag la sprad na legs 'dug bsams te /
ston pa la 'khor rnams skyong ba thugs las che bas bdag la sprad du gsol /
zhes zhus pa la ston pas /
shA ri'i bu dang mo'u 'gal gyi bu lta bu la ma sprad na gti mug can khyod lta bu la ci'i phyir sprod /
ces bka' stsal pa dang /
lha byin gyis rang gi 'khor /
ko ka li ka la sogs pa'i 'khor bzhi po spran te bslab tshigs lnga bcas pa'i sgo nas 'khor lo'i dbyen byas pa la brten nas bslab pa 'di bcas pa yin no / /
bslab tshigs lnga ni rang gi 'khor rnams bsags te /
dge sbyong go'u ta ma ni sha za /
kho bo cag ni sha za bar mi bya'o / /
de ci'i phyir zhe na /
gzhi de las srog chags la gnod pa'i phyir ro / /
dge sbyong go'u ta ma ni 'o ma 'thung /
kho bo cag ni 'thung bar mi bya'o / /
de ci'i phyir zhe na /
gzhi de las @# / /
be'u la gnod pa'i phyir ro / /
dge sbyong go'u ta ma ni gos dras pa byon /
kho bo cag ni bgo bar mi bya'o / /
de ci'i phyir zhe na /
gzhi de las dad pas sbyin pa'i kha tshar chud gson par 'gyur ro / /
dge sbyong go'u ta ma ni /
lan tshwa'i khu ba 'thung /
kho bo cag ni 'thung bar mi bya'o / /
de ci'i phyir zhe na /
gzhi de khu ba las gyur pa'i phyir ro / /
dge sbyong go'u ta ma dgon par gnas /
kho bo cag ni grong 'dabs su gnas so / /
de ci'i phyir zhe na /
gzhi de las dad pas sbyin par byas pa yongs su spyad par 'gyur ba'i phyir ro / /
tshe dang ldan pa dag brtul zhugs kyi gnas lnga po 'di dag gis yang dag pa dang /
grol bar 'dod pa de dag dge sbyong go'u ta ma dang ring du gyis shig /
so sor gyis shig ces sogs kyi sgo nas bslab tshigs lnga bcas te tshul shing stobs par byed do / /
des na dge 'dun 'khor lo'i dbyen dang las kyi dbyen gnyis la brten nas mtshams med 'byung mi 'byung gi khyad par yod de /
dang po la brten nas de 'byung /
gnyis pa la brten nas de mi 'byung ba'i phyir /
ci'i phyir mtshams med ces bya na /
rang gi rten gyi gang zag skye ba gzhan gyis bar mtshams ma chod par dmyal bar skye ba len pa'i rgyu mtshan gyis de ltar brjod pa'i phyir /
las kyi dbyen dang 'khor lo'i dbyen gnyis la dus kyi khyad par yod de /
dang po de ston pa zhal ma bzhugs pa'i dus su yang 'byung /
phyi ma de ston pa zhal bzhugs pa'i dus kho nar 'byung ba'i phyir /
de gnyis bsgrub pa'i rten gyi gang zag gi khyad par yod de /
dang po de dge slong ma'i rgyud la yang yod /
phyi ma de dge slong pha kho na'i rgyud la yod pa'i phyir /
dang po grub ste /
mdo rtsa ba las /
dge 'dun 'byed pa la sogs pa bzhi ni /
dge slong ma'i skabs las so / /
zhes dbyen gyi lhag ma'i ltung ba sogs bzhi po / /
dge slong ma'i rgyud la yod par bstan pa'i phyir /
gnyis pa grub ste /
'khor lo'i dbyen de ston pa sangs rgyas la 'gran 'dod kyis kun nas bslangs te sgrub pa'i phyir te /
ston pa sangs rgyas dge slong pha yin pa'i phyir /
mdzod 'grel las /
dge slong gis 'byed kyi dge slong ma la sogs pas ni min no / /
zhes pa dang /
de'i 'grel pa las /
sangs rgyas ni dge slong yin la /
dbye ba po ni de la 'gran brdo ba yin no zhes gsungs pa'i phyir /
dge 'dun gyi dbyen dang dbyen gyi mtshams med gnyis la khyad par yod de /
dang po de dge 'dun sde gnyis thugs mi mthun par byed pa'i ldan min 'du byed yin zhing /
dge 'dun sde gnyis ka'i rgyud la yod pa gang zhig /
dbyen gyi mtshams med kyi las de dmyal ba'i skye ba 'phen byed yin cing /
de sgrub mkhan gyi skyes bu kho na'i rgyud la ldan pa yin pa'i phyir /
rtags dang po grub ste /
mdzod las /
dge 'dun dbyen ni mi 'phrod pa'i / /
rang bzhin ldan pa ma yin chos / /
nyon mongs can min lung bstan min /
zhes gsungs pa'i phyir /
gnyis pa grub ste /
mdzod las /
dge 'dun dbye phyir rdzun smra ba / /
kha na ma tho rab cher 'dod / /
bskal bar mnar med par smin 'gyur /
zhes gsungs pa'i phyir /
dge 'dun gyi las kyi dbyen dang /
'khor lo'i dbyen gnyis la ldan pa'i khyad par yod de /
las kyi dbyen ni dge 'dun la ldan pa gang zhig /
'khor lo'i dbyen 'byed pa po la ldan pa'i phyir /
dang po grub ste /
mdzod las /
de dang dge 'dun yang dag ldan /
zhes gsungs pa'i phyir /
gnyis pa grub ste /
mdzod las /
de yi kha na ma tho rdzun / /
de dang 'byed po yang dag ldan /
zhes gsungs pa'i phyir /
yang dge 'dun dbyen gyi mtshams med dang /
dge 'dun dbyen gyi lhag ma gnyis po de las dang po pa la 'byung mi 'byung gi khyad par yod de /
las dang po pa lhas byin lta bu la /
dge 'dun dbyen gyi mtshams med byung ba gang zhig /
lhas byin la dge 'dun dbyen gyi lhag ma mi 'byung ba yin pa'i phyir /
dang po grub ste /
de la dbyen gyi mtshams med byung ba 'dul ba lung las gsungs pa'i phyir /
gnyis pa grub ste /
las dang po pa la ltung ba'i bcas pa ma mdzad pa'i phyir te /
mdo rtsa ba las /
ma bcas pa la yang ngo / /
zhes gsungs pa'i phyir /
yang de gnyis dge slong ma la 'byung mi 'byung gi khyad par yod de /
dge slong ma la dbyen byed lhag ma dang /
las kyi dbyen 'byung ba gang zhig /
dbyen gyi mtshams med dang lta ba 'khor lo'i dbyen mi 'byung ba yin pa'i phyir /
dang po grub ste /
mdo rtsa ba las /
dge 'dun 'byed pa la sogs pa bzhi ni /
dge slong @# / /
ma'i skabs las so / /
zhes gsungs pa'i phyir /
'on kyang dge slong ma yin na /
dbyen gyi mtshams med rgyud ldan ma yin pas ma khyab ste /
dbyen gyi mtshams med rgyud ldan gyi dge slong pha dge slong mar mtshan gyur pa'i dge slong ma'i rgyud la de yod pa'i phyir /
mtshams med de tshe de la grol mi srid pa'i gtan du pa'i bar chad yin pa'i phyir /
des na bstan pa 'di la dge 'dun 'khor lo'i dbyen gyi lhag ma'i ltung ba byung ba'i skyes bu yod med dpyad par bya ba yin te /
dge slong lhas byin las gzhan pa'i dge slong gis dge 'dun 'khor lo'i dbyen ma bsgrub pa gang zhig /
dge slong lhas byin de bslab pa 'di bca' ba'i las dang po pa yin pa'i phyir /
dge 'dun dbyen de la de'i las kyi dbyen dang /
de'i 'khor lo'i dbyen gnyis yod do / /
gzhan lugs cung zad bkag na /
kha cig /
dbyen byed lhag ma bskyed pa la /
sangs rgyas zhal bzhugs pa dgos zer na /
de mi dgos par thal /
deng sang gi dus su yang dbyen byed lhag ma bskyed pa yod pa'i phyir /
deng sang gi dus su dbyen byed lhag ma'i ltung ba bskyed pa yod pa'i phyir /
deng sang gi dus su de'i ltung ba yod pa'i phyir te /
deng sang gi dus su lhag ma'i ltung ba bcu gsum tshang bar yod pa'i phyir /
gzhan yang /
deng sang gi dus su dbyen byed lhag ma bskyed pa yod par thal /
deng sang gi dus su las kyi dbyen byas pa la brten nas dbyen byed lhag ma bskyed pa yod pa'i phyir te /
dge slong ma la dbyen byed lhag ma bskyed pa yod pa gang zhig /
dge slong ma la lta ba 'khor lo'i dbyen byed pa'i lhag ma bskyed pa med pa'i phyir /
dang po grub ste /
mdo rtsa ba las /
dge 'dun 'byed pa la sogs pa bzhi ni /
dge slong ma'i skabs las so / /
zhes gsungs pa'i phyir /
gnyis pa grub ste /
dge slong ma'i rten la /
dge 'dun 'khor lo'i dbyen bsgrub pa med pa'i phyir /
bcu gcig pa de rjes phyogs kyi lhag ma'i ltung ba 'chad pa la /
de'i grogs nyid rjes su sgrub par byed na'o / /
zhes pa 'di gsungs /
'di'i don bshad pa la /
gleng gzhi /
ngo ti /
yan lag gi brtsi ba rnam par bzhag pa dang gsum /
dang po ni /
yul rgyal po'i khab tu lhas byin gyi nang 'khor ko ka li ka dang /
khan da drab bya la sogs pa bzhis /
dge 'dun gyi dbyen sgrub pa'i grogs byas pa la brten nas bslab pa 'di bcas so / /
gnyis pa ni /
bcas ldan dge slong gi rten la dbyen sgrub pa'i grags la zhugs pa rkyen lnga'i sgo nas bzlog par byas kyang mthar ma btang ba las byung ba'i dngos gzhi yongs rdzogs kyi ltung ba de de'i ngo bo yin /
gsum pa la gzhi /
bsam pa /
sbyor ba /
mthar thug gi yan lag dang bzhi las /
dang po ni /
gzhi'i yan lag la /
grogs bya yul ni dbyen mtshan nyid pa bsgrub pa la zhugs pa dgos so / /
gnyis pa bsam pa la 'du shes ni ma 'khrul ba dgos so / /
kun slong ni grogs byed 'dod kyi bsam pa rgyun ma chad pa zhig dgos so / /
gsum pa sbyor ba ni /
grogs byed pa la lus ngag gang rung gi sgo nas rtsol bas zhugs pa zhig dgos so / /
bzhi pa mthar thug ni /
brjod pa gsum pa'i mthar ma btang ba zhig dgos so / /
bcu gnyis pa khyim sun 'byin pa'i lhag ma'i ltung ba 'chad pa la /
rang skrod par byed pa'i dge 'dun la log par sems pas zhes gsungs so / /
'di'i don bshad pa la /
gleng gzhi /
ngo ti /
yan lag bshad pa gsum las /
dang po ni /
yul mnyan yod du dge slong nam so dang /
'gro mgyogs gnyis kyis myos 'gyur btungs nas khyim sun 'byin pa la zhugs pa /
dge 'dun gyis gnas nas bskrad pa na /
skrod pa po'i dge 'dun la 'gro ba bzhis skur pa btab pa la brten nas bslab pa 'di bcas so / /
gnyis pa ni bcas ldan dge slong gi rten la khyim sun 'byin pa la zhugs pa na /
dge 'dun gyis gnas nas bskrad pa'i tshe /
skrod pa po'i dge 'dun la skur pa btab pa rkyen lnga'i sgo nas bzlog kyang mthar ma btang ba las byung ba'i dngos gzhi yongs rdzogs kyi ltung ba de de'i ngo bo yin no / /
gsum pa la /
gzhi /
bsam pa /
sbyor ba /
mthar thug gi yan lag dang bzhi las /
dang po ni /
gzhi'i yan lag la /
sun 'byin pa'i yul ni phyi rol pa dang /
nad pa'i rab byung gi rtags cha lugs gang dang yang mi ldan pa /
tha snyad gsum dang ldan pa /
lus tha mal du gnas pa dgos so / /
sun 'byin pa'i bya ba ni /
glu gar dang /
myos 'gyur 'thung ba @# / /
sogs tshul khrims kyi yan lag dang 'gal bar zhugs pa zhig dgos so / /
skrod pa po'i dge 'dun ni dge slong gi sdom pa rnam dag dang ldan pa /
tha snyad gsum dang ldan pa /
bskrad bya'i yul dang lta mtshan mthun pa /
lus tha mal du gnas pa /
dge slong bzhi yan chad kyi grangs tshang ba /
bskrad pa'i las chos ldan du byed pa zhig dgos so / /
skur pa 'debs pa po ni bskrad pa'i las chos ldan du byas pa dang 'brel ba /
skrod pa po'i dge 'dun la 'di dag ni 'dun pas 'gro ba /
zhes sogs 'gro ba bzhi'i sgo nas skur pa 'debs pa la zhugs pa zhig dgos so / /
gnyis pa bsam pa'i yan lag la /
'du shes ni ma 'khrul ba dang kun slong ni skur pa 'debs 'dod kyi bsam pa rgyun ma chad pa dgos so / /
gsum pa sbyor ba ni /
ngag mtshan nyid lnga ldan gyi sgo nas skur ba gsal por btab pa dgos so / /
bzhi pa mthar thug ni /
brjod pa gsum pa'i mthar ma btang ba dgos so / /
bcu gsum pa bka' blo mi bde ba'i lhag ma 'chad par byed pa la /
dge slong gis lhag pa'i tshul khrims kyis glengs pa nyid na zhes sogs gsungs /
de'i don bshad pa la /
gleng gzhi /
ngo ti /
yan lag gi brtsi ba rnam par bzhag pa dang gsum /
dang po ni /
ko'u sham b+hir dge slong 'dun pa la ltung ba glengs pas /
des bka' blo mi bde ba'i tshig smras pa la brten nas bslab pa 'di bcas so / /
gnyis pa ni bcas ldan dge slong gi rten la dge 'dun gyis ltung ba glengs pa la /
mi 'dod pa'i tshig smras pa /
rkyen lnga'i sgo nas bzlog par byas kyang mthar ma btang ba las byung ba'i dngos gzhi yongs rdzogs kyi ltung ba de de'i ngo bo yin no / /
gsum pa la gzhi /
bsam pa /
sbyor ba /
mthar thug gi yan lag dang bzhi las /
dang po ni /
dge 'dun gyis yul de la lhag pa'i bsam pas ltung ba brjod pa dgos so / /
gnyis pa bsam pa la 'du shes ni ma 'khrul ba dgos so / /
kun slong ni /
dge 'dun gyis ltung ba gleng ba la mi 'dod pa'i tshig smra 'dod kyi bsam pa rgyun ma chad pa dgos so / /
gsum pa ni /
dge 'dun gyis rang gi ltung ba gleng pa na phyogs bzhi'i dge 'dun dge yang rung sdig kyang rung bdag la ci yang ma smra zhig /
bdag kyang dge yang rung sdig kyang rung tshe dang ldan pa dag la ci yang mi smra'o / /
khyed cag su gang gis kyang bdag gi tshul khrims la gleng bar ma byed cig /
ces tshig gsal por smras pa dgos so / /
bzhi pa ni /
brjod pa gsum pa'i mthar ma btang ba dgos so / /
so thar gyi mdo las lhag ma'i ltung ba bshad pa'i rjes su /
de nyid las /
dge slong gang bud med kyi yul dang /
lhan cig dben pa skyabs yod pa na 'dod pa byar rung bar gnas pa la zhes ma nges pa'i sde bshad na /
ma nges pa'i ltung ba de gang yin zhe na /
bcas ldan dge slong gi rten la chags sems kyis kun nas bslangs te /
dben pa skyabs yod du bud med dang 'dom gang gi nang du lhan cig tu gnas pa la brten nas byung ba'i ltung ba de /
gsum du ma nges pa'i ltung ba'i mtshan nyid /
de la gsum du ma nges pa zhes brjod pa'i rgyu mtshan yod de /
bcas ldan dge slong gis dben pa skyabs yod du bud med dang 'dom gang gi nang du lhan cig gnas pa na /
pham lhag ltung byed gsum gang rung 'byung bar ma nges kyang 'byung nye ba'i rgyu mtshan gyis yin pa'i phyir /
de'i rten la chags sems kyis kun nas bslangs te /
dben pa skyabs yod du bud med dang 'dom gang gis bar chod pa'i nang du gnas pa las byung ba'i ltung ba de /
gnyis su ma nges pa'i ltung ba'i mtshan nyid yin /
de la de ltar brjod pa'i rgyu mtshan yod de /
bcas ldan dge slong gis dben pa skyabs yod du bud med dang 'dom gang gis bar chod pa'i nang du lhan cig tu gnas pa na /
lhag ma dang /
ltung byed gang rung 'byung bar ma nges kyang /
'byung nye ba'i rgyu mtshan gyis yin pa'i phyir /
des na bstan bcos 'dir de gnyis dngos su mi ston pa'i rgyu mtshan yod de /
de gnyis pham lhag ltung byed gsum po gang rung gi khongs su 'dus pa'i rgyu mtshan gyis yin pa'i phyir /
ltung ba sde lnga'i nang nas ltung byed kyi sde bshad pa la /
spang ltung gi sde bshad pa dang /
ltung byed 'ba' zhig pa'i sde bshad pa gnyis /
dang po la /
bcu tshan gsum yod pa las /
bcu tshan dang po ni /
so thar gyi mdo las /
'chang ba 'phral ba 'jog pa dang / /
'khrur 'jug pa dang len pa dang / /
slong dang stod g.yogs smad g.yogs @# / /
bcas / /
rin thang so sor bskur ba'o / /
zhes gsungs /
de'i dang po /
zhag bcu chang spang gi spang ltung 'chad par byed pa la /
nyin mtshan gyi dang po ma yin pa la tha ma ma yin pa med pa nyid do / /
zhes sogs gsungs /
'di'i skabs su mtha' dpyad pa la /
rang bzo dang bzlos skyon spong ba'i phyir du /
dgos don bshad pa dang /
bsdus don bshad pa gnyis las /
dang po la kha cig na re /
ltung ba thun mong ba'i yan lag ston pa'i gzhung 'di rnams la rang bzo'i skyon yod do zer na /
med de /
lung las gsungs pa'i don rnams gzhung 'di rnams kyis ston pa'i phyir te /
spang ba la ni zhes sogs dang /
de ni bsngos pa nyid na bral ba nyid do / /
zhes pa gnyis /
ko lpags kyi gzhi'i lung las btus /
las la ni 'das na nyi ma shar ba'i'o / /
zhes pa dang /
rang bzhin las nyams na yang ngo / /
zhes pa dang /
chung ba nyid kyi dum bu de ni mi 'gyur ro / /
zhes sogs tshig rkang gsum po de lung zhu ba las btus /
'dir dngos su bkod pa'i gzhung gzhan rnams ni rnam 'byed las btus /
'dir dngos su ma bstan kyang dngos su bstan pa rnams dang rung mthun sbyar nas rtogs dgos pa rnams phran tshogs las btus /
bzlos skyon spong ba'i sgo nas dgos don bshad pa la /
'o na gzhung 'di rnams kyi don lung las bshad na /
'di rnams dang lung bzlos pa'i skyon yod do zer na /
skyon med de /
kha cig la /
rung mthun rtogs pa'i dgos pa /
kha cig la tshig tshogs skyung ba'i dgos pa /
kha cig la de gnyis ka'i dgos pa yod pa'i phyir /
de yang yod de /
de'i dang po ni /
skya rengs dang po de'o / /
zhes dang /
las la ni 'das na zhes sogs dang /
rab tu byung ba'i zhes sogs dang /
rang bzhin las nyams na yang ngo zhes sogs dang /
zhag bdun pa la ni rigs mthun pa la'o / /
zhes sogs dang /
chung ba nyid kyi zhes sogs dang /
dge 'dun gyi yang ngo / /
zhes pa rnams la dang po de yod /
chos gos las kyang zhes sogs dang /
'di gsum ni sra brkyang bting ba la mi 'byung ngo / /
zhes pa rnams la gnyis pa de yod /
'dir dngos su bkod pa'i gzhung gzhan rnams la gsum pa de yod pa'i phyir /
dang po sgrub pa ni /
de'i dang po ni skya rengs dang po de'i'o / /
zhes pa la /
rung mthun rtogs pa'i dgos pa yod de /
'di'i bshad bya rtsa ba'i mdor gyur pa'i 'dul ba lung las /
gos zhag bcu 'chang spang gi ltung ba bskyed pa la /
gos de rnyed nas zhag bcu'i skya rengs dang po shar ba yan lag tu dgos pa dngos su bstan nas /
dus 'brel gyi ltung ba gzhan rnams bskyed pa la rang rang gi yan lag tu gyur pa'i zhag tha ma'i skya rengs dang po shar ba yan lag tu dgos pa dngos su ma bstan pas /
'dir mtshan mo rgyal po'i pho brang du 'gro ba'i ltung ba ma gtogs /
dus 'brel gyi ltung ba gzhan rnams la rang rang gi yan lag tu gyur pa'i zhag tha ma'i skya rengs dang po shar ba yan lag tu dgos par dngos su bstan pa'i phyir /
mtshan mo rgyal po'i pho brang du 'gro ba'i ltung ba bskyed pa la /
kho rang gi yan lag tu gyur pa'i zhag de'i skya rengs dang po shar bas mi chog ste /
skya rengs gnyis pa shar ba yan lag tu dgos pa'i phyir /
las la ni 'das na nyi ma shar ba'i'o / /
zhes pa la /
rung mthun rtogs pa'i dgos pa yod de /
'di'i rtsa ba'i lung las /
tshes bco lnga'i nyin sgrub dgos pa'i dgag dbye gso sbyong sogs rkyen dgos kyis de'i nyin ma grub na /
de'i phyi nyin gyi nyi ma shar kha tshun du bsgrub pas las chags par dngos su sbyar nas /
las gzhan la de ltar dngos su ma sbyar bas 'di la brten nas gro zhun zla ba'i tshes gcig gi nyin sgrub dgos pa'i phyir /
dbyar gnas par khas lan pa lta bu de'i nyin mo ma grub na /
de'i phyi nyin gyi nyi ma shar kha tshun du bsgrubs pas las chags par rung mthun gyi sgo nas rtogs pa'i dgos pa yod pa'i phyir /
rab tu byung ba'i don du nges par byas pa yang de nyid do / /
zhes pa la rung mthun rtogs pa'i dgos pa yod de /
'di'i rtsa ba'i lung las /
bcas ldan dge slong gi rten la lhung bzed lhag po rab byung gzhan gyi don du bcangs pa la lhung bzed zhag bcu 'chang spang gi ltung ba mi skyed par dngos su bstan nas /
rdzas gzhan la de ltar ma gsungs pas 'di la brten nas de'i rten la rab byung gzhan gyi don du gos lhag po bcangs pa la gos zhag bcu 'chang spang gi ltung ba mi skyed pa rung mthun gyi sgo @# / /
nas rtogs pa'i dgos pa yod pa'i phyir /
rang bzhin las nyams na yang ngo / /
zhes pa la /
rung mthun rtogs pa'i dgos pa yod de /
'di'i rtsa ba'i lung las /
bsam pa rang bzhin du mi gnas pa'i dge slong gi rten la rang stobs dang shan stobs gang gi sgo nas kyang ltung ba mi skyed pa dngos su bstan nas /
gzhan la de ltar ma bstan pas /
'di la brten nas de gnyis gang gi sgo nas kyang zla 'jog gi ltung ba mi skyed pa rung mthun gyi sgo nas rtogs pa'i dgos pa yod pa'i phyir /
zhag bdun pa la ni rigs mthun pa la'o / /
zhes pa la de yod de /
'di'i rtsa ba'i lung las /
bcas ldan dge slong gi rten la /
mar /
sbrang /
le khar sogs la brten nas sman zhag bdun pa'i gsog 'jog gi ltung ba bskyed par dngos su bstan nas /
rdzas gzhan la de ltar ma bstan pas /
'di la brten nas zhag bu ram lha'i bdud rtsi sogs la yang /
sman zhag bdun pa'i gsog 'jog gi ltung ba bskyed pa rung mthun gyi sgo nas rtogs pa'i dgos pa yod pa'i phyir /
chung ba nyid kyi dum bu de ni mi 'gyur ro / /
zhes pa la de yod de /
'di'i rtsa ba'i lung las /
gos zhag bcu 'chang spang gi spang ltung phyir bcos byed pa'i tshe /
'khor gsum khebs pa'i tshad du ma longs pa'i gos spang mi dgos par dngos su bstan nas /
rdzas gzhan la de ltar ma bstan pas /
'di la brten nas lhung bzed zhag bcu 'chang spang gi spang ltung phyir bcos byed pa'i tshe /
lhung bzed tshad du ma longs pa gzhan spang mi dgos par rung mthun gyi sgo nas rtogs pa'i dgos pa yod pa'i phyir dang /
chos gos zhag bcu 'chang spang gi spang ltung phyir bcos byed pa'i tshe /
sngar gyi chos gos da mes tshig pa sogs kyis chud gzon pa na /
de'i lhag ma'am dum bu khru gang las chung ba'i gos spang mi dgos par dngos su bstan nas /
zhag bcu 'chang spang gi spang ltung phyir bcos byed tshul gzhan rnams la de ltar ma bstan pas /
'di la brten nas gos zhag bcu 'chang spang gi spang ltung gzhan phyir bcos byed tshul la yang rung mthun sbyar nas rtogs pa'i dgos pa yod pa'i phyir /
dge 'dun gyi yang ngo / /
zhes pa la de yod de /
'di'i rtsa ba'i lung las /
dge 'dun dbang ba'i chos gos gang zag gi 'tsho ba'i yo byad du byin gyis brlabs nas zhag gcig gi 'bral spang byung ba na de phyir bcos byed pa'i tshe /
sngar gyi gos de spang mi dgos par dngos su bstan nas /
'bral spang phyir bcos gzhan la de ltar ma bstan pas /
'di la brten nas rab byung gzhan gyi chos gos gang zag gis g.yar ta 'tsho ba'i yo byad du byin gyis brlabs nas zhag gcig gi 'bral spang byung ba phyir bcos byad pa'i tshe sngar gyi chos gos de spang mi dgos par rung mthun sbyar nas rtogs pa'i dgos pa yod pa'i phyir /
chos gos las kyang rnam par rtags na'o / /
zhes pa dang /
'di la rjes su zhugs pa nyid kyang nyams pa yin no / /
zhes pa gnyis la /
tshig tshogs skyung ba'i dgos pa yod de /
'di'i rtsa ba'i lung las /
gos de rung ba rnam rtags kyi sgo nas rab byung gzhan gyi yo byad du byin gyis brlabs na /
de la rang stobs dang shan stobs gang gi sgo nas kyang zhag bcu 'chang spangs dang /
zla 'jog gi ltung ba gang yang mi 'byung bar tshig re res dngos su bstan pa de /
'di'i tshig dang po des de ltar byin gyis brlabs pa na rang stobs kyis ltung ba de gang yang mi skyed pa dang /
tshig phyi ma des de ltar byin gyis brlabs pa na shan stobs kyi sgo nas ltung ba de gnyis gang yang mi skyed par tshig re res bsdus nas bstan pa'i phyir /
'di gsum ni sra brkyang gting ba la mi 'byung ngo / /
zhes pa la yang de yod de /
'di'i rtsa ba'i lung las /
sra brkyang gting ba la 'chang 'bral 'jog gsum gyi ltung ba mi 'byung bar tshig re res dngos su bstan pa /
'dir tshig 'dis bsdus nas bstan pa'i phyir /
nyin mtshan gyi dang po ma yin pa la tha ma ma yin pa med pa nyid do / /
zhes pa la /
rung mthun dang tshig tshogs skyung ba gnyis ka'i dgos pa yod de /
'di'i rtsa ba'i lung las /
dus 'brel gyi ltung ba rnams bskyed pa la /
rang rang gi yan lag tu gyur pa'i zhag tha ma de'i mtshan mo'i mtha' mthar thug gi yan lag tu dgos par tshig re res dngos su bstan pa /
'dir tshig 'dis bsdus nas bstan pa'i phyir dang /
'di la brten nas dus 'brel gyi ltung ba rnams la rang rang gi yan lag tu gyur pa'i zhag dang po de'i nyin mtshan gyi cha thams cad yan lag tu mi dgos par de'i @# / /
mtshan mo'i mtha'i skad cig ma yan lag tu yod pas chog par bstan pa'i phyir /
gnas pa la ni snod nyid do / /
zhes pa la de gnyis ka yod de /
'di'i rtsa ba'i lung las /
gnas ngan len 'chab pa'i ltung ba /
nub lhag nyal gyi ltung ba /
bud med dang lhan cig nyal ba'i ltung ba rnams la rang rang gi zhag tha ma de'i skya rengs 'char ka tshun chad du sbyor ltung re bskyed pa tshig re res dngos su bstan pa /
'dir tshig 'dis bsdus nas bstan pa'i phyir dang /
'di la brten nas dmag nang du gnas pa'i ltung ba /
snang bcas su nyal ba'i ltung ba /
spangs pa rjes phyogs kyi ltung ba /
bsnyil ba sdud pa'i ltung ba rnams la yang rung mthun sbyar nas rtogs pa'i dgos pa yod pa'i phyir /
spangs pa la ni 'du shes las gtso cher rang gi nyid do zhes pa la de gnyis ka yod de /
'di'i rtsa ba'i lung las /
'khrur 'jug rmel 'jug 'thag 'jug ras chen brtad pa'i ltung be bskyed pa la /
de rnams 'byung ba'i gzhir gyur pa'i yo byad de rang dbang zhing bdag gir byas pa dgos pa tshig re res dngos su bstan pa /
'dir tshig 'dis bsdus nas bstan pa'i phyir dang /
'di la brten nas bdag 'brel gyi ltung ba gzhan rnams bskyed pa la de rnams 'byung ba'i gzhir gyur pa'i yo byad de rang dbang zhing bdag gir byas pa dgos par rung mthun sbyar nas rtogs pa'i dgos pa yod pa'i phyir /
de ni bsngos pa nyid na bral ba nyid do / /
zhes pa la yang de gnyis yod de / /
'di'i rtsa ba'i lung las /
dge slong rang gi yo byad bsam pa thag pas rab byung gzhan la bsngos na de la brten pa'i 'chang gnyis 'jog gnyis kyi ltung ba gang yang mi skyed par tshig re res dngos su bstan pa /
'dir tshig 'dis bsdus nas bstan pa'i phyir dang /
'di la brten nas yo byad la brten pa'i bdag 'brel gyi ltung ba gzhan mi 'byung bar rung mthun sbyar nas rtogs pa'i dgos pa yod pa'i phyir /
de yod na dngos po de lta bu gzhan la yang 'byung ba nyid do / /
zhes pa la yang de yod de /
'di'i rtsa ba'i lung las /
sngar bshad ma thag pa'i ltung ba de bzhi'i skabs su zhag shan 'byung bar tshig re res dngos su bstan pa /
'dir tshig 'dis bsdus nas bstan pa'i phyir dang /
'di la brten nas dus 'brel gyi ltung ba gzhan gyi skabs su yang zhag shan 'byung ba rung mthun sbyar nas rtogs pa'i dgos pa yod pa'i phyir /
ltung ba de yod na yo byad tsam bdag gir byas pa la spang pa nyid do / /
zhes pa la yang de gnyis yod de /
'di'i rtsa ba'i lung las /
'khrur 'jug /
len spang /
slong ba'i spang ba ma gtogs /
spang ltung gi bcu tshan dang po'i lhag ma bdun dang /
bcu tshan gsum pa'i thog mtha' gnyis te dgu la brten nas phyis rnyed kyi yo byad la shan 'byung ba tshig re res dngos su bstan pa /
'dir tshig gcig gis bsdus nas bstan pa'i phyir /
'di la brten nas spang ltung gzhan la brten pa'i phyis rnyed kyi yo byad la shan 'byung ba rung mthun sbyar nas rtogs pa'i bgos pa yod pa'i phyir /
'di la med pa de nyid gtso bo /
zhes pa la de gnyis yod de /
'di'i rtsa ba'i lung las /
'chang 'bral 'jog gsum gyi spang ltung phyir bcos byed pa'i tshe /
de rnams 'byung ba'i gzhir gyur pa'i yo byad de med par song ba na /
de spang mi dgos par spang ltung phyir bcos byas chog par tshig re res dngos su bstan pa /
'dir tshig gcig gis bsdus nas bstan pa'i phyir dang /
'di la brten nas gser dngul len pa sogs kyi spang ltung phyir bcos byed tshul gzhan la yang rung mthun sbyar nas rtogs pa'i dgos pa yod pa'i phyir /
gnyis pa bsdus don bshad pa la /
ltung ba thun mong ba'i yan lag rnams bsdu na /
dus 'brel gyi ltung ba thun mong ba'i yan lag sogs sngar ltar ro / /
dang po dus 'brel gyi ltung ba bshad pa la /
des ltung ba du la khyab pa'i tshul /
de'i thun mong gi yan lag /
sel ba la brten nas ci 'gyur bshad pa dang gsum /
dang po ni /
Tik+ka'i dngos bstan la /
dus 'brel gyi ltung ba bco lnga yod de /
'chang gnyis /
'jog gnyis /
phyis gnyis /
'bral gnyis /
gnas ngan len 'chab pa'i ltung ba /
nub lhag nyal gyi ltung ba /
bud med dang lhan cig nyal ba'i ltung ba /
dmag nang du nyal ba'i ltung ba /
snang bcas su nyal ba'i ltung ba /
spangs pa rjes phyogs kyi ltung ba /
bsnyil ba sdud pa'i ltung ba rnams su yod pa'i phyir /
phyi ma bdun po de la gnas @# / /
'brel gyi ltung ba zhes brjod pa'i rgyu mtshan yod de /
rang nyid 'byung ba'i gnas der zhag lon pa las byung ba'i ltung ba yin pas de ltar brjod pa'i phyir /
dus 'brel gyi ltung ba de dang de bskyed pa la dus 'brel gyi ltung ba bco lnga po de dag tu nges sam /
zhe na ma nges te /
shugs bstan sngas gnyis /
'chab pa'i pham pa /
reg ltung rnams su yod pa'i phyir /
gnyis pa ni /
mtshan mo mtha'i skad cig ma yan lag tu dgos pa yin nam zhe na /
zla 'jog gi ltung ba /
ras chen bzhag 'phyis kyi ltung ba /
zhag bcu 'chang spang gi ltung ba /
sman zhag bdun pa'i ltung ba /
dgon pa'i 'bral spang /
nub lhag nyal gyi ltung ba rnams bskyed pa la /
rim pa bzhin du /
zhag sum cu /
bco lnga /
bcu /
bdun /
drug /
gsum rnams kyi mtha'i skad cig ma rnams yan lag tu dgos /
ltung ba gzhan rnams bskyed pa la de re re yan lag tu yod pas chog go /
de la kho na re /
rnam gzhag de rnams mi 'thad de /
zhag bcu 'chang spang gi ltung ba bskyed tshul ston pa la /
'dul ba bsdu ba las /
zhag bcu gcig nas 'chang ba'i spang ba'o / /
zhes dang /
de nyid las /
sman zhag bdun pa'i gsog 'jog gi ltung ba bskyed tshul ston pa la /
skya rengs brgyad pa shar na'o / /
zhes dang /
dgon pa pa'i 'bral spang ston pa na /
zhag bdun la 'bral ba'i spang ba'o / /
zhes gsungs pa'i phyir /
zer na skyon med de /
lung dang pos /
yo byad de rnyed nas zhag bcu pa'i skya rengs shar ba'i dus la zhag bcu gcig pa'i ming gis bstan /
lung gnyis pas /
sman de rnyed nas byin gyis brlabs te zhag bdun pa'i skya rengs shar ba'i dus la zhag brgyad pa'i ming gis bstan /
lung gsum pas dge slong dgon pa ba mtshams kyi phyi rol tu lus nas zhag drug gi skya rengs shar ba'i dus la zhag bdun pa'i ming gis bstan pa'i phyir /
de la kho na re /
sman zhag bdun pa'i ltung ba bskyed pa la /
sman de byin gyis brlabs nas zhag bdun tsam lon pas ltung ba bskyed pa ma yin par thal /
dbyar gnas kyi tshe zhag bdun byin gyis brlabs nas mtshams kyi phyi rol du lus pa la dbyar ral ba'i nyes pa mi 'byung ba'i phyir /
dbyar zhag gcig tu byin gyis brlabs nas mtshams kyi phyi rol du lus pa la dbyar ral ba'i nyes pa mi 'byung ba'i phyir te /
dbyar zhag gcig tu byin gyis brlabs pa la dgos pa yod pa'i phyir na ma khyab ste /
de ltar byin gyis brlabs nas zhag gcig gi skya rengs ma shar gong du mtshams kyi nang du slebs na ltung ba mi skyed pa'i phyir /
des na /
dbyar zhag gcig byin gyis brlabs pa zhag gcig mtshams kyi phyi rol du gnas mi rigs kyang /
zhag gcig gi skya rengs shar kha tshun du mtshams kyi phyi rol tu gnas pa la ltung ba mi 'byung ngo / /
de shar nas mtshams kyi phyi rol du gnas pa la ltung ba bskyed kyang de 'char khar mtshams kyi phyi rol du gnas /
de shar ma thag tu mtshams nang du slebs pa'i bcas ldan gyi rab byung med pa'i phyir /
'o na mtshan mo'i mtha'i skad cig ma ji lta bu zhe na /
skya rengs 'char kha de de yin /
skya rengs shar ba de ji lta bu zhe na /
mtshan mo la /
srod /
dgung /
tho rengs gsum yod cing /
de re re la thun gsum gsum yod pa'i thor thun dang po phyed pa na skya rengs dang po shar ba yin te /
dge slong ma'i rnam 'byed las /
mtshan mo'i thun tha ma'i dang po phyed pa rnga brdung du nye ba na skya rengs shar ba'o / /
zhes gsungs pa'i phyir /
de ltar na /
bye brag bshad mdzod chen mo las /
mtshan mo'i lnga cha lus pa na skya rengs 'char bar gsungs pa dang 'gal lo zhe na /
'od ldan las /
de sgra ji bzhin pa ma yin par bstan cing /
rang lugs la /
de ni mtshan ring ba'i dus la dgongs /
rnam 'byed kyi de mtshan thung ba'i dus la dgongs pa yin te /
mtshan ring ba'i dus su gling de'i skya rengs shar ma thag pa nas nyi ma'i 'od zer 'char ba'i yun la mtshan mo'i lnga cha lus pa yin zhing /
mtshan thung ba'i dus su de'i yun la mtshan mo'i sum cha cung med cig lus pa'i phyir te /
skya rengs shar ba nas nyi ma'i 'od zer shar ba'i bar la dus rgyun du ring thung mi 'byung zhing /
mtshan mo la ring thung 'byung ba'i phyir /
skya rengs shar ba na nam mkha' la mtshan ma 'byung tshul ni /
'od ldan du skar ma'i bstan bcos drangs pa las /
skya rengs dang po shar ba na / /
shar phyogs su ni sngor snang zhing / /
skar ma'i gdong gi 'od nyams la / /
nam mkha' sngo skyar 'gyur ba yin / /
skya rengs bar pa shar ba na / /
da nas shar phyogs skya zhing dmar / /
rgyu skar 'od ni chung ba dang / /
nam mkha' @# / /
ser skyar 'gyur ba yin / /
skya rengs tha ma shar ba na / /
rgyu skar 'od ni med pa dang / /
skya rengs tha ma 'od zer shar / /
'od zer nyi ma shar bar du /
zhes pa dang /
ma'i rnam 'byed las /
skya rengs dang po shar ba na nam mkha' dkar por snang ngo / /
gsum pa shar ba na nam mkha' dmar por snang ngo / /
zhes gsungs pa ltar /
gleng 'di'i steng gi bar snang gi shar mtha' la nyi ma'i 'od zer shar ba na /
nam mkha' sngon por 'gyur zhing /
de'i dus su skya rengs dang po shar ba yin te /
shes rab byed pa las /
skya rengs gsum gyi sngo rengs ni nyi ma'i 'od 'dzam bu'i glor babs pa na /
de'i lo ma'i 'od kyis nam mkha'i mdog sngo bar 'gyur zhing /
ser rengs ni nyi ma'i 'od 'dzam bu'i shing la phog pa na /
'dzam bu'i 'od kyis nam mkha'i mdog ser por 'gyur ba dang /
dmar rengs ni nyi ma nam mkhar byung ba na /
nam mkha'i mdog dmar por byung ba yin gsungs /
de sgra ji bzhin pa ma yin te /
nyi ma'i 'od 'dzam bu'i glor babs pa na /
gling 'di'i shar mthar 'od sngon por 'byung ba la 'brel med pa'i phyir te /
'dzam gling 'di'i skya rengs dang po 'char kha de de'i mtshan gyi tha ma dang /
skya rengs shar ma thag pa 'di'i nyin gyi thog mar 'dzin pa mi 'thad de /
'di'i skya rengs shar ma thag pa de 'di'i mtshan mor /
ma'i rnam 'byed las bshad pa'i phyir /
kho na re /
de'i dang po ni skya rengs dang po de'o / /
zhes pas /
gling 'di'i bar snang gi shar mtha' la nyi ma'i 'od shar ba 'di'i nyin gyi thog mar bstan pa ji ltar yin zhe na /
skyon med de /
de dus 'brel gyi ltung ba bskyed pa la dgongs pa'i phyir /
gling 'di'i bar snang gi shar mtha' la nyi ma'i 'od zer shar ba skya rengs dang po shar ba yin kyang /
de nas gling 'di'i nyin mo'i thog ma 'dzin pa mi 'thad de /
gling 'di'i bar snang gi shar mtha' la nyi ma'i 'od zer shar ba dang /
gling 'di la nyi ma'i 'od zer shar ba dus mi nyan pa gang zhig /
gling 'di'i nyin mo'i thog ma nyi ma'i 'od zer shar ba la bltos pa'i phyir /
gsum pa /
sel ba la ci 'gyur bshad pa ni /
spyir dus 'brel gyi ltung ba rnams kyi yan lag tu dgos pa'i zhag tha ma de'i mtshan mo'i mtha'i skad cig ma snga ma rnams /
dus 'brel gyi ltung ba de dang de'i sel ba yin te /
de'i mtshan mo'i mtha'i skad cig ma rnams dus 'brel gyi ltung ba de dang de'i yan lag yin pa'i phyir /
sel ba la brten pa'i cir 'gyur dngos ni /
dngos bstan dus 'brel gyi ltung ba dang po brgyad po de'i yan lag gi sel ba'i skabs su ltung ba mi skyed de /
de rnams gnang la tshad bzung gi ltung ba yin pa'i phyir /
zhag bcu 'chang spang gi ltung ba gnang la tshad bzung gi ltung ba yin te /
bcas ldan dge slong gis gos byin gyis ma brlabs par zhag bcu'i skya rengs 'char kha tshun du bcang du rung zhing /
de shar ba na ltung ba bskyed par tshad bzung ba'i phyir /
des phyi ma rnams la rigs 'gre'o / /
dus 'brel gyi ltung ba phyi ma bdun po de'i yan lag gi sel ba'i skabs su sbyor ltung bskyed de /
de rnams ma gnang la tshad bzung gi ltung ba yin pa'i phyir /
dmag nang du gnas pa'i ltung ba de ma gnang la tshad bzung gi ltung ba yin te /
dmag nang du gnas par ma gnang zhing /
zhag de'i skya rengs shar ba na ltung ba bskyed par tshad bzung ba'i phyir /
de'i phyi ma rnams la yang rigs 'gre'o / /
kho na re /
gos byin gyis ma brlabs par zhag bcu pa'i skya rengs 'char kha tshun du bcang du rung na /
'dul ba bsdu ba las /
nyin re bzhin nyes byas re re 'byung ngo / /
zhes pa'i don gang yin zhe na /
yod de /
byin rlabs byed pa yal bar dor ba'i sgo nas byin gyis ma brlabs na nyin re bzhin nyes byas re re bskyed par bstan pa'i phyir /
gzhung gi 'brel ni /
bsgo gyur gyi ltung ba'i skabs su /
brjod pa gsum pa'i mthar ma btang ba la brten nas bsgo gyur gyi dngos gzhi'i ltung ba bskyed par bstan pa la /
dus 'brel gyi ltung ba bskyed pa'i dus mtshams gang zhe na /
de 'chad pa la /
nyin mtshan gyis zhes sogs gsungs /
ngag don ni /
zhag bcu 'chang spang gi ltung ba bskyed pa la zhag dang po'i nyin mtshan gyi cha thams cad yan lag tu mi dgos te /
de'i mtshan mo'i mtha'i skad cig ma gcig gis go chod pa'i phyir /
'o na zhag dang po de'i nyin mtshan gyi cha rnams yan lag tu dgos pa'i dus 'brel gyi ltung ba med dam zhe na /
yod de /
dmag nang du gnas pa na zhag de'i skya rengs 'char kha tshun du sbyor ltung bskyed @# / /
pa'i phyir /
zhes 'chad pa la /
gnas pa la ni zhes sogs gsungs /
dus 'brel gyi ltung ba bskyed pa'i dus mtshams de ltar yin na /
nyin mtshan gyi thog ma ji lta bu zhe na /
skya rengs dang po shar ba de /
gang shar ba'i gnas de'i nyin mtshan gyi thog ma yin te /
de dus 'brel gyi ltung ba bskyed pa'i nyin mtshan gyi thog ma yin pa'i phyir /
zhes 'chad pa la /
de'i dang po ni /
skya rengs dang po de'o / /
zhes pa 'di gsungs /
zhag bcu gcig pa'i skya rengs shar ba'i tshe /
zhag bcu 'chang spang gi ltung ba bskyed na /
tshes bco lnga'i nyin sgrub dgos pa'i gso sbyong tshes bco lnga'i nyin zhag de'i skya rengs 'char kha tshun du sgrub dgos sam zhe na mi dgos te /
de'i nyi ma 'char kha tshun du sgrub par 'grub pa'i phyir /
zhes 'chad pa la /
las la ni 'das na nyi ma shar ba'i'o / /
zhes pa 'di gsungs so / /
gnyis pa /
bdag 'bral gyi ltung ba bshad pa la /
bdag 'brel gyi ltung bas ltung ba du la khyad pa'i tshul /
bdag 'brel gyi ltung ba'i thu mong gi yan lag gi ngo bo /
sel ba la ci 'gyur bshad pa dang gsum /
dang po ni /
bdag 'brel gyi ltung ba de /
'chang gnyis /
'jog gnyis /
'phyis gnyis /
'thag 'jug /
'thag pa bskyed pa'i ltung ba /
bcu tshan bar ba bcu ste bco brgyad la khyab bo / /
gnyis pa ni /
bcas ldan dge slong gis rang gi rdzas la rang gi rdzas su 'du shes pa de /
bdag 'brel gyi ltung ba'i thun mong gi yan lag gi ngo bo yin /
gsum pa ni /
rang gi rdzas la gzhan gyi rdzas su 'du shes pa dang /
gzhan gyi rdzas la gzhan gyi rdzas su 'du shes pa dang /
gzhan gyi rdzas la rang gi rdzas su 'du shes pa rnams bdag 'brel gyi ltung ba'i sel ba yin /
rang gi rdzas la gzhan gyi rdzas su 'du shes pa dang /
gzhan gyi rdzas la gzhan gyi rdzas su 'du shes pa gnyis la brten nas /
'chang gnyis /
'jog gnyis /
'phyis gnyis /
mtho gang gis ma glan pa'i ltung ba rnams mi 'byung /
de la brten nas gser dngul la reg pa na /
skabs der gtogs kyi ltung ba mi 'byung kyang /
longs pa gzhir gtogs kyi ltung ba 'byung /
de gnyis la brten nas ltung ba gzhan bcu po de'i rgyu la spyad na ltung ba de dang de'i dngos gzhi mi skyed kyang /
de dang de'i na smad kyi ltung ba bskyed /
gzhan gyi rdzas la rang gi rdzas su 'du shes pa la brten nas ltung ba bco brgyad po de'i rgyu la spyad na nyes byas re bskyed de /
rdzas la mngon zhen dgag pa'i phyir du bdag 'brel gyi ltung ba bcas pa'i phyir /
gsum pa /
shan 'brel gyi ltung ba bshad pa la /
spyi don gzhung don gnyis /
dang po la /
dgos don dang /
bsdus don gnyis /
dang po ni /
zhag shan bcas pa la dgos pa yod de /
shan ltung dgag pa'i phyir du yo byad byin gyis rlobs pa la brtson pa'i ched yin pa'i phyir /
spang shan bcas pa la dgos pa yod de /
spang ltung dgag pa'i phyir du spang ltung phyir bcos la brtson pa'i ched yin pa'i phyir /
gnyis pa /
bsdus don la /
shan 'byung ba'i gzhi /
dbye ba /
bsdu ba /
ngo bo /
shan 'brel ba'i dus /
shan brdeg pa'i tshul /
mtha' dpyad de mu bzhir rtsi ba'i tshul dang bdun /
dang po la /
zhag shan 'byung ba'i gzhi dang /
spang shan 'byung ba'i gzhi gnyis las /
'chang gnyis /
'jog gnyis /
dge slong mas zla ba phyed phyed nas chos gos byin gyis mi rlobs pa rnams dang po yin /
gnyis pa la /
kha cig na re /
spang ltung sum cu po rnams gnyis pa yin zer na mi 'thad de /
de sum cu po gang rung yin na /
spang shan rdag byed yin pas ma khyab pa'i phyir /
khyad par can gyi dge slong gi rgyud kyi spang ltung de de ma yin pa'i phyir te /
khyad par can gyi dag slong de spang ltung phyir bcos la brtson pa'i phyir dang /
de'i rgyud kyi spang ltung phyir bcos byed pa'i tshe /
de 'byung ba'i gzhir gyur pa'i yo byad spang mi dgos pa'i phyir /
'di nyid las /
ngo tsha dang ldan pa dang /
mdo sde 'dzin pa dang /
ma mo 'dzin pa dang /
shes pas ni gcig gi mdun du bshags pas ni dge 'dun lhag ma las ldang ngo / /
zhes gsungs pa'i phyir /
rang lugs ni /
khyad par can min pa'i dge slong gi rgyud kyi spang ltung sum cu po de de yin no / /
gnyis pa ni /
shan la dbye na /
gos shan /
lhung bzed kyi shan /
sman shan /
ltung shan dang bzhi yod /
dang po la /
zhag bcu'i gos shan dang /
zla 'jog gi gos shan gnyis yod /
gsum pa ni /
shan de rnams bsdu na /
zhag shan ltung shan gnyis su 'du ste /
dang po gsum zhag shan yin @# / /
pa'i phyir /
des na zhag shan dang rdzas shan gnyis don gcig /
bzhi pa ngo bo la /
kha cig na re /
gtso bor shan stobs kyis gos par byas pa'i nyes pa de /
shan gyi mtshan nyid yin zer na mi 'thad de /
shan yin na shan ltung yin pa'i ma khyab pas phyir te /
shan yin na /
rang gi byed pa por gyur pa'i shan sngon du 'gro dgos pa'i phyir /
dper na /
rdzas shan yin na /
rang gi byed pa por gyur pa'i rdzas sngon du 'gro dgos pa'i dpe 'di bzhin no / /
rang lugs ni /
spyir shan yin na /
rdeg byed kyi rjes zhugs des /
brdeg bya de la gos par byas pa'i stobs kyis rang gi 'bras bur gyur pa'i ltung ba de'i rgyu'i nus pa yin pas khyab bo / /
de yang zhag shan gyi ngo bo rnam grangs dang bcas pa bshad pa dang /
ltung shan gyi ngo bo rnam grangs dang bcas pa bshad pa gnyis /
dang po ni /
rdeg byed kyi yo byad de la rang gi yin par 'du shes pa'i rjes zhugs des brdeg bya'i yo byad de la gos par byas pa'i stobs kyis brdeg bya'i yo byad des rang stobs kyis shan bskyed pa'i dus min kyang /
shan stobs kyis ltung ba bskyed pa'i rgyu'am rgyu'i rigs su gnas pa de /
zhag shan gyi ngo bo yin /
zhag shan yin pa gang zhig /
byin rlabs can dang ma 'brel ba'i brdeg bya'i yo byad la gos par byas pa'i nus pa de /
zhag shan khyad par can ma yin pa'i ngo bo yin /
de gang zhig /
brdag bya byin rlabs can la gos par byas pa'i nus pa de /
zhag shan khyad par can gyi ngo bo yin /
des na rnam grangs ni /
shan /
rdzas zhugs /
rgyun 'brel /
shugs rnams rnam grangs yin /
bye brag tu /
zhag shan /
rdzas shan /
dus shan gsum po ming gi rnam grangs yin /
gnyis pa /
spang shan gyi ngo bo bshad pa la /
kha cig /
spang ltung snga ma'i stobs kyis gos pa'i nyes pa gang zhig /
spangs pa'i gzhi las ltung bar ma gyur pa de /
spang shan gyi ngo bo yin zer na /
mi 'thad de /
spang shan yin na /
spang shan gyis bskyed pa'i shan ltung yin pa'i ma khyab pas phyir te /
spang shan yin na /
spang shan dang /
spang shan gyis bskyed pa'i shan ltung bskyed dus so sor nges pa'i phyir /
gzhan yang /
spang shan gyis bskyed pa'i shan ltung de /
spangs pa'i gzhi las ma gyur pa'i ltung ba yin par thal /
dam bca' de'i phyir /
'dod mi nus te /
shan ltung yin na /
rang gi yan lag tu gyur pa'i spangs pa'i gzhi las gyur pa'i ltung ba yin dgos pa'i phyir /
kha cig /
spang shan la de rdeg byed dang /
de brdeg bya gnyis su nges shing /
zhag shan la yang de rdeg byed dang /
de brdeg bya gnyis su nges so zer na /
mi 'thad de /
spang shan rdeg byed dang de brdeg bya gang rung yin na /
spang shan yin mi dgos pa'i phyir te /
ltung ba de 'byung ba'i yan lag yin na /
ltung ba de yin mi dgos pa gang zhig /
rigs pa stobs mtshungs pa'i phyir /
zhag shan la yang rigs 'gre'o / /
rang lugs ni /
rdeg byed kyi spang ltung gi stobs kyis brdeg bya'i yo byad de da lta spang 'os su gnas pa /
rgyun rjes su 'brel ba'i nus pa de /
spang shan gyi ngo bo yin pa'i phyir dang /
ltung shan gyi ngo bo yang yin no / /
spang ltung dngos gang zhig /
khyad par can ma yin pa'i dge slong gi rgyud la rgyun 'bral du yod pa'i rang gi ngo bo shes shing dran nus pa de /
spang shan rdeg byed kyi ngo bo yin /
rdeg byed spang ltung las phyis rnyed pa'i brdeg bya'i yo byad gang zhig /
da lta spang 'os su gnas pa de /
spang shan brdeg bya'i ngo bo yin /
kha cig /
spang ltung las gzhan pa'i ltung ba phyi ma rnams spang shan brdeg bya yin zer na /
mi 'thad de /
spang ltung las phyis rnyed kyi yo byad thams cad spang shan brdeg bya yin pa'i phyir te /
'di nyid las /
ltung ba de yod na yo byad tsam bdag gir byas pa la spang ba nyid do / /
zhes gsungs pa'i phyir /
de yang ltung ba de yod na zhes pas /
spang shan rdeg byed de bstan /
de man gyis spang shan brdeg bya de bstan pa'i phyir /
ci'i phyir shan zhes gsungs zhe na /
rdeg byed kyi nyes dmigs des brdeg bya de la gos par byed pa'i rgyu mtshan gyi de ltar brjod pa'i phyir /
ci'i phyir rdzas shan zhes gsungs zhe na /
rgyur gyur gyi rdzas de rang gi yin par 'du shes pas nyes dmigs des brdeg bya de la gos par byed pa'i rgyu mtshan gyi de ltar brjod /
ci'i phyir ltung shan zhes gsungs zhe na /
rdeg byed kyi spang ltung phyir bcos ma byas pa'i nyes dmigs des brdeg bya de la gos par byed pa'i rgyu mtshan gyi de ltar brjod pa'i phyir /
lnga pa ni /
rang rang gi zhag grangs tha ma'i mtshan mo'i mtha'i skad cig ma'i dus shan rdeg par byed de /
de'i zhag phyi ma'i skya rengs 'char ba na shan ltung skyed @# / /
par byed pa'i phyir /
drug pa /
shan brdeg pa'i tshul la /
zhag shan brdeg pa'i tshul dang /
ltung shan brdeg pa'i tshul dang gnyis /
dang po la /
gos shan brdeg pa'i tshul /
lhung bzed kyi shan brdeg pa'i tshul dang /
sman shan brdeg pa'i tshul dang gsum /
dang po la /
zhag bcu'i gos shan brdag pa'i tshul dang /
zla 'jog gi gos shan brdeg pa'i tshul gnyis /
dang po la /
zhag bcu'i gos shan khyad par can ma yin pa'i de dang /
zhag bcu'i khyad par can gyi de gnyis yod /
dang po ni /
byin gyis ma rlabs pa'i gos snga mas byin gyis ma rlabs pa'i gos phyi ma la shan brdeg par byed pa yin te /
dper na /
bcas ldan dge slong gi tshes gcig gi nyin gos rnyed pa byin gyis ma rlabs par bzhag /
tshes gnyis nas bcu'i bar la gos rnyed pa rnams byin gyis ma rlabs par bzhag pa na /
zhag bcu'i mtshan mo'i mtha'i skad cig ma'i dus /
gos snga mas phyi ma rnams la shan rdeg par byed pa yin cing /
zhag bcu gcig pa'i skya rengs shar ba na /
gos snga ma des rang stobs kyis shan ltung skyed par byed /
phyi ma rnams kyis shan stobs kyis ltung ba skyed par byed pa yin /
des na /
'di la dus mnyam pas dus mnyam pa la shan brdeg pa ni med do / /
gnyis pa ni /
byin gyis ma rlabs pa'i gos kyis /
byin gyis brlabs pa'i gos la shan rdeg par byed pa yin cing /
de'i tshul la /
gos snga mas phyi ma la shan brdeg pa'i tshul dang /
dus mnyam pa'i dus mnyam pa la shan brdeg pa'i tshul gnyis /
dang po ni /
bcas ldan dge slong gi tshes gcig gi nyin gos rnyed pa byin gyis ma rlabs par bzhag /
tshes gnyis nas bcu'i bar gang yang rung ba la gos rnyed pa byin gyis brlabs te bzhag pa na /
tshes bcu gcig pa'i skya rengs shar ba'i tshe snga mas rang stobs kyis ltung ba skyed /
phyi mas shan stobs kyis ltung ba skyed kyang de'i tshe phyi ma des rang stobs kyis spang ltung bskyed pa min te /
de'i tshe des rang ngos nas spang ltung bskyed pa'i zhag grangs ma tshang ba yin pa'i phyir /
gnyis pa ni /
bcas ldan dge slong gis tshes gcig gi nyin gos gnyis dus mnyam du rnyed pa nas gcig byin gyis brlabs /
cig shos byin gyis ma rlabs par bzhag pa na /
tshes bcu gcig pa'i skya rengs shar ba'i tshe byin gyis ma rlabs pa'i gos des rang stobs kyis ltung ba skyed par byed /
byin gyis brlabs pa'i gos des shan stobs kyis ltung ba skyed par byed cing /
rang stobs kyis ltung ba bskyed pa min te /
de byin gyis brlabs pa'i gos yin pa'i phyir /
gnyis pa /
zla 'jog gi gos shan brdeg pa'i tshul la /
khyad par can ma yin pa'i de dang /
khyad par can gyi zla 'jog gi gos shan brdeg pa'i tshul gnyis /
dang po ni /
bcas ldan dge slong gis tshes gcig gi nyin 'khor gsum khebs pa'i mtha'i tshad du ma longs shing /
khru gang gi tshad du longs pa yan chad kyi gos rnyed pa byin gyis ma rlabs par bzhag /
tshes gnyis nas sum cu'i bar gang yang rung ba la /
de lta bu'i gos rnyed pa byin gyis ma rlabs par bzhag pa na /
zhag so gcig pa'i skya rengs shar ba'i tshe snga mas rang stobs kyis zla 'jog gi spang ltung skyed par byed /
phyi mas shan stobs kyis zla 'jog gi spang ltung skyed par byed cing /
rang stobs kyis zla 'jog gi spang ltung skyed par byed pa min te /
des rang ngos nas zla 'jog gi spang ltung bskyed pa la zhag ma tshang ba yin pa'i phyir /
'di la dus mnyam pas dus mnyam pa la shan brdag pa med do / /
gnyis pa ni byin gyis ma rlabs pa'i gos kyis byin gyis brlabs pa'i gos la shan brdeg pa yin zhing /
de la dus mi mnyam pas dus mi mnyam pa la shan brdeg pa'i tshul dang /
dus mnyam pas dus mnyam pa la shan brdeg pa'i tshul gnyis /
dang po ni /
bcas ldan dge slong gis tshes gcig gi nyin 'khor gsum khebs pa'i mtha'i tshad du ma longs shing khru gang gi tshad du longs pa yan chad kyi gos rnyed pa byin gyis ma rlabs par bzhag /
tshes gnyis nas sum cu'i bar gang yang rung ba la de lta bu'i gos rnyed pa byin gyis brlabs te bzhag pa na /
zhag so gcig pa'i skya rengs shar ba na /
snga ma des rang stobs kyis zla 'jog gi spang ltung skyed par byed /
phyi mas shan stobs kyis zla 'jog gi spang ltung skyed do / /
gnyis pa ni /
bcas ldan dge slong gis tshes gcig gi nyin sngar gyi de lta bu'i gos gnyis dus mnyam du rnyed pa na gcig byin gyis brlabs te bzhag /
cig shos byin gyis ma rlabs par bzhag pa na /
zhag so gcig pa'i skya rengs shar ba na /
phyi mas rang stobs kyis zla 'jog gi spang ltung skyed par byed /
snga mas shan @# / /
stobs kyis zla 'jog gi spang ltung skyed par byed pa yin gyi /
des rang stobs kyis zla 'jog gi spang ltung skyed par byed pa min te /
snga ma de byin gyis brlabs pa'i gas yin pa'i phyir /
gnyis pa lhung bzed kyi shan brdeg pa'i tshul la /
khyad par can gyi de dang khyad par can ma yin pa'i de dang /
gnyis yang /
dang po la yang dus mnyam pa dang /
mi mnyam pa'i shan brdag tshul gnyis yod cing /
'di'i skabs su gos dang lhung bzed 'don pa brje ba ma gtogs de rnams kyi khyad par gos zhag bcu 'chang spang ltar shes par bya'o / /
don bsdu na skabs 'di dag tu gos dang /
lhung bzed kyi shan brdeg bya rdeng /
byed gnyis po de bcas rigs gcig pa zhig dgos kyi /
gos dang lhung bzed lta bu bcas rigs mi mthun pas gcig gis gcig la shan rdeg par mi byed do / /
des na gos dang /
snam bu dang /
'ching pa gsum po de bcas rigs gcig /
lcags kyi lhung bzed dang rdza'i lhung bzed gnyis po de yang bcas rigs gcig /
sman gyi shan brdeg bya rdeg byed gnyis po de la rdzas rigs gcig pa zhig dgos kyi bcas rigs gcig pas ni mi chog go /
sman byin rlabs can de nad pa la gnang du rung ba gang zhig /
de ltar na ha cang thal ba'i skyon du 'gyur ba'i phyir /
gzhan yang sel ba'i skabs su bcas pa 'ga' zhig nad pa la bag yangs su gnang du rung ba'i phyir /
des na bu ram snga ma dang bu ram phyi ma gnyis rdzas rigs gcig /
bu ram dang zhun mar gnyis po de rdzas rigs mi gcig pa yin /
gos dang lhung bzed kyi shan rdeg byed de byin rlabs can min pa dang /
brdeg bya khyad par can la byin rlabs can dang /
brdeg bya khyad par can ma yin pa la byin rlabs can ma yin pa dgos shing /
brdeg bya khyad par can la ni rdeg byed de las zhag gcig phan chad kyis 'phyib yang yod /
de dang dus mnyam pa yang yod /
brdeg bya khyad par can ma yin pa la ni rdeg byed las zhag gcig phan chad kyis 'phyi ba nges par dgos pa yin no / /
! gsum pa sman shan brdeg pa'i tshul la zhag bdun pa'i de dang /
thun tshod du rung ba'i de dang /
ji srid 'tsho bcang gi de dang gsum /
dang po la khyad par can gyi sman zhag bdun pa'i shan brdeg pa'i tshul dang /
khyad par can ma yin pa'i de brdeg pa'i tshul gnyis /
dang po la yang dus mnyam pa dang /
mi mnyam pa'i shan brdeg pa'i tshul gnyis /
dang po ni /
bcas ldan dge slong gis tshes gcig gi nyin bu ram gnyis rnyed pa na gcig sman zhag bdun par byin gyis brlabs /
cig shos de byin gyis ma rlabs par bzhag pa na /
zhag brgyad pa'i skya rengs shar ba'i tshe /
snga mas rang stobs kyis sman zhag bdun pa'i gsog 'jog gi spang ltung skyed /
phyi mas shan stobs kyis gsog 'jog gi spang ltung bskyed de / /
gnyis pa ni /
bcas ldan dge slong gis tshes gcig gi nyin bu ram rnyed pa sman zhag bdun par byin gyis ma rlabs par bzhag /
tshes gnyis nas bdun pa'i bar la bu ram rnyed pa sman zhag bdun par byin gyis brlabs nas bzhag pa na /
zhag brgyad pa'i skya rengs shar ba'i tshe /
snga mas rang stobs kyis sman zhag bdun pa'i gsog 'jog gi spang ltung skyed par byed /
phyi mas shan stobs kyis de lta bu'i gsog 'jog gi spang ltung skyed par byed do / /
gnyis pa khyad par can ma yin pa'i sman zhag bdun pa'i shan brdeg tshul ni /
bcas ldan dge slong gis tshes gcig gi nyin bu ram zhig rnyed pa sman zhag bdun par byin gyis brlabs nas bzhag /
ches gnyis nas bdun gyi bar bu ram gzhan zhig rnyed pa byin gyis brlabs te bzhag /
tshes brgyad kyi skya rengs shar ba'i tshe /
snga mas rang stobs kyis sman zhag bdun pa'i gsog 'jog gi spang ltung skyed par byed /
phyi mas shan stobs kyis de lta bu'i gsog 'jog gi spang ltung skyed par byed do / /
gnyis pa la dus mnyam pa dang dus mi mnyam pa'i shan brdeg pa'i tshul gnyis /
dang po ni /
bcas ldan dge slong gis tsha ba'i snga rol du skyu ru ra'i khu ba gnyis rnyed pa na gcig byin gyis brlabs te bzhag /
tsag shos byin gyis ma rlabs par bzhag na /
rang gi thun tshod las 'das pa'i tshe /
snga mas rang stobs kyis gsog 'jog gi spang ltung skyed par byed /
phyi mas shan stobs kyis gsog 'jog gi spang ltung skyed par byed / /
gnyis pa ni /
bcas ldan dge slong gis tsha ba'i snga rol du skyu ru ra'i khu ba rnyed pa byin gyis brlabs te bzhag /
dgung tshigs kyi rjes nas skyu ru ra'i khu ba rnyed pa byin gyis ma rlabs par bzhag pa na /
rang gi thun chad las 'das pa'i tshe /
snga mas rang stobs kyis gsog 'jog gi ltung ba bskyed /
phyi mas shan stobs kyis gsog 'jog gi spang ltung skyed par byed do / /
'di la khyad par can ma yin pa'i shan brdeg tshul med de /
thun tshod du rung ba'i sman byin gyis brlabs pa'i dus ni tsha ba'i snga rol kho nar nges shing /
bcas ldan dge slong gis tsha ba'i snga rol du skyu ru ra'i khu @# / /
pa gnyis rnyed pa byin gyis brlabs te bzhag pa na /
de gnyis phan tshun gcig gis gcig la shan mi brdeg par rang gi thun tshod de las 'das pa'i tshe /
rang stobs kyis gsog 'jog gi spang ltung skyed par byed pa yin pa'i phyir /
gsum pa la /
nad ji srid 'tsho bcang gi sman gyis shan brdeg pa'i tshul de la /
khyad par can gyi de dang /
khyad par can ma yin pa'i de gnyis /
dang po la /
dus mnyam pa'i de dang /
dus mi mnyam pa'i de gnyis /
dang po ni /
bcas ldan dge slong gis tshes gcig gi nyin a ru ra gnyis rnyed pa na gcig byin gyis brlabs te bzhag /
cig shos byin gyis ma brlab par bzhag pa na nad la phan pa'i tshe /
snga mas rang stobs kyis gsog 'jog gi spang ltung skyed par byed /
phyi mas shan stobs kyis gsog 'jog gi spang ltung skyed par byed do / /
gnyis pa ni /
bcas ldan dge slong gis tshes gcig gi nyin a ru ra rnyed pa byin gyis brlabs te bzhag /
tshes gnyis nas nad la phan pa'i snga rol du a ru ra rnyed pa byin gyis ma brlab par bzhag pa na /
nad la phan pa'i tshe snga mas rang stobs kyis gsog 'jog gi spang ltung skyed par byed /
phyi mas shan stobs kyis gsog 'jog gi spang ltung skyed par byed do / /
gnyis pa khyad par can ma yin pa'i nad ji srid 'tsho bcang gi sman gyis shan brdeg tshul ni /
bcas ldan dge slong gis tshes gcig gi nyin a ru ra rnyed pa byin gyis brlabs nas bzhag /
tshes gnyis nas nad la phan pa'i snga rol du a ru ra rnyed pa byin gyis brlabs te bzhag pa na /
nad la phan pa'i tshe snga mas rang stobs kyis gsog 'jog gi spang ltung skyed par byed /
phyi mas shan stobs kyis gsog 'jog gi spang ltung skyed par byed do / /
tshe ji srid 'tsho bcang gi sman la shan brdeg pa ni med de /
dge slong la tshe 'phos ma thag tu ltung ba mi 'byung ba'i phyir /
des na sman shan brdeg byed yin na /
sman byin rlabs can yin dgos te /
byin gyis ma brlab pa'i sman gyis sman gzhan la shan brdeg pa med pa'i phyir te /
rgya cher 'grel las /
de ni byin gyis ma rlabs su zin na /
de la nyes pa cung zad kyang med de /
rung ba'i gser bzhin no / /
zhes gsungs pa'i phyir /
de yang sman shan brdeg bya la /
sman byin rlabs can dang /
byin rlabs can ma yin pa gnyis ka yod do / /
bdun pa la gos kyi rigs ngos bzung ba dang /
mu bzhir brtsi ba'i tshul dngos gnyis /
dang po la zhag bcu 'chang spang gi gos kyi rigs ngos bzung ba /
zla 'jog gi spang ba'i gos kyi rigs ngos bzung ba gnyis /
dang po ni /
gnas skabs rang dbang zhing bdag gir byas pa'i byin gyis ma brlab pa dang /
'khor gsum khebs pa'i mtha'i tshad du longs pa'i gos de ni /
zhag bcu 'chang spang gi gos kyi rigs yin te /
'di nyid las yod na'o / /
rang gi nyid do / /
zhag bcur rjes su zhugs pa nyid do / /
gzhan gyi nyi ma'i dang po la'o / /
gos la'o / /
'khor gsum khebs pa'i mtha'i tshad la'o / /
byin gyis brlabs pa dang ma 'brel pa la'o / /
zhes gsungs pa'i phyir /
gnyis pa ni /
spyir btang la 'khor gsum khebs pa'i mtha'i chad du ma longs shing /
khru gang tsam gyi tshad du longs pa kha skong gi re ba dang bcas pa'i gos de /
rigs zla 'jog gi spang ba bskyed pa'i gos kyi rigs yin no / /
dmigs kyis bsal na chos gos rnam gsum gang rung du byin gyis brlab tu rung ba longs spyad bzod du yod pa'i khru gang tsam gyi tshad du longs pa'i gos de ni zhag bcu 'chang spang gi gos kyi rigs yin gyi /
zla 'jog gi gos kyi rigs ma yin te /
'di nyid las /
kha skong ba la re ba med na chung ba khru gang yan chad kyang chog pa dang 'dra'o / /
byin gyis brlab par bya ba yod pa nyid na yang ngo / /
gzhan du na de ni zhag sum cu 'das pa na'o / /
zhes gsungs pa'i phyir /
gnyis pa la bzhi las /
bcas ldan dge slong gis tshes gcig gi nyin khru gang gi tshad du longs pa'i kha skong gi re ba dang bcas pa'i kha gsog gi gos shig rnyed /
tshes gnyis nas bcu'i bar la chos gos yongs rdzogs rnyed pa'i sgo nas kha skong gi re pa dang bral ba'i tshe na /
gos snga ma de rigs ldog la shan 'byung ba'i gos yin te /
de sngar zla 'jog gi spang ba bskyed pa'i gos kyi rigs yin pa las logs nas zhag bcu 'chang spang bskyed pa'i gos kyi rigs su song zhing /
bcu gcig pa'i skya rengs shar ba na /
snga mas rang stobs dang /
phyi mas shan stobs kyis zhag bcu 'chang spang spang skyed pa'i @# / /
phyir /
gnyis pa ni /
bcas ldan dge slong gis tshes gcig gi snga dro'i dus su sngar gyi de 'dra ba'i gos shig rnyed /
tshes gcig gi phyi dro'i dus su chos gos yongs rdzogs rnyed pa'i sgo nas kha skong gi re ba dang bral ba'i tshe na /
gos snga ma de rigs ldog cing shan mi 'byung ba'i gos yin te /
de snga ma zla 'jog gi spang ba bskyed pa'i gos kyi rigs yin pa las logs nas /
zhag bcu 'chad spang bskyed pa'i gos kyi rigs su song zhing /
bcu gcig pa'i skya rengs shar ba na gos snga phyi gnyis kas rang stobs kyis zhag bcu 'chang spang skyed pa'i phyir /
gsum pa ni /
bcas ldan dge slong gis tshes gcig gi nyin sngar gyi de 'dra ba'i gos shig rnyed /
tshes gnyis nas sum cu'i bar la gos gzhan ma rnyed pa'i tshe na /
sngar gyi gos de rigs mi ldog cing shan mi 'byung ba'i gos yin te /
de sngar zla 'jog gi spang ba bskyed pa'i gos kyi rigs yin la /
de lta yang rigs de nyid du gnas /
phyi nas shan brdeg bya'i gos ma rnyed pa'i phyir /
bzhi pa ni /
bcas ldan dge slong gis tshes gcig gi nyin de 'dra'i gos shig rnyed /
tshes gnyis nas sum cu'i bar la da dung kha skong gi re ba dang bcas pa'i gos shig rnyed pa'i tshe /
gos snga ma de rigs mi ldog la shan 'byung ba'i gos yin te /
de sngar zla 'jog gi spang ltung bskyed pa'i gos kyi rigs yin pa las mi ldog par rigs de nyid du gnas shing /
so gcig pa'i skya rengs shar ba na gos snga mas rang stobs dang /
phyi mas shan stobs kyis zla 'jog gi spang ltung skyed pa'i phyir /
des na gos zhag bcu 'chang spang bshad pa la /
gleng gzhi /
rgyu mtshan /
ngo ti /
yan lag gi brtsi ba rnam par bzhag pa dang bzhi /
dang po ni /
yul mnyan yod du dge slong rab tu mang pos 'dod chen gyis kun nas bslangs te gos phrugs mang po bcangs pa la brten nas /
bcom ldan 'das kyis bslab pa 'di bcas so / /
gnyis pa ni /
bsam gtan dang klog pa'i bar chad du 'gyur ba'i rgyu mtshan gyis so / /
gsum pa ni /
bcas ldan dge slong gis rang dbang ba'i byin gyis ma brlab pa'i gos rang stobs dang shan stobs gang rung gi sgo nas zhag bcu las lhag par bcangs pa la brten nas byung ba'i dngos gzhi yongs rdzogs kyi ltung ba de de'i ngo bo yin /
bzhi pa la /
gzhi /
bsam pa /
sbyor ba /
mthar thug gi yan lag dang bzhi /
dang po la /
gang 'chang ba'i dngos po dang /
gang gis 'chang ba'i rten gnyis /
dang po ni /
khru gang yan chad kyi tshad du longs pa'i gos yin pa rang dbang zhing gnas skabs bdag tu bzung ba /
byin gyis ma brlab pa'am brlabs kyang shan rjes su zhugs pa /
kha skong gi re ba dang bcas pa'i kha gsog gi gos ma yin pa zhig dgos /
gnyis pa ni /
sra brkyang bting ba ma yin pa zhig dgos so / /
gnyis pa la gnyis las /
'du shes ni gzhi der ma 'khrul ba zhig dgos so / /
kun slong ni byin gyis ma brlab pa'i gos zhag bcu las lhag par 'chang 'dod kyi bsam pa rgyun ma chad pa zhig dgos so / /
gsum pa ni /
byin gyis ma brlab pa'i gos zhag bcur 'chang ba de yin /
bzhi pa ni /
rang stobs dang shan stobs gang rung gi sgo nas zhag bcu'i mtshan mo'i mtha'i skad cig ma 'das pa zhig dgos so / /
'bral spang bshad pa la bzhi las /
dang po gleng gzhi ni /
yul mnyan yod du gang zag dge slong rab tu mang pos byin gyis brlab pa'i chos gos rnam gsum yod bzhin du stod g.yogs dang smad g.yogs tsam la brten nas ljongs rgyur song ste /
chos gos dang zhag du bral ba na khyim pa dang mu stegs can rnams kyis 'phye ba la brten nas bslab pa 'di bcas so / /
gnyis pa ni /
dge slong gi thun mong ma yin pa'i rtags nyams par 'gyur ba dang /
chos gos chud zos pa'i dgag bya yod pa'i rgyu mtshan gyis so / /
gsum pa rigs 'gre /
bzhi pa la bzhi las /
dang po la /
gang dang 'bral ba'i gos /
gang du bral ba'i gnas /
gang gis bral ba'i rten dang gsum /
dang po ni /
byin gyis brlab pa'i chos gos gsum pa gang rung yin pa /
rung ba tshad dang ldan pa /
'jigs pa dang bcas pa'i dbang gis snam sbyar grong du bzhag pa'i dgon pa pa'i snam sbyar ma yin pa zhig dgos /
gnyis pa ni /
rang gang du gnas pa'i nye 'khor dang bcas pa las gzhan yin pa zhig dgos /
gsum pa ni /
sra brkyang bting ba ma yin pa snam sbyar dang mi 'bral ba'i gnang ba thob pa ma @# / /
yin pa /
'jigs pa dang bcas pa'i dbang gis snam sbyar grong du bzhag pa'i dgon pa pa'i yid dam dang mi ldan pa ste /
khyad chos gsum dang ldan pa zhig dgos so / /
gnyis pa la /
'du shes gzhi de la ma 'khrul ba zhig dgos /
kun slong ni byin gyis brlabs pa'i chos gos dang 'bral 'dod kyi bsam pa rgyun ma chad pa zhig dgos /
gsum pa ni /
zhag tu bral bar byed pa de yin /
bzhi pa ni /
zhag gcig gi mtshan mo'i mtha'i skad cig ma 'das pa de yin /
'o na skabs 'dir snam sbyar dang mi 'bral ba'i gnang ba ster ba'i tshul de gang yin zhe na /
'di la yul gang la sbyin pa /
rten gyi gang zag gang gis sbyin pa /
dngos po gang sbyin pa /
cho ga ji lta bus sbyin pa /
de 'jig pa'i dus /
sbyin pa'i dgos pa bshad pa dang drug /
dang po ni /
nad pa dang /
rgan po dang /
sngar gnang ba dang ma 'brel ba de la sbyin par bya ba yin no / /
gnyis pa na /
dge 'dun gyis sbyin par bya ba yin no / /
gsum pa ni /
snam sbyar lci ba la sbyin par bya ba yin gyi /
de yang ba dang /
blo gos dang /
mthong gos sogs la sbyin par bya ba ma yin te /
de sbyin kyang gnang ba mi 'chags pa'i phyir /
bzhi pa la gsum las /
dang po sbyor ba ni /
dge 'dun bsdu ba'i skabs rjes su bsgrub pa dang /
phyag 'tshal ba sogs kyi spyod ldan bsten pa dang /
dge 'dun la snam sbyar bsten te /
gsol ba lan gsum du 'debs pa de yin /
gnyis pa dngos gzhi ni /
gsol gnyis kyi las brjod pa de yin /
gsum pa rjes ni /
las kyi mjug sdud brjod pa de yin /
lnga pa ni /
rten mtshan gyur pa dang /
shi 'phos pa dang /
nad las grol ba rnams yin /
drug pa ni /
gnang ba ster yul gyi gang zag la snam sbyar dang bral ba'i nyes pa mi 'byung bar bya ba dang /
bcom ldan 'das kyi bcas pa'i mtshams shes pa'i phyir du yin no / /
gsum pa zla 'jog gi spang ba bshad pa la bzhi las /
dang po gleng gzhi ni /
yul mnyan yod du gang zag dge slong rab tu mang pos kha skong gi re ba dang bcas pa'i kha gsog gi gos du ma zla ba las lhag pa bsten pas bslab pa 'di bcas so / /
gnyis pa ni /
'dod pa che ba dang kha skong gi re ba dang bcas te 'bad rtsol che ba'i stobs kyis thos bsam gyi bya ba la gnod pa'i rgyu mtshan gyis so / /
gsum pa rigs 'gre'o / /
bzhi pa la bzhi las /
dang po gzhi'i yan lag ni /
re ba dang bcas pa'i kha gsog gi gos yin pa /
'khor gsum khebs pa'i mtha'i tshad du ma longs shing /
khru gang yan chad kyi mtha'i chad du longs pa'i gos rung ba yin pa /
rang dbang zhing gnas skabs bdag gir byas pa byin gyis ma rlab pa'am /
brlabs kyang shan rjes su zhugs pa de yin /
gnyis pa la /
'du shes ni gzhi la ma 'khrul ba zhig dgos /
kun slong ni /
de lta bu'i gos zla ba las lhag pa 'chang 'dod kyi bsam pa rgyun ma chad pa zhig dgos /
gsum pa ni /
de lta bu'i gos zla ba las lhag pa 'chang ba de yin /
bzhi pa ni /
zhag so gcig pa'i skya rengs shar ba de yin no / /
bzhi ba 'khrur 'jug gi spang ba bshad pa la /
gleng gzhi dang /
ltung ba rnam bzhag gnyis /
dang po ni /
yul mnyan yod du gang zag 'char kas /
nyon mongs pa 'dod chags kyis kun nas bslangs te /
nyes pa rang gi sa bon gyis gos pa'i chos gos rnying pa dge slong ma sped ma la 'khrur bcug pas /
'dod chags kyi dbang gis chos gos la gos pa'i sa bon rang gi mngal du blugs pas khyi'u bcas pa la brten nas bslab pa 'di bcas so / /
gnyis pa la bzhi las /
dang po gzhi'i yan lag ni /
bsnyen rdzogs kyi sdom pa gso rung yan chad dang ldan pa /
lta ba mthun pa /
tha snyad gsum dang ldan pa /
lus bsten du rung ba /
lus tha mal du gnas pa /
rdzu 'phrul ma thob pa /
nye du ma yin pa ste /
dge slong ma chos bdun dang ldan pa zhig dgos so / /
dngos po ni /
bcas ldan dge slong rang dbang ba'i chos gos rnam gsum dang /
gding ba rnying pa gang yang rung ba /
rung zhing tshad dang ldan pa 'khrur 'jug 'os pa zhig dgos /
gnyis pa la 'du shes ni /
sngar bzhin /
kun slong ni /
de 'khrur 'jug 'dod kyi bsam pa rgyun ma chad pa zhig dgos so / /
gsum pa ni /
ngag mtshan nyid lnga ldan gyis 'khrur 'jug pa de yin /
bzhi pa ni /
'khru ba'i bya ba rdzogs pa de yin no / /
lnga pa dge slong ma las gos len pa'i spang ba bshad pa la gnyis las /
dang po gleng @# / /
gzhi ni /
yul mnyan yod du gang zag nyer dgos nyon mongs pa 'dod zhen gyis kun nas bslangs te /
nyes pa dge slong ma ut+pa la'i mdog can la khyim bdag zhig gis chos gos kyi rgyu'i ras yug phul ba nan gyis bslangs pas /
dge slong ma'i chos gos rnyings pa la brten nas bslab pa 'di bcas so / /
gnyis pa ltung ba rnam bzhag ni /
bcas ldan dge slong gis nye du ma yin pa'i dge slong ma la 'khor gsum khebs pa'i mtha'i tshad du longs ba'i gos nan gyis bslangs pa na spang ba 'dir 'gyur ba yin no / /
drug pa gos slong ba'i spang ba bshad pa la gnyis las /
dang po gleng gzhi ni /
yul rgyal byed tshal du gang zag nyer dgos /
nyon mongs pa 'dod zhen gyis kun nas bslangs te /
khyim pa zhig ston pa'i drung du nye bar 'ongs pa la nyer dgos kha chos kyis bslus te ras yug nan gyis bslangs pa na khyim pa de ma dad par gyur pa la brten nas bslab pa 'di bcas so / /
gnyis pa ni /
bcas ldan dge slong gis rang gi chos gos rnam gsum yod bzhin du /
rang gi nye du ma yin pa'i khyim pa la /
'khor gsum khebs pa'i mtha'i tshad du longs pa'i gos nan gyis bslangs pa na spang ba 'dir 'gyur ro / /
bdun pa slong bar rigs pa slong ba'i spang ba bshad pa la gnyis las /
dang po gleng gzhi ni /
yul mnyam yod du gang zag nyer dgos /
grong khyer phreng ba can gyi dge slong bzhi bcu chom rkun pas bcom pa na /
gos slong ba gnang ba'i tshe /
nyer dgos 'di la brten nas rnyed pa rgya chen po slong snyam du bsams nas dge slong de dag dang bcas te gos mang du bslangs nas /
dge slong so so la stod g.yogs dang smad g.yogs tsam re byin nas gzhan rnams nyer dga' rang gis khyer ba na /
dge slong rnams kyis smad pa dang /
khyim pa rnams ma dad bar gyur pa la brten nas bslab pa 'di bcas so / /
gnyis pa ni /
chos gos rnam gsum med pa'i bcas ldan dge slong gis rang gi nye du ma yin pa'i khyim pa la stod g.yogs smad g.yogs zung las lhag pa slong ba na /
slong bar rigs pa slong ba'i spang ba 'dir 'gyur ro / /
brgyad pa spags pa slong ba'i spang ba la gnyis las /
dang po gleng gzhi ni /
yul mnyan yod du gang zag nyer dags nyon mongs pa 'dod zhen gyis kun nas bslangs te /
nyes pa khyim pa pho mo gnyis la /
rang gis blos spags pa'i ras yug las bzang ba'i ras yug gnyis pa bslangs pa la brten nas bslab pa 'di bcas so / /
gnyis pa ni /
bcas ldan dge slong gis rang gi nye du ma yin pa'i khyim bdag gi blos spags pa'i yo byad las lhag pa bslangs pa na spang ba 'dir 'gyur ro / /
dgu pa so so nas spags pa slong ba la gnyis las /
dang po sngar dang 'dra zhing /
gnyis ba ni /
bcas ldan dge slong gis rang gi nye du ma yin pa'i khyim pa pho mo so so la ras yug lta bu'i yo byad re re ba blos spags pa las lhag pa bslangs pa na spang ba 'dir 'gyur ro / /
bcu pa bskur ba'i spang ba bshad pa la gnyis las /
dang po gleng gzhi ni /
yul nyan yod du gang zag nyer dgas nyon mongs pa 'dod zhe na gyis kun nas bslangs te /
nyes pa bram ze zhig gis pa na drug cu rgyas btab ste spos tshong gi khyi'u dad pa dang ldan pa zhig la stsal lo / /
des rkyen byas nas khyi'u de la pa na drug cu'i chad pa phog te /
khyim pa rnams kyis skur pa btab pa la brten nas bslab pa 'di bcas so / /
gnyis pa ni /
bcas ldan dge slong gis zhal ta ba la bskul ba gsum dang bsdad pa gsum las lhag pa byas nas yo byad blangs na spang ba 'dir 'gyur ba yin no / /
bcu tshan gnyis pa bshad pa la /
sdom gyis bsdus pa'i tshul dang /
so so'i rang bzhin bshad pa gnyis las /
dang po ni /
so sor thar pa las /
srin bal 'ba' zhig cha gnyis dang /
drug dang mtho gang lam dang ni / /
'khru ba dang ni gser dngul len / /
mngon mtshan can dang nyo tshong ngo / /
zhes gsungs /
gnyis pa la bcu yod pa'i nang nas /
dang po stan la brten pa'i spang ba dang po gsum la /
gleng gzhi dang /
ltung ba rnam bzhag gnyis /
dang po ni /
yul mnyan yod du gang zag dge slong rab tu mang pos nyon mongs pa mngon zhen gyis kun nas bslangs te /
nyes pa dang po srin bal las byas pa'i stan byas /
de bkag rjes su lug bal nag po @# / /
'ba' zhig las byas pa'i stan byas /
de bkag rjes su cha gsum nag po cha gcig dkar po las byas pa'i stan byas pas /
khyim pa ma dad par gyur pa la brten nas bslab pa gsum po 'di rim pa bzhin bcas so / /
gnyis pa ni /
bcas ldan dge slong gis srang bcu las lhag pa'i srin bal la mtha'i tshad du longs pa las lhag pa'i stan bcangs pa la /
srin bal las byas pa'i spang bar 'gyur ro / /
des lug bal nag po 'ba' zhig pa tshad las lhag pa'i stan bcangs pa la /
lug bal nag po 'ba' zhig las byas pa'i stan bcangs pa'i spang bar 'gyur ro / /
des lug bal nag po cha gnyis las lhag pa dang /
dkar po cha gcig bsres pa'i chad las lhag pa'i stan bcangs pa la /
cha gnyis bsres pa'i spang bar 'gyur ro / /
'on kyang cha gnyis nag po dang cha gcig dkar po dang /
cha gcig 'khob bal te bzhi bsdebs pa'i stan bcangs pa la ni nyes pa med do / /
bzhi pa lo drug gi nang du stan byas pa'i spang ba bshad pa la gnyis las /
dang po gleng gzhi ni /
yul mnyan yod du gang zag dge slong rab tu mang pos nyes pa lo drug gi nang du stan gsar pa ring thung mang du byas pas klog pa dang thos bsam gyi bar chad du gyur pa la brten nas bslab pa 'di bcas so / /
gnyis pa ni /
bcas ldan dge slong gis lo drug gi nang du stan nang changs can gsar pa gnyis phan chad bcangs pa na /
lo drug gi nang du stan bcangs pa'i spang bar 'gyur ro / /
lnga pa gnas mal skyob pa gdang ba las gyur pa'i spang ba bshad pa la gnyis las /
dang po ni /
yul mnyan yod du gang zag dge slong rab tu mang pos gding ba gsar pa bcangs te /
rnying pa rnams ltos med du dor ba rdol ba dang /
srin bu'i rang bzhin du gyur pa ston pas gzigs nas gding ba rnying pa rnams chud mi za bar bya ba dang /
gsar pa mi rdol bar bya ba'i phyir gding ba rnying pa nas gsar pa la bde bar gshegs pa'i mtho gang gi tshad kyis glan par bya'o / /
zhes bslab pa 'di bcas so / /
gnyis pa ni /
bcas ldan dge slong gis gding ba rnying pa nas gsar pa la bde bar gshegs pa'i mtho gang gis ma glan pa la spang ba 'dir 'gyur ro / /
drug pa bal khur thogs pa'i spang ba bshad pa la gnyis las /
dang po gleng gzhi ni /
yul mnyan yod du gang zag drug sdes nyon mongs pa 'dod zhen gyis kun nas bslangs te /
lam du bal gyi khur chen po thogs pas 'ga' zhig skrag pa dang /
'ga' zhig ma dad par gyur pa la brten nas bslab pa 'di bcas so / /
gnyis pa ni /
bcas ldan dge slong gis mngon zhen gyis kun nas bslangs te /
nyi ma gcig la rgyang grags gcig las ring bar bal khur bas spang ba 'dir 'gyur ro / /
bdun pa 'khru ba'i spang ba bshad pa la gnyis las /
dang po gleng gzhi ni /
yul mnyan yod du gang zag drug sdes nyon mongs pa 'dod zhen gyis kun nas bslangs te /
rang gi nye du min pa'i dge slong ma la /
bal bkru ba dang rmel ba sogs byed du bcug pa la brten nas bslab pa 'di bcas so / /
gnyis pa ni /
bcas ldan dge slong gis rang gi nye du min pa'i bud med la 'dod zhen gyis kun nas bslangs te bal bkru ba dang /
rmel ba sogs byed du bcug pas spang ba 'dir 'gyur ro / /
brgyad pa rin po che la reg pa'i spang ba bshad pa la gnyis las /
dang po gleng gzhi ni| yul mnyan yod du gang zag drug sdes gser dngul la sogs pa'i rin po che la rang gis dngos su reg pa'am /
gzhan reg tu bcug pas mu stegs can rnams kyis 'phya bar gyur ba la brten nas bslab pa 'di bcas so / /
gnyis pa ni /
bcas ldan dge slong gis gser dngul la sogs pa rin po che tshud za ba'i dgag bya med par mngon zhen gyis kun nas bslangs te /
rang gis reg pa'am gzhan reg tu bcug pa na spang ba 'dir 'gyur ro / /
dgu pa mngon mtshan can gyi spang ba bshad pa la gnyis las /
dang po gleng gzhi ni /
yul mnyan yod du gang zag drug sdes gser dngul la sogs pa'i rin po che la nyo tshong byas pas /
mu stegs can rnams kyis 'phya bar gyur pa la brten nas bslab pa 'di bcas so / /
gnyis pa ni /
bcas ldan dge slong gis mngon zhen gyis kun nas bslangs te /
gser dngul la sogs pa'i rin po che'i khe spogs byas @# / /
pas mthar thug skyed thob pa na spang ba 'dir 'gyur ro / /
bcu pa nyo 'tshong byed pa'i spang ba bshad pa la gnyis las /
dang po gleng gzhi ni /
yul mnyan yod du gang zag drug sdes rin po che las gzhan pa'i yo byad la nyo tshong byas pas mu stegs can rnams kyis 'phya bar gyur pa la brten nas bslab pa 'di bcas so / /
gnyis pa ni /
bcas ldan dge slong gis mngon zhen gyis kun nas bslangs te rin po che las gzhan pa'i yo byad la khe spogs byas pas mthar thug skyed thob pa na spang ba 'dir 'gyur ro / /
bcu tshan bar pa 'di yang bsdu na| don tshan bzhir 'du ba yin te /
stan gyi gzhi las gyur pa /
gnas mal skyob pa gding ba'i gzhi las gyur pa /
gos kyi rgyu las gyur pa /
nor las gyur pa dang bzhir 'dus pa'i phyir /
de yang snga ma bzhi dang por 'du /
lnga pa de gnyis par 'du /
drug pa dang bdun pa gnyis gsum par 'du /
brgyad pa dgu pa bcu pa gsum bzhi par 'du ba yin no / /
bcu tshan gsum pa bshad pa la /
sdom gyis bsdus pa'i tshul dang /
so so'i don bshad pa gnyis /
dang po ni /
so sor thar pa las /
lhung bzed gnyis dang tha ga gnyis / /
byin 'phrog ston zla tha chung dang / /
dgon pa pa dang ras chen dang / /
bsngos pa dang ni gsog 'jog go /
zhes gsungs /
gnyis pa la /
so sor bshad pa dang /
bsdu ba bshad pa gnyis /
dang po la bcu yod pa'i nang nas /
dang po lhung bzed zhag bcu 'chang spang bshad pa la gnyis las /
dang po gleng gzhi ni /
yul mnyan yod du gang zag drug sdes lhung bzed lhag po grangs mang bar bcang zhing longs spyod pas /
khyim pa rnams ma dad par gyur pa la brten nas bslab pa 'di bcas so / /
gnyis pa ni /
bcas ldan dge slong gis lhung bzed lhag po rang don du zhag bcu 'chang zhing /
bcu gcig pa'i skya rengs shar ba na spang ba 'dir 'gyur ro / /
'chang rgyu'i lhung bzed de yang khyad chos du ma dang ldan pa dgos te /
rang dbang zhing byin gyis ma brlab pa'am brlabs kyang shan rjes su zhugs pa /
'brel med kyi lhung bzed ma yin pa dgos pa'i phyir /
gnyis pa lhung bzed lhag po 'tshol ba'i spang ba bshad pa la gnyis las /
dang po gleng gzhi ni /
yul mnyan yod du gang zag nyer dgas lhung bzed gnyis pa 'bad pas btsal te thob pe na /
mi mdzes pa sna tshogs byas pas gzhan rnams ma dad par gyur pa la brten nas bslab pa 'di bcas so / /
gnyis pa ni /
bcas ldan dge slong gis dngos zhen gyis kun nas bslangs te 'bad pas lhung bzed gnyis pa btsal te thob pa na spang ba 'dir 'gyur ro / /
gsum pa 'thag tu 'jug pa'i spang ba bshad pa la gnyis las /
dang po gleng gzhi ni /
yul mnyan yod du gang zag nyer dgas thag mkhan spyi ther ba'i drung du phyin te gos kyi rgyu dog pa mang po 'thag tu bcug nas /
gla rngan ma byin pa dang /
gzhan ma dad par gyur pa la brten nas bslab pa 'di bcas so / /
gnyis pa ni /
bcas ldan dge slong gis gos kyi rgyu dog pa mang po 'thag tu bcug ste /
gla rngan mi sbyin par thag bcad de thob blo skyes pa na spang ba 'dir 'gyur ro / /
bzhi pa 'thag pa bskyed du 'jug pa'i spang ba bshad pa la gnyis /
dang po gleng gzhi ni /
yul mnyan yod du gang zag nyer dgas khyim pa pho mo gnyis kyis rang la blos spags te /
gos kyi rgyu ras yug 'thag tu bcug pe na /
thag mkhan gyi drung du phyin nas gla rngan byin te ras yug dkyus ring ba dang zheng che ba gyis shig ces 'thag pa bskyed du bcug pa la brten nas bslab pa 'di bcas so / /
gnyis pa ni /
bcas ldan dge slong gis rang gi nye du ma yin pa'i khyim pas rang la blos spags te ras yug 'thag tu bcug pa na /
thag mkhan gyi drung du phyin te gla rngan byin nas 'thag pa bskyed du bcug pa'i mthar thug grub pa na spang ba 'dir 'gyur ro / /
lnga pa byin 'phrog gi spang ba bshad pa la gnyis las /
dang po gleng gzhi ni /
yul mnyan yod du gang zag nyer dgas rang dang lhan cig gnas pa'i dge slong chos zhes pa la gos byin te /
kho phyi bzhin 'breng ma 'dod pa na mi bzod pa'i blos byin pa blangs shing 'phrogs pa la brten nas bslab pa 'di bcas so / /
gnyis pa ni /
bcas ldan dge slong gis gzhan la gos dang lhung bzed sogs dang bor byin pa blangs shing 'phrogs pa na ltung ba 'dir 'gyur ro / /
drug pa brtad pa las byung ba'i spang pa bshad pa la @# / /
gnyis las /
dang po gleng gzhi ni /
yul mnyan yod du gang zag drug sdes tshong pas phul ba'i dge 'dun gyi dbyar rnyed kha zas su byas te zad par byas pas /
tshong pa rnams ma dad par gyur pa la brten nas bslab pa 'di bcas so / /
de ltar 'cha' ba'i rgyu mtshan yod de /
dbyar rnyed bgo ba'i dus ni dgag dbye'i phyi de nyin par yin la /
dbyar gyi nang du dbyar rnyed bdag gir byas pa na thos bsam sogs kyi bar chad du 'gyur ba'i phyir /
gnyis pa ni /
bcas ldan dge slong gis dus ma yin par dge 'dun gyi dbyar rnyed bdag gir byas pa na spang pa 'dir 'gyur ro / /
bdun pa dgon pa ba'i 'bral spang bshad pa la gnyis las /
dang po gleng gzhi ni /
ston pa 'khor bcas yul mnyan yod du bzhugs pa'i tshe dge slong 'ga' zhig gis ri brag tu dbyar khas len byas nas rnyed pa rgya chen po byung ba chom rkun pas 'phrogs te dge slong rnams sgren mor mnyan yod du lhags pa stan pas gsan pa na /
deng phyin chad dge slong dgon pa pa rnams kyis chos gos zhag drug tshun chad dang 'bral ba na nyes pa med par gnang ngo / /
zhes gnang ba'i bcas pa mdzad pa na drug sdes de las lhag pa bral ba la brten nas bslab pa 'di bcas so / /
gnyis pa ni /
bcas ldan dge slong dgon pa pas byin rlabs can gyi chos gos rnam gsum ci rigs pa dang /
zhag drug las lhag par bral ba na spang ba 'dir 'gyur ro / /
brgyad pa ras chen gyi spang ba bshad pa la gnyis las /
dang po gleng gzhi ni /
yul mnyan yod du dge slong rab tu mang pos dbyar khas len gyi gong zla ba gcig gi snga rol du dbyar gyi gos ras chen bcal ba dang /
dgag dbye grol nas zla ba phyed las lhag par ras chen bcangs pas /
gzhan rnams ma dad par gyur pa la brten nas bslab pa 'di bcas so / /
gnyis pa ni /
bcas ldan dge slong gis ras chen dus ma yin par btsal ba dang /
dus las 'das nas bcangs pa na spang ba 'dir 'gyur ro / /
dgu pa bsngos pa gzhan du bsgyur ba'i spang ba bshad pa la gnyis las /
dang po gleng gzhi ni /
yul mnyan yod du khyim bdag cig gis ras yug dge 'dun la bsngos pa nyer dgas bdag nyid la bsgyur bas gzhan rnams kha zer ba la brten nas bslab pa 'di bcas so / /
gnyis pa ni /
bcas ldan dge slong gis dge 'dun la bsngos pa'i yo byad bdag nyid la bsgyur ba na spang ba 'dir 'gyur ro / /
bcu pa gsog 'jog gi spang ba bshad pa la gnyis las /
dang po gleng gzhi ni /
rgyal po'i khab tu dge slong rab tu mang pos sman mang po byin gyis brlabs te yun ring por bzhag pas rul ba dang nyams pa la brten nas bslab pa 'di bcas so / /
gnyis pa ni /
bcas ldan dge slong gis byin len byas pa'i sman bzhi po gang yang rung ba rang rang gi dus las 'das pa na spang ba 'dir 'gyur ro / /
de yang byin len byas pa'i dus rung gi sman dus rung las 'das pa dang /
thun tshod du rung ba'i sman thun tshod las 'das pa dang /
zhag bdun pa'i sman zhag bdun pa'i mtha' las 'das pa dang /
nad ji srid 'tsho bcang gi sman nad las grol te bcangs pa na spang ba 'dir 'gyur ro / /
tshe ji srid 'tsho bcang gi sman la gsog 'jog gi spang ba bskyed pa med de /
sman de bcas ldan dge slong gis tshe ji srid 'tsho'i bar du bcang du rung ba ni gang zhig /
bcas ldan dge slong tshe 'phos pa na ltung ba bskyed pa'i gzhi so thar gyi sdom pa med pa'i phyir /
gnyis pa ni /
bcu tshan tha ma 'di yang bsdu na /
snod spyad la brten pa /
gos la brten pa /
sman la brten pa gsum du 'dus te /
dang po gnyis snga mar 'du /
de nas bdun gnyis par 'du /
tha ma gsog 'jog gi spang ba gsum par 'du ba'i phyir /
! gnyis pa ltung byed 'ba' zhig pa bshad pa la /
bcu tshan dgu yod pa'i nang nas dang po la sdom gyis bsdus pa'i tshul dang /
de'i don bshad pa gnyis las /
dang po ni /
so thar gyi mdo las /
rdzun skyon dge slong phra ma dang / /
skyo sngogs byed dang ston pa dang / /
'don dang gnas ngan len dang chos / /
bshes dor byed dang khyad du gsod / /
ces gsungs /
gnyis pa ni /
rdzun smra ba'i ltung byed 'chad pa la /
gleng gzhi /
dgag bya /
ngo ti dang gsum las /
dang po ni /
dge slong shAkya lag rgyud kyis bram ze rigs byed pa la rtsod pa'i dus byas nas rdzun du smras pa la brten nas ltung byed 'di bcas pa yin no / /
gnyis pa ni /
@# / /
bcas ldan dge slong gis mi tha snyad lnga ldan /
lus tha mal du gnas pa /
bdag las tha dad pa la dngos po rdzun bzhi po gang rung las gzhan pa'i rdzun ngag mtshan nyid lnga ldan gyis smras pa /
mthar thug don go ba las gyur ba'i dngos gzhi yongs rdzogs kyi ltung ba de rdzun smra ba'i ltung byed kyi mtshan nyid yin te /
mdo rtsa ba las /
de gnyis dang pham par 'gyur ba dang /
dge 'dun lhag mar 'gyur ba gnyis las gzhan pa'i rdzun du smra ba'o / /
zhes gsungs pa'i phyir /
des na rab byung rnams kyis mna' bor ba na bslab bya'i nyes byas 'byung ste /
mdo rtsa ba las /
mna' 'dor bar mi bya'o / /
zhes gsungs pa'i phyir /
gnyis pa skyon smra ba'i ltung byed la /
gleng gzhi /
dgag bya /
ngo ti dang gsum las /
dang po ni /
mnyan yod du drug sdes dge slong gzhan gyi skyon nas smras pa la brten nas bslab pa 'di bcas so / /
gnyis pa| dgag bya ni /
rang rigs kyi sems bde ba la gnod pa'o / /
gsum pa ni /
bcas ldan dge slong gis dge slong gzhan la yul dus der skyon du grags pa gang yang rung ba ngag tu smras ta pha rol pos don go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
skyon nyid brjod par 'dod pas so / /
zhes gsungs pa'i phyir /
sbyor ba 'jam rtsub gang gis skyon brjod kyang ltung byed de 'byung ste /
mdo rtsa ba las /
'jam pas byas kyang rung /
rtsub pos byas kyang rung /
zhes gsungs pa'i phyir /
bslab bya ni /
dge tshul dang khyim pa'i skyon nas brjod na bshags bya'i nyes byas 'byung /
dud 'gro'i skyon brjod na nyes byas phra mo 'byung ngo / /
gsum pa phra ma byed pa'i ltung byed la /
sngar ltar gsum las /
dang po ni /
mnyan yod du drug sdes dge 'dun la phra ma byas pa la brten nas bcas so / /
gnyis pa ni /
rang rigs kyi mdza' ba'i longs spyod la gnod pa'o / /
gsum pa ni /
bcas ldan dge slong gis dge slong gzhan gnyis yan chad dbye ba'i bsam pas phra ma'i tshig ngag tu smras te pha rol pos don go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
phra ma byed 'dod pas che ge mo zhig zer ro zhes smras na'o / /
zhes gsungs pa'i phyir /
bslab bya la bshags bya'i nyes byas dang nyes byas phra mo 'byung ba snga ma dang 'dra /
bzhi pa skyo sngogs byed pa'i ltung byed la /
sngar ltar gsum las /
dang po ni /
drug sdes mnyan yod du dge slong dag gi rtsod pa dge 'dun gyis zhi bar byas pa la slar yang skyo sngogs byas pa la brten nas bcas so / /
gnyis pa ni /
rang rigs kyi mdza' ba'i longs spyod la gnod pa'o / /
gsum pa ni /
bcas ldan dge slong gis dge slong gnyis yan chad kyi rtsod pa bzhi po gang rung dge 'dun gyis chos phyogs su zhi bar byas zin pa la /
rang nyid zhi byed kyi khongs su gtogs pa'i dge slong gis skyo sngogs byas te /
don go ba la brten nas byung ba'i dngos gzhi yongs rdzogs kyi ltung ba de de'i ngo bo yin no / /
lnga pa chos ston pa'i ltung byed la /
sngar ltar gsum las /
dang po ni /
mnyan yod du 'char kas khyim pa mo la chos bstan pa na de'i rjes su drug sdes /
tshig drug las lhag pa'i chos ston pa la brten nas ltung ba 'di bcas so / /
gnyis pa ni /
chags pa'i rgyur 'gyur ba'o / /
gsum pa ni /
khrims grogs skyes pa med par khyim pa mo la chos tshig lnga 'am drug las lhag pa bstan te don go ba las byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
ston pa la'o / /
chos so / /
tshig drug las lhag par ro / /
zhes gsungs pa'i phyir /
bslab bya ni /
khrims grogs rigs pa yod kyang bud med g.yel ma la chos ston na nyes byas 'byung ngo / /
drug pa 'don pa'i ltung byed la sngar ltar gsum las /
dang po ni /
mnyan yod du drug sdes bsnyen par ma rdzogs pa dang /
cig car du sangs rgyas kyi bka'i chos lhan cig tu bton pa la brten nas bcas so / /
gnyis pa ni /
lung 'bogs pa po dang chos la rang dbang gis zhugs pas de gnyis la ma gus par 'gyur ba'o / /
gsum pa ni /
bcas ldan dge slong gis bsnyen par ma rdzogs pa'am /
bslab pa byin pa gang yang rung ba dang dus mnyam du'am mjug gang rung du ston byed du gyur pa'i chos gsung rab kyi @# / /
tshig sh+lau ka gcig gi chad du longs pa'i yi ge 'dan pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
bsnyen par ma rdzogs pa dang /
cig car ram 'jug thogs su ston byed du gyur pa'i chos dang yi ge yang 'don na'o / /
zhes gsungs pa'i phyir /
bdun pa gnas ngan len brjod pa'i ltung byed la sngar ltar las /
dang po gleng gzhe na /
mnyan yod du drug sdes bsnyen par ma rdzogs pa la dge slong gi gnas ngan len brjod pa la brten nas bcas so / /
gnyis pa ni /
ngan pa brjod pa'i sgo nas rang rigs la ma dad par 'gyur ba'o / /
gsum pa ni /
bcas ldan dge slong gis yul bsnyen par ma rdzogs pa'i gang zag la dge slong gzhan gyi pham pa'am /
lhag ma'i ltung ba gang rung brjod de don go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
smras na'o / /
pham par 'gyur ba dang dge 'dun lhag ma dag so sor yang rung bsdus pa yang rung ngo / /
zhes gsungs pa'i phyir /
brgyad pa mi chos bla ma bden par brjod pa'i ltung byed las sngar ltar gsum las /
dang po ni /
nya pa las rang tu byung ba'i dge slong lnga brgyas nya pa'i grang du mi chos bla ma'i rdzun smras nas /
phyis 'od ma can gyi grang du mi chos bla ma bden par smras pa las bcas so / /
gnyis pa ni /
rdzun du smras so zhes skur ba 'debs pa dang /
gzhan rdzun du smra ba'i rgyur 'gyur ba'o / /
gsum pa ni /
bcas ldan dge slong gis mi chos bla ma thob pa de bsnyen par ma rdzogs pa bden pa ma mthong ba'am /
de dang 'dra ba gang rung la bden par smras te dan go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
bden pa nyid na'o / /
bden pa ma mthong ba bsnyen par ma rdzogs pa la'o / /
zhes gsungs pa'i phyir /
bslab bya ni /
bsnyen par ma rdzogs pa gang yang rung ba'i mdun du dgos med du rtogs pa'i yon tan brjod na nyes byas so / /
dgu pa bshes ngor byas so / /
zhes skur pa 'debs pa'i ltung byed la sngar ltar gsum las /
dang po ni /
mdza' bo dang sa las skyes gnyis kyis tshe dang ldan pa dag gis bshes dor byas so zhes skur ba btab pa la brten nas bcas so / /
gnyis pa ni /
rang rigs kyi sems bde ba la gnod par 'gyur ba'o / /
gsum pa ni /
bcas ldan dge slong gis zas las gzhan pa'i dge 'dun dbang ba'i rnyed pa gang zag la log par bsngos so / /
zhes skur pa btab ste don go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
yang dag pa ma yin pa'i don nyid gzhan la yang ming ma smos par brjod na yang ngo / /
zhes gsungs pa'i phyir /
bslab bya ni /
dge 'dun gyi zas kyi rnyed pa mi rigs pa la stobs so / /
zhes smras na nyes byas so / /
bcu pa khyad du gsod pa'i ltung byed la sngar ltar gsum las /
dang po ni /
mnyan yod du drug sdes 'dul ba la gtogs pa'i tshig khyad du gsod pa'i tshig smras pa la brten nas bcas so / /
gnyis pa ni /
chos khyed du gsod pas rang bzhin kha na ma tho ba chen por 'gyur ro / /
gsum pa ni /
bcas ldan dge slong gis 'dul ba'i tshig khyad du gsod pa'i tshig dge slong gzhan la smras shing don go pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
'dul ba dang ldan pa nyid do / /
zhes gsungs pa'i phyir /
bcu tshan gnyis pa 'chad par byed pa la bsdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
sa bon 'phya ba bsgo ba dang / /
khri dang gding dang skrod pa dang / /
phyis gnon 'byung ba 'debs pa dang / /
rim pa gnyis su brtsigs pa'o / /
zhes gsungs pa'i phyir /
gnyis pa la bcu yod pa'i nang nas dang po sa bon skye 'jig gi ltung byed 'chad pa la /
gsum las /
dang po ni /
mnyam yod du drug sde rtswa brngas shing gzhan rngar 'jug pa la brten nas bcas so / /
gnyis pa ni /
srog chags la gnod par 'gyur ba'o / /
gsum pa ni /
b+b+cas ldan dge slong gis sa bon ma nyams pa dang /
skye ba gang yang rung bar rung ba ma byas par kun slong nyams par 'dod pas /
sbyor ba @# / /
rang ngam bskos pa gang rung gis nyams par byas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
nyams par gyur na dngos gzhi'o / /
nyams par byas pa'i grangs dag gi'o / /
zhes gsungs pa'i phyir /
nyams tshul ni nas la sogs pa'i 'bru grum pas nyams par byas na ltung byed 'byung ste /
mdo rtsa ba las /
rtswa dang 'dam rdzab dang sa rdul la sogs pa dag gis mnan nas kyang ngo / /
zhes gsungs pa'i phyir /
sa bon de la lnga yod de /
shu dag la sogs ba rtsa ba'i sa bon /
lcang ma la sogs pa sdong bu'i de /
'dam bu la sogs pa thog gu'i de /
a rdza la sogs pa 'gas pa'i de /
nas la sogs pa sa bon gyi sa bon rnams su yod pa'i phyir ro / /
rung ba byed tshul bzhi yod pa las /
la phug sogs la rma phyung bas rung ba /
myu gu sogs la bcad pas rung ba dang /
'bras bu phal cher la mes rung ba sa bon 'ga' zhig la rung chu sogs kyis rung ba byed pa yin te /
mdo rtsa ba las /
'di la rlangs pa ni me ma yin pa nyid ma yin no / /
'bras bu dag mes rung bar bya ba la spyi'i tshoms ni gtso cher bya ba yang dag pa'i grangs nyid do / /
phyogs gcig nas ni spyi'i rung ba mi 'byung ngo / /
zhes gsungs pa'i phyir /
rung chu sa rung ba ni /
sbrang bur lta bu zhag bdun pa'i sman gyi rigs dang /
a bar skyur gsum sogs 'tsho bcang gi sman gyi rigs dang /
ja dkar gyi btung ba sogs thun tshod du rung ba'i sman gyi rigs la /
rung chu ma btab na phyi dro longs spyod du mi rung ste /
mdo rtsa ba las /
zhag bdun pa dang /
'tsho ba'i bar du bcang ba chu grang mos ma gtor bar bza' bar mi bya'o / /
thun tshod du rung ba yang de ma gtor bar mi bya'o / /
zhes gsungs pa'i phyir /
gnyis pa 'phya ba'i ltung byed la gsum las /
dang po ni /
rgyal po'i khab tu mdza' bo dang sa las skye gnyis kyis zhal ta ba la 'phyas pa la brten nas bcas so / /
gnyis pa ni /
rang rigs kyi sems bde ba la gnod par 'gyur ba'o / /
gsum pa ni /
bcas ldan dge slong gis dge 'dun gyi zhal ta tshul bzhin du byed pa'i bcas ldan dge slong la dman pa'i gnas su bgrangs pas /
bdag la 'brel ba'i don gyi ming nas smos te thos par 'phya ba'am /
ming nas ma smos par 'ga' zhig ces pa'i gzhogs 'phyas gang rung byas te don go ba las byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
bdag dang 'brel pa'i don gyi 'phya yang rung /
zhes gsungs pa'i phyir /
gsum pa bsgo ba rna la gzon pa'i ltung byed 'chad pa la gsum las /
dang po ni /
yul ko'u shaM b+hir gdangs can gyi kun dga' ra bar /
'dun pas bsgo ba rna la gzon pa la brten nas 'di bcas so / /
gnyis pa ni /
rang rigs kyi sems bde ba la gnod par 'gyur ba'o / /
gsum pa ni /
bcas ldan dge slong gis rang la chos ldan gyi tshig gis bsgo ba la ltung ba 'byin pa po'i bcas ldan dge slong gis lan log par smras te don go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dge slong gis bsgo ba rna la gzon na'o /
zhes gsungs pa'i phyir /
yang dge slong gis bsam pa thag pa nas rang la chos mthun gyi gtam smras pa na dri ba rna gzon gyi bsam pas kun nas bslangs te /
dge slong gi 'ong ba ma mthong gi rkang pas 'ong ba mthong ngo / /
zhes dri ba rna gzon gyis tshig smras te /
pha rol pas don ga pa na dri ba rna la gzon pa'i ltung byed 'byung ste /
lung rnam 'byed las /
dri ba la lan gzhan 'debs na thams cad du ltung byed du 'gyur ro / /
zhes gsungs pa'i phyir /
bzhi pa gnas mal ma bsdus par 'gro ba'i ltung byed 'chad pa la gsum las /
dang po ni /
mnyan yod du dge slong rnams kyis dge 'dun gyi gnas mal ma bsdus par song ba la brten nas bslab pa 'di bcas so / /
gnyis pa ni /
dge 'dun gyi gnas mal chud zos par 'gyur ba'o / /
gsum pa ni /
bcas ldan dge slong gis dge 'dun gyi gnas mal ma bsdus par bla gab med par phan phun du 'gyur ba'i nyen yod pa'i phyogs su bzhag ste /
phan phun du gyur pa'am 'dom bzhi bcu rtsa dgu 'das pa gang rung la brten nas byung ba'i dngos gzhi yongs rdzogs kyi @# / /
ltung ba de de'i ngo bo yin te /
mdo rtsa ba las /
phan phun du gyur pa dang 'das pa ni mtha'o / /
zhes dang /
phan phun ni gsum ste /
rlung gis bzlog pa dang /
char pas rim pa gzhan sleb pa dang srin la sogs pas kyang ngo zhes gsungs pa'i phyir /
lnga pa gding ba'i ltung byed bshad pa la gsum las /
dang po ni /
mnyan yod du dge slong rgan gzhon gnyis kyis gtsug lag khang du rtswa mang po'i gding ba bting nas phyis de dag ma bsdus pa la brten nas bslab pa 'di bcas so / /
gnyis pa ni /
rang rigs kyi dge 'dun gyis gnas mal longs spyod pa la gnod pa dang /
srog chags phra mo la gnod par 'gyur ba'o / /
gsum pa ni /
dge 'dun dbang ba'i gnas su rtswa'am lo ma'i gding ba rang ngam rang gis bskos pa gang rung gis bting ba ma bsdus par phan phun du gyur pa'i nyen yod pa'i phyogs su bzhag ste /
phan phun du gyur pa'am /
'dom bzhi bcu rtsa dgu 'das pa gang rung la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
de la dge 'dun gyis gnas mal nyid rang ngam bskos pas bla gab med par bzhag pa byas pa lta bu ni byed pa po dag yin no / /
zhes gsungs pa'i phyir /
bslab bya ni /
srog chags skye ba'i nyen can du rtswa dang shing la sogs pa bzhag na nyes byas 'byung /
drug pa skrod pa'i ltung byed bshad pa la gsum las /
dang po ni /
mnyan yod du 'char ka ljongs rgyu zhing song nas ri brag gi gtsug lag khang nas dge slong bskrad pa la brten nas bslab pa 'di bcas so / /
gnyis pa ni /
rang rigs la gnod pa'o / /
gsum pa ni /
dge 'dun dbang pa'i gnas nas phan pa'i rkyen dang mi ldan par dge slong rang ngam bskas pa gang rung gis bskrad de /
nye 'khor 'das pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
skrod pa la'o / /
gzhan gyis kyang ngo / /
zhes gsungs pa'i phyir /
bdun pa phyis gnon byed pa'i ltung byed bshad pa la gsum las /
dang po ni /
mnyan yod du dge slong 'char kas ljongs rgyu zhing ri brag gi gtsug lag khang du song nas /
de'i dge slong la phyis gnon byas pa la brten nas bslab pa 'di bcas so / /
gnyis pa ni /
rang rigs kyi sems bde ba la gnod pa'o / /
gsum pa ni /
bcas ldan dge slong gis dge 'dun dbang ba'i gnas su sngar zhugs pa'i dge slong la tho 'tshams pa'am /
phyis gnon byas pa gang rung la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
na ba dang 'jigs pa'i dbang ma gtogs par phyis gnon byed pa la'o / /
zhes gsungs pa'i phyir /
bslab bya ni /
dge slong gis dge tshul dang khyim pa la phyis gnon byas na nyes byas 'byung ngo / /
brgyad pa rtsa ba 'byung ba la 'dug pa'i ltung byed bshad pa la gsum las /
dang po ni /
mnyan yod du nyer dgas ljongs rgyu zhing song nas ri brag gi gtsug lag khang gi steng gi thog la khri'i rkang pa btsug ste shugs drag pos mnan nas 'dug pa las /
khri rkang gis gtsug lag khang gi ya thog btol ba la brten nas bslab pa 'di bcas so / /
gnyis pa ni /
dge 'dun gyis gtsug lag khang gi thog bug rdol du gyur pa'o / /
gsum pa ni /
bcas ldan dge slong gis dge 'dun dbang ba'i gnas khang mtshan nyid dang ldan pa'i steng gi thog la khri'i rkang pa btsug ste shugs drag pos mnan te 'dug pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
mnan pa la'o / /
shes gtso'o / /
zhes gsungs pa'i phyir /
bslab bya ni /
dge 'dun gyi gnas khang thog rdol ba'i nyen can du khri dang khri'u rang dgar mnan na nyes byas 'byung /
dgu pa dud 'gro 'debs pa'i ltung byed bshad pa la gsum las /
dang po ni /
ko'u sham b+hir 'dun pas srog chags dang bcas pa'i chu la 'debs pa la brten nas 'di bcas so / /
gnyis pa ni /
dud 'gro'i srog la gnod pa'o / /
gsum pa ni /
gzhan kho na'i don du'am rang gzhan thun mong ba'i don du chu dang shing la sogs pa srog chags dang bcas pa la srog chags 'chi'am mi 'chi gang yin kyang /
'di byed snyam pas srog chags kyi srog la bltos med kyi bsam pas longs spyad de dud 'gro shi ba la brten nas byung ba'i dngos gzhi yongs @# / /
rdzogs kyi ltung ba de de'i ngo bo yin te /
mdo rtsa ba las /
rang spyod pa'i don nyid de las gzhan pa la'o / /
zhes gsungs pa'i phyir /
bslab bya ni /
rang don min par zan la dud 'gro'i gzugs la sogs pa bcos nas dgos med du bcom na nyes byas 'byung ngo / /
bcu pa pha gu rim pa gsum las lhag pa rtsigs pa'i ltung byed bshad pa la gsum las /
dang po ni /
yul ko'u sham b+hir drug sdes nyi ma gcig la gtsug lag khang gsum brtsigs zin par byas pa la brten nas 'di bcas so / /
gnyis pa ni /
gtsug lag khang brtan por mi 'gyur zhing don dang bya ba mang ba'o / /
gsum pa ni /
bcas ldan dge slong gis gtsug lag khang rtsigs te nyin zhag gcig la pha gu rim pa gsum las lhag pa rtsigs pa'am /
nyi ma gzhan la 'jim pa med par brtsigs pa gang rung la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
pha gu rim pa gsum las lhag par rtsigs par byas pa la'o / /
gzhan gyis kyang ngo / /
zhes gsungs pa'i phyir /
bcu tshan gsum pa la sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
ma bskos nyi ma nub pa dang / /
zas dang chos gos gnyis dag dang / /
don mthun gru dang dben pa gnyis / /
dge slong ma yis sbyor bcug pa'o / /
zhes gsungs / /
gnyis pa la bcu yod pa'i dang po / /
ma bskos par chos ston pa'i ltung byed bshad pa la gsum las /
dang po ni /
mnyan yod du drug sdes ma bskos par dge slong ma la chos bstan pa la brten nas 'di bcas so / /
gnyis pa ni /
chags pa'i rkyen byas nas rang rigs kyi bslab pa la gnod pa'o / /
gsum pa ni /
bcas ldan dge slong rang nyid dge slong ma'i ston par tshul bzhin du bskos pa ma yin par dge slong ma la chos bstan pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
bskos pa de dag las gcig dang yang mi ldan pa dang /
ma bskos par dge slong ma la ston na'o / /
zhes gsungs pa'i phyir /
bslab bya ni /
ma bskos par dge tshul ma sogs la dgos med du chos bstan na nyes byas 'byung ngo / /
gnyis pa nyi ma nub kyi bar du chos ston pa'i ltung byed la gsum las /
dang po ni /
mnyan yod du dge slong dga' byed kyis nyi ma nub kyi bar du dge slong ma la chos bstan pa la brten nas 'di bcas so / /
gnyis pa ni sngar ltar ro / /
gsum pa ni /
bcas ldan dge slong gis nyi ma nub pa'i dus su yang chos bstan pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
mtshan thog thag tu chos ston pa ma gtogs par dge slong ma la ston na'o / /
zhes gsungs pa'i phyir /
bslab bya ni nyi ma nub nas skya rengs ma shar gyi bar du dge tshul ma sogs la dgos med du chos bstan na nyes byas 'byung ngo / /
gsum pa zas cung zad tsam gyi phyir chos ston no zhes skur ba 'dabs pa'i ltung byed la gsum las /
dang po ni /
mnyan yod du nyer dgas dge slong dga' byed la zas cung zad tsam gyi phyir chos ston no zhes skur pa btab pa la brten nas bcas so / /
gnyis pa ni /
rang rigs kyi sems bde ba la gnod pa'o / /
gsum pa ni /
bcas ldan dge slong gis dge slong gzhan zas la sogs pa'i phyed du chos ston pa min pa la zas la sogs pa'i ched du dge slong ma la chos ston no zhes skur pa btab pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
de ltar gyur pa ma yin pa la zas cung zad tsam gyi phyir dge slong ma la ston no zhes smras na'o / /
zhes gsungs pa'i phyir /
bzhi pa gos byad pa'i ltung byed la gsum las /
dang po ni /
mnyan yod du dge slong 'char kas dge slong ma'i gos bzo byas pa la brtan nas 'di bcas so / /
gnyis pa ni /
chags pa'i rkyen byas nas rang rigs kyi bslab pa la gnod pa'o / /
gsum pa ni /
bcas ldan dge slong gis rang gi nye du min pa'i dge slong ma'i gos bzo byas te zin pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
gos byed na'o / /
zhes gsungs pa'i phyir /
bslab bya ni /
dge tshul ma'i gos dang snod spyad sogs rang dgar bzos na nyes byas 'byung ngo / /
lnga pa gos byin pa'i ltung byed la gsum las /
dang po ni /
mnyan @# / /
yod du tshong dpon las rab tu byung ba'i dge slong zhag gis dge slong ma la gos byin pa la brten nas bcas so / /
gnyis pa ni /
chags pa'i rkyen byas te rang rigs kyi bslab pa la gnod pa'o / /
gsum pa ni /
bcas ldan dge slong gis rang gi nye du min pa'i dge slong ma la dge slong rang dbang ba'i gos ngag gi rig byed kyis byin nas yul das thob blo skyes pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
gos byin na'o / /
zhes gsungs pa'i phyir /
drug pa dge slong ma dang lhan cig lam du 'gro ba'i ltung byed la gsum las /
dang po ni /
mnyan yod du drug sdes dge slong ma bcu gnyis sde dang /
lhan cig lam du 'gro ba la brten nas bcas so / /
gnyis pa ni /
dge slong pha ma lam du 'grogs pa de mi mdzes pa dang /
gzhan ma dad pa skye ba dang /
chags pa'i rkyen byas te rang rigs kyi bslab pa la gnod pa'o / /
gsum pa ni /
bcas ldan dge slong gis dge slong ma dang sa'i lam la rgyang grags gcig las 'das par phyin pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dge slong ma gcig dang yang lam la 'da' zhing 'gro na'o /
zhes gsungs pa'i phyir /
bdun pa dge slong ma dang lhan cig grur zhugs pa'i ltung byed la gsum las /
dang po ni /
mnyan yod du drug sdes dge slong ma bcu gnyis sde dang lhan cig grur zhugs pa la brten nas bcas so / /
gnyis pa ni /
sngar ltar ro / /
gsum pa ni bcas ldan dge slong gis dge slong ma dang lhan cig tu chu'i lam du gru gcig gi nang du zhugs te /
rgyun phyogs sam rgyun las bzlog phyogs gang rung du 'gro zhing rgyang grags 'das pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
cig car gru gcig gis lam la 'gro na'o / /
zhes gsungs pa'i phyir /
bslab bya ni /
rgyang grags gcig tshun chad du dge slong ma dang lhan cig lam la phyin na nyes byas 'byung ngo / /
brgyad pa dben pa na 'dug pa'i ltung byed la gsum las /
dang po ni /
mnyan yod du 'char kas bud med dang lhan cig dben pa skyabs yod par 'dug pa la brten nas bcas so / /
gnyis pa ni /
chags pa'i rkyen byas te rang rigs kyi bslab pa la gnod pa'o / /
gsum pa ni /
bcas ldan dge slong gis khrims grogs med par bud med dang lhan cig dben pa skyabs yod par gnyis ka 'dug pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
'dug pa la'o / /
zhes gsungs pa'i phyir /
bslab bya ni /
'dom gang las ring bar 'dug pa dang /
khrims grogs yod kyang de mtshan nyid pa med par bud med dang lhan cig tu 'dug na nyes byas 'byung ngo / /
skyabs de la yang lnga yod de /
rtsig pa dang /
rib ma dang /
yol ba dang /
thibs po dang /
mun pa dang lnga yod pa'i phyir /
dgu pa dben pa na 'greng ba'i ltung byed la gsum las /
dang po ni /
mnyan yod du 'char kas dge slong ma dang lhan cig dben pa skyabs yod par 'grengs pa la brten nas bcas so / /
gnyis pa ni sngar dang 'dra /
gsum pa ni /
bcas ldan dge slong gis khrims grogs med par dge slong ma dang dben pa skyabs yod par gnyis ka 'greng ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
'greng ba la'o / /
zhes gsungs pa'i phyir /
bslab bya ni /
spyod lam mi mthun par gnas na nyes byas 'byung ngo / /
bcu pa dge slong mas sbyor tu bcug pa'i zas za ba'i ltung byed la gsum las /
dang po ni /
mnyan yod du drug sdes dge slong mas sbyor du bcug pa'i zas zos pa la brten nas bcas so / /
gnyis pa ni /
rdzun dang du len pa'i bya ba dang 'brel bas grogs kyi 'tsho ba la gnod pa dang /
chags pa'i rkyen byas te rang rigs kyi bslab pa la gnod pa'o / /
gsum pa ni /
bcas ldan dge slong rang nyid kyi yang dag pa min pa'i yon tan dge slong mas khyim pa la brjod pa'i sgo nas sbyor du bcug pa'i zas bcas ldan dge slong gis zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dge slong ma sbyor du bcug pa nyid la'o / /
yang dag pa min pa'i yon tan dag gis so / /
zhes gsungs pa'i phyir /
bslab bya ni /
dge tshul ma la sogs pa sbyor du bcug pa @# / /
zos na nyes byas so / /
bcu tshan bzhi pa 'chad pa la /
sdom tshig gis bsdus pa'i tshul dang /
de'i don bshad pa gnyis las /
dang po ni /
so thar gyi mdo las /
yang yang dang ni 'dug gnas gcig /
phye dang bca' dang stobs pa dang / /
'dus dang dus min gsog 'jog dang / /
kha nas ming dang gsod pa nyid / /
ces gsungs / /
gnyis pa la bcu yod pa las /
dang po ni /
yang yang za ba'i ltung byed la gsum yod pa las /
dang po ni /
yangs ba can du drug sdes zas yang yang zos pa la brten nas bcas so / /
gnyis pa ni /
sbyin bdag snga ma ma dad par 'gyur ba'o / /
'on kyang zas phyi ma la gos kyi rnyed pa yod na ltung med du gsungs so / /
gsum pa ni /
bcas ldan dge slong gis dus nyi ma gcig la khyim pas mgron du bos pa gnyis yan chad byung ba na zas snga ma zas nas zas phyi ma la gos sam gos kyi rin gyi rnyed pa gang rung med par zas phyi ma zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
cig car yang rung phyis kyang rung ste gos kyi rnyed pa med par mgron du bos pa gnyis pa rnyed na'o / /
zhes gsungs pa'i phyir /
bza' ba lnga ni /
'bras chan /
zan dron /
lde gu /
sha /
snum khur dang lnga'o / /
bslab bya ni /
mgron du bos na snga tshoms su 'gro na nyes byas 'byung te /
mdo rtsa ba las /
dus shes par byas te /
'jug par bya'i snga tshoms su mi bya'o / /
zhes gsungs pa'i phyir /
yang 'khor dang bcas te 'gro ba'i tshe na 'khor la ma bltas na nyes byas 'byung ste /
mdo rtsa ba las /
rang gi 'khor la blta bar bya'o / /
zhes gsungs pa'i phyir /
gnyis pa 'dug gnas su za ba'i ltung byed la gsum las /
dang po ni /
sangs rgyas mnyan yod du bzhugs pa'i che drug sdes mu stegs kyi ri brag gi gnas su gnas te zas zos pa la brten nas bcas so / /
gnyis pa ni /
rtsod pa rgyas par 'gyur ba'o / /
gsum pa ni /
bcas ldan dge slong gis mu stegs can gyi 'dug gnas su sbyin bdag khyim pas byas shing /
mchod gnas mu stegs mchod pa'i gnas der zhag gcig gnas te zas lan gnyis zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
de zos na zos pa la dngos gzhi'o / /
zhes gsungs pa'i phyir /
bslab bya ni /
chos 'di ba las phyi rol pa'i gnas su zhag gnyis bag med du zas zos na nyes byas 'byung ngo /
gsum pa lhung bzed do gsum tsam las lhag pa len pa'i ltung byed la gsum las /
dang po ni /
mnyan yod du drug sdes bsod snyoms chad las lhag pa blangs pa la brten nas bcas so / /
gnyis pa ni /
sbyin bdag gi longs spyod la gnod pa dang tshod mi shes par 'gyur ba'o / /
gsum pa ni /
bcas ldan dge slong gis khyim pas ma bstab cing ci bder ma byas pa dang /
tshad de tsam yongs su ma spags pa las dus su rung ba g.yos su byas pa lhung bzed do gsum las lhag pa blangs te /
gnas gzhan du khyer te zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
zos pa na'o / /
mnos pa na'o / /
zhes gsungs pa'i phyir /
bslab bya ni /
thun tshod du rung ba'i sman dgos tshod las lhag pa blangs na nyes byas 'byung ngo / /
bzhi pa spangs pa za ba'i ltung byed bshad pa la gsum las /
dang po ni /
mnyan yod du drug sdes zas spangs pa zos pa la brten nas bcas so / /
gnyis pa ni /
zas la 'dod pa 'phel ba'i tshul gyis gzhan dag ma dad pa skye bar 'gyur ro / /
gsum pa ni /
bcas ldan dge slong gis zas spangs pa rdzogs pa'i tshe dus rung gi bza' bca' gang rung lhag por ma byas par zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
spangs pa nyid dang /
lhag por ma byas pa nyid dag la'o / /
zhes gsungs pa'i phyir /
lhag por byed pa'i cho ga ni sman gzhi'i skabs las shes par bya'o / /
spangs pa rdzogs pa'i tshad ni byin len stobs par 'os pas bza' ba dang bca' ba gang rung zhig tshad dang ldan pa byin te tshul bzhin du stobs pa dang /
de ring 'di tsam las mi za snyam pa'i bsam pas kun nas bslangs nas mngon sum du tshig lhag ma med pas spangs te pha rol pos don go ba na spangs pa rdzogs pa yin te /
mdo rtsa ba las /
byin len stobs pa 'thob pa'i @# / /
phyogs na 'greng ba spangs pa byas nas so / /
gsol zhig ces bya ba yang de yin no / /
song zhig ces bya ba yang ngo / /
'tshal lags so zhes bya bas kyang ngo / /
re zhig ces bya ba'i sgra nye bar sbyar na ni min no / /
zhes gsungs pa'i phyir /
bslab bya ni /
mdo rtsa ba las /
zas brtsams pas ldang bar mi bya'o / /
zhes gsungs pa ltar ro / /
brtsams ldang rdzogs pa'i tshad ni sbyin len bstab par 'os pas sman bzhi po gang yang rung ba tshad dang ldan pa byin te tshul bzhin du bstabs pa na gnas de nyid du dus de'i tshe za ba'i phyir /
zas cung zad cig yan chad blangs te mu ge'i dus min zhing chog par ma zos par 'phro dang bcas bzhin du dgos pa khyad par can med par langs te /
langs pa'i bya ba rdzogs pa na brtsams ldang gi nyes byas 'byung ste /
mdo rtsa ba las /
tha na lan tshwa yan chad bza' bar bya ba gang yang rung ba cung zad cig blangs na rnam pa de nyid yin no| |zhes gsungs pa'i phyir /
lnga pa spangs pa stobs pa'i ltung byed la gsum las /
dang po ni /
mnyan yod du dge slong rgan zhugs zhig gis slob dpon zas spangs pa la zas stobs pa la brten nas 'di bcas so / /
gnyis pa ni /
gzhan nyes pa la 'jug pa'i rgyur 'gyur ba'o / /
gsum pa ni /
bcas ldan dge slong gis zas spangs pa'i dge slong gzhan la dus rung gi bza' ba dang bca' ba gang rung ngag gi rig byed kyis bstabs te don go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
stobs na'o / /
dge slong la'o / /
zhes gsungs pa'i phyir /
drug pa 'dus shing za ba'i ltung byed la gsum las /
dang po ni /
rgyal po'i khab tu lhas byin gyis dge 'dun las logs shig tu 'dus shing za ba la brten nas bcas so / /
gnyis pa ni /
zas tha dad kyi sgo nas dge 'dun bye bar 'gyur ba'o / /
gsum pa ni /
bcas ldan dge slong gis rang bzhin gyi mtshams nang gcig gi nang du dge 'dun rnams dang mnyam du zas za dgos pa la na ba sogs kyis rkyen med par zas za ba'i gnas tshang mang lta bu las logs shig tu dge slong bzhir longs kyis 'dus shing zos pa la brten nas byung ba'i dngos gzhi yongs rdzogs kyi ltung ba de de'i mtshan nyid yin te /
mdo rtsa ba las /
dge slong dge 'dun du gyur pa mtshams kyi nang na gnas pa dag gis zin lhan cig ma yin pa nyid la'o / /
zhes pa dang /
g.yos mal dang spyi bungs las mnos te bza' bar mi bya'o / /
zhes gsungs pa'i phyir /
bdun pa dus ma yin par za ba'i ltung byed la gsum las /
dang po ni /
mnyan yod du bcu bdun sdes dus ma yin par zos pa la brtan nas bcas so / /
gnyis pa ni /
lus rgyags par 'gyur ba'o / /
gsum pa ni /
bcas ldan dge slong gis rang gnas pa'i gling gi nyi ma phyed yol nas skya rengs ma shar gyi bar du dus rung gi zas zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
rang gi phyed yol nas skya rengs 'char gyi bar du ni dus min no / /
zhes gsungs pa'i phyir /
brgyad pa gsog 'jog tu bzhag pa zos pa'i ltung byed la gsum las /
dang po ni /
mnyan yod du drug sdes byin len ma byas par zas zos pa la brten nas bcas so / /
gnyis pa ni /
ma byin len gyi rgyur 'gyur ba dang /
zas bkag pa la longs spyod pa'i rgyur 'gyur ba yin no / /
gsum pa ni /
bcas ldan dge slong gis byin len bya dgos pa'i zas la rang ngam rang dang cho ga gcig pa'i gang zag gi byin len dang mi ldan par kham gcig yan chad zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
snga dro ba'i zas byin len byas pa phyi dro ba'i zas su dang /
de thun tshod las 'das pa lta bu ni gsog 'jog byas pa yin no / /
zhes gsungs pa'i phyir /
dgu pa byin len ma byas par za ba'i ltung byed la gsum las /
dang po ni /
drug sde dag gis zas byin len byas ma byas gnyis ka za ba la gzhan gyis 'phyas nas /
de nyid bcom ldan 'das la gsol ba la brten nas 'di bcas so / /
gnyis pa ni /
gzhan gyis 'phya bar 'gyur ba dang /
ma byin len gyi rgyur 'gyur ba'o / /
gsum pa ni /
bcas ldan dge slong gis rang ngam rang dang cho ga gcig pa'i dge slong gi byin len ma byas pa'i zas za 'dod kyi bsam pas kun nas bslangs @# / /
te /
rang dgar zos te mgul bar mid za la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
byin len ma bstabs pa nyid la'o / /
zhes dang /
khar ro zos na'o / /
zhes gsungs pa'i phyir /
bcu pa zas bsod pa slong ba'i ltung byed la gsum las /
dang po ni /
grong khyer ser skya'i gnas su drug sdes zas bsod pa bslangs nas zos pa la brten nas bcas so / /
gnyis pa ni /
rang 'dod pa che ba dang /
gzhan gyi longs spyod la gnod par 'gyur ba'o / /
gsum pa ni /
bcas ldan dge slong gis nye du min pa la dus der zas bsod par grags pa rung ba tshad ldan ngag gi rig byed kyis bslangs te zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
rang gis bslangs te zos na'o / /
zhes gsungs pa'i phyir /
bslab bya ni /
zas bsod pa yod bzhin du zas dman pa bslangs na nyes byas 'byung ngo / /
'dir 'phros don bcu zad bshad na brtsams ldang gi nyes byas kyi ngo ti ni /
bcas ldan dge slong gis gnang ba'i rkyen dang mi ldan zhing chog par ma zos pa'i sman bzhi po gang yang rung ba tshad dang ldan pa gnas de nyid du byin len byas zin nas chog bar ma zos pa'i snga rol du langs pa la brten nas byung ba'i nyes byas de de'i ngo bo yin /
spangs pa za ba'i nyes byas kyi mtshan nyid ni /
chog bar zos shing nyin de la dus rung gi bza' bca' gang rung chad ldan mi za bar brtag pa byas pa /
lta mtshan gyi sgo nas stobs pa por 'os pa byin len bsam thag pa nas ster bar byed pa de la /
mu ge'i dus min pa snga dror 'du shes ma 'khrul zhing kun slong bsam pa thag pa nas sbyor chog gi tshig lhag chad med par brjod cing don go ste /
spangs pa stobs pa'i zas khar mid pa la brten nas byung ba'i nyes byas de de'i mtshan nyid yin /
kha cig /
byin len stobs pa'i tshe byin len stobs pa po de nges par 'grengs nas stobs dgos te /
mdo rtsa ba las /
byin len stobs pa thob pa'i phyogs na 'greng ba /
zhes gsungs pa'i phyir zer na ma khyab st /
e byin len stobs pa po mdun na 'dug ste nye bar gnas pas kyang byin len stobs par byas na nyes pa med pa'i phyir te /
me tog phreng rgyud las /
dran pa nye bar gnas pa dang /
mdun na 'dug dang chog shes / /
zhes gsungs pa'i phyir /
mkhas pa kha cig /
ba ma po lnga bcu ba las /
gal te dus min par rung ba'i rdzas la de sbyor ba ni bsnyen par rdzogs pas kyang rdzas de nyid byin len byas te sbyor zhing btsags la /
gang gi tshe btung ba'i tshe na chu grang mos gdab pa dang /
byin len stobs su bcug nas btung bar bya'o / /
zhes bya ba'i don du bsams nas byin len la lag nya 'gog pa'i byin len dang /
za phyir gyi byin len gnyis kyi tha snyad byas nas /
bcas ldan dge slong gis sbyar btsags byed rgyu'i rdzas de snga dro byin len byas te /
sbyar btags legs par byas nas phyi dro longs spyod pa'i tshe rung chu btabs te slar yang byin len byas nas longs spyod par byed pa yin la /
de'i tshe byin len dang po de lag nya 'gog pa'i byin len dang /
phyi ma de za phyir gyi byin len yin te /
de lta min na /
byin len phyi ma byas pa don med du 'gyur ro / /
byin len snga ma byas rjes sbyar btsags byas pa tsam gyis byin len zhig par mi 'gyur ba'i phyir /
zer na ma khyab ste /
byin len snga ma byas rjes bsnyen par ma rdzogs pas rung chu 'debs dgos pa gang zhig /
des rung chu btabs pas byin len zhig par 'gyur ba'i phyir /
rtags dang po grub ste /
dge slong gis rung chu btabs na chags la nyes byas su 'gyur ba'i phyir /
des 'byin lan byed pa'i tshe /
mdun drang po nas byed dgos te /
rags pa mtshams gzhan dang /
bdag po mtshams gzhan dang /
nam mkha' mtshams gzhan rnams kyis bar ma chod pa dgos pa'i phyir /
mdo rtsa ba las /
mngon sum du mtshams kyi nang du'o / /
zhes gsungs pa'i phyir /
dma' ba sog snas byin len byed dgos te /
mdo rtsa ba las /
'thob pa'i phyags na gnas pas zhes gsungs pa'i phyir /
lag pa gnyis kas byed dgos te /
mdo rtsa ba las /
lag pa bkan pas zhes gsungs pa'i phyir /
zas sogs 'degs nus pa zhig dgos te /
mdo rtsa ba las /
lus sam de dang 'brel bar gyen du 'degs nus pa zhes gsungs pa'i phyir /
bslab pa'i sgo nas byin len stobs 'os pa zhig dgos te /
mdo rtsa ba las /
bsnyen par ma rdzogs pas /
zhes gsungs @# / /
pa'i phyir /
rten gyi sgo nas 'os pa zhig dgos te /
mdo rtsa ba las /
mi ma yin pa las kyang zhes gsungs pa'i phyir /
mtshan gyi sgo nas 'os pa zhig dgos te /
rtsa ba las /
kyang zhes pa'i kyang sgra'i nus pa yod pa'i phyir /
bsam pa thag pa nas sbyin 'dod pa zhig dgos te /
mdo rtsa ba las /
sbyin par 'dod pas /
zhes gsungs pa'i phyir /
rang gis lag pa gnyis kas len dgos te /
mdo rtsa ba las /
yan lag gis sam de dang 'brel bas zhes gsungs pa'i phyir /
de ltar byas pa la brten nas pha rol po dang 'brel ba bral ba na byin len chags pa yin te /
mdo rtsa ba las /
byin pa mnos pa ni byin len no / /
zhes gsungs pa'i phyir /
sngar byin len byas zin kyang byas ma byas dge slong rang nyid the tshom zan byin len bya dgos te /
mdo rtsa ba las /
byin len byas pas byin len stobs pa ni mi rigs pa nyid ma yin no / /
zhes gsungs pa'i phyir /
byin len 'jig pa'i rgyu de la bcu yod de /
'phrogs pa dang /
shor ba dang /
'gril ba dang /
bor ba dang /
babs pa dang /
shi ba dang /
gzhan gyis rag pa dang /
sman gyi rigs gyur pa dang /
skye ba gyur pa dang /
gzhan la bsdos pa rnams su yod pa'i phyir /
zas kyi snga rol du snga chab nges par len dgos te /
mdo rtsa ba las /
'bags pa ni zas kyi ched nyid do / /
kha dri ma can gyi bza' ba dang btung ba dag kyang ngo / /
zhes dang /
nang bar ni chu mkhur ba do 'am gsum gyis bshal na'o / /
zhes gsungs pa'i phyir /
bcu tshan lnga pa 'chad pa la /
sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
srog chags bcas dang nyal sar 'dug /
'greng dang gcer bu dmag dang ni / /
zhag gnyis bshams dkrugs 'gro ba dang / /
brdeg dang gzas dang gnas ngan len / /
zhes gsungs /
gnyis pa ni de la bcu yod pa'i dang po srog chags dang bcas pa'i chu la longs spyod pa'i ltung byed la gsum las /
dang po ni /
ko'u sham b+hir dge slong 'dun pas srog chags dang bcas pa'i tshul longs spyad pa la brten nas bcas so / /
gnyis pa ni /
dud 'gro'i srog la gnod par 'gyur ba'o / /
gsum pa ni /
bcas ldan dge slong gis rang kho na'i don du chu dang shing sogs srog chags la gnod pa'i gzhi la /
srog chags kyi srog la bltos med kyi bsam pas rang kho na'i don du longs spyod pa'i zhar la dud 'gro shi ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
rang spyod pa'i don nyid la 'jug pa dang /
zhes dang /
shi na'o srog chags re re'o / /
zhes gsungs pa'i phyir /
gnyis pa nyal po byed par gshom pa'i khyim na 'dug pa'i ltung byed la gsum las /
dang po ni /
mnyan yod du 'char kas /
bdag la re ba med par bya'o snyam pas nyal po byed par 'dod pa'i khyim na 'dug pa la brten nas 'di bcas so / /
gnyis pa ni /
gzhan gyi 'khrig pa'i longs spyod pa la gnod pa dang /
rang chags pa'i rgyur 'gyur ba'o / /
gsum pa ni /
bcas ldan dge slong gis khyim pa pho mo nyal po byed pa la zhugs pa'am /
de'i ste gon du gnas pa la skyabs med par mngon sum du 'dom gang gi nang du 'jug pa rdzogs te tshor bya tshor byad kyis tshor ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
zhugs pa'am phyogs pa la'o / /
zhes dang /
mngon sum du brnag pas 'dug na'o / /
zhes gsungs pa'i phyir /
gsum pa ni /
nyal po byed par gshom pa'i khyim na 'greng ba'i ltung byed l gsum las /
dang po ni /
'char kas bdag gis song la lta'o snyam pas nyal po byed par gshom pa'i khyim du 'greng ba la brten nas bcas so / /
gnyis pa ni /
sngar dang 'dra'o / /
khyad par ni sngar 'dug ces pa'i tshab tu 'dir 'greng ba dang /
sngar skyabs med ces pa'i tshab tu /
'dir skyabs yod pa'o / /
gsum pa ni /
mthar thug tshor bya tshor byed gnyis kyis tshor ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dben par brnag pas 'greng na'o / /
skyabs yod par ro / /
zhes gsungs pa'i phyir /
bslab bya ni /
dud 'gro nyal po byed pa'i mdun du rang dgar 'dug pa dang 'greng ba sogs la nyes byas so / /
bzhi pa ni /
gces bu la zas byin pa'i ltung @# / /
byed la gsum las /
dang po ni /
mnyan yod du kun dga' bos ma brtags par gcer bu pa la zas byin pa la brten nas bcas so / /
gnyis pa ni /
ched du mchod pa'i gnas su byed do / /
zhes gzhan dag ma dad pa skye bar 'gyur ba dang /
gsum pa ni /
bcas ldan dge slong gis mu stegs kyi rab byung la dgos pa khyad par can med par rang gi ngag gi rig byed kyis zas byin cing des blangs pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
bca' bar bya ba dang bza' bar bya ba dag go /
zhes dang /
rang gis sbyin na'o / /
zhes gsungs pa'i phyir /
bslab bya ni /
chos 'di pa las phyi rol tu gyur pa la dgos med du zan byin na nyes byas so / /
tshad ni zas gcig gi tshad du longs pa'o / /
lnga pa dmag la lta ba'i ltung byed la gsum las /
dang po ni /
mnyan yod du drug sdes dmag la bltas pa la brten nas bcas so / /
gnyis pa ni /
rang gzhan gyi lus srog la gnod par 'gyur ba'o / /
gsum pa ni /
bcas ldan dge slong gis rgyal po sogs kyis bos pa'i rkyen med par khyim pa skyes pa'i dmag mtshan nyid dang ldan pa la /
rang gang du 'dug pa'i nye 'khor las 'das te bltas pas mthong ba las byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
'phags pas nyen kor gyi mtha' las 'das te mthong na'o / /
zhes gsungs pa'i phyir /
bslab bya ni /
rang gi gnas nas bltas na nyes byas so / /
drug pa dmag nang du gnas pa'i ltung byed la gsum las /
dang po ni /
drug sdes mnyan yod nas song ste ri brag dang nye bar dmag gi nang du gnas pa la brten nas bcas so / /
gnyis pa ni /
sngar ltar ro / /
gsum pa ni /
bcas ldan dge slong gis dmag mtshan nyid dang ldan pa'i nang du gnas te /
dgos pa med par mtshan mo gnyis kyi mtha' 'das pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
de dag med par der nyin mtshan gnyis las lhag par 'dug na'o / /
zhes gsungs pa'i phyir /
bdun pa dpung gi yan lag nyams su myong ba'i ltung byed la gsum las /
dang po ni /
drug sdes mnyan yod nas song ste ri brag dang nye bar dmag bshams dkrugs sogs byas pa la brten nas bcas so / /
gnyis pa ni sngar ltar ro / /
gsum pa ni dpung gi yan lag nyams su myong ba'i ltung byed 'di la /
dmag la reg pa dang /
bshams pa dkrugs pa dang dmag la lta ba'i ltung byed dang gsum las /
dang po ni /
dmag mtshan nyid dang ldan pa la reg pa las byung ba'i ltung byed dang /
bshams pa dkrugs pa las byung ba'i ltung byed dang /
'di rnams kyi nang tshan du gyur pa'i dmag la lta ba'i ltung byed ni /
rgyal po la sogs kyis bos te bos pa'i dge slong gis dmag la lta ba'i phyir /
rang gi gnas nye 'khor dang bcas pa las 'das te mthong ba las byung ba'i ltung byed do / /
des na dmag la lta ba'i ltung byed dang po dang /
phyi ma gsum gyi nang tshan du gyur pa'i dmag la lta ba'i ltung byed gnyis la khyad par yod de /
dang po ni /
rgyal po sogs kyis ma bos par dmag la lta ba'i ltung byed yin /
phyi ma ni des bos nas dmag la lta ba'i ltung byed yin pa'i phyir /
bslab bya ni /
mi gzhan dag dang dgos med du dud 'gro 'thab tu 'jug pa dang 'thab pa'i drung du bsdad na nyes byas so / /
brgyad pa brdeg pa'i ltung byed la gsum las /
dang po ni /
mnyan yod du 'char kas dge slong gzhan la brdeg pa la brten nas bcas so / /
gnyis pa ni /
rang rigs kyi lus srog la gnod pa'o / /
gsum pa ni /
bcas ldan dge slong gis rnyog pa can gyi sems kyis brdeg par 'dod pas dge slong gzhan la brdeg ste phog pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
rkang pa'i mthe bo'am /
nyungs kar ram /
rtswa dag gis brdegs na'o / /
zhes dang /
brdeg spyod re re la'o / /
zhes gsungs pa'i phyir /
dgu pa brdeg par gzas pa'i ltung byed la gsum las /
dang po ni /
mnyan yod du 'char kas dge slong gzhan la brdeg par gzas pa la brtan nas bcas so / /
gnyis pa ni /
rang rigs kyi sems bde ba la gnod par @# / /
'gyur ba'o / /
gsum pa ni /
bcas ldan dge slong gi rnyog pa can gyi sems kyis dge slong gzhan la brdeg par gzas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
brdeg par gzas na'o / /
zhes gsungs pa'i phyir /
bslab bya ni /
bsnyen par ma rdzogs pa dang /
ka ba dang rtsig pa sogs la dgos med du brdeg pa dang /
gzas par na nyes byas so / /
bcu pa gnas ngan len 'chab pa'i ltung byed la gsum las /
dang po ni /
mnyan yod du nyer dags gzhan gyi gnas ngan len 'chab ba la brten nas bcas so / /
gnyis pa ni /
rang rigs kyi bslab pa la gnod par 'gyur ba'o / /
gsum pa ni /
bcas ldan dge slong gis mthol yul mtshan nyid pa yod pa'i gnas su dge slong gzhan gyi pham lhag gang rung bcabs te mtshan mo 'das pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
pham par gyur pa dang /
lhag mar gyur pa dag bcabs na'o / /
zhes gsungs pa'i phyir /
bslab bya ni /
rang gzhan gyi ltung ba gzhan bcabs na nyes byas so / /
bcu tshan drug pa 'chad pa la /
sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
'di dang me dang 'dun pa dang / /
bsnyen par ma rdzogs chos dang smra / /
dge tshul kha dog bsgyur ba dang / /
rin po che dang tsha ba'i dus / /
zhes gsungs /
gnyis pa la bcu yod pa'i nang nas /
dang po zas gcod pa'i ltung byed la gsum las /
dang po ni /
mnyan yod du nyer dgos ched du bsams te dge slong gzhan gyi zas bcod pa la brten nas bcas so / /
gnyis pa ni /
rang rigs kyi 'tsho ba la gnod par 'gyur ba'o / /
gsum pa ni /
bcas ldan dge slong gis gzhan la phan sems med par khyim pas dus rung gi zas 'dren pa de ngag gi reg byed kyis gcod du bcug pa khyim pa nges don go ba sogs la brten nas byung ba'i dngos gzhi yongs rdzog skyi ltung ba de de'i ngo bo yin te /
mdo rtsa ba las /
khyim pa sbyin pa po zan bcod du bcug na'o / /
zhes gsungs pa'i phyir /
bslab bya ni /
dus rung gi sman las gzhan pa'i sman gsum po gang rung gcod du bcug na nyes byas so / /
gnyis pa me reg gi ltung byed la gsum las /
dang po ni /
rgyal po'i khab tu drug sdes me la rtse zhing reg pa la brten nas bcas so / /
gnyis pa ni /
dge slong gis zas kyi g.yos byed pa sogs la zhugs na don dang bya ba mang ba dang rnam par g.yeng bar 'gyur ba'o / /
gsum pa la /
dngos dang dus dran byed tshul bshad pa gnyis /
dang po ni /
bcas ldan dge slong gis bud shing gi me yongs su rdzogs pa la dus dran ma byas par reg gam reg tu bcug pa gang rung la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dus byin gyis ma brlabs pa'i dge slong na ba'i dbang nyid du gnas pa min pa la reg na'o / /
zhes gsungs pa'i phyir /
bslab bya ni /
me ma mur dang me lce la reg pa dang /
me nang du mchil ma sogs bskyur ba dang /
phyir bton pa sogs byas na nyes byas 'byung ngo / /
gnyis pa dus dran byed tshul la /
dus dran gang la bya ba'i gzhi /
gang gis byed pa'i rten /
nam gyi tshe bya ba /
ji tsam bya ba /
dus dran rang gi ngo bo /
byas pa'i dgos pa /
dus dran 'jig pa'i tshul bshad pa dang bdun /
dang po ni /
spyir bkag pa rkyen la bltos nas gnang ba dang /
nges pa lnga dang bral ba zhig dgos te /
rkyen la bltos te gnang ba ma yin pa la dus dran byar mi rung zhing /
nges pa lnga dang ma bral ba dang /
ma bkag pa la dus dran bya mi dgos pa'i phyir /
dper na myos 'gyur la dus dran mi rung ba dang /
so bkru ba sogs la dus dran mi dgos pa bzhin no / /
nges pa lnga ni /
yul nges pa aSh+mA ba rAn tar khrus byed pa dang /
dus nges pa zla gcig nas khrus byed pa lta bu /
phyogs nges pa nang re bzhin kha gdong gi phyogs khru ba lta bu /
dngos po nges pa ni rin po che'i khri brling ba ma bsdus par 'dom zhe dgu las 'das nas byin kyang ltung ba med pa lta bu /
rten nges pa des phan pa'i nad can la ma reg gnang ba lta bu'o / /
gnyis pa gang gis byed pa'i rten ni /
rab byung gi sdom pa gso rung yan chad dang ldan pa /
shes pa rang bzhin du gnas pa zhig dgos te /
sdom pa med pa dang /
@# / /
shes pa rang bzhin du mi gnas pa la dus dran byed pa'i gzhi med pa'i phyir /
dper na khyim pa dang smyo ba sogs la dus dran gyi gzhi med pa bzhin no / /
gsum pa nam gyi tshe bya ba ni /
bya ba de la ma zhugs shing 'jug par 'dod pa na dus dran bya dgos so / /
zhugs nas dus dran byas kyang ltung ba 'byung zhing 'jug 'dod med na dus dran mi dgos pa'i phyir /
dper na me la reg zin nas dus dran byas kyang ltung ba 'byung zhing reg 'dod med na dus dran mi dgos pa bzhin no / /
bzhi pa yun ji tsam du bya ba ni /
nyin mtshan gcig gi khongs su bya ba de'i sbyor ba la zhugs nas mthar thug rdzogs kyi bar byed dgos te /
de ltar ma byas na dngos gzhi dang sbyor ba ci rigs pa'i ltung ba 'byung ba'i phyir te /
lung rnam 'byed las /
dus yun ring du byin gyis brlab par bya'o / /
zhes pa dang /
ma'i rnam 'byed las /
ji tsam dgos pa ma rdzogs kyi bar du yun ring por byin gyis brlab par bya'o / /
zhes gsungs pa'i phyir /
lnga pa dus dran gyi ngo bo ni /
dgos pa 'di'i ched du bya ba 'di dus 'di nas bzung ste /
spyi dang khyad par gyi rgyun rdzogs kyi bar la bcom ldan 'das kyis gnang ba yin pas dgos pa de'i ched du bya ba de la /
dus 'di nas bzung ste spyi dang khyad par gyi rgyun rdzogs kyi bar la bslab pa dran pas 'jug par bya'o / /
snyam pa'i dge slong gis brtags pa yid la byed pa yin no / /
drug pa dus dran byas pa'i dgos pa ni /
dngos su ltung ba khegs pa dang /
rgyud nas gnang bkag gi bcas mtshams zin pa'i dgos pa gnyis yod pa'i phyir /
bdun pa ni /
dus dran 'jig pa'i rgyu de la lnga yod de /
rten babs pa dang /
shi ba dang /
bya ba chos min du gyur pa dang /
tshon gyi las lta bu'i bya ba byas zin pa dang zhag 'das pa rnams su yod pa'i phyir /
gsum pa 'dun pa phyir bsgyur gyi ltung byed la gsum las /
dang po ni /
mnyan yod du dga' bos dge 'dun la 'dun pa phul nas phyir bsgyur ba la brten nas bcas so / /
gnyis pa ni /
rang rigs kyi dge 'dun la gnod par 'gyur ba'o / /
gsum pa ni /
bcas ldan dge slong gis dge 'dun mtshan nyid dang ldan pa'i las kyis bsgrub bya dge slong du sgrub pa la rang gis 'dun pa phul nas las de byed pa'i dus na rang gis phul ba'i 'dun pa phyir bsgyur ba'i tshig smras te don go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
'dun pa phul ba phyir bsgyur ba'i tshig smras na'o / /
zhes gsungs pa'i phyir /
bzhi pa bsnyen par ma rdzogs pa dang lhan cig nyal ba'i ltung byed la gsum las /
dang po ni /
mnyan yod du nyer dags bsnyen par ma rdzogs pa dang nub gnyis las lhag par nyal ba la brten nas bcas so / /
gnyis pa ni /
chags pa'i rgyur 'gyur ba dang rgod bag kyi rgyur 'gyur ba'o / /
gsum pa ni /
bcas ldan dge slong gis bsnyen par ma rdzogs pa'am /
de dang 'dra ba dang gnas gcig tu gnyis ka nyal ba'i spyod lam gyis gnyid log cing mtshan mo gsum 'das pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
bsnyen par ma rdzogs pa dang lhan cig gnas gcig tu mtshan mo gsum pa la nyal na'o / /
zhes gsungs pa'i phyir /
lnga pa chos dang zhes pa sdig pa can gyi lta ba'i rnam pa mi gtong ba'i ltung byed la gsum las /
dang po ni /
dge slong 'chi ltas kyis sdig pa can gyi lta ba 'dzin cing bzlog kyang mi gtong ba la ltung byed du bcas so| |gnyis pa ni /
sdig lta 'dzin pas ngo bo nyid kyi dgag byar 'gyur ba dang /
bzlog kyang mi gtong bas rang rigs kyi dge 'dun la gnod par 'gyur ba'o / /
gsum pa ni /
bcas ldan dge slong gis sdig lta skye ba'i gzhi la zhugs pa na bzhams bsgo dang /
gsol bzhi'i las kyis bzlog kyang mi gtong ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
bcom ldan 'das kyis chos gsungs pa bdag gis shes so / /
zhes bya ba la sogs par 'jug pa'i tshig mi gtong ba la'o / /
zhes gsungs pa'i phyir /
bslab bya ni /
sdig lta can bzlog pa lnga'i sgo nas bzlog par ma byas na nyes byas 'byung zhing /
bzlog kyang ma btang ba'i tshe gnas dbyung nan tur ma byas na nyes byas 'byung ba'i phyir /
drug pa smra zhes pa spangs pa'i rjes su phyogs pa'i ltung byed la gsum las /
dang po ni /
mnyan yod du dge 'dun gyis @# / /
dge slong 'chi ltas la gnas dbyung byas pa na /
nyer dgas mthun 'jug gi bya ba byas pa la brten nas bcas so / /
gnyis pa ni /
rang rigs la gnod par 'gyur ro / /
gsum pa ni /
dge 'dun gyis gnas dbyung byas pa'i dge slong la bcas ldan dge slong gis chos dang zang zing gang rung gi longs spyod byas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
rjes su bstan pa dang gdams ngag byin pa'o / /
lta ba smra na'o / /
zang zing gi longs spyod byas na'o / /
bsten bkur bdag gir byas na'o / /
gnas su lhan cig nyal na yang ngo / /
zhes gsungs so / /
bdun pa dge tshul bsnyil ba sdud pa'i ltung byed la gsum las /
dang po ni /
mnyan yod du nyer dgas dge tshul bsnyil ba nye bar 'jog pa la brten nas bcas so / /
gnyis pa ni /
yul dge tshul de la gnod cing /
rang rigs kyi dge 'dun la gnod par 'gyur ba'o / /
gsum pa ni /
dge 'dun gyis dge tshul bsnyil ba de la bcas ldan dge slong gis chos dang zang zing gi longs spyod byas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dge tshul bsnyil ba nyid do / /
zhes dang /
rjes su bstan pa dang /
gdams ngag sbyin na'o / /
zhes sogs gsungs pa'i phyir /
brgyad pa kha dog ma bsgyur ba'i gos gyon pa'i ltung byed la gsum las /
dang po ni /
rgyal po'i khab tu drug sdes gos dkar po gyon pa la brten nas bcas so / /
gnyis pa ni /
khyim pa dang cha lugs 'dres par 'gyur ba'o / /
gsum pa ni /
bcas ldan dge slong gis rang dbang ba'i gos dkar po gyon pa la sogs pa'i sgo nas longs spyad pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
rkang pa'i 'bob dang ska rags dag bgo ba la sogs pa la yongs su longs spyod na'o / /
zhes gsungs pa'i phyir /
ngur smrig ni ser po'i ming yin te /
lung phran tshegs las /
ngur smrig ste ser po bgos na'o /
zhes dang /
ma'i so thar gyi 'grel pa las /
ngur smrig ces bya ba ni /
star ka dang /
shing shun la sogs pas btsos te /
kha dog nang dag ? chags pa'o / /
zhes gsungs pa'i phyir /
bslab bya ni /
tshos chen gyis bsgyur ba'i gos gyon na nyes byas so / /
tshos chen brgyad ni /
sum brgya pa las /
mtshal dang de bzhin rgya skyegs btsod rnams dang / /
gur kum dag dang mthing shing li khri dang / /
rma shing le brgan rtsi rnams mi rung ste / /
brgyad po tshos chen yin pas bkag phyir ro / /
zhes gsungs pa ltar ro / /
dgu pa rin po che dang zhes pa longs pa gzhir gtogs kyi ltung byed la gsum las /
dang po ni /
yangs pa can du drug sdes rol mo'i sgra phyung ba la brten nas bcas so / /
gnyis pa ni /
rgyags pa bskyed par 'gyur ba yin te /
rgya cher 'grel las /
longs pa ni rgyags pa yin la /
zhes gsungs pa'i phyir /
gsum pa ni /
bcas ldan dge slong gis rang gi min pa'i rin po che dang der smos pa rol mo'i cha byad sogs la rang ngam rang gis mngon sum du bskos pa gang rung gis mngon sum du reg pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
rin po che rang gi min pa dang /
der smos pa la reg gam reg tu bcug na byed pa po yin no / /
zhes gsungs pa'i phyir /
rin po cher smos pa de la mang du yod de /
pi wang la sogs pa'i rol mo dang dung la sogs pa'i sil snyan dang /
mda' dang mdung la sogs pa'i mtshon cha dang /
sku gzugs sku gdung dang bcas pa rnams su yod pa'i phyir te /
mdo rtsa ba las /
su go sha ka rnams ni rgyud dang bcas pa nyid na'o / /
dung dang rnga bo che dang rnga pa Ta ha dang rdza rnga rnams ni sgra 'byin na'o /
zhes sogs gsungs pa'i phyir /
bslab bya ni /
rgyags pa dang 'brel ba dgos med du ha cang 'tsher ba'i gos gyon pa dang rta la zhon na nyes byas dang /
rgod pa dang 'brel ba ni /
dgos med du glu gar sogs la bltas na nyes byas so / /
bcu pa tsha ba'i dus zhes pa khrus byed pa'i ltung byed la gsum las /
dang po ni /
rgyal po'i khab tu drug sdes mtho 'tshams pa'i bsam pas khrus byas pa la brten nas bcas so / /
gnyis pa ni /
gzhan ma dad pa skye bar 'gyur ba'o / /
gsum pa ni /
bcas ldan dge slong gis na ba'i rkyen sogs dang mi ldan par sngar khrus byas nas zla ba phyed ma 'das shing /
tshad pa tsha ba'i dus ma yin par 'jig rten la grags pa'i chu la khrus byas nas lus phyed khyab pa la @# / /
brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
lte bar son na'o / /
zhes gsungs pa'i phyir /
dbyar zla ra ba'i tshes gcig nas dbyar zla tha chung gi tshes bco lnga'i bar dang /
lhag ma zla ba dgu po'i zla ba phyed phyed dang /
skra khru ba'i dus rnams ni gnang ba'i dus yin la /
lus char dang rlung sogs kyis khra bor gyur pa dang /
nad gso ba dang /
chos 'chad pa'i tshe ni khrus byed pa dmigs bsal yin no / /
bslab bya ni /
nang bar chus lus bkru ba dang /
rang dgar chu la rtse ba sogs byas na nyes byas so / /
bcu tshan bdun pa 'chad pa la /
sdom gyis bsdus pa'i tshul dang /
de'i don bshad pa gnyis las /
dang po ni /
so thar gyi mdo las /
dud 'gro 'gyod pa sor mo dang / /
rtse dang lhan cig dang ngas byed dang / /
sbed dang gdengs med gzhi med dang / /
skyes pa med par lam 'gro ba'o / /
zhes gsungs /
gnyis pa la /
bcu yod pa'i dang po dud 'gro gsod pa'i ltung byed la gsum las /
dang po ni /
'char kas mnyan yod du bya rog bsad pa la brten nas bcas so / /
gnyis pa ni /
dud 'gro'i srog la gnod par 'gyur ba'o / /
gsum pa ni /
bcas ldan dge slong gis dud 'gro de gzhan gyi zhar la min par kun slong gsod sems kyis sbyor ba rang ngam bskos pa gang rung gi lus ngag gang rung du grub cing /
mthar thug shi ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
gsod pa'i sems kyis dud 'gro la bsnun na'o / /
gzhi des de'i tshe 'am gzhan gyi tshe shi na'o / /
zhes gsungs pa'i phyir /
bslab bya ni /
dud 'gro ngal ba'i khur ma blangs pa dang /
dud 'gro mi nus pa lam du dki na nyes byas so / /
gnyis pa 'gyod pa bskyed pa'i ltung byed la gsum las /
dang po ni /
mnyan yod du 'char kas dge slong zhig la pham pa byung ngo zhes 'gyod pa bskyed pa'i tshig smras pa la brten nas bcas so / /
gnyis pa ni /
rang rigs kyi sems bde ba la gnod par 'gyur ro / /
gsum pa ni /
bcas ldan dge slong gis dge slong gzhan la dge slong rnam dag min pa'i don gyis 'gyod pa bskyed pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dge slong min pa'i don gyis 'gyod pa bskyed na'o / /
zhes dang /
bzhad gad kyis kyang ngo / /
zhes gsungs pa'i phyir /
bslab bya ni /
dge tshul 'gyod pa bskyed pa dang /
ltung ba gzhan gyis 'gyod pa bskyed na nyes byas so / /
gsum pa ga ga tshil byed pa'i ltung byed la gsum las /
dang po ni /
mnyan yod du bcu bdun sde'i gcig la gzhan bcu drug pos ga ga tshil byas pa la brten nas bcas so / /
gnyis pa ni /
rang rigs kyi lus sems bde ba la gnod par 'gyur ba'o / /
gsum pa ni /
bcas ldan dge slong gis rang gi lus dngos ma nyams pas /
dge slong gzhan gyi lus dngos ma nyams pa la skyi g.ya' bar 'dod pa'i sems kyis reg pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
rkang pa'i mthe bo la sogs pa dag gis ga ga tshil byed pas reg na'o / /
zhes gsungs pa'i phyir /
bslab bya ni /
dge tshul sogs la skyi g.ya' bar byas na nyes byas so / /
bzhi pa chu la rtse ba'i ltung byed la gsum las /
dang po ni /
mnyan yod du bcu bdun sdes chu la rtses pa la brten nas bcas so / /
gnyis pa ni /
spyod lam rgod bag dang 'brel bar 'gyur ba'o / /
gsum pa ni /
bcas ldan dge slong gis 'jig rten na grags pa'i chu lte ba nub pa'i tshad du slabs pa la rtse'am /
rtser bcug pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
chu'i yul la rtse ba rjes su bsgrub na'o / /
zhes gsungs pa'i phyir /
bslab bya ni /
chu 'thor ba sogs byas na nyes byas so / /
lnga pa bud med dang lhan cig nyal ba'i ltung byed la gsum las /
dang po ni /
sangs rgyas mnyan yod du bzhugs pa'i tshe /
ma 'gags pas ljongs rgyur song nas ri brag gi bud med dang lhan cig gnas gcig tu nyal ba la brten nas bcas so / /
gnyis pa ni /
chags pa'i rgyur 'gyur ba'o / /
gsum pa ni /
bcas ldan dge slong gis bud med dang lhan cig gnas gcig tu 'dom dgu'i nang du gnyis ka nyal ba'i spyod lam gyis gnyid log cing mtshan mo 'das pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
bud med dang lhan cig gnas gcig tu gnyid log na'o / /
zhes @# / /
gsungs pa'i phyir /
bslab bya ni /
bya kag dang bongs tshod mnyam pa yan chad kyi dud 'gro mo dang lhan cig nyal na nyes byas so / /
drug pa dngangs par byed pa'i ltung byed la gsum las /
dang po ni /
mnyan yod du 'char kas gzhan la 'jigs pa'i rgyu yid du mi 'ong ba bstan nas gzhan dngangs par byas pa la brten nas bcas so / /
gnyis pa ni /
rang rigs kyi sems bde ba la gnod par 'gyur ba'o / /
gsum pa ni /
bcas ldan dge slong gis gzhan la 'jigs pa'i rgyu yid du mi 'ong ba nye bar sgrub pa rang ngam bskos pa gang rung gis dngangs par byas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
'jigs pa ma skyes kyang ngo / /
yid du mi 'ong ba la ni dngos gzhi'o / /
zhes gsungs pa'i phyir /
bslab bya ni /
khyim pa dang dud 'gro sogs dngangs par byas na nyes byas so / /
bdun pa sbed par byed pa'i ltung byed la gsum las /
dang po mnyan yod du drug sdes bcu bdun sde'i chos gos sbas pa la brten nas bcas so / /
gnyis pa ni /
gzhan la gnod pa dang ma byin len gyi rgyur 'gro ba'o / /
gsum pa ni /
bcas ldan dge slong gis chos 'di pa'i rab byung dbang ba'i chos gos sogs dge slong gi 'tsho ba'i yo byad sbed dam sbed du bcug pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dge slong gi 'tsho ba'i yo byad sbed dam sbed du bcug na'o / /
zhes gsungs pa'i phyir /
bslab bya ni /
khyim pa dang dud 'gro sogs kyi yo byad sbas na nyes byas so / /
brgyad pa gdengs med par spyod pa'i ltung byed la gsum las /
dang po ni /
mnyan yod du nyer dgas chos gos gdengs med par spyad pa la brten nas bcas so / /
gnyis pa ni /
rang rigs kyi longs spyod la gnod par 'gyur ba'o / /
gsum pa ni /
bcas ldan dge slong rang gis dge slong gzhan la byin pa'i gos sam lhung bzed gang rung la kun slong yid bcugs sam de las gzhan pa'i sems kyis sbyor ba sri ba med par longs spyad pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dge slong la gos blang ba med par byin pa des gnang ba med par spyod na'o / /
zhes gsungs pa'i phyir /
bslab bya ni /
dge tshul dang khyim pa sogs la byin pa longs spyod na nyes byas so / /
dgu pa lhag mas skur pa 'debs pa'i ltung byed la gsum las /
dang po ni /
rgyal po'i khab tu mdza' bo dang sa las skyes gnyis kyis dge slong gzhan la dge 'dun lhag mas skur ba btab pa la brten nas bcas so / /
gnyis pa ni /
rang rigs la gnod par 'gyur ba'o / /
gsum pa ni /
bcas ldan dge slong gis bsnyen rdzogs kyi sdom pa gso rung yan chad dang ldan pa'i rang phyogs kyi dge slong dang gzhan phyogs pham pas ma nyams pa gang rung la lhag mas skur pa btab pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dge slong la 'du shes bsgyur te /
dge 'dun lhag ma'i skur ba brjod na'o / /
zhes gsungs pa'i phyir /
rang phyogs dang gzhan phyogs pa'i khyad par ni /
lta mtshan mthun mi mthun gyi dge slong la bya'o / /
bslab bya ni /
ltung ba gzhan gyis skur pa btab pa dang /
dge tshul la skur pa btab na nyes byas so / /
bcu pa bud med dang lhan cig lam du 'gro ba'i ltung byed la gsum las /
dang po ni /
sangs rgyas mnyan yod du bzhugs pa'i tshe /
rgyal po'i khab nas dge slong zhig bud med dang lhan cig lam du 'gro ba la brten nas bcas so / /
gnyis pa ni /
chags pa'i rgyur 'gyur ba'o / /
gsum pa ni /
bcas ldan dge slong gis khrims grogs skyes pa 'os pa med par bud med dang lhan cig lam du 'gro zhing rgyang grags 'das pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
'dod pas lam du 'gro na'o / /
rgyang grags re re'o / /
zhes gsungs pa'i phyir /
bslab bya ni /
bud med kyi khrims grogs dang bcas te lam du phyin na nyes byas so / /
bcu tshan brgyad pa 'chad pa la /
sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
rku dang nyi shu ma lon dang / /
rko dang mgron dang bslab pa dang / /
nyan dang mi smra 'gro ba dang / /
ma gus 'chang 'thung dus min pa'o / /
@# / /
zhes gsungs pa'i phyir /
gnyis pa la /
bcu yod pa'i dang po rkun ma dang lhan cig lam du 'gro ba'i ltung byed la gsum las /
dang po ni /
sangs rgyas mnyan yod du bzhugs pa'i tshe /
rgyal po'i khab nas dge slong zhig gis sho gam 'bral ba'i tshong pa dang lhan cig lam du 'gro ba la brten nas bcas so / /
gnyis pa ni /
ma byin len gyi rgyur 'gyur ba'o / /
gsum pa ni /
bcas ldan dge slong gis chom rkun pa 'am sho gam 'bral ba'i tshong pa dang lhan cig lam du 'gro zhing rgyang grags 'das pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
grong 'joms par byed pa'i chom rkun pa dag gam /
sho gam 'bral ba'i tshong pa dag dang lhan cig 'gro ba la'o / /
zhes gsungs pa'i phyir /
bslab bya ni /
rgyang grags phyed tshun chad du rkun po dang 'grogs na nyes byas 'byung ngo / /
gnyis pa lo nyi shu ma lon par bsnyen par rdzogs par byed pa'i ltung byed la gsum las /
dang po ni /
mnyan yod du mo'u 'gal gyi bus skyes phran bcu bdun sde lo nyi shu ma lon par bsnyen rdzogs byas pa la brten nas bcas so / /
gnyis pa ni /
gzhan gyi rgyud chung zos par 'gyur ba'o / /
gsum pa ni /
bcas ldan dge slong rang nyid kyis mkhan po byas te dge slong gi sdom pa len pa po de lo nyi shu ma lon pa la ma lon par shes bzhin du gsol bzhi'i las kyis bsnyen rdzogs byas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
bsnyen par rdzogs par bya ba lo nyi shu ma lon pa nyid la'o / /
mkhan po nyid kyis so / /
bsnyen par rdzogs par byas na'o / /
zhes gsungs pa'i phyir /
bslab bya ni /
lo bdun ma lon par rab tu byung na nyes byas 'byung ngo / /
gsum pa sa rko ba'i ltung byed la gsum las /
dang po ni /
mnyan yod du drug sdes sa brkos pa la brten nas bcas so / /
gnyis pa ni /
srog chags la gnod pa dang /
don dang bya ba mang ba dang /
gzhan ma dad pa skye bar 'gyur ba'o / /
gsum pa ni /
bcas ldan dge slong gis 'jig rten na grags pa'i sa 'thas par gnas pa sor bzhi yan chad rang ngam gzhan rkor bcug pa gang rung gi sgo nas brkos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
rko 'am rkor bcug pa la'o / /
sa'i sa'o / /
zhes dang /
rtsigs pa ni sa nyid min par shes par mi bya'o| |zhes gsungs pa'i phyir /
bslab bya ni /
bya ma 'dres pa dang 'dam 'bru ba sogs la nyes byas 'byung ngo / /
bzhi pa mgron du gnyer ba las ring du 'dug pa'i ltung byed la gsum las /
dang po ni /
grong khyer ser skya'i gnas su drug sdes mgron du gnyer ba las ring du 'dug pa la brten nas bcas so / /
gnyis pa ni /
sbyin bdag gi longs spyod la gnod pa'o / /
gsum pa ni /
bcas ldan dge slong gis rang mgron du 'bod pa po'i khyim pas dus rnam par gzhag pa yod na /
dus tshigs de las lhag par zos pa dang med na zla ba bzhi las lhag pa'i zas zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
zla ba bzhi pa yongs su rdzogs pa'i 'og tu bshams pa zos na'o / /
zhes gsungs pa'i phyir /
zhag bdun nas 'gro zer ba lta bu dus nges pa can la dus de rdzogs nas blangs na ltung ba 'di 'byung la /
dus nges med la ni zla ba bzhi rdzogs pa'i 'og tu 'phro mthud nas zas blangs na ltung ba 'di 'byung ngo / /
bslab bya ni /
dus rung las gzhan pa'i sman gang yang rung ba phyir bsgyur te zos na nyes byas 'byung ngo / /
lnga pa bslab pa la nye bar 'jog pa spong ba'i ltung byed la gsum las /
dang po ni /
rgyal po'i khab tu drug sdes bslab pa la nye bar 'jog pa spong ba la brten nas bcas so / /
gnyis pa ni /
dngos su rang rigs kyi sems bde ba la gnod pa dang /
rgyud nas tshul khrims la gnod par 'gyur ba'o / /
gsum pa ni /
bcas ldan dge slong gis rang la dge slong gzhan gyis bslab pa'i sgo nas bsgo ba la ngag gi rig byed kyis spangs te don go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
mi shes pa nyid sgogs par byed pa'i tshigs brjod na'o / /
zhes gsungs pa'i phyir /
drug pa nyan rna byed t+pa'i ltung byed la gsum las /
@# / /
dang po ni /
mnyan yod du nye dgos nyan rna byas pa la brten nas bcas so / /
gnyis pa ni /
rtsod pa 'phel bar 'gyur ba'o / /
gsum pa ni /
bcas ldan dge slong gis rang las gzhan pa'i phyogs su gyur pa'i rtsod pa la dge slong gnyis yan chad gros byed pa la shes bzhin rtsod pa spel ba'i ched du nyan pa'i rang gi don go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
sgra thos pa la ni nyes byas so / /
don la ni dngos gzhi'o / /
zhes gsungs pa'i phyir /
bslab bya ni /
dge tshul sogs la nyan rna byas na nyes byas so / /
bdun pa las gral nas ma smras par 'gro ba'i ltung byed la gsum las /
dang po ni /
mnyan yod du dga' bos las gral nas ma smras par phyin pa la brten nas bcas so / /
gnyis pa ni /
rang rigs la gnod par 'gyur ba'o / /
gsum pa ni /
bcas ldan dge slong gis kha skong bar 'os pa'i dge 'dun gyi chos ldan gyi las la 'dus nas dge slong gzhan la ma smras par thos pa'i nye 'khor las 'das par phyin pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
thos pa'i nye 'khor las 'das na dngos gzhi'o / /
zhes gsungs pa'i phyir /
bslab bya ni /
brda mi 'phrod pa la smras nas las gral nas phyin pa dang 'gro bar brtsams na nyes byas 'byung ngo / /
brgyad pa ma gus pa'i tshul gyi ltung byed la gsum las /
dang po ni /
rgyal po'i khab tu glang chen lhas kyi bdag po'i bu dge slong nag pos dge 'dun gyi bka' la ma gus par byas pa la brten nas bcas so / /
gnyis pa ni /
rang bzhin gyi dgag byar 'gyur pa dang rang rigs kyi sems bde ba la gnod par 'gyur ba'o / /
gsum pa ni /
bcas ldan dge slong gis sangs rgyas dngos dang /
dge 'dun dang dge 'dun gyi tha snyad gsum po gang rung gis rang la gsung chos dang ldan pa bsgo ba'i don la bshad sbyangs med par de las ldog ste /
'gal bar byas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
'gal ba byed pa la'o / /
dge slong gi dge 'dun la ni dngos gzhi'o / /
zhes gsungs pa'i phyir /
bslab bya ni /
ma gus pa'i bshad sbyangs byas na nyes byas 'byung ngo / /
dgu pa myos 'gyur 'thung ba'i ltung byed la gsum las /
dang po ni /
mnyan yod du legs 'ongs kyis myos 'gyur 'thungs pa la brten nas bcas so / /
gnyis pa ni /
sems 'khrul te bya ba dang bya ba min pa mi shes par 'gyur ba'o / /
gsum pa ni /
bcas ldan dge slong gis chang mtshan nyid dang ldan pa mgul du mid pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
myos par 'gyur ba 'thung na'o / /
zhes dang /
spang ma dang tshig ma za ba la ni de'i 'jug pa yod do / /
zhes gsungs pa'i phyir /
nas dang 'bras la sogs pa la phabs btab pa'i chang ni 'bru'i chang yin la /
phabs ma btab pa'i rgun chang sogs ni bcos pa'i chang yin /
bslab bya ni /
chang sa brten na nyes byas 'byung ste /
mdo rtsa ba las /
phabs kyi chang bu ni phyed nyid do / /
zhes gsungs pa ltar ro / /
bcu pa dus min par grong du 'gro ba'i ltung byed la gsum las /
dang po ni /
mnyan yod du 'char kas phyi dro ma smras par grong du rgyus pa la brten nas bcas so / /
gnyis pa ni /
chags pa'i rgyur 'gyur ba dang tha dad du bye bar 'gyur ba'o / /
gsum pa ni /
bcas ldan dge slong gis rang gling gi nyi ma phyed yol nas skya rengs ma shar ba'i bar der khyim pa'i gnas su 'gro ba la smra yul rab byung sde lnga gang rung yod bzhin du de la ma smras par grong du phyin pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dge slong 'khod pa la ma smras pa la'o / /
zhes gsungs pa'i phyir /
bslab bya ni /
grogs dge slong sogs la zhus kyang khyim de las khyim gzhan du phyin na nyes byas 'byung ngo / /
bcu tshan dgu pa bshad pa la /
sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
zas bcas skya rengs de gdod dang / /
khab ral dang ni khri rkang dang / /
brdal dang gding dang g.yan pa dang / /
ras chen bde gshegs chos gos so / /
zhes gsungs pa'i phyir /
gnyis pa @# / /
la bcu yod pa'i dang po grong du rgyu ba'i ltung byed la /
snga dro grong du rgyu ba'i ltung byed dang /
phyi dro grong du rgyu ba'i ltung byed gnyis /
dang po la yang gsum yod pa'i dang po ni /
mnyan yod du nyer dags snga dro grong du rgyus pa la brten nas bcas so / /
gnyis pa ni /
rang rigs kyi 'tsho ba la gnod par 'gyur ba'o / /
gsum pa ni /
bcas ldan dge slong gis rang gnas pa'i gling gi snga dro'i dus su rang gi tshig gis dge 'dun zas la spyan drangs pa'i tshe sbyin bdag la zas brim pa yol bar ma byed cig ces ma bsgo bar khyim gsum du slong bar rgyus pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
ma bsgo bar gsum pa la sogs par rgyus pa la yang ngo / /
zhes gsungs pa'i phyir /
gnyis pa phyi dro grong du rgyu ba la gsum las /
dang po ni /
mnyan yod du nyer dags phyi dro grong rgyus pa la brten nas bcas so / /
gnyis pa ni /
chags pa'i rgyur 'gyur ba'o / /
gsum pa ni /
bcas ldan dge slong gis rang gnas pa'i gling gi nyi ma phyed yol nas skya rengs ma shar gyi bar der gzhan la smras te grong du phyin nas khyim bzhir longs du rgyus pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dus min par khyim bzhi pa la sogs par 'gro ba'o / /
zhes gsungs pa'i phyir /
bslab bya ni /
grogs la smras kyang dgos med du khyim gzhan du phyin na nyes byas 'byung ngo / /
rtsa ba'i gnyis pa /
rgyal po'i pho brang du nub mo 'gro ba'i ltung byed la gsum las /
dang po ni /
mnyan yod du 'char kas rgyal po'i pho brang du nub mo 'gro ba la brten nas bcas so / /
gnyis pa ni /
chags pa'i rgyur 'gyur ba dang /
skur pa 'debs pa'i tshig 'byung bar 'gyur ba'o / /
gsum pa ni /
bcas ldan dge slong gis rang gnas pa'i gling gi nyi ma nub pa'i 'od dmar po 'das nas skya rengs tha ma ma shar gyi bar du btsun mo'i 'khor ram rgyal po'i pho brang gi gnas su 'gro na /
bskor byed med na phyi rol gyi nye 'khor 'dom gang gi phyogs su phyin pa dang /
bskor byed yod na nang gi sgo ma btsugs shing phyi bskor gyi sgo btsugs shing bcang na brtan pa'i gnas 'das pa dang /
sgo ma bcad na brtan pa'i gnas de'i phugs logs kyi nye 'khor 'dom gang 'das pa dang /
nang gi sgo btsugs shing bcad na de nyid brtan pa'i gnas su phyin pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
'dir ni skya rengs tha ma ma shar ba nyid de yin no / /
zhes dang /
mtshan mo re re la'o / /
zhes gsungs pa'i phyir /
bslab bya ni /
dgos med du rgyal po'i pho brang du 'gro ba brtsam na nyes byas 'byung ngo / /
gsum pa khyad du gsod pa'i ltung byed la gsum las /
dang po ni /
mnyan yod du drug sdes bslab pa'i gzhi khyad du bsad pa la brten nas bcas so / /
gnyis pa ni /
ngo bo nyid kyi dgag byar 'gyur ba dang /
rang rigs kyi sems bde ba la gnod par 'gyur ba'o / /
gsum pa ni /
bcas ldan dge slong gi yid rmongs pa min par dus gso sbyong gi so so thar pa'i mdo 'don pa'i dus su rang gi tshul khrims kyi bslab pa'i gzhi'i dngos po ngag gi rig byed kyis khyad du bsad nas pha rol pos don go ba la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
'di la chos 'di yod par bdag gis da gzod shes so / /
zhes gsungs pa'i phyir /
bslab bya ni /
ting nge 'dzin dang shes rab sogs kyi cha 'ga' zhig la khyad du bsad na nyes byas 'byung ngo / /
bzhi pa khab ral 'chos pa'i ltung byed la gsum las /
dang po ni /
mnyan yod du dge slong mang pos khab ral byed du bcug pa la brten nas bcas so / /
gnyis pa ni /
don dang bya ba mang ba dang rang 'dod pa che bar 'gyur ba'o / /
gsum pa ni /
bcas ldan dge slong gis rang dbang ba'i khab ral gyi rgyu mtshan nyid dang ldan pa la rang gi ched du rang ngam bskos pa gang rung gis khab ral gyi bzo byas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
ba so dang /
rus pa dang /
r+wa'i khab ral byed dam byed du bcug pa la'o / /
zhes gsungs pa'i phyir /
bslab bya ni /
gzhan gyis byas pa'i khab ral rang dgar bcang na nyes byas 'byung ngo / /
lnga pa khri rkang 'chos pa'i ltung byed la gsum las /
dang po ni /
mnyan yod du @# / /
drug sdes khri rkang tshad las lhag pa byas pa la brten nas bcas so / /
gnyis pa ni /
don dang bya ba mang ba dang dge 'dun gyi la byed chud gzon par 'gyur ba'o / /
gsum pa ni /
bcas ldan dge slong gis dge 'dun dbang ba'i shing gi khri 'am khri'u rkang tshad las lhag pa rang ngam bskos pa gang rung gis bzo byas te zin pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
tshad las lhag par byed dam byed du bcug pa la'o / /
zhes gsungs pa'i phyir /
bslab bya ni /
rang dgar gdan gyi dpangs 'khru gang las lhag pa byas na nyes byas 'byung ngo / /
drug pa shing bal gyis gos par byas pa'i ltung byed la gsum las /
dang po ni /
mnyan yod du nyer dags gdug pa'i sems kyis dge 'dun gyi gnas mal shing bal gnyis gos par byas pa la brten nas bcas so / /
gnyis pa ni /
bya ba mang ba dang gzhan gyi gos la gnod par 'gyur ba'o / /
gsum pa ni /
bcas ldan dge slong gis dge 'dun dbang ba'i gnas mal shing bal gyis gos par byas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
shing bal gyis gos par byas pa la'o / /
zhes gsungs pa'i phyir /
bslab bya ni /
gang zag gi gnas mal sogs shing bal gyis gos par byas na nyes byas 'byung ngo / /
bdun pa gding ba tshad las lhag pa bzos pa'i ltung byed dang /
brgyad pa g.yan pa dgab pa tshad las lhag pa byed pa'i ltung byed dang /
dgu pa dbyar gyi gos ras chen tshad las lhag pa bzos pa'i ltung byed dang gsum las /
dang po la sngar ltar gsum las /
dang po ni /
mnyan yod du dge slong rab tu mang pos gos de gsum rang rang gi tshad las lhag pa bcangs pa la brten nas bcas so / /
gnyis pa ni /
don dang bya ba mang ba dang 'dod pa che bar 'gyur ba'o / /
gsum pa ni /
bcas ldan dge slong gis gding ba rgyu mtshan nyid dang ldan pa rang gi don du rang ngam bskos pas sor phyed yan chad las lhag pa byas te bzos zin pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
gding ba'i gzhi'o / /
zhes gsungs pa'i phyir /
de bzhin du g.yan pa dgab pa la rigs 'gre ba yin te /
mdo rtsa ba las /
g.yan pa dgab pa'i gzhi'o / /
zhes gsungs pa'i phyir /
dbyar gyi gos ras chen la yang rigs 'gre ba yin te /
mdo rtsa ba las /
dbyar gyi ras chen gyi'o / /
zhes gsungs pa'i phyir /
gding ba'i tshad ni srid du khru gsum /
zheng du khru bo dang sor drug go /
g.yan pa dgab pa'i tshad ni srid du khru drug /
zheng du khru gsum mo / /
dbyar gyi gos ras chen gyi tshad ni /
zheng du khru dgu dang /
srid du khru gsum dang sor bco brgyad do / /
bcu pa bde bar gshegs pa'i chos gos kyi tshad las lhag pa'i bzo byas pa'i ltung byed las gsum las /
dang po ni /
mnyan yod du nyer dgas bde bar gshegs pa'i chos gos kyi tshad du longs pa'i chos gos kyi bzo byas pa la brten nas bcas so / /
gnyis pa ni /
bla ma ltar 'chos pa dang don dang bya ba mang bar 'gyur ba'o / /
gsum pa ni /
bcas ldan dge slong gis rang la lus kyis bongs sangs rgyas kyi sku lus dang mnyam pa med par chos gos kyi tshad bde bar gshegs pa'i chos gos dang tshad mnyam pa'am /
de bas che ba rang ngam bskas pa gang rung gis bzo byas te zin pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
chos gos byed dam byed du 'jug pa la'o / /
zhes gsungs pa'i phyir /
tshad ni srid du bde bar gshegs pa'i khru lnga dang /
zheng du bde bar gshegs pa'i khru gsum yin no / /
! bzhi pa sor bshags kyi sde bshad pa la sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
grong dang khyim gzhan nyid dang ni / /
bslab pa rnams dang dgon pa ni / /
sangs rgyas phan pa gsungs pa yis / /
so sor bshags par bya ba gsungs /
zhes gsungs so / /
gnyis pa la /
bzhi yod pa las /
dang po dge slong ma la zas lan pa'i sor bshags la gsum las /
dang po ni /
mnyan yod du nyer dags dge slong ma ut+pa la'i mdog las zas blangs pa la brten nas bcas so / /
gnyis pa ni /
chags pas rkyan byas te rang rigs kyi bslab pa la gnod par 'gyur ba'o / /
gsum pa ni /
bcas @# / /
ldan dge slong rang nyid grong ngam grong gi nye 'khor ram lam po che gang rung na 'dug ste /
dge slong ma yang de gsum gang rung du 'dug pa la zas blangs te zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
bca' ba dang bza' ba bdag nyid grong na 'dug pas blangs te zos na'o / /
zhes gsungs pa'i phyir /
bslab bya ni /
dge tshul ma sogs las rang dgar zas blangs na nyes byas 'byung ngo / /
gnyis pa khyim gzhan du bsko bsham phyin ci log byed pa ma ldog pa'i sor bshags la gsum las /
dang po ni /
mnyan yod du khyim pa dge 'dun la chos ston 'dren pa na /
dge slong mas bsko bsham phyin ci log tu byed pa de drug sdes ma ldog par zos pa la brten nas bcas so / /
gnyis pa ni /
chags pas rkyen byas nas rang rigs kyis bslab pa la gnod par 'gyur ba'o / /
gsum pa ni /
bcas ldan dge slong gis dge slong gsum yan chad khyim pas mgron du bos pa de la dge slong mas bsko bsham phyin ci log tu byed pa ma ldog par de'i zas zos pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
dge slong ma 'dug pa ni byed pa po yin no / /
zhes dang /
dge slong gsum la sogs pa mgron du bos pas zos na'o / /
zhes gsungs pa'i phyir /
bslab bya ni /
thun tshod kyi sman rim min du bram pa la ldog par longs spyod na myes byas 'byung ngo / /
gsum pa bslab pa bral te khyim du 'jug pa'i sor bshags la gsum las dang po ni /
yangs pa can du khyim gyi bslab pa'i sdom pa byin pa la drug sdes de dang bral nas zas blangs te zos pa la brtan nas bcas so / /
gnyis pa ni /
dngos su sbyin bdag gi longs spyod la gnod pa dang /
rgyud nas dge 'dun gyi khrims dang bral bas rang rigs kyi dge 'dun la gnod par 'gyur ba'o / /
gsum pa ni /
bcas ldan dge slong gis khyim gyi bslab pa'i sdom pa byin pa'i sbyin bdag la ngag gi rig byed kyis zas blangs te zas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
sdom pa sbyin pa'i khyim nas bca' ba dang bza' ba dag blangs shing zos pa ste /
zhes gsungs pa'i phyir /
bslab bya ni /
de'i khyim du lhung bzed stong pas song na nyes byas 'byung ngo / /
bzhi pa nags ma brtags pa las byung ba'i sor bshags la gsum las /
dang po ni /
grong khyer ser skya'i gnas su nags ma myul bar chom rkun gyis 'jigs pa dang bcas pa dar drug sdes zas zos pa la brten nas bcas so / /
gnyis pa ni /
yid gtad pa la bsla ba'i sgo nas longs spyod kyi bar chad du 'gyur ba'o / /
gsum pa ni /
bcas ldan dge slong gis 'jigs pa dang bcas pa'i nags ma myul bar 'jigs pa dang bcas pa'i gnas der sbyin bdag khyim pa la zas blangs te zas pa la brten nas byung ba'i dngos gzhi yongs rdzogs kyi ltung ba de de'i ngo bo yin te /
mdo rtsa ba las /
kun dga' r+wa ba'i phyi rol gyi dgon par bca' ba dang bza' ba glangs te zas na'o / /
nags ma myul ba nyid la'o / /
zhes gsungs pa'i phyir /
bslab bya ni /
lam du rang dgar 'jigs pa ma brtags na nyes byas 'byung ngo / /
! lnga pa nyes byas kyi sde tshan bshad pa la /
gos bgo ba'i sde tshan /
khyim du 'gro ba'i sde tshan /
khyim du 'dug pa'i sde tshan /
zas blangs pa'i sde tshan /
zas bza' ba'i sde tshan /
lhung bzed la spyad pa'i sde tshan /
chos nyan bshad kyi sde tshan /
sgrub pa'i sde tshan dang brgyad yod do / /
dang po gos bgo ba'i sde tshan la /
sdom gyis bsdus pa'i tshul dang /
de'i don bshad pa gnyis dang po ni /
so thar gyi mdo las /
sham thabs la ni rnam bdun dang / /
stod g.yogs la yang rnam pa gsum /
zhes gsungs pa'i phyir /
gnyis pa de'i don bshad pa ni /
sham thabs la gyon lugs rnam pa bdun yod de /
nub mo sham thabs kyi gzan gon pa phud nas snga dro sham thabs dngos gzhi gyon pa'i tshe /
sham thabs ha cang tsengs pa pus mo'i steng du slebs pa min pa /
long bu'i tshigs la reg pa'i ha cang 'jol ba min pa /
lta phyogs gcig tu glang po che'i sna ltar brkyang ba min pa /
lte ba'i gong du lte ba pa min pa /
ska rags kyi bar na sham thabs ltug pa ltug pa 'bru'i thum bu ltar 'dug pa min pa /
mdun gyi lte ba'i gong du rim pa sprul mgo'i gdengs ka ltar phyir log pa min pa /
mtha' mnyam pa'i zlum por bgo dgos pa'i phyir /
@# / /
stod g.yogs la gyon lugs rnam pa gsum yod de /
ha cang brdzes pa pus mor yar brdzes pa min pa /
ha cang 'jol ba bol gong la reg pa min pa /
mtha' zlum por ma bgos pa min pa rnams dgos pa'i phyir /
gnyis pa khyim du 'gro ba'i sde tshan la sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
shin tu bsdams la sogs pa lnga / /
mgo g.yogs la sogs rnam pa lnga / /
mchongs la sogs pa rnam pa lnga / /
lus la sogs pa rnam pa lnga /
zhes gsungs /
gnyis pa ni /
spyod yul du 'gro ba'i tshe shin tu bsdams pa sogs lnga'i sgo nas 'gro dgos te /
de yang stod g.yogs stod du dang /
smad g.yogs smad du dang /
tshul dang mthun par bgos nas ngag klag cor gyi sgra skyung /
mig yangs bag mi blta /
gnya' shing gang tsam du blta ba'i sgo nas 'gro dgos pa'i phyir /
gzhan yang mgo g.yogs sogs lnga mi bya ste /
mgo ras sogs kyis mi g.yogs /
'doms mthong tsam du gos mi brdze /
chos gos phrag pa'i phyogs gcig tu mi gzar /
lag pa mdun du btang ste gnya' gong du mi bsnol /
lag pa ltag par mi bsnol bar bya dgos pa'i phyir /
mchongs sogs lnga byar mi rung ste /
mchongs shing mi 'gro /
gom pa ha cang brkyang ste mi 'gro /
tsog pur bsdad nas mi 'gro /
gting ba bteg nas rkang pa'i brang bas mi 'gro /
sked pa'i phyogs su lag pa brten nas gru mo brgyangs te dkur brten nas mi 'gro ba rnams bya dgos pa yin pa'i phyir /
lus la sogs pa lnga ni /
lus bsgyur ba dang /
lag pa kyog pa dang /
mgo bsgyur ba dang /
gzhan dang phrag pa sprad pa dang /
gzhan dang lag pa sprel ba rnams mi bya ste /
de ltar byas na nyes byas bskyed pa yin pa'i phyir /
gsum pa khyim du 'dug pa'i sde tshan la /
sdom gyis bsdus pa'i tshul dang /
de'i don bshad pa gnyis las /
dang po ni /
so thar gyi mdo las /
'dug par bya ba dgu dag dang /
zhes gsungs pa'i phyir /
gnyis pa ni /
khyim bdag sogs kyis der bzhugs shig ces ma bsgo bar stan la 'dug pa dang /
ma brtags par stan la 'dug pa dang /
dal bus sdod pa ma yin par lus skyur ba lta bu'i lcid kyis 'dug pa dang /
rkang pa gcig gi steng du gcig bzhag ste bsnol nas 'dug pa dang /
brla'i steng du brla gnyis bsnol nas 'dug pa dang /
long bu'i steng du long bu bzhag nas 'dug pa dang /
khri'i steng nas 'og tu rkang pa bkug nas 'dug pa dang /
brla gnyis gshibs nas rkang lag brkyangs te 'dug pa dang /
'doms snang bar byas nas 'dug pa dang dgu po mi bya ste /
de rnams byas na nyes byas 'byung ba yin pa'i phyir /
bslab bya ni /
dgos med du 'gram pa lag pa la brten nas 'dug pa dang /
stan phrag pa dang rgyab tu 'khur na nyes byas 'byung ngo / /
bzhi pa zas blangs pa'i sde tshan bshad pa la /
sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
byin len bya ba brgyad rnams so / /
zhes gsungs pa'i phyir /
gnyis pa byin len bya ba brgyad ni zas thams cad 'og nas 'byung ba ltar legs par blangs pa dang /
mu dang khad chad du blangs pa dang /
chod ma bya na dang 'bras chan rnams mnyam po blangs pa dang /
gral thar chags su ma blangs pa dang /
lhung bzed sogs la yid ma gtad par blangs pa dang /
zas ma sleb par lhung bzed sogs kha gdengs pa dang /
lhag po thob 'dod pas zas gcig gis gcig bkab pa dang /
zas kyi steng du lhung bzed bzhag pa rnams mi bya ste /
de brgyad po byas na nyes byas 'byung ba'i phyir /
phyogs mthun ni rgya ri sogs gral thar chags su 'dren pa'i tshe gral gong 'og gi rgya ri la bltas na nyes byas 'byung ngo / /
lnga pa zas za ba'i sde tshan bshad pa la /
sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
zas la legs par bya ba drug /
tsug tsug la sogs rnam pa lnga / /
'bru nas tha dad byed pa lnga / /
lag pa bldag la sogs pa lnga /
zhes gsungs so / /
gnyis pa ni /
de rnams rim bzhin bshad na /
zas la legs par bya ba drug ni /
zas legs par ma zos pa dang /
kham ha cang che ba dang /
ha cang chung ba dang /
kham ran par ma zas pa dang /
zas ma sleb par kha gdangs pa dang /
kha kham gyis bkang nas gtam smra ba rnams mi bya ste /
de drug po byas na nyes byas 'byung ba'i phyir /
phyogs mthun ni /
zas za bzhin du zas blangs na nyes byas 'byung ngo / /
tsug tsug la sogs pa lnga ni /
zas skyur mor ston pa'i cag cag dang /
mngar mor ston pa'i tsug tsug dang /
grang mor ston pa'i hu hu @# / /
dang /
tsha mor ston pa'i phu phu dang /
phor pa sogs snod la lces bldag pa lta bu'i lce phyir phyung ste zas za ba rnams mi bya ste /
de ltar byas na nyes byas 'byung ba'i phyir /
'bru nas tha dad du byed pa lnga ni /
sran ma sogs 'bru re re nas khar za ba'i 'bru nas tha dad du byed pa dang /
zas la 'phya smod byed pa dang /
mkhur ba gcig nas gcig du spos te za ba dang /
zas za ba'i tshe rkan gtog pa dang /
zas kyi 'phro sos bcad cing za ba rnams mi bya ste /
de ltar byas na nyes byas 'byung ba'i phyir ro / /
lag pa bldag pa la sogs pa lnga ni /
sbrang bur zho la sogs pas gos pa'i lag pa sogs lces bldag pa dang /
lhung bzed sogs sor mos 'byog pa dang /
zas chags pa'i lag pa sbrugs pa dang /
zas blug pa'i lhung bzed skyom pa dang /
mchod rten gyi gzugs 'dra ba'i zan bcad de za ba rnams mi bya ste /
de ltar byas na nyes byas 'byung ba'i phyir /
phyogs mthun ni zan la sogs pa lag srang gis 'degs na nyes byas so / /
drug pa lhung bzed la spyad pa'i sde tshan bshad pa la /
sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
'phya ba la sogs rnam pa bzhi / /
lhung bzed la yang rnam pa bcu /
zhes gsungs /
gnyis pa la /
'phya ba sogs rnam pa bzhi ni /
dge slong gzhan gyi lhung bzed la 'phya ba'i phyir du bltas pa dang /
lag pa zas kyis spags pas zas gtsang ma dang chu snod gtsang ma 'dzin pa dang /
drung na 'dug pa'i dge slong la zas dang spags pa'i chu 'thor ba dang /
khyim pa la ma dris par lhung bzed bkru ba'i pho ba rnams mi bya ste /
de ltar byas na nyes byas 'byung ba'i phyir /
lhung bzed la yang rnam pa bcu zhes pa ni /
lhung bzed kyi nang du zas kyi lhag ma blug ste phyir bor ba dang /
sdong bu sogs lhung bzed bzhag pa'i gzhi rung ba med par lhung bzed bzhag pa dang /
ngam grog gi gad khar bzhag pa dang /
g.yang sar bzhag pa dang /
bang rims lta bu'i rkan gzar tu bzhag pa dang /
gad kha dang g.yang sa dang rkan gzar po gsum du lhung bzed bkru ba dang /
'greng ste lhung bzed bkru ba dang /
'bab chu drag po'i rgyun la ldog phyogs su lhung bzed kyis chu 'chu ba rnams mi bya ste /
de ltar byas na nyes byas 'byung ba'i phyir /
phyogs mthun ni lam gyi gzhi mdor lhung bzed byi dor byed pa dang /
lhung bzed rdo'i steng du bzhag na nyes byas 'byung ba'i phyir /
bdun pa chos bshad pa'i sde tshan bshad pa la /
sdom gyis bsdus pa'i tshul dang /
de'i don bshad pa gnyis /
dang po ni /
so thar gyi mdo las /
'greng bar byed la sogs pa lnga / /
mgo g.yogs la sogs rnam pa lnga / /
do ker can la sogs pa lnga / /
glang chen la sogs bzhon pa lnga / /
lag na 'khor ba la sogs drug /
ces gsungs /
gnyis pa ni /
de rnams rim bzhin bshad na /
'greng bar byed la sogs pa lnga ni /
min par 'greng ba la chos bshad pa dang /
nyal ba la 'dug pas chos bshad pa dang /
de bzhin du stan dang sa phyogs bzang po dang /
mtho sa na 'dug pa la de gnyis ngan pa dang /
dma' ba nas bshad pa dang /
sngon nas 'gro ba la phyi nas 'gro bas bshad pa dang /
lam la 'gro ba la lam gyi 'gram nas 'gro bas bshad pa rnams byar mi rung ste /
de ltar byas na nyes byas 'byung ba'i phyir /
mgo g.yogs la sogs rnam pa lnga ni /
ras la sogs pas mgo g.yogs pa dang /
gos rdzes pa dang /
gos phrag pa sogs la gzar ba dang /
lag pa gnya' gong bsnol ba dang /
lag pa ltag pa sogs su bsnol ba rnams kyis chos nyan par mi bya ste /
de ltar byas na nyes byas 'byung ba'i phyir /
do ker can la sogs pa lnga ni /
skra gtsug tor ltar bcings pa'i do ker can dang /
zhwa gyon pa dang /
rin po che'i cod pan dang dbu rgyan gyon pa dang /
me tog gi phreng ba gyon pa dang /
thod bkris pa rnams kyis chos mi nyan te /
de ltar byas na nyes byas 'byung ba'i phyir /
glang chen la sogs bzhon pa lnga ni /
glang chen la zhon pa dang /
rta la zhon pa dang /
mis btegs pa'i khyogs dang shing rta zhon pa'i steng na 'dug pa dang /
mchil lham gyon pa rnams kyis chos mi nyan te /
de ltar byas na nyes byas 'byung ba'i phyir /
'khor ba thogs pa drug ni /
lag na 'khor ba thogs pa dang /
gdugs thogs pa dang /
mdung sogs mtshon cha thogs pa dang /
gri thogs pa dang /
mda' gzhu ste dgra cha thogs pa dang /
go cha gyon pa rnams kyis chos nyan par mi bya ste /
de ltar byas na nyes byas 'byung ba'i phyir /
bcas ldan dge slong gis de dag la chos bshad na yang 'chad pa po la nyes byas 'byung ngo / /
de dag na ba la chos bshad na nyes pa med do / /
brgyad pa sgrub pa'i sde tshan bshad pa la /
sdom gyis bsdus pa'i tshul dang /
de'i don bshad pa gnyis /
@# / /
dang po ni /
so thar gyi mdo las /
na ba rnam pa bzhi rnams so / /
zhes gsungs /
gnyis pa de'i don bshad pa ni /
mi na ba 'greng ste bshang gci byed pa dang /
chu la rang gi bshang gci dang lud pa 'dor ba dang /
gzhan gyis byas zin 'dor ba dang /
rtswa sngon po la bshang gci dang lud pa 'dor ba'am gzhan gyis byas zin 'dor ba dang /
srog la gnod pa'i dgag bya sogs med par shing 'dom gang yan chad la 'dzegs pa sogs bzhi byar mi rung ste /
de ltar byas na nyes byas bskyed pa'i phyir /
de yan chad kyis sdom pa ma thob pa thob par byed pa'i thabs nas bzung ste /
ltung ba sde lnga'i rnam bzhag rgyas par bshad zin gyi /
spyir bstan nas bzung ste gnas mal gyi gzhi'i bar gzhi smad rnams kyang zur du rgyas par bkod pas nges par lta bar bya'o / /
\u0f38bstan bcos 'dul ba mdo rtsa ba'i mtha' dpyod Tika chen rin chen phreng ba'i dgongs pa ji lt ba bzhin du bla ma gong ma'i gsung rgyun dang /
khyad par du yang 'dul ba pa gnyags ston rin chen grags pa'i bka' drin la brten nas snyoms las pa blo gros legs bzang gis bkra shis lhun po'i chos grwa chen por bkod pa 'dis kyang bstan pa rin po che spyi dang /
khyad par du chos kyi rgyal po tsong kha pa chen po yab sras kyi bstan pa dri ma med pa 'di nyid phyogs dus gnas skabs thams cad du dar zhing rgyas la yun ring du gnas par gyur cig / / /
