@# / /
bstan bcos mngon par rtogs pa'i rgyan 'grel ba dang bcas pa'i brgal lan skal bzang mgul rgyan zhes bya ba las skabs dang po'i mtha' dpyod bzhugs so / /
@# / /
na mo gu ru many+dzu g+ho ShA ya /
bstan bcos mngon par rtogs pa'i rgyan 'grel ba dang bcas pa'i rnam bshad snying po'i rgyan gyi don 'grel rgyal tshab dam pa'i dgongs pa gsal bar bshad pa legs par bshad pa'i rgya mtsho zhes bya ba /
rje btsun bla ma dmigs pa med pa'i thugs rje chen po dang ldan pa rnams kyi zhabs la phyag 'tshal lo / /
rnam mang gdul bya'i khams dang bsam pa kun / /
rnam kun mkhyen pa'i spyan gyis legs gzigs nas / /
rnam gsum chos kyi 'khor lo bskor mdzad pa'i / /
thub dbang chos kyi rje la gus phyag 'tshal / /
rgyal sras thu bo sems dpa'i @# / /
tshul bzung ste / /
rgyal ba'i chos kyi srid la dbang bsgyur zhing / /
rgyal ba'i go 'phang 'gro la stsol mdzad pa'i / /
rgyal tshab dam pa'i zhabs la gus pas 'dud / /
sku gsum dkyil 'khor yongs su rdzogs gyur cing / /
gnas gsum shes bya'i mkha' la thogs med rgyu / /
theg gsum pad tshal kun nas rgyas pa'i gnyen / /
blo bzang bstan pa'i nyi ma de la 'dud / /
dri med rigs pa'i spyan gyis chos kun gzigs / /
dmigs med thugs rjes 'gro ba kun la snyoms / /
rnam dkar 'phrin las sa steng kun la khyab / /
rgyal tshab dam pa dar ma'i zhabs la 'dud / /
chos kyi rgyal po blo bzang grags pa yi / /
bstan 'dzin kun gyi gtsug rgyan dge 'dun grub / /
gang de'i sras kyi thu bor dbang bskur ba / /
kun mkhyen chos kyi rje la gus pas 'dud / /
gsung rab kun gyi de nyid 'byed pa la / /
rje btsun mkhyen pa'i gter dang mig gnyis pa / /
bslab gsum chos kyi rgyal mtshan 'dzin pa'i dpal / /
'phrin las bzang po'i zhabs la gus phyag 'tshal / /
shes rab pha rol phyin pa la / /
zhes sogs kyi skabs su sbyor ba 'god pa dang /
mtha' dpyad pa gnyis /
dang po ni /
slob dpon seng ge bzang pos gzhung lam 'bras bu sher phyin gsum la bstod phyag mdzad pa chos can /
dgos pa yod de /
rang nyid skyes bu dam pa'i spyod pa dang mthun pa dang /
bstan bcos rtsom pa'i bar chad zhi ba'i ched yin pa'i phyir /
slob dpon seng ge bzang pos 'grel ba rtsom pa'i dam bca' mdzad pa chos can /
dgos pa yod de /
rtsom pa mthar phyin par bya ba'i ched yin pa'i phyir /
gnyis pa mtha' dpyad pa la /
kha cig gis /
'grel ba don gsal 'di /
bstan bcos mngon rtogs rgyan yum gsum dang /
sbyar ba'i 'grel ba yin te /
'grel ba 'dir yang kun gyi rgyan du 'gyur bar ni /
zhes dang /
mkhyen gsum gyis 'phags bzhi'i mngon rtogs bsdus @# / /
tshul gyi skabs su yum gsum ka'i lung khungs su mdzad nas bshad pa'i phyir dang /
dgos 'grel gyi skabs su /
rgyal ba'i yum rnam pa gsum char las kyang /
brjod par bya ba nyid du bstan pa gang yin pa dang /
zhes dang /
sems bskyed kyi skabs su yang /
yum gsum gyi lung khungs su mdzad nas bshad pa'i phyir zer na /
'o na 'grel ba don gsal las /
go bar sla phyir tshig dang ni / /
ngag sogs sbyor bar ma byas bar / /
zhes 'grel ba don gsal mdo rgyan ma sbyar ba'i 'grel bar bshad pa mi 'thad par thal /
dam bca' 'thad pa'i phyir /
gzhan yang 'grel ba don gsal mngon rtogs rgyan dang mngon pa mdzod sbyar ba'i 'grel ba yin par thal /
'grel ba don gsal las /
'jig rten sna tshogs las las skyes / /
las ni sems pa dang des byas / /
zhes mdzod kyi lung khungs su mdzad nas bshad pa'i phyir /
khyab pa sgrigs /
gzhan yang /
mdo rgyan sbyar ba'i 'grel ba bcu gnyis /
ma sbyar ba'i 'grel ba dgu zhes mkhas pa rnams la grags pa de khas len mi rigs par thal /
'grel ba don gsal mdo rgyan sbyar ba'i 'grel ba yin pa'i phyir /
'gro la chags pas kun chags mdzad / /
ces sogs kyi skabs su /
sbyor ba dang /
mtha' dpyad pa gnyis /
dang po ni /
'phags pa thogs med chos can /
khyod kyis yum gyi mdo'i rnam bshad mdzad pa yin te /
khyod kyis yum gyi mdo'i rnam bshad de nyid rnam nges mdzad pa'i phyir /
de chos can /
khyod kyis yum gyi mdo'i rnam bshad mdzad rigs ste /
khyod rje btsun la yum gyi mdo'i tshig don mtha' dag rdzogs par gsan nas thugs su chud pa'i mkhas pa yin pa'i phyir /
gnyis pa la dgag bzhag spang gsum las /
dang po ni /
kha cig gis /
bstan bcos chen po'i rnam bshad mdzad /
ces pa'i skabs nas bstan pa'i bstan bcos de /
bstan bcos mngon rtogs rgyan la byed zer na /
'phags pa thogs med kyis mdzad pa'i bstan bcos de nyid rnam nges de /
mdo rgyan sbyar ba'i 'grel ba yin par thal /
dam bca' 'thad pa'i phyir /
'dod na /
de ma yin par thal /
'phags pa thogs med kyis mdo rgyan sbyar ba'i 'grel ba ma mdzad pa'i phyir /
ma grub na der thal /
sher 'byung blo gros kyi 'grel ba las /
'phags pa dang slob dpon dag gis mngon par rtogs pa dang sbyar ba la ma ltos par bshad pa'i phyir dang /
shes bya nang gi tshul la rten pa'i phyir /
zhes gsungs pa'i phyir /
byas pa la kho na re /
'phags pa thogs med kyis mdzad pa'i bstan bcos de nyid rnam nges de /
sems tsam pa'i bstan bcos yin par thal /
shes bya nang gi tshul la rten pa'i phyir /
zhes pa 'di sgra ji bzhin par khas len rigs @# / /
pa'i phyir /
'dod na 'phags pa thogs med sems tsam pa yin par thal /
'dod pa'i phyir /
zer na ma khyab ste /
'o na /
khyod rang la /
rje btsun byams pa sems tsam pa yin par thal /
des mdzad pa'i mdo sde rgyan de /
sems tsam pa'i bstan bcos yin pa'i phyir /
khyab pa khas /
ma grub na der thal /
de'i mtshan gzhi cig yod pa'i phyir /
'dod na /
rje btsun byams pa chos can /
sems tsam pa ma yin par thal /
dbu ma pa yin pa'i phyir /
gzhan yang /
bstan bcos mtha' dag 'di de ltar /
zhes pa'i skabs nas bstan pa'i bstan bcos de /
bstan bcos mngon rtogs rgyan la byed rigs par thal /
dam bca' 'thad pa'i phyir /
'dod na /
bstan bcos mtha' dag ces mang tshig smos pa la dgos pa med par thal /
'dod pa'i phyir /
gzhan yang /
yum rgyas 'bring bsdus gsum po de /
bstan bcos chen po'i rnam bshad mdzad ces pa'i skabs nas bstan pa'i bstan bcos ma yin par thal /
dam bca' 'thad pa'i phyir /
'dod na /
'grel bshad tshig gsal las /
nges pa'i tshig gi tshul gyis na bstan bcos de khyad par can rgyal ba'i yum rnams so / /
zhes gsungs pa mi 'thad par thal /
'dod pa'i phyir /
kha cig gis /
dngos kyi bdag rkyen rnam mkhyen la brten nas byung ba'i legs bshad gang zhig /
khyad chos bzhi dang ldan pa de /
sangs rgyas kyi dka'i mtshan nyid /
rtsom pa po rnam g.yengs med pa'i yid can gyi bka'i dgongs 'grel du brtsams pa'i ngag rnam dag gang zhig /
thar pa thob pa'i lam dang rjes su mthun pa de /
nang pa sangs rgyas pa'i bstan bcos rnam dag gi mtshan nyid zer na /
rnam mkhyen dang dus mnyam du byung ba'i sangs rgyas kyi bka' chos can /
mtshan nyid dang po'i zur dang po der thal /
mtshon bya de'i phyir /
ma grub na /
der thal /
de yod pa'i phyir /
rtsa bar 'dod na /
de de ma yin par thal /
de rnam mkhyen dang dus mnyam du grub pa'i phyir /
bka' chos can /
mtshan nyid gnyis pa'i zur dang po dre thal /
mtshon bya de'i phyir /
ma grub na /
der thal /
bstan bcos rnam dag yin pa'i phyir te /
bka' dang bstan bcos gnyis mi 'gal ba'i phyir /
rtags 'og tu sgrub /
rtsa bar 'dod na /
bka' de bka'i dgongs 'grel yin par thal /
'dod pa'i phyir /
yang kha cig gis /
khyad chos bzhi dang ldan pa'i sangs rgyas kyi gsung de /
sangs rgyas kyi bka'i mtshan nyid /
'chos skyobs kyi yon tan gnyis dang ldan pa'i ngag rnam dag de /
bstan bcos rnam dag gi mtshan nyid zer na /
nyan thos shA ri'i bu'i ngag tu gyur ba'i sangs rgyas kyi bka' chos can /
mtshan nyid dang po der thal /
mtshon bya de'i phyir /
ma grub na /
@# / /
der thal /
de yod pa'i phyir /
rtsa bar 'dod na /
de chos can /
sangs rgyas kyi ngag yin par thal /
'dod pa'i phyir /
'dod na /
de ma yin par thal /
sems can gyi ngag yin pa'i phyir /
gzhan yang /
gdul bya'i rgyud la sangs rgyas kyi gsung yod par thal /
sangs rgyas kyi bka' yin na /
sangs rgyas kyi gsung yin dgos pa'i phyir /
rtags khas /
'dod na /
de med par thal /
sangs rgyas kyi gsung sangs rgyas yin pa'i phyir te /
sangs rgyas kyi sku sangs rgyas kyi gsung yod par thal /
sangs rgyas kyi bka' yin na /
sangs rgyas kyi gsungs yin dgos pa'i phyir /
rtags khas /
'dod na /
de med par thal /
sangs rgyas kyi gsungs sangs rgyas yin pa'i phyir te /
sangs rgyas kyi sku sangs rgyas yin pa'i phyir /
gzhan yang /
de chos can /
gsung dbyangs yan lag drug cu'i yon tan dang ldan par thal /
sangs rgyas kyi gsung yin pa'i phyir /
khyab ste /
mdo sde rgyan las /
bde gshags gsung ni mtha' yas pa /
yan lag drug cu bsam mi khyab /
ces gsungs pa'i phyir /
byas pa la kho na re /
de chos can /
sangs rgyas kyi gsung yin par thal /
sangs rgyas kyi gsung rab yin pa'i phyir /
zer na /
ma khayb /
ma grub na /
der thal /
chos can de'i phyir /
'o na /
sems chen po yin na /
sems yin dgos par thal /
sangs rgyas kyi gsung rab yin na /
sangs rgyas kyi gsung yin dgos pa'i phyir /
rtags khas /
'dod na /
sangs rgyas 'phags kyi rgyud kyi snying rje chen po chos can /
der thal /
de'i phyir /
yang kha cig gis /
sangs rgyas kyi gsung yin na /
sangs rgyas kyi ngag yin dgos par thal /
gdul bya'i rgyud la sangs rgyas kyi gsung med pa'i phyir /
'dod byas pa la /
sangs rgyas kyi sku yin na /
sangs rgyas kyi lus yin dgos par thal /
'dod pa'i phyir /
zer na /
ma khyab /
'dod na /
ye shes chos skus gshag go /
mngon mtho'i go 'phang yod par tshad mas nges pa'i phyi rol pas brtsams pa'i mngon mtho'i go 'phang yod par ston pa'i bstan bcos chos can /
mtshan nyid gnyis pa der thal /
mtshon bya de'i phyir /
ma grub na /
der thal /
mngon mtho'i go 'phang yod par tshad mas grub pa'i phyi rol bas mngon mtho'i go 'phang yod par dam bcas pa'i dam bca' de /
dam bca' yang dag yin pa'i phyir /
ma grub na de chos can /
khyod dam bca' yang dag yin par thal /
khyod rang gi zhen don rang smra ba po'i tshad mas grub pa'i dam bca' yin pa'i phyir te /
chos can de'i phyir /
rtsa bar 'dod na /
de chos can /
khyod 'chos skyobs kyi yon tan gnyis dang ldan pa'i bstan bcos rnamj dag ma yin par thal /
khyod phyi rol ba'i bstan bcos yin pa'i phyir /
khyab ste /
rnam bshad rigs pa las /
'chos skyobs yon tan phyir na bstan bcos de /
gnyis po 'di dag gzhan gyi lugs la med /
ces gsungs pa'i phyir /
gzhan yang /
kho na re /
gdul bya'i rgyud kyi nyon mongs spong phyir du /
bston pas gsungs pa'i gsung rab mthar thug de /
sangs rgyas kyi bka'i mtshan nyid /
bka' gang yang rung pa'i dgongs 'grel du gdul bya'i rang stobs kyis brtsams pa'i ngag rnam dag de /
nang pa @# / /
sangs rgyas pa'i bstan bcos rnam dag gi mtshan nyid zer na /
sangs rgyas kyi bka'i ched du bya ba'i gdul bya yin na /
nyon mongs spang dgos kyi gang zag yin dgos par thal /
dam bca' dang po de 'thad pa'i phyir /
'dod na /
sangs rgyas kyi bka'i ched du bya ba'i gdul bya 'gyur ba'i nyan thos dgra bcom pa chos can /
der thal /
de'i phyir /
ma grub na /
de der thal /
de yod pa'i phyir /
'dod na /
de chos can /
nyon mongs spang dgos kyi gang zag ma yin par thal /
de spangs zin pa'i gang zag yin pa'i phyir /
ma grub na de chos can nyon mongs spangs zin pa'i gang zag yin par thal /
dgra bcom pa yin pa'i phyir /
bstan bcos mngon rtogs rgyan chos can /
mtshan nyid gnyis pa der thal /
mtshon bya de'i phyir /
rtags khas /
'dod na /
rje btsun byams pa gdul bya yin par thal /
'dod pa'i phyir /
gzhan yang /
bstan bcos rnam dag yin na /
rtsom ba po gdul byas brtsams pa'i bstan bcos yin dgos par thal /
mtshan nyid gnyis pa de 'thad pa'i phyir /
'dod na /
gdul byas brtsams pa'i bstan bcos yin na /
bstan bcos yin dgos par thal /
bdag med yin pa'i phyir /
'dod na /
rje btsun byams pa de bstan bcos yin par thal /
bstan bcos mngon rtogs rgyan rtsom pa po de gdul byas brtsams pa'i bstan bcos yin pa'i phyir /
ma khyab na /
bstan bcos mngon rtogs rgyan rtsom pa po chos can /
bstan bcos yin par thal /
gdul byas brtsams pa'i bstan bcos yin pa'i phyir /
khyab pa khas /
ma grub na /
bstan bcos mngon rtogs rgyan chos can /
rtsom pa po gdul byas brtsams pa'i bstan bcos yin par thal /
bstan bcos rnam dag yin pa'i phyir /
'khor gsum /
kha cig gis /
bka' dang bstan bcos 'gal zer na /
bka' dang bka'i dgongs 'grel 'gal bar thal /
dam bca' 'thad pa'i phyir /
'dod na /
mdo sde dgongs 'grel chos can /
bka' ma yin par thal /
bka'i dgongs 'grel yin pa'i phyir /
rtags sla /
gzhan yang /
bka' gsung ba po dang bstan bcos rtsom pa po 'gal bar thal /
bka' dang bstan bcos 'gal ba'i phyir /
'dod na /
nyan thos shVa ri'i bu chos can /
bka' gsung ba po ma yin par thal /
bstan bcos rtsom pa po yin pa'i phyir /
rtags sla /
'dod na /
de bka' gsung ba po yin par thal /
des gsungs pa'i bka' yod pa'i phyir /
ma grub na /
der thal /
byin gyis brlabs pa'i bka' yod pa'i phyir /
gzhan yang /
bka' dang bstan bcos gnyis mi 'gal bar thal /
sangs rgyas kyi bka' bstan bcos yin pa'i phyir /
ma grub na /
der thal /
de sgrub pa lhur len pa'i @# / /
bstan bcos yin pa'i phyir /
ma grub na /
der thal /
gtan la dbab pa bsdu ba las /
de la sgrub pa lhur len pa'i bstan bcos ni sangs rgyas kyi bka' nyid do /
ces gsungs pa'i phyir /
gzhan yang /
bstan bcos mngon rtogs rgyan chos can /
bka' ma yin par thal /
bstan bcos yin pa'i phyir /
ma grub na sla /
'dod na /
de bka' yin par thal /
rje btsun byams pa sangs rgyas yin pa'i phyir /
rtags 'og tu sgrub /
de la kha cig /
bka' dang bstan bcos 'gal bar thal /
rje btsun gyis bka' dang bstan bcos gnyis ngos 'dzin so sor mdzad pa'i phyir /
zer na /
ma khyab ste /
'o na /
rnam mkhyen dang lam shes 'gal bar thal /
rje btsun gyis de gnyis nges 'dzin so sor mdzad pa'i phyir /
khyab pa khas /
rtags grub ste /
rnam kun mkhyen nyid lam shes nyid /
ces gsungs pa'i phyir /
kha cig /
bstan bcos mngon rtogs rgyan gyi ched du bya ba'i gdul bya'i rgyud la bstan bcos mngon rtogs rgyan yod zer ba dang /
bka' dang bstan bcos 'gal zer ba /
khas blangs nang 'gal te /
sangs rgyas 'phags pa'i rgyud la bstan bcos mngon rtogs rgyan yod par thal /
dam bca' 'thad pa'i phyir /
'dod na /
de'i rgyud kyi bstan bcos mngon rtogs rgyan chos can /
bstan bcos ma yin par thal /
bka' yin pa'i phyir /
khyab pa khas /
ma grub na /
de chos can /
der thal /
sangs rgyas rang rgyud kyis bsdus pa'i ngag rnam dag yin pa'i phyir /
'dod na sla /
gzhan yang /
bstan bcos mngon rtogs rgyan gyi ched du bya ba'i gdul bya'i rgyud la bstan bcos mngon rtogs rgyan med par thal /
bstan bcos mngon rtogs rgyan yin na /
rje btsun byams pa rang rgyud kyis bsdus pas khyab pa'i phyir /
byas pa la kho na re /
bstan bcos mngon rtogs rgyan gyi ched du bya ba'i gdul bya'i rgyud la bstan bcos mngon rtogs rgyan yod par thal /
des bstan bcos mngon rtogs rgyan la ngag 'don byed pa yod pa'i phyir /
zer na /
ma khyab /
ma grub na /
nges bstan bcos mngon rtogs rgyan la thos bsam byas pa la dgos pa med par thal /
rtags de'i phyir /
rtags de'i phyir /
gzhan yang /
bstan bcos mngon rtogs rgyan gyi ched du bya ba'i gdul bya'i rgyud la bstan bcos mngon rtogs rgyan yod par thal /
slob dpon seng ge bzang po'i rgyud kyis bsdus pa'i bstan bcos mngon rtogs rgyan yod pa'i phyir /
ma grub na /
der thal /
de'i rgyud kyis bsdus pa'i sems bskyed pa ni gzhan don phyir zhes pa'i gzhung tshig yod pa'i phyir /
zer na /
'dir ma khyab /
rtags grub ste /
'grel ba don gsal la sho lo ka @# / /
stong phrag phyed dang gnyis yod pa'i phyir /
yang kho na re /
slob dpon seng ge bzang po'i rgyud kyis bsdus pa'i bstan bcos mngon rtogs rgyan gyi gzhung tshig yod par thal /
de'i rgyud kyis bsdus pa'i sems bskyed pa ni gzhan don phyir /
zhes pa'i gzhung tshig de bstan bcos mngon rtogs rgyan gyi gzhung tshig yin pa'i phyir te /
de sems bskyed pa ni gzhan don phyir /
zhes pa'i gzhung tshig yin pa'i phyir te /
de yod pa'i phyir /
zer na /
ma khyab /
'grel ba don gsal gyi nang tshan du gyur ba'i sems bskyed pa ni gzhan don phyir zhes pa de /
bstan bcos mngon rtogs rgyan gyi gzhung tshig yin par thal /
slob dpon seng ge bzang po'i rgyud la mngon rtogs rgyan gyi gzhung tshig yod pa'i phyir /
rtags khas /
'dod na /
de'i nang tshan du gyur pa'i sems skyed pa ni gzhan don phyir /
zhes pa'i gzhung tshig chos can /
khyod bstan bcos mngon rtogs rgyan gyi gzhung tshig ma yin par thal /
khyod 'grel ba don gsal gyi gzhung tshig yin pa'i phyir /
rtags sgrub zin /
gzhan yang /
'grel ba don gsal gyi gzhung tshig du gyur pa'i rab 'byor byang chub sems dpa' rnams kyi nyan thos kyi lam gang yin pa zhes sogs kyi gzhung tshig de yum par ma'i mdo tshig yin par thal /
'grel ba don gsal gyi gzhung tshig du gyur ba'i sems bskyed pa ni gzhan don phyir zhes pa'i gzhung tshig de /
mngon rtogs rgyan gyi gzhung tshig yin pa'i phyir /
rtags khas /
'dod na /
de sangs rgyas kyi bka' yin par thal /
'dod pa'i phyir /
'dod na /
de ma yin par thal /
'grel ba don gsal gyi gzhung tshig yin pa'i phyir /
rtags sgrub zin gzhan yang /
'grel ba don gsal gyi nang tshan du gyur ba'i 'jig rten sna tshogs las las skyes zhes pa'i gzhung tshig de /
mngon pa mdzod kyi gzhung tshig yin par thal /
'grel ba don gsal gyi nang tshan du gyur ba'i sems bskyed pa ni gzhan don phyir zhes pa'i gzhung tshig de /
bstan bcos mngon rtogs rgyan gyi gzhung tshig yin pa'i phyir /
rtags khas /
'dod na /
de dngos smra ba'i gzhung yin par thal /
'dod pa'i phyir /
'dod na sla /
kha cig /
bstan bcos yin na /
bstan bcos rnam dag yin pa'i khyab /
zer na /
bstan bcos yin na /
bstan bcos kyi sgra bshad dang ldan pas khyab par thal /
'dod pa'i phyir /
'dod na /
grub mtha' yin na /
grub mtha'i sgra bshad dang ldan pas khyab par thal /
'dod pa'i phyir /
'dod na /
phyi rol ba'i grub mtha' chos can /
der thal /
de'i phyir /
ma grub na /
der thal /
phyi rol ba'i grub mtha' yod pa'i phyir /
rtsa bar 'dod na /
phyi rol ba'i grub mtha' chos can /
grub mtha'i sgra bshad @# / /
dang mi ldan par thal /
grub mtha' ltar snang yin pa'i phyir /
gzhan yang /
sangs rgyas yin na /
sangs rgyas kyi sgra bshad dang ldan pas khyab par thal /
bstan bcos la de'i phyir /
'dod na /
ngo bo nyid sku chos can /
der thal /
de'i phyir /
'dod mi nus te /
rtag pa yin pa'i phyir /
gnyis pa rang lugs bzhag pa la /
bshad bya bka'i rnam gzhag bshad pa /
'chad byed bstan bcos kyi rnam gzhag bshad pa /
bka' dang bstan bcos kyi byed las bshad pa / /
bka' dang bstan bcos 'gal mi 'gal dpyad pa /
bstan bcos chen po'i rnam bshad mdzad ces pa'i skabs nas bstan pa'i bstan bcos ngos bzung ba dang lnga /
dang po ni /
bka' la /
mtshan nyid /
dbye ba /
sgra bshad pa dang gsum /
dang po ni /
khyad chos bzhi dang ldan pa'i sangs rgyas kyi gsung rab de /
sangs rgyas kyis bka'i mtshan nyid yin /
khyad chos bzhi ni /
brjod bya mtho ris dang thar ba sogs kyi don dang ldan pa /
brjod byed tshig skyon mtha' dang bral ba /
byed las khams gsum gyi nyon mongs spong pa /
dgos pa nyon mongs dang sdug bsngal zhi ba'i phan yon ston pa rnams yin te /
de skad du yang /
rgyud bla ma las /
gang zhig don ldan chos dang nyer 'grel zhing / /
khams gsum kun nas nyon mongs spongs byed gsungs / /
zhi ba'i phan yon ston par mdzad pa gang / /
de ni drang srong gsung yin ldog pa gzhan / /
zhes gsungs pa'i phyir /
gnyis pa la /
ngo bo'i sgo nas dbye ba /
brjod bya'i sgo nas dbye ba gnyis /
dang po ni /
zhal nas gsungs pa'i bka' /
rjes su gnang ba'i bka' /
byin gyis rlabs pa'i bka' dang gsum /
gnyis pa la /
bka' dang po /
gnyis pa /
gsum pa dang gsum /
gsum pa ni /
bka' brgyad stong ba chos can /
khyod la bka' zhes brjod pa'i rgyu mtshan yod de / /
legs par gsungs pa'i don gyis bka' zhes brjod pa'i phyir /
gnyis pa bstan bcos la /
mtshan nyid /
dbye ba /
sgra bshad pa dang gsum /
dang po ni /
'chos skyobs kyi yon tan gnyis dang ldan pa'i rigs su gnas pa'i ngag rnam dag de /
nang ba sangs rgyas ba'i bstan bcos rnam dag gi mtshan nyid /
gnyis pa dbye ba la /
bka' spyi'i dgongs 'grel gyi bstan bcos dang / /
bka' so so'i dgongs 'grel gyi bstan bcos gnyis /
dang po la /
brjod bya rnam par dag byed kyi bstan bcos dang /
brjod byed rnam par dag byed kyi bstan bcos gnyis /
dang po ni /
tshad ma sde bdun mdo dang bcas pa lta bu /
gnyis pa ni /
sgra snyan ngag ming gi mngon brjod la sogs pa ston pa'i nang ba sangs rgyas pa'i bstan bcos rnams la byed /
gnyis pa la /
bka' @# / /
dang po'i dgongs 'grel gyi bstan bcos dang /
bka' gnyis pa'i dgongs 'grel gyi bstan bcos dang /
bka' gsum pa'i dgongs 'grel gyi bstan bcos dang gsum /
dang po ni /
mngon pa sde bdun /
bye brag bshad mdzod chen po /
mngon pa mdzod rtsa 'grel dang bcas pa lta bu la byed /
gnyis pa la /
bka' gnyis pa'i dngos bstan stong nyid kyi rim pa gtan la 'bebs pa'i bstan bcos dang /
de'i sbas don mngon rtogs kyi rim pa gtan la 'bebs pa'i bstan bcos dang gnyis /
dang po ni /
dbu ma rigs tshogs drug lta bu /
gnyis pa ni /
mngon rtogs rgyan lta bu la byed /
gsum pa ni /
byams chos phyi ma gsum /
'phags pa thog med kyis mdzad pa'i bstan bcos sa sde lnga /
sdom rnam pa gnyis /
slob dpon dbyig gnyen gyis mdzad pa'i pra ka ra na sde brgyad lta bu la byed /
byed las kyi sgo nas dbye na /
'thor ba bsdud pa'i bstan bcos /
'khrugs pa go rim su sdebs pa'i bstan bcos /
zab mo rnam par 'byed pa'i bstan bcos dang gsum yod /
dang po ni /
mdo rtsa ba lta bu /
gnyis pa ni /
mdo sde rgyan lta bu /
gsum pa ni /
rgyud bla ma lta bu la byed /
mchog dman gyi sgo nas dbye na /
yang dag gsum /
ltar snang grub ste /
rnam bshad rigs pa las /
don med don log don dang ldan /
ngan g.yong rtse bral sdug bsngal spong / /
thos rtsod sgrub pa lhur len pa / /
bstan bcos drug bral gsum du 'dod / /
ces gsungs pa'i phyir / /
gsum pa ni /
bstan bcos mngon rtogs rgyan chos can /
khyod la bstan bcos zhes brjod pa'i rgyu mtshan yod de /
slob ma rnams kyi sems rgyud nyon mongs pa'i dgra las 'chos shing /
slob ma rnams ngan 'gro las sgrol sgrol pa'i chos skyobs kyi yob tan gnyis dang ldan pas na /
bcos zhes brjod pa'i phyir / /
gsum pa bka' bstan bcos kyi byed las bshad pa la /
bka' dang bstan bcos byed las khyad par can dang ldan pa yin te /
bka' dang bstan bcos kyi byed las la brten nas lha dang mi'i 'jig rten du /
sangs rgyas kyi bstan pa dar bar byed cing /
skye dgu rnams la phan bde ma lus pa 'byung bar byed pa'i phyir /
de skad du'ang /
lha'i bus zhus pa'i mdo las /
chos rnams thams cad bka' dang bstan bcos gnyis su 'du /
legs par gsung dang de yi dgongs 'grel ba /
de yin dbang gis shVa kya'i bstan pa ni / /
'jig rten khams 'dir yun ring gnas par 'gyur / /
zhes gsungs pa'i phyir / /
bzhi pa ni /
bka' dang bstan bcos mi 'gal te /
sangs rgyas kyi bka' de bsnga @# / /
bcos yin pa'i phyir /
lnga ba ni /
bstan bcos chen po'i rnam bshad mdzad /
ces pa'i skabs nas bstan pa'i bstan bcos de /
yum rgyas 'bring bsdus gsum la byed /
rigs te /
tshig gsal las /
nges pa'i tshig gi tshul gyis na /
bstan bcos de khyad par can rgyal ba'i yum rnams so / /
zhes gsungs pa khas len rigs pa'i phyir /
gsum pa rtsod pa slong ba la kha cig /
sems bskyed pa ni gzhan don phyir /
yang dag rdzogs pa'i byang chub 'dod /
ces pa'i gzhung tshig chos can /
nang pa sangs rgyas pa'i bstan bcos rnam dag yin par thal /
chos skyobs kyi yon tan gnyis dang ldan pa'i rigs su gnas pa'i ngag rnam dag yin pa'i phyir /
rtags sla /
'dod na /
bstan bcos rnam dag yin par thal /
'dod pa'i phyir /
'dod na /
de bstan bcos mngon rtogs rgyan yin par thal /
'dod pa'i phyir /
zer na /
ma khyab ste /
'o na /
nyan thos kyi sa la slob par 'dod pas kyang /
shes rab kyi pha rol tu phyin pa la bslab par bya'o / /
zhes pa'i mdo tshig de /
bka' brgyad stong ba yin par thal /
sems bskyed pa ni gzhan don phyir /
yang dag rdzogs pa'i byang chub 'dod /
ces pa'i gzhung tshig de /
bstan bcos mngon rtogs rgyan yin pa'i phyir /
rtags khyab khas /
'dod na sla /
gzhan yang /
sangs rgyas kyis byin gyis brlabs pa'i ljon shing rlung gis bskul ba la brten nas byung ba'i 'dus byas mi rtag par ston pa'i sgra chos can /
mtshan nyid der thal /
mtshon bya de'i phyir /
ma grub na /
de chos can /
bstan bcos yin par thal /
bka' yin pa'i phyir /
khyab pa khas /
ma grub na /
der thal /
byin gyis brlabs pa'i bka' yin pa'i phyir /
rtags sla /
'dod na /
de chos can /
ngag rnam dag yin par thal /
'dod pa'i phyir /
'dod na /
rang rgyu skyes bus byed pa lce rkan la brten nas byung bar thal /
'dod pa'i phyir /
zer na /
ma khyab /
'dod na /
de ma yin par thal /
chos can de'i phyir /
yang kha cig /
'phags pa thogs med kyis mdzad pa'i bstan bcos de nyid rnam nges de /
yum rgyas 'bring bsdus gsum gyi 'grel pa yin par thal /
bstan bcos chen po'i rnam bshad mdzad ces pa'i skabs nas bstan pa'i bstan bcos de /
yum rgyas 'bring bsdus gsum la byed rigs pa'i phyir /
'dod byas pa la /
slob dpon dbyig gnyen gyis mdzad pa'i nyi khri gzhung 'grel de /
yum rgyas 'bring bsdus gsum gyi 'grel pa yin par thal /
'phags pa thogs med kyis mdzad pa'i bstan bcos de nyid rnam nges de /
yum @# / /
rgyas 'bring bsdus gsum gyi 'grel pa yin pa'i phyir /
zer na /
ma khyab /
'dod mi nus te /
de nyi khri kho na'i 'grel pa yin pa'i phyir /
'phags pa byams pa rang nyid dam pa'i spyod spyod pa dang mthun pa /
zhes sogs kyi skabs su /
sbyor ba dang /
mtha' dpyad pa gnyis /
dang po ni /
rje btsun gyis yum la bstod phyag mdzad pa chos can /
dgos pa yod de /
rang nyid skyes bu dam pa'i spyod pa dang mthun pa dang /
gdul bya gzhan dag yum la dang ba bskyed pa sogs kyi dgos pa yod pa'i phyir /
gnyis pa mtha' dpyad pa la /
rnam bshad snying po rgyan las /
rje btsun la rang don don gnyer med par 'dod pa sogs ni theg pa chen po'i gzhung la ngal bzhib du ma byas pa yin te /
rje btsun mngon par rdzogs par sangs rgyas pa'i dbang du byed na thun mong dang thun mong ma yin pa'i skabs ma phye ba yin la /
zhes sogs kyi don la /
kha cig 'di'i skabs kyi thun mong ba phar theg pa dang /
thun mong ma yin pa sdags bla med kyi theg pa la byed de /
phar phyin theg pa'i lugs la rje btsun byang sems dang /
sngags blo med kyi lugs la rje btsun sangs rgyas rgya yin pa'i phyir /
zer na /
skabs 'dir phar phyir theg pa las mchog tu gyur pa'i sdags bla med kyi theg pa yod par thal /
'di'i skabs kyi thun mong ba phar phyin theg pa dang thun mong ma yin pa sngags bla med kyi theg pa la byed rigs pa'i phyir /
rtags khas /
'dod na /
skabs 'dir tshe gcig lus gcig la sangs rgyas pa'i lam ma zhugs kyi gang zag yod par thal /
'dod pa'i phyir /
'dod na /
de med par thal /
skabs 'dir sangs rgya pa la bskal ba grangs med gsum du tshogs bsags dgos pa'i phyir te /
mdzod las /
de grangs med gsum la sangs rgyas /
zhes gsungs pa'i phyir /
gzhan yang /
rje btsun byams pa de skye ba gcig thogs kyi byang chub sems dpa' yin par thal /
de byang sems yin pa'i phyir /
ma grub na /
der thal /
de phar phyin theg pa'i lugs la byang sems yin pa'i phyir /
rtags khas /
rtsa bar 'dod na /
de chos can /
khyod rang gi lus rten 'di bor nas 'og min du srid pa mtha' ma'i byang sems su skye ba len dgos kyi gang zag yin par thal /
'dod pa'i phyir /
'dod na /
de chos can /
khyod ma 'ongs pa na 'dzam pu'i gling du 'pho ba na /
dga' ldan nas 'dzam bu'i gling du 'pho ba ma yin par thal /
'dod pa'i phyir /
'dod na /
rgyud bla ma las /
dga' ldan gnas nas 'pho ba dang /
zhes gsungs pa mi 'thad par thal /
'dod pa'i phyir /
gzhan yang /
de ma 'ongs pa na 'dzam bu'i gling du byon pa'i tshe /
srid pa tha ma'i byang sems yin @# / /
par thal /
de skye ba gcig thog gi byang sems yin pa'i phyir /
rtags khas /
'dod na /
de ma 'ongs pa na 'dzam bu'i gling du byon pa'i tshe /
'dod pa'i rten la gsar du sangs rgyas bar nges pa'i gang zag yin par thal /
'dod pa'i phyir /
'dod na /
'dod pa'i rten la gsar du sangs rgyas pa'i gang zag yod par thal /
'dod pa'i phyir /
'dod na /
'dod pa'i rten can gyi longs sku yod par thal /
'dod pa'i phyir /
'dod na /
de med par thal /
longs sku yin na /
nges pa lnga ldan gyi gzugs sku mthar thug yin dgos pa'i phyir /
rtags 'bud /
gzhan yang /
rje btsun byams pa sang rgyas yin par thal /
lha'i bu dam pa tog dkar po sangs rgyas yin pa'i phyir /
ma grub na /
der thal /
de chos sku mngon du byas pa'i gang zag yin pa'i phyir /
rtags der thal /
rgyud bla ma las /
chos kyi sku las ma g.yos bar /
sprul pa'i rang bzhin sna tshogs kyis /
skye ba mngon par skye ba dang /
zhes sogs gsungs pa'i phyir /
gzhan yang rje btsun byams pa sang rgyas yin par thal /
skye ba mngon par skye ba'i mdzad pa la gnas pa'i gang zag de sangs rgyas yin pa'i phyir /
der thal /
skye ba mngon par skye ba'i mdzad pa de sangs rgyas kyi mdzad pa yin pa'i phyir te /
de mchog gi sprul sku'i mdzad pa yin pa'i phyir te /
mdzad pa bcu gnyis po thams cad de yin pa'i phyir te /
mngon pa kun btus kyi dar Ti ka las /
'di rnams gang zag gang yang rung ba'i dbang du byas pa ma yin gyi /
mchog gi sprul sku kho na'i dbang du byas pa'o /
zhes gsungs pa'i phyir /
byas pa la kho na re /
skye ba mngon par skye ba'i mdzad pa la gnas pa'i gang zag de /
mchog gi sprul sku yin par thal /
de'i mdzad pa de mchog gi sprul sku'i mdzad pa yin pa'i phyir /
zer na /
ma khyab /
gzhan yang /
rje btsun byams pa sangs rgyas yin par thal /
de'i rgyud la mchod brjod kyi skabs nas bstan pa'i lam gyis rim pa rdzogs par 'khrungs pa'i phyir te /
rnam bshad snying po rgyan las /
de dag gi lam gyi rim pa rje btsun gyi thugs rgyud la 'khrungs pa'i rjes 'gro dngos su bstan nas ldog pa shugs la 'phen par byed pa yin no / /
zhes gsungs pa'i phyir /
gzhan yang /
rje btsun byams pa sangs rgyas yin par thal /
de ma 'ongs pa'i sangs rgyas yin pa'i phyir /
ma grub na /
der thal /
ston pa shA kya thub pa de /
da ltar ba'i sangs rgyas yin pa'i phyir /
byas pa la kho na re /
rje btsun byams pa mchog gi sprul sku yin par thal /
de ma 'ongs pa'i mchog gi sprul sku yin pa'i phyir /
ma grub na /
@# / /
der thal /
ston pa shA kya thub pa de da ltar ba'i mchog gi sprul sku yin pa'i phyir /
khyab pa 'grig zer na /
mi mtshungs /
rtsa bar 'dod na /
de chos can /
mchog gi sprul sku ma yin par thal /
skye ba sprul sku yin pa'i phyir /
gzhan yang /
rje btsun byams pa mchog gi sprul sku yin par thal /
de ma 'ongs pa'i mchog gi sprul sku yin pa'i phyir te /
ma 'ongs pa'i mchog gi sprul sku yod pa'i phyir na ma khyab /
ma grub na /
der thal /
sangs rgyas byams pa ma 'ongs pa'i mchog gi sprul sku yin pa'i phyir byas pa la kho na re /
sangs rgyas byams pa mchog gi sprul sku yin par thal /
de ma 'ongs pa'i mchog gi sprul sku yin pa'i phyir /
rtags khas /
'dod na /
rje btsun byams pa mchog gi sprul sku yin par thal /
sangs rgyas byams pa mchog gi sprul sku gang zhig /
rje btsun byams pa sangs rgyas byams pa yin pa'i phyir /
zer na /
phyi ma ma grub ste /
'o na /
sangs rgyas dang byams pa'i gzhi mthun yin na /
sangs rgyas byams pa yin dgos par thal /
rje btsun byams pa sangs rgyas yin na /
rje btsun byams pa sangs rgyas byams pa yin dgos pa'i phyir /
rtags khas /
'dod na /
sangs rgyas 'phags pa'i rgyud kyi byams pa chen po chos can /
der thal /
de'i phyir /
ma grub na /
der thal /
sangs rgyas gang zhig /
byams pa yin pa'i phyir /
rtags gnyis sla /
rtsa bar 'dod na /
de chos can /
sangs rgyas byams pa ma yin par thal /
sems byung yin pa'i phyir /
kho na re /
rje btsun byams pa de ma 'ongs pa dang sangs rgyas kyi gzhi mthun yin pas /
ma 'ongs pa'i sangs rgyas yin pa'am /
ma 'ongs pa na sangs rgyas 'gyur yin pas /
ma 'ongs pa'i sangs rgyas yin pa gang rung yin par thal /
rje btsun byams pa ma 'ongs pa'i sangs rgyas yin pa'i phyir /
rtags khas /
'dod na /
de chos can /
de gang rung ma yin par thal /
ma 'ongs pa yang ma yin /
ma 'ongs pa na sangs rgya 'gyur yang ma yin pa'i phyir /
rtags gnyis sla /
zer na /
rtsa bar ma khyab po /
yang kho na re /
khyi rgan rgya po chos can /
sangs rgyas yin par thal /
ma 'ongs pa'i sangs rgyas yin pa'i phyir /
khyab pa khas /
ma grub na der thal /
ma 'ongs pa na sangs rgyas yin pa'i phyir /
zer na /
'dir ma khyab /
ma grub na /
der thal /
mthar thug pa na sangs rgyas yin pa'i phyir te /
sems can yin pa'i phyir /
rtsa bar 'dod na sla /
gzhan yang /
rje btsun byams pa sangs rgyas yin par thal /
'grel ba don gsal las /
sangs rgyas dbang gis rnyed pa ni /
mkhas pa rnams kyi dbye bas rigs /
zhes @# / /
dang /
bcom ldan 'das 'phags pa ma rgyal ba las rgyal bas yang /
zhes gsungs pa'i phyir /
gzhan yang /
rje btsun byams pa sangs rgyas yin par thal /
'dir Tri ka las gdul bya thun mong ba 'ga' zhig rjes su bzung ba'i phyir du /
de ltar gsungs kyi /
nges pa'i don du ni ma yin te /
bcom ldan 'das byams pa nyid chos kyi skur mngon par rdzogs par sangs rgyas zin to / /
zhes gsungs pa'i phyir /
kho na re /
rje btsun byams pa chos can /
khyod kyi rgyud la rang don don gnyer gyi blo med par thal /
khyod sangs rgyas yin pa'i phyir /
rtags khas /
'dod na /
rnam bshad snying po rgyan las /
rje btsun la rang don don gnyer med par 'dod pa sogs ni /
theg pa chen po'i gzhung la ngal ba zhib tu ma byas pa yin te /
zhes gsungs pa mi 'thad par thal /
'dod pa'i phyir /
rtags khas /
gzhan yang /
ston pa shA kya thub pa chos can /
der thal /
de'i phyir /
khyab pa khas /
'dod na khyod rang don mthar phyin pa'i gang zag yin na /
khyod kyi rgyud la rang don don gnyer gyi blo med pas khyab par thal /
'dod pa'i phyir /
rtags khas /
'dod na /
khyod gzhan don mthar phyin pa'i gang zag yin na /
khyod kyi rgyud la gzhan don don gnyer gyi blo med pas khyab par thal /
'dod pa'i phyir /
rtags khas /
'dod na /
sangs rgyas 'phags pa chos can /
der thal /
de'i phyir /
khyab pa khas /
ma grub na der thal /
khyod don gnyis mthar phyin pa'i gang zag yin pa'i phyir te /
sangs rgyas 'phags pa yin pa'i phyir /
rtsa bar 'dod na /
de chos can /
de yod par thal /
khyod sangs rgyas 'phags pa yin pa'i phyir /
gzhan yang /
ston pa shA kya thub pa chos can /
khyod kyi rgyud la rang don don gnyer gyi blo yod par thal /
khyod kyi rgyud la rang don chos sku don gnyer gyi blo yod pa'i phyir /
der thal /
khyod kyi rgyud la rdzogs byang don gnyer gyi blo yod pa'i phyir /
der thal /
khyod kyi rgyud la /
gzhan don du rdzogs pa'i byang chub don gnyer gyi blo yod pa'i phyir /
der thal /
khyod kyi rgyud la gzhan don du rdzogs pa'i byang chub thob 'dod kyi blo yod pa'i phyir /
ma grub na /
gzhan don du rdzogs pa'i byang chub thob zin pa'i gang zag yin na /
khyod kyi rgyud la gzhan don du rdzogs pa'i byang chub thob 'dod kyi blo med dgos par thal /
ston pa shA kya thub pa'i rgyud la gzhan don du rdzogs pa'i byang chub thob 'dod kyi blo med pa'i phyir /
rtags khas /
'dod na /
khyod nyon mongs spangs zin pa'i gang zag yin na /
khyod kyi rgyud la nyon mongs spong 'dod kyi blo med pas khyab par thal /
'dod pa'i phyir /
'dod na /
ston @# / /
pa sha' kya thub pa chos can /
khyod kyi rgyud la nyon mongs spongs 'dod kyi blo med par thal /
khyod nyon mongs spangs zin pa'i gang zag yin pa'i phyir /
khyab pa sgrigs /
rtags khas /
gzhan yang /
ston pa sha'+k+ya thub pa chos can /
khyod kyi rgyud la gzhan don du rdzogs pa'i byang chub thob 'dod kyi blo yod par thal /
khyod kyi rgyud la theg chen sems bskyed yod pa'i phyir /
khyab ste /
theg chen sems bskyed yin na /
rang gi grogs su gyur ba'i gzhan don du rdzogs pa'i byang chub la dmigs pa'i 'dun pa dang mtshungs ldan rnam pa lnga mtshungs yin dgos pa'i phyir te /
'grel ba don gsal las /
rnam pa gcig tu na smon lam ni don du gnyer ba ste yang dag par rdzogs pa'i byang chub 'dod pa nyid yin la /
zhes gsungs pa'i phyir /
byas pa la kho na re /
gtso bor rang don chos sku don gnyer gyi blo rgyud la ldan pa'i gang zag yin na /
gtso bor rang don don gnyer gyi blo rgyud la ldan pa'i gang zag yin pas khyab par thal /
rang don chos sku don gnyer gyi blo rgyud ldan gyi gang zag yin na /
rang don don gnyer gyi blo rgyud ldan gyi gang zag yin dgogs pa'i phyir /
rtags khas /
'dod na /
sangs rgyas 'phags pa chos can /
der thal /
de'i phyir /
ma grub na /
der thal /
gtso bor mi gnas pa'i myang 'das don gnyer gyi blo rgyud ldan gyi gang zag yin pa'i phyir de /
chos can de'i phyir /
'dod na sla /
zer na /
rtsa bar ma khyab ste /
gtso bor theg chen gyi thar ba don gnyer gyi blo rgyud la ldan pa'i gang zag yin na /
gtso bor thar ba don gnyer gyi blo rgyud ldan gyi gang zag yin dgos par thal /
theg chen gyi thar ba don gnyer gyi blo rgyud ldan gyi gang zag yin na /
thar ba don gnyer gyi blo rgyud ldan gyi gang zag yin dgos pa'i phyir /
rtags 'bud /
khyab pa sgrigs 'dod na /
byang 'phags chos can /
der thal /
de'i phyir /
khyab pa khas /
rtags gong du sgrub zin /
'dod na sla /
kha cig na re /
rje btsun byams pa sangs rgyas ma yin te /
der gyur pa'i byang 'phags yod pa'i phyir te /
slob pa dang mi slob pa'i gnas skabs thams cad du byams pa zhes pa'i mtshan mi 'dod par mdo las gsungs pa'i phyir te /
de byang sems ma yin te /
der gyur pa'i sangs 'phags yod pa'i phyir te /
slob pa dang mi slob pa'i zhes sogs sngar bzhin yin pa'i phyir /
des na rje btsun byams pa sangs rgyas ma yin gyi /
dga' ldan gyi rten can gyi rje btsun byams pa sangs rgyas yin /
de mchog gi sprul sku yin zer na /
de chos can /
dge slong rnam dag yin par thal /
mchog gi sprul sku yin pa'i phyir /
rtags khas /
'dod na /
de ma yin par thal /
lha yin pa'i phyir /
dga' ldan gyi @# / /
rten can gyi gang zag yin pa'i phyir /
gong du khyab ste /
sdom gsum rab dbye las /
lha dang byis pa'i dge slong ni /
'dul ba'i sde snod dag las bkag /
ces gsungs pa'i phyir /
kho na re /
rgyan rtsom pa po'i rje btsun byams pa sangs rgyas yin zer na /
de yin na /
sangs rgyas yin dgos par thal /
de sangs rgyas yin pa'i phyir /
rtags khas /
'dod na /
rje btsun byams pa chos can /
der thal /
de'i phyir /
khyab pa khas /
ma grub na /
de rgyan rtsom pa po'i rje btsun byams pa yin par thal /
bstan bcos mngon rtogs rgyan de des brtsams pa'i bstan bcos yin pa'i phyir /
rtags sla /
gzhan yang /
bdag cag gi ston pa'i 'khor du byon pa'i rje btsun byams pa de mchog gi sprul sku yin par thal /
dga' ldan gyi rten can gyi rje btsun byams pa de mchog gi sprul sku yin pa'i phyir rtags khas /
'dod na /
zhing khams gcig tu mchog gi sprul sku rgyud tha dad pa gnyis gcig char du 'byung ba yod par thal /
'dod pa'i phyir /
'dod na /
mdzod las /
lhan cig gnyis min sangs rgyas bzhin /
zhes gsungs pa mi thad par thal /
'dod pa'i phyir kho na re /
dga' ldan gyi rten can gyi rje btsun byams pa de mchog gi sprul sku yin par thal /
de'i mdzad pa de mchog gi sprul sku'i mdzad pa yin pa'i phyir /
der thal /
mdzad pa bcu gnyis po thams cad mchog gi sprul sku'i mdzad pa yin pa'i phyir /
zer na /
rtsa bar ma khyab te /
bdag cag gi ston pas dri za'i rgyal po rab dga' 'dul ba'i phyir du /
de'i pi wang len pa'i gzugs su sprul pa'i de bzhin gshegs pa de mchog gi sprul sku yin par thal /
de'i mdzad pa de mchog gi sprul sku'i mdzad pa yin pa'i phyir /
khyab pa 'grig rtags sla /
gzhan yang /
'phags pa kun dga' bor gyur ba'i rgyun zhugs yod par thal /
sher phyin gyi mdo 'chad pa'i 'khor du byung ba'i 'phags pa kun dga' bo de rgyun zhugs yin par mdo las gsungs pa'i phyir /
khyab pa 'grig /
rtags der thal /
sher phyin gyi mdo las /
gang zag gcig ma gtogs pa ni 'di lta ste /
slob pa rgyun du zhugs pa kun dga' bo'o / /
zhes gsungs pa'i phyir /
'dod na /
kun dga' bo de rgyun zhugs yin par thal /
'dod pa'i phyir /
rtags khas /
'dod na /
de chos can /
de ma yin par thal /
dgra bcom pa yin pa'i phyir /
ma grub na /
de der thal /
de ston pa'i bka' bsdu ba po yin pa'i phyir /
rtags sla gzhan yang /
kun dga' bo de dgra bcom pa yin par thal /
de dgra bcom pa yin par 'dul ba lung las bshad pa'i phyir /
byas pa la kho @# / /
na re /
rgyun zhugs su gyur pa'i kun dga' bo yod par thal /
sher phyin gyi mdo 'chad pa'i 'khor du byung ba'i kun dga' bo de rgyun zhugs yin pa'i phyir /
rtags khas /
'dod na /
'phags pa kun dga' bor gyur pa'i rgyun zhugs yod par thal /
'dod pa'i phyir /
zer na /
'dir ma khyab ste /
slob dpon dbyig gnyen du gyur pa'i mdo sde pa yod par thal /
mdo sde par gyur pa'i slob dpon dbyig gnyen yod pa'i phyir /
khyab pa 'grig /
rtags der thal /
mdzod rtsa 'grel rtsom pa'i gnas skabs kyi slob dpon dbyig gnyen de mdo sde pa yin pa'i phyir /
der thal /
mdzod rtsa 'grel de mdo sde pa'i bstan bcos yin pa'i phyir /
'dod na /
slob dpon dbyig gnyen mdo sde ba yin par thal /
der gyur pa'i mdo sde pa yod pa'i phyir /
rtags khas /
'dod na /
de chos can /
mdo sde ba ma yin par thal /
sems tsam pa yin pa'i phyir /
gnyis pa rang lugs bzhag pa la /
gser phreng la sogs pa'i T-iK ka snga ma rnams su /
mchod brjod kyi dag rang don gyi dgos pa la sbyar nas bshad pa la /
rong T-iK pa na re /
de mi 'thad par thal /
rje btsun la rang don don gnyer gyi blo med pa'i phyir dang /
gzhan bstan bcos la 'jug pa'i ched kho nar snang bas so /
zer na /
de 'gog pa la /
rnam bshad snying po rgyan las /
rje btsun la rang don don gnyer med par 'dod pa sogs ni theg pa chen po'i gzhung la ngal ba zhib du ma byas pa yin te /
rje btsun mngon par rdzogs par sangs rgyas pa'i dbang du byed na /
thun mong dang thun mong ma yin pa'i skabs ma phyed pa yin la /
byang chub sems dpa'i dbang du byed na ni /
rang don yongs su rdzogs pa la chos sku dgos par ma mthong na rang don du zhi ba kyang bas chog par 'dzin pa zlog mi nus la /
de ma zlog na theg pa chen po'i sems bskyed kyi mtshan nyid rdzogs par mi 'gyur te /
rang don chos sku la don gnyer sa bcu pa'i gnas skabs su mi dgos pa'i phyir dang /
sangs rgyas kyi sku la rang don gyi sku dang gzhan don gyi sku gnyis su phye ba yang dgos pa med par 'gyur ro /
zhes gsungs pa'i don /
rong T-iK pa /
khyod kyi thal 'gyur de ltar 'phen pa de rje btsun sangs rgyas yin pa'i dbang du byas nas 'phen pa yin nam /
byang chub sems dpa' yin pa'i dbang du byas nas 'phen pa yin /
dang po ltar na /
rje btsun sangs rgyas yin pa'i dbang du byas nas thal 'gyur de ltar du 'phen pa de /
theg pa chen po'i gzhung la ngal ba zhib du ma byas pa yin @# / /
te /
rje btsun gyi mchod brjod kyi ngag rang don gyi dgos pa la sbyar bsam bshad pa de /
gdul bya thun mong ba rjes su bzung ba'i phyir du gsungs pa gang zhig /
gdul bya thun mong ba'i ngo bor rje btsun byams pa byang chub sems dpa' yin la /
thun mong ma yin pa dngos po'i gnas tshod la rje btsun sangs rgyas yin pas /
thun mong dang thun ma yin pa'i skabs ma phyed pa'i skyon khyod la yod pa'i phyir /
gnyis pa ltar na /
rje btsun byams pa de rang don yongs su rdzogs pa la chos sku dgos par ma mthong ba'i gang zag yin par thal /
de byang sems gang zhig de'i rgyud la rang don don gnyer gyi blo med pa'i phyir /
rtags gnyis pa khas /
'dod na /
de rang don du zhi ba rkyang bas mchog par 'dzin pa'i gang zag yin par thal 'dod pa'i phyir /
'dod na /
rje btsun byams pa chos can /
khyod kyi rgyud la theg chen sems bskyed med par thal /
khyod rang don du zhi ba rkyang bas chog par 'dzin pa'i gang zag yin pa'i phyir /
gzhan yang /
sangs rgyas kyi sku la rang don gyi dku dang gzhan don gyi sku gnyis su phye ba yang dgos pa med par thal /
rang don chos sku med pa'i phyir /
der thal /
sa bcu pa la gnas pa'i sems dpa'i rgyud la rang don don gnyer gyi blo med pa'i phyir /
der thal /
rje btsun byams pa de sa bcu pa la gnas pa'i gang zag gang zhig de'i rgyud la rang don don gnyer gyi blo med pa'i phyir /
rtags gnyis khas /
des na 'di'i skabs kyi thun mong ba de gdul bya thun mong pa dang thun mong ma yin pa dngos pa'i gnas tshod la byed rigs te /
sngags rim chen mo las /
de bdag dngos po la sangs rgyas kyang sangs rgyas kyi mdzad pa gdul bya rnams dang thun mong du mi ston pa mi 'gal te /
zhir 'dir ston pa'i 'khor du byung ba'i byams pa la sogs pa bzhin no /
zhes gsungs pa'i phyir /
gzhan yang /
rgyud bla ma'i lung sngar drangs pa de yang 'dren no /
gsum pa rtsod pa spong ba la /
kho na re /
gdul bya thun mong ba'i ngo bor rje btsun byams pa de rje btsun byams pa yin par thal /
de'i ngo bor de yod pa'i phyir /
'khor gsum /
zer na /
rtsa bar /
ma khyab /
kho na re /
nye ba'i can /
byang chub sems dpa'i ma yin par thal /
sangs rgyas yin pa'i phyir /
ma grub na /
der thal /
rje btsun byams pa yin pa'i phyir /
khor gsum /
zer na /
rtsa bar kho na re /
nye ba'i sras brgyad gzhi ma grub par thal /
rje btsun byams pa de byang chub sems dpa' ma yin pa'i phyir /
zer na /
sangs rgyas stong gzhi ma grub par thal /
rje btsun byams pa de sangs rgyas ma yin pa'i @# / /
phyir /
yang kho na re /
de sangs rgyas ma yin par thal /
mdo las /
skye ba gcig gis thogs pa'i byang chub sems dpa' byams pa dang /
zhes gsungs pa'i phyir /
zer na /
rgyal po gzhon nu don grub de so skye yin par thal /
rgya cher rol pa las /
so so skye bo yin yang nga mi 'chi /
zhes gsungs pa'i phyir /
nyan thos zhi ba tshol rnams zhes sogs kyi skabs su /
sbyor ba dang /
mtha' dpyad pa gnyis /
dang po ni /
rje btsun byams mgon chos can /
yum la bstod pa yin te /
yum gyi yon tan brjod pa'i sgo nas yum la bstod pa'i phyir /
de chos can /
yum la phyag 'tshal ba yin te /
de la sgo gsum gus pa'i sgo nas 'dud pa'i phyir /
mkhyen gsum byed las khyad par can dang ldan pa yin te /
gzhi shes de nyan rang slob pa 'phags pa rnams nyer zhir 'khrid par byed pa'i byed las dang ldan /
lam shes de byang sems 'phags pa rnams kyis rigs can gsum gyi don sgrub pa'i byed las dang ldan /
rnam mkhyen de mchog gi sprul skus chos 'khor bskor pa'i byed las dang ldan pa'i phyir /
gnyis pa la kha cig gis /
mchod brjod kyi skabs su /
dang por gzhi shes la bstod pa de mdo'i gleng gzhi'i go rim dang mthun par bstod pa yin te /
mchod brjod gleng gzhi'i 'grel pa yin pa'i phyir /
yang na rgyan gyi ched du bya ba'i gdul bya nyan thos kyi rigs can lam la 'jug pa'i rim pa dang mthun par bstod pa yin no /
zhes zer na /
dang po de mi 'thad par thal /
mchod brjod gleng gzhir sbyar pa'i 'grel pa 'phags seng gnyis kas ma mdzad pa'i phyir te /
slob dpon gyis gleng gzhi'i bshad pa dgos 'grel kyi skabs su mdzad /
'phags pas skabs brgyad pa'i 'jug tu mdzad pa la rgyu mtshan yang dag yod pa'i phyir /
gzhan yang /
mchod brjod kyi skabs nas dngos su bstan pa'i gzhi shes kyi rten gyi gang zag dang /
mdo'i gleng gzhi'i skabs nas dngos su bstan pa'i gzhi shes kyi rten gyi gang zag gnyis don gcig par thal /
mchod brjod gleng gzhi'i 'grel pa yin pa'i phyir /
rtags khas /
'dod na /
de gnyis don mi gcig par thal /
mdo'i gleng gzhi'i skabs nas dngos su bstan pa'i rten gyi gang zag la dgra bcom pa du ma yod pa gang zhig /
mchod brjod kyi skabs nas dngos su bstan pa'i gzhi shes kyi rten gyi gang zag la theg dman slob pa 'phags pas khyab pa'i phyir /
dang po der thal /
mdo las /
thams cad kyang dgra bcom pa /
zhes gsungs pa'i phyir /
rtags gnyis pa der thal /
de yin na /
rnag don du theg dman gyi myang 'das don gnyer gyi gang zag yin @# / /
dgos pa'i phyir /
der thal /
nyan thos zhi ba tshol rnam kun shes nyid kyis nyer zhir 'khrid mdzad gang yin dang /
zhes gsungs pa'i phyir /
lugs gnyis pa de yang mi 'thad de /
rgyan gyi ched du bya ba'i gdul bya theg dman gyi rigs can med pa'i phyir /
ma grub na /
bstan bcos mngon rtogs rgyan chos can /
khyod kyi ched du bya ba'i gdul bya theg dman gyi rigs can med par thal /
khyod theg chen thun mong ma yin pa'i bstan bcos yin pa'i phyir /
rtags sla /
kha cig /
rgyan gyi ched du bya ba'i gdul bya theg pa gsum gyi lam la 'jug pa'i rim pa dang mthun par bstod pa yin no / /
zhe na /
de mi 'thad par thal /
bstan bcos mngon rtogs rgyan gyi ched du bya ba'i gdul bya nyan thos kyi lam la 'jug pa med pa'i phyir /
ma grub na /
bstan bcos mngon rtogs rgyan chos can /
khyod kyi ched du bya ba'i gdul bya nyan thos kyi lam la 'jug pa med par thal /
khyod kyi ched du bya ba'i gdul bya yin na /
dang po nyid nas theg pa chen por rigs nges pa'i gang zag yin dgos pa'i phyir /
rtags 'bud /
kha cig gis /
rnam mkhyen thob pa la lam shes thob pa sngon du 'gro dgos /
lam shes thob pa la gzhi shes thob pa sngon du 'gro dgos pa'i rgyu mtshan gyi /
mchod brjod kyi skabs su dang por gzhi shes la bstod pa yin no / /
zer na /
dman lam sngon du ma song ba'i byang sems sbyor lam pa'i rgyud la gzhi shes yod par thal /
lam shes thob pa la gzhi shes thob pa sngon du 'gro dgos pa'i phyir /
rtags khas /
'dod na /
de'i rgyud la gzhi shes med par thal /
de so so skye bo yin pa'i phyir /
rtags sla /
kha cig gis /
skabs 'dir dngos su bstan pa'i yum yin na /
'phags rgyud kyi mkhyen pa yin pas khyab zer na /
nyan thos mthong lam pa'i yum chos can /
der thal /
de'i phyir /
der thal /
nyan thos mthong lam pa de skabs 'dir dngos su bstan pa'i rten gyi gang zag yin pa'i phyir /
der thal /
de tshig rkang dang po'i skabs nas dngos su bstan pa'i rten gyi gang zag yin pa'i phyir / /
der thal /
nyan thos zhi ba tshol rnams kun shes nyid kyis nyer zhir 'khrid mdzad gang yin dang /
zhes gsungs pa'i phyir /
rtsa bar 'dod na /
de chos can /
'phags rgyud kyi mkhyen pa ma yin par thal /
nyan thos kyi sbyor lam de khyod yin pa'i phyir /
ma grub na /
nyan thos mthong lam pa'i yum yin par thal /
de'i yum yod pa'i phyir /
rtags sla /
de bzhin du byang sems mthong lam pa'i yum chos can /
der thal /
de'i phyir /
khyab pa khas /
rtags gsal rigs 'gre /
gzhan yang /
tshig rkang @# / /
gsum pa'i skabs nas dngos su bstan pa'i yum yin na /
rnam mkhyen yin dgos par thal /
dam bca' 'thad pa'i phyir /
rtags khas /
'dod na /
sangs rgyas 'phags pa'i yum chos can /
der thal /
de'i phyir /
khyab pa khas /
der thal /
sangs rgyas 'phags pa de tshig rkang gsum pa'i skabs nas dngos su bstan pa'i rten gyi gang zag yin pa'i phyir /
rtags sla /
rtsa bar 'dod na /
de chos can /
rnam mkhyen ma yin par thal /
rgyun mtha'i ye shes khyod yin pa'i phyir /
rtags sla /
de la kho na re /
rgyun mtha'i ye shes chos can /
mthar thug gi yum yin par thal /
sangs rgyas 'phags pa'i yum yin pa'i phyir /
rtags sla /
'dod na /
'bras yum yin par thal /
'dod pa'i phyir /
rtags khas /
zer na /
rtsa bar ma khyab ste /
sangs rgyas kyi bka' yin na /
mthar thug gi bka' yin dgos par thal /
sangs rgyas kyi yum yin na mthar thug gi yum yin dgos pa'i phyir /
rtags khas /
'dod na /
sla /
kha cig gis /
yum sras kyi don bskyed bya skyed byed la byed zer na /
shes bya chos can /
sa myug gnyis yum sras yin par thal /
de gnyis rgyu 'bras yin pa'i phyir /
ma grub na /
shes bya chos can /
der thal /
shes bya dang gcig gang zhig /
rgyu 'bras yin pa yod pa'i phyir /
'dod na /
sa myug gnyis chos can /
pem po ma yin par thal /
yum sras yin pa'i phyir /
ma grub na /
de gnyis chos can /
der thal /
bskyed bya skyed byad yin pa'i phyir /
'khor gsum /
kha cig gis /
mkhyen gsum 'phags bzhi'i yum yin zer na /
rnam mkhyen de sangs rgyas 'phags pa'i yum yin par thal /
dam bca' 'thad pa'i phyir /
rtags khas /
'dod na /
de ma yin par thal /
rnam mkhyen dang sangs rgyas 'phags pa gnyis dus mnyam yin pa'i phyir /
ma grub na /
der thal /
sangs rgyas 'phags pa'i mkhyen pa dang sangs rgyas 'phags pa gnyis dus mnyam yin pa'i phyir /
ma grub na /
sangs rgyas 'phags pa chos can /
khyod kyi mkhyen pa dang khyod dus mnyam yin par thal /
khyod lam zhugs kyi gang zag yin pa'i phyir /
kha cig gis /
rang sras 'phags bzhi'i bzhed don phun tshogs sgrub nus kyi mkhyen pa de /
rgyan gyi mchod brjod kyi yul du gyur pa'i yum gyi mtshan nyid zer na /
rnam mkhyen chos can mtshan nyid der thal /
mtshon bya de'i phyir /
khyab pa khas /
rtags der thal /
rnam mkhyen yin pa'i phyir /
rtsa bar 'dod na /
rnam mkhyen gyi sras su gyur ba'i 'phags bzhi yod par thal /
'dod @# / /
pa'i phyir /
'dod na /
rnam mkhyen gyi sras su gyur pa'i nyan thos 'phags pa yod par thal /
'dod pa'i phyir /
'dod na /
sangs rgyas 'phags pa'i sras su gyur pa'i nyan thos 'phags pa yod par thal /
'dod pa'i phyir /
'dod na /
sangs rgyas 'phags pa'i sras su gyur pa'i nyan thos 'phags pa chos can /
rgyal ba'i sras yin par thal /
sangs rgyas 'phags pa'i sras yin pa'i phyir /
rtags khas /
'dod na /
rgyal sras yin par thal /
'dod pa'i phyir /
zer na /
ma khyab /
kha cig gis /
rang sras 'phags pa'i bzhed don phun tshogs sgrub nus kyi 'phags rgyud kyi mkhyen pa de /
rgyan kyi mchod brjod kyi yum du gyur ba'i yum gyi mtshan nyid zer na /
dman lam sngon du ma song ba'i theg chen gyi tshogs lam chos can /
mtshan nyid der thal /
mtshon bya de'i phyir /
rtags grub ste /
mngon par rtogs pa brgyad po gang rung yin pa'i phyir te /
rnam rdzogs sbyor ba yin pa'i phyir /
rtsa bar 'dod na /
de ma yin par thal /
so so skye bo'i rgyud kyi mkhyen pa yin pa'i phyir /
kha cig gis /
de skabs 'dir dngos su bstan pa'i yum gyi mtshan nyid zer na /
rang rgyal gyi mthong lam chos can /
mtshon bya der thal /
mtshan nyid de'i phyir /
khyab pa khas /
der thal /
'phags rgyud kyi mkhyen pa yin pa'i phyir /
rtsa bar 'dod na /
rang rgyal mthong lam bde /
skabs 'dir dngos su bstan pa'i rten gyi gang zag yin par thal /
rang rgyal gyi mthong lam de skabs 'dir dngos su bstan pa'i yum yin pa'i phyir /
rtags khas /
'dod na /
de skabs 'dir dngos su bstan pa'i rten gyi gang zag ma yin par thal /
de skabs 'dir shugs la bstan pa'i rten gyi gang zag yin pa'i phyir te /
'grel pa'i don gsal las /
nyan thos dang de'i phyogs su slan pa /
zhes gsungs pa'i phyir /
kha cig gis /
rang sras 'phags pa skyed pa'i yon tan dang ldan pa'i cha nas rgyan rtsom pa po'i bstod phyag gi yul du dmigs pa de /
rgyan gyi mchod brjod kyi yul du gyur ba'i yum gyi mtshan nyid /
zer na /
ston pa sha kya thub pa chos can /
mtshon bya der thal /
mtshan nyid de'i phyir /
rtags gsal gnyis ka grub ste /
mchog gi sprul sku yin pa'i phyir /
kha cig gis /
rgyan gyi mchod brjod kyi yul du gyur ba'i yum de la dbye na /
gzhung lam 'bras bu sher phyin gsum du yod zer na /
yum gyi mdo yin na /
yum yin dgos par thal /
gzhung sher phyin yum yin pa'i phyir /
rtags khas /
'dod na /
nges don gyi mdo yin na /
nges don yin dgos par thal /
'dod pa'i phyir /
rtags khas /
@# / /
'dod na /
bka' brgyad stong pa chos can /
der thal /
de'i phyir /
khyab pa khas /
gzhan yang /
sher phyin gyi mdo yin na /
sher phyin yin dgos par thal /
'dod pa'i phyir /
'dod na /
yum rgyas 'bring bsdus gsum chos can /
der thal /
de'i phyir /
khyab pa khas /
kha cig dngos po brgyad po /
rgyan gyi mchod brjod kyi yul du gyur ba'i yum yin zer na /
'bras bu chos sku de /
rgyan gyi mchod brjod kyi yul du gyur ba'i yum yin par thal /
dam bca' 'thad pa'i phyir /
'dod mi nus te /
rtag pa yin pa'i phyir /
byas pa la /
'bras bu chos sku chos can /
dngos po yin par thal /
dngos po brgyad po gang rung yin pa'i phyir /
zer na /
theg chen gyi mthong lam chos can /
sa yin par thal /
sa bcu po gang rung yin pa'i phyir /
khyab pa khas /
'dod na /
sra zhing 'thas pa yin par thal /
'dod pa'i phyir /
kha cig gis /
skabs 'dir dngos su bstan pa'i yum de la mngon par rtogs pa brgyad du grangs nges pa yin zer na /
de mi 'thad par thal /
nyan thos kyi sbyor lam de skabs 'dir dngos su bstan pa'i yum yin pa gang zhig /
de mngon par rtogs pa brgyad po gang rung ma yin pa'i phyir /
rtags dang bo der thal /
nyan thos zhi ba tshol rnams zhes sogs kyi sho lo ka 'dis /
nyan thos kyi sbyor lam la bstod phyag mdzad pa'i phyir /
der thal /
des nyan thos mthong lam pa'i yum la bstod phyag mdzad pa'i phyir te /
nyan thos byang chub sems dpa'i tshogs bcas sangs rgyas kyi ni yum de la phyag 'tshal /
zhes gsungs pa'i phyir /
rtags gnyis pa sla /
kha cig gis /
yum yin na /
lam zhugs kyi mkhyen pa yin pas khyab /
zer na /
snying rje chen po chos can /
der thal /
de'i phyir /
ma grub na /
der thal /
tshogs lam skad cig dang po la gnas pa'i sems dpa'i yum yin pa'i phyir /
rtags sla /
'dod na /
de chos can /
lam zhugs kyi mkhyen pa ma yin par thal /
khyod rgyud ldan gyi lam ma zhugs kyi gang zag yod pa'i phyir /
byas pa la /
kha cig /
de chos can /
rgyan gyi mchod brjod kyi yun du gyur pa'i yum yin par thal /
yun yin pa'i phyir zer na /
ma khyan byas pa la /
de la khyab pa yod par thal /
skabs 'dir yum la bstod pa de /
yum mtha' dag la bstod pa'i phyir /
zer na /
yang ma khyab ste /
'phags pa yin na /
bsam gtan gyi dngos gzhi snyoms 'jug rgyud la yod pas khyab par thal /
'phags pa'i skye bo thams cad kyi rgyud la bsam gtan gyi dngos gzhi dang /
zhes gsungs @# / /
pa'i phyir /
'dod mi nus te /
bsam gtan gyi dngos gzhi snyom 'jug mthob pa'i 'phags pa du ma yod pa'i phyir /
kho na re /
snying rje chen po chos can /
rgyan gyi mchod brjod kyi yul du gyur ba'i yum yin par thal /
mchod brjod kyi yul du gyur pa'i yum yin pa'i phyir /
rtags grub ste /
dbu ma 'jug pa'i mchod brjod kyi yul du gyur pa'i yum yin pa'i phyir /
der thal /
dbu ma la 'jug pa rtsom pa'i thog mar snying rje chen po la bstod phyag mdzad pa'i phyir te /
gang phyir brtse nyid rgyal ba'i lo tog phun tshogs 'dis /
zhes gsungs pa'i phyir /
zer na /
rtsa bar /
ma khyab /
des na yum yin na /
mkhyen pa yin pas ma khyab kyang /
shes pa yin pas khyab /
byas pa la kho na re /
yum sgyu ma lha mdzes chos can /
der thal /
de'i phyir /
ston pa sha kya thub pa'i yum yin pa'i phyir /
kha cig gis /
'dir ma khyab zer na /
ma grub na /
der thal /
de'i yum yod pa'i phyir /
zer na /
'dir ma khyab /
'o na /
sras sgra gcan 'dzin de ston pa sha kya thub pa'i sras yin par thal /
yum rgyu ma lha mdzes de ston pa sha kya thub pa'i yum yin pa'i phyir /
rtags khas /
'dod na /
de chos can /
rgyal ba'i sras yin par thal /
rang gi yab du gyur ba'i rgyal ba'i sras yin pa'i phyir /
rtags khas /
'dod na /
rgyal sras yin par thal /
'dod pa'i phyir /
'dod na sla /
rtsa bar 'dod na /
sgyu ma lha mdzes chos can /
shes pa ma yin par thal /
gzugs can gyi gang zag yin pa'i phyir /
gnyis pa rang gi lugs bzhag pa la /
go rim nges pa grangs nges pa /
yum sras kyi don /
bstod yul gyi mkhyen gsum ngos bzung ba dang bzhi /
dang po la rtsod pa dang lan gnyis /
dang po la kha cig /
skabs 'dir dang por gzhi shes la bstod pa de mi 'thad par thal /
de bstan bcos lus kyi go rim dang mi mthun pa'i phyir te /
bstan bcos lus kyi skabs su dang por rnam mkhyen /
bstan pa'i phyir /
zer na /
gnyis pa lan la skyon med de /
skabs 'dir dang por gzhi shes la bstod pa de /
gdul byas lam nyams su len pa'i rim pa dang mthun par dang por gzhi shes la bstod pa gang zhig bstan bcos lus kyi skabs su gdul bya 'bras bu la dang ba bskyed pa'i phyir du dang por rnam mkhyen bstan pa'i phyir /
dang po ma grub na /
skabs 'dir gdul byas lam nyams su len pa'i rim pa dang mthun par dang por gzhi shes la bstod pa yin te /
skabs gsum par gtan la phab pa ltar skyes bu 'bring dang thun mong ba'i lam rim gyis bsdus pa'i mi rtag sogs /
rtogs pa'i la @# / /
la blo ma sbyangs par snying rje chen po rgyud la mi skye /
de ma skyes na skyes bu chen po'i lam gyi rim pa rgyud la mi skye bas /
skyes bu chen po'i lam rim rgyud la skye ba la skyes bu 'bring dang thun mong ba'i lam la blo sbyangs pa sngon du 'gro dgos bar shes ba'i phyir du /
skabs 'dir dang bor gzhi shes la bstod pa'i phyir /
gnyis pa la /
skabs 'dir dngos su bstan pa'i yum de la mkhyen pa gsum du grangs nges te /
de la mkhyen pa gsum du dbyer yod /
de las mang mi dgos /
nyung na mi 'du ba'i phyir /
gsum pa la /
'phags pa de'i yum yin na /
'phags pa de'i rgyud yin pas khyab /
mkhyen pa de'i sras yin na /
mkhyen pa de'i 'bras bu yin pas khyab ste /
'grel ba don gsal las /
sangs rgyas la sogs pa bskrun par mdzad pa ni /
gdon mi za bar srid pa nyid do /
zhes dang /
rnam bshad snying po rgyan las /
mkhyen pa snga mas 'phags pa phyi ma skyed cing /
nyer zhi la sogs pa'i bzhed don sgrub par byed pas /
yum dang sras ni bskyed bya skyed byed du shes par bya'o / /
zhes gsungs pa'i phyir /
bzhi pa la /
mtshan nyid /
dbye ba /
sa mtshams dang gsum /
dang po ni /
rang sras 'phags pa'i bzhed don phun tshogs sgrub par nus pa'i lam zhugs kyi mkhyen pa de /
rgyan gyi mchod brjod kyi yum du gyur ba'i yum gyi mtshan nyid /
gnyis pa ni /
de la dbye na /
mngon par rtogs pa brgyad du yod /
gsum pa ni /
tshogs lam nas sangs rgyas kyi sa'i bar na yod /
gsum pa rtsod pa spong pa la /
kho na re /
skyes bu chen po'i lam rgyud la skye ba la skyes bu 'bring dang thun mong ba'i lam rgyud la skye ba sngon du 'gro dgos par thal /
skyes bu chen po'i lam rgyud la skye ba la skyes bu 'bring dang thun mong ba'i lam la blo sbyangs pa sngon du 'gro dgos pa'i phyir /
rtags khas /
'dod na /
dang po nyid nas theg pa chen por rigs nges pa'i lam ma zhugs kyi gang zag gi rgyud la skyes bu 'bring dang thun mong ba'i lam yod par thal /
'dod pa'i phyir /
'dod na /
de'i rgyud la thar lam yod par thal /
'dod pa'i phyir /
'dod na /
de 'dra'i gang zag chos can /
khyod kyi rgyud la thar lam med par thal /
khyod lam ma zhugs kyi gang zag yin pa'i phyir /
rtags sla /
zer na /
rtsa bar ma khyab /
yang kho na re /
rgyan gyi mchod brjod kyi yul du gyur ba'i yum yin na /
mkhyen gsum gang rung yin pas khyab par thal /
grangs nges de'i 'thad pa'i phyir /
zer na /
ma khyab /
'dod na /
byang sems mthong lam pa'i yum chos can /
der thal /
de'i phyir /
khyab pa @# / /
khas /
rtags sla /
kho na re /
rgyan gyi mchod brjod kyi yum du gyur pa'i yum yin na /
'phags rgyud kyi mkhyen pa yin dgos par thal /
grangs nges de 'thad pa'i phyir /
rtags khas /
'dod na /
byang sems kyi sbyor lam chos can /
der thal /
de'i phyir /
khyab pa khas /
rtags sla /
zer na /
rtsa bar ma khyab /
kho na re /
byang chub sems dpa' chos can /
sangs rgyas 'phags pa'i 'bras bu yin par thal /
sangs rgyas 'phags pa'i sras yin pa'i phyir /
khyab pa khas /
ma grub na /
de chos can /
der thal /
rgyal ba'i sras yin pa'i phyir /
der thal /
rgyal sras yin pa'i phyir /
zer na /
'dir ma khyab ste /
'o na /
skam las skyes pa'i pad.ma chos can /
mtsho las skyes par thal /
mtsho skyes yin pa'i phyir /
khyab pa 'grig /
rtsa bar 'dod na /
byang chub sems dpa' chos can /
sangs rgyas 'phags pa'i 'bras bum yin par thal /
de'i rgyu yin pa'i phyir /
der thal /
sangs rgyas 'phags pa khyod las 'khrung pa'i phyir te /
dbu ma 'jug pa las sangs rgyas byang chub sems dpa' las 'khrungs shing /
zhes gsungs pa'i phyir /
gzhan yang /
dman lam sngon du ma song ba'i theg chen gyi tshogs lam chos can /
mtshan nyid der thal /
mtshon bya de'i phyir /
khyab pa khas /
ma grub na /
der thal /
rnam rdzogs sbyor ba yin pa'i phyir /
rtsa bar 'dod na /
de chos can /
khyod kyi sras su gyur pa'i 'phags pa yod par thal /
'dod pa'i phyir /
'dod na /
de med par thal /
dman lam sngon du ma song pa'i byang sems tshogs sbyor ba gang rung yin na /
'phags pa ma yin dgos pa'i phyir /
zer na /
rang sras 'phags pa'i bzhed don phun tshogs sgrub par nus pa'i yum yin na /
'phags rgyud kyi mkhyen pa yin dgos par thal /
dman lam sngon du ma song ba'i theg chen gyi tshogs lam gyi sras su gyur pa'i 'phags pa med pa'i phyir /
rtags khas /
'dod na /
dman lam sngon du ma song ba'i byang sems gyi sbyor lam skad cig tha ma'i ye shes chos can /
der thal /
de'i phyir /
khyab pa khas /
ma grub na /
der thal /
dman lam sngon du ma song ba'i theg chen gyi mthong lam bar chad med lam la gnas pa'i sems dpa'i yum yin pa'i phyir /
ma grub na /
der thal /
de'i yum yod pa gang zhig dman lam sngon du ma song ba'i theg chen gyi mthong lam bar chad med lam de de'i yum ma yin pa'i phyir /
rtags gnyis sla /
rtsa bar 'dod na /
de chos can /
'phags rgyud kyi mkhyen pa ma yin par thal /
so skye'i rgyud kyi mkhyen pa yin pa'i phyir /
kha cig gis @# / /
rnam mkhyen skad cig tham ma chos can /
mtshan nyid der thal /
mtshon bya de'i phyir /
khyab pa khas /
rtags sla /
'dod na /
de'i sras su gyur ba'i 'phags pa yod par thal /
'dod pa'i phyir /
'dod na /
rnam mkhyen skad cig tha ma'i sras su gyur pa'i 'phags pa med par thal /
de skad cig tha ma'i rigs 'dra phyi mar gyur ba'i mkhyen pa med pa'i phyir /
ma grub na /
de chos can /
khyod kyi rigs 'dra phyi mar gyur ba'i mkhyen pa med par thal /
khyed rnam mkhyen skad cig tha ma yin pa'i phyir /
zer na /
ma khyab /
kha cig gis /
rnam mkhyen skad cig tha ma med zer na /
de yod par thal /
de skad cig phyi ma yod pa'i phyir /
rtags sla /
rang lugs kyis ma khyab mtshams la /
rig pa skad cig tha ma yin na /
rang gi phyi logs su byung ba'i rig pa med dgos par thal /
ma khyab pa de'i phyir /
rtags sla /
'dod na /
rig pa skad cig tha ma chos can /
der thal /
de'i phyir /
khyab pa khas /
'dod na /
de chos can /
khyod kyi phyi logs su byung ba'i rig pa yod par thal /
khyod rang 'bras rig pa phyi mar mtshams sbyor byed yin pa'i phyir /
der thal /
rig pa yin pa'i phyir /
khyab ste /
skye ba phyi ma sgrub byed kyi rtags yang dag yod pa'i phyir /
gzhan yang /
rig pa skad cig dang po yin na /
rang gi snga logs su byung ba'i rig pa med dgos par thal /
rig pa skad cig tha ma la de'i phyir /
rtags khas /
'dod na /
rig pa skad cig dang po chos can /
der thal /
de'i phyir /
khyab pa khas /
rtags sla /
'dod na /
de chos can /
rang gi snga logs su byung ba'i rig pa yod par thal /
rang rgyu rig pa snga ma sngon ma sngon du song ba'i phyir /
der thal /
rig pa yin pa'i phyir /
khyab ste /
skye ba snga ma sgrub byed kyi rtags yang dag yod pa'i phyir /
des na rnam mkhyen skad cig tha ma yod byas pa la /
kho na re /
sangs rgyas 'phags pa'i rgyud kyi kun rdzogs sems bskyed skad cig tha ma yod par thal /
'dod pa'i phyir /
'dod na /
de chu bo'i rgyun lta bu'i sems bskyed ma yin par thal /
'dod pa'i phyir /
zer na /
'dir ma khyab /
kho na re /
rnam mkhyen chos can /
sangs rgyas 'phags pa'i yum yin par thal /
de'i bzhed don phun tshogs sgrub nus kyi mkhyen pa yin pa'i phyir /
ma grub na /
der thal /
de'i chos 'khor bskor ba'i bzhed don sgrub nus kyi mkhyen pa yin pa'i phyir /
ma grub na /
der thal /
rnam pa thams cad skye ba med pa /
zhes gsungs pa'i phyir /
zer na /
ma khyab /
chos kyi rjes su 'brang ba rnams kyang /
zhes sogs kyi skabs su /
sbyor ba dang /
mtha' dpyad pa gnyis /
dang po ni /
@# / /
rgyan gyi ched du bya ba'i gdul bya dbang rnon chos kyi rjes su 'brang ba chos can /
khyod kyis yum gyi ngo bo la dang pa skye tshul yod de /
yum mkhyen gsum yod par tshad mas grub pa'i sgo nas yum la dang ba skye pa'i phyir /
de chos can /
yum gyi nus pa la dang pa skye tshul yod de /
khyod kyis mkhyen gsum de rang sras 'phags pa'i bzhed don phun tshogs sgrub nus su tshad mas grub pa'i sgo nas de la dang pa skye pa'i phyir /
gnyis pa la /
dgag bzhag spang gsum las /
dang po ni /
kha cig gis /
rang gi mtshan nyid kyis grub pa de don dam dpyod byed kyi rtags kyi dgag bya'i chos yin /
zer na /
de mi 'thad par thal /
rang gi mtshan nyid kyis grub pa yod pa'i phyir te /
rang rgyud kyi rtags yang dag yod pa'i phyir /
der thal /
slob dpon seng ge bzang pos rang rgyud kyi rtags yang dag khas len pa'i phyir /
der thal /
de dbu ma rang rgyud pa yin pa'i phyir /
gzhan rang rang gis mtshan nyid kyis grub pa yod par thal /
gzhan skye yod pa'i phyir der thal /
dbu ma rang rgyud pas gzhan skye khas len pa'i phyir /
der thal /
gzhan skye tha snyad du khas len cing don dam du gzhan skye khas mi len pa'i nang ba'i grub mtha' smra ba'i gang zag yod pa'i phyir /
der thal /
de ltar 'jug 'grel las bshad pa'i phyir /
gzhan yang /
rang gi mtshan nyid kyis grub pa yod par thal /
gzhi grub na rang gi mtshan nyid kyi grub pas khyab pa'i phyir /
der thal /
kun btags rang gi mtshan nyid kyis grub par slob dpon legs ldan 'byed kyis shes rab sgron ma'i 'grel pa las bshad pa'i phyir /
byas pa la kho na re /
kun btags chos can /
rang mtshan yin par thal /
rang gi mtshan nyid kyis grub pa'i phyir /
rtags khas /
'dod na /
rang mtshan ma yin par thal /
spyi mtshan yin pa'i phyir /
zer na /
rtsa bar ma khyab ste /
gang zag chos can /
rdzas yod yin par thal /
rdzas su grub pa'i phyir /
khyab pa khas /
ma grub na /
der thal /
dngos po yin pa'i phyir /
'dod na /
gang zag gi bdag yod par thal /
gang zag rdzas yod yin pa'i phyir /
rtags khas /
kha cig gis /
blo la snang ba'i dbang gis bzhag pa ma yin par rang gi thun mong ma yin pa'i sdod lugs kyi ngos nas grub pa de /
don dam dpyod byed kyi rtags kyi dgag bya'i chos yin /
zer ba dang /
blo la mi snang zer ba khas blang nang 'gal te /
blo la snang ba'i dbang gis bzhag pa ma yin par rang gi thun mong ma yin pa'i sdod lugs kyi ngos nas grub pa med par thal /
de don @# / /
dam dpyod byed kyi rtags kyi dgag bya'i chos yin pa'i phyir /
rtags khas /
'dod na /
de yod par thal /
blo de de yin pa'i phyir /
ma grub na /
blo chos can /
der thal /
blo la snang ba'i dbang gis bzhag pa ma yin pa gang zhig /
rang gi thun mong ma yin pa'i sdod lugs kyi ngos nas grub pa'i phyir /
dang po ma grub na /
der thal /
de de la mi snang ba'i phyir /
gnyis pa sla /
kha cig gis /
bden pa'i gcig dang bden pa'i du ma gang rung dang bral ba de /
gzhi lam rnam gsum bden med du sgrub pa'i rtags yang dag yin zer na /
bden pa'i gcig dang bden pa'i du ma gang rung yin pa med par thal /
dam bca' 'thad pa'i phyir /
rtags khas /
'dod na /
de yin pa yod par thal /
bum pa'i chos nyid de /
de gang rung yin pa'i phyir te /
de bden pa'i gcig yin pa'i phyir /
rtags sla /
byas pa la kho na re /
bum pa'i chos nyid chos can /
bden par grub pa'i gcig yin par thal /
bden pa'i gcig yin pa'i phyir /
zer na /
ma khyab /
'o na /
bum pa'i chos nyid chos can /
bden par grub par thal /
bden pa yin pa'i phyir /
khyab pa khas /
kha cig gis /
bden par grub pa'i gcig dang /
du ma gang rung dang bral de /
bzhi lam rnam gusm bde med du sgrub pa'i rtags yang dag yin zer na /
gzhi lan rnam gsum de /
bden par grub pa'i gcig du ma du ma gang rung ma yin par thal /
dam bca' 'thad pa'i phyir /
'dod na /
gzhi lam rnam gsum chos can /
bden par grub pa'i gcig dang du ma gang rung yin par thal /
du ma yin pa'i phyir /
ma grub na /
der thal /
tha dad yin pa'i phyir /
kha cig gis /
shes pa yin na /
bden pa yin pas khyab zer na /
sngo snang dbang shes chos can /
der thal /
de'i phyir /
khyab pa khas /
'dod na /
de chos can /
bden pa ma yin par thal /
rdzun pa yin pa'i phyir /
der thal /
kun rdzob yin pa'i phyir /
byas pa la kha cig /
sngo snang dbang shes chos can /
bden pa yin par thal /
snang ba ltar grub pa'i phyir /
ma grub na /
de chos can /
der thal /
rang nyams su myong ba'i rang rig la snang ba ltar grub pa'i phyir /
zer na /
ma khyab /
rang res snang ba ltar grub na /
bden pa yin pas khyab byas pa la /
kho na re /
rnam mkhyen la snang ba chos can /
der thal /
de'i phyir /
khyab pa khas /
ma grub na /
rnam mkhyen chos can /
khyod la snang ba de snang ba ltar grub par thal /
khyod ma 'khrul ba'i shes pa yin pa'i phyir /
zer na /
'dir ma khyab /
de la khyab pa yod de /
rang @# / /
la snang ba snang ba ltar grub pa'i rig pa de /
ma 'khrul ba'i shes pa'i mtshan nyid yin pa'i phyir /
der thal /
ma 'khrul pa'i shes pa'i mtshan nyid yod pa'i phyir /
zer na /
ma khyab ste /
rang la snang ba rang la snang ba ltar du grub pa'i rig pa de /
ma 'khrul ba'i shes pa'i mtshan nyid yin pa'i phyir /
gong du 'dod na /
rnam mkhyen la snang ba chos can /
bden pa ma yin par thal /
rdzun pa yin pa'i phyir /
zer na /
rnam mkhyen la snang ba chos can /
snang tshul dang gnas tshul mthun pa'i chos yin par thal /
snang ba ltar grub pa'i phyir /
rtags khas /
'dod na /
snang tshul dang gnas tshul mi mthun par thal /
snang tshul dang gnas tshul mi mthun pa'i rdzun pa yin pa'i phyir /
der thal /
kun rdzob bden pa yin pa'i phyir /
de der thal /
shes bya kun rdzob bden pa yin pa'i phyir /
rtags gsal sla /
kha cig gis /
snang ba ltar grub pa med zer na /
snang ba ltar grub pa yod par thal /
chos nyid de snang ba ltar grub pa'i phyir /
ma grub na /
chos nyid chos can /
snang ba ltar grub pa yin par thal /
snang tshul dang gnas tshul mthun pa'i chos yin pa'i phyir /
ma grub na /
de chos can /
rdzun pa yin par thal /
snang tshul dang gnas tshul mi mthun pa'i chos yin pa'i phyir /
rtags khas /
'dod na sla /
kha cig gis /
snang ba ltar grub pa med par thal /
snang ba ltar grub pa de don dam dpyod byed kyi rtags kyi dgag bya'i chos yin pa'i phyir /
der thal / /
nga snang ba ltar grub pa de /
don dam dpyod byed kyi rtags kyi dgag bya yin pa'i phyir /
ma grub na /
der thal /
nga snang ba ltar ma grub pa de /
nga'i gnas lugs mthar thug yin pa'i phyir /
der thal /
nga'i gnas lugs mthar thug yod pa'i phyir /
zer na /
ma khyab ste /
gzugs snang ba ltar ma grub pa de /
gzugs kyi gnas lugs mthar thug yin par thal /
nga snang ba ltar ma grub pa de /
nga'i gnas lugs mthar thug yin pa'i phyir /
rtags khas /
'dod na gzugs snang ba ltar ma grub pa chos can /
khyod tshad mas rtogs pa'i gang zag yin na /
stong nyid tshad mas rtogs pa'i gang zag yin dgos par thal /
khyod stong nyid yin pa'i phyir /
der thal /
khyod gzugs kyi gnas lugs mthar thug yin pa'i phyir /
'dod na /
stong nyid rtogs ma myong ba'i rang rgyal dgra bcom pa chos can /
der thal /
de'i phyir /
khyab pa khas /
ma grub na /
der thal /
gzugs phyi rol don du snang yang gzugs phyir rol don du ma grub par tshad mas rtogs pa'i gang zag yin pa'i phyir /
ma grub na /
@# / /
der thal /
gzugs dang gzugs 'dzin tshad ma rdzas gzhan gyis stong par rtogs pa'i gang zag yin pa'i phyir /
ma grub na /
rang rgyal dgra bcom pa chos can /
khyod gzugs dang gzugs 'dzin tshad ma rdzas gzhang gyis stong par rtogs par rtogs pa'i gang zag yin par thal /
chos can de'i phyir /
rtsa bar 'dod mi nus te /
chos can de'i phyir /
byas pa la /
kho na re /
stong nyid chos can /
snang ba ltar ma grub par thal /
bden par snang yang bden par ma grub pa'i phyir /
der thal bden par snang yang bden par ma grub pa'i sgyu ma lta bu yin pa'i phyir /
ma grub na /
der thal /
sgyu ma lta bu yin pa'i phyir /
zer na /
'dir ma khyab /
ma grub na /
der thal /
gzhi grub pa'i phyir /
kha cig gis /
gzhi lam rnam gsum chos can /
bden par med de /
bden par grub pa'i gcig tu yang med /
bden par grub pa'i du mar yang med pa'i phyir /
de chos can /
bden par grub pa'i gcig tu med de /
cha bcas yin pa'i phyir /
de la khyab pa yod de /
cha bcas kyin na /
snang tshul la rang gi cha shas rnams dang ngo bo tha dad du snang yang /
gnas tshul la rang gi cha shas rnams dang ngo bo gcig yin pas khyab /
de yin na /
rdzun pa yin pas khyab /
de yin na bden pa ma yin dgos pa'i phyir /
de cha bcas yin te /
cha bcas dang cha med dngos 'gal gang zhig /
cha med shes bya la mi srid pa'i phyir /
zer na /
bum pa'i chos nyid chos can /
snang tshul la rang gi cha shas rnams dang ngo bo tha dad du snang yang gnas tshul la rang gi cha shas rnams dang ngo bo gcig yin par thal /
cha bcas yin pa'i phyir /
khyab pa khas /
der thal /
gzhi grub pa'i phyir /
'dod na /
rdzun pa yin par thal /
'dod pa'i phyir /
'dod na /
bden pa ma yin par thal /
'dod pa'i phyir /
'dod mi nus te /
chos nyid yin pa'i phyir /
gzhan yang /
cha bcas dang cha med gnyis chos can /
yod par thal /
dngos 'gal yin pa'i phyir /
rtags khas /
'dod na cha med yod par thal /
'dod pa'i phyir /
gzhan yang /
ri bong rVa chos can /
cha bcas yin par thal /
cha bcas dang cha med dngos 'gal gang zhig /
cha med shes bya la mi srid pa'i phyir /
dang po dngos /
phyi ma sla /
'dod na /
yod par thal lo /
'dod pa'i phyir /
gnyis pa rang gi lugs bzhag pa la /
don dam dpyod byed kyi rtags kyi dgag bya'i chos ngos bzung ba dang /
de gzhi lam rnam gsum gyi steng du 'gog pa'i rigs pa bshad pa gnyis /
dang po ni /
blo gnod med la snang ba'i dbang @# / /
gis bzhag pa ma yin par rang gi thun mong ma yin pa'i sdod lugs kyi ngos nas grub pa de /
don dam dpyod byed kyi rtags kyi dgag bya'i chos yin /
gnyis pa la /
spyir bden med gtan la 'bebs pa'i gtan tshigs la du ma yod de /
chos rnams kyi ngo bo la dpyod pa gcig du bral gyi gtan tshigs /
rgyu la dpyod pa rdo rje gzegs pa'i gtan tshigs /
'bras bu la dpyod pa yod med skye 'gog gi gtan tshigs /
rgyu 'bras gnyis ka la dpyod pa mi bzhi skye 'gog gi gtan tshigs /
ngo bo rgyu 'bras gsum ka la dpyod pa rigs pa'i rgyal po rten 'brel gyi gtan tshigs rnams su yod pa'i phyir /
de rnams kyi nang nas chos rnams kyi ngo bo la dpyod pa gcig du bral gyi gtan tshigs la /
rtags 'god pa dang /
tshul sgrub pa gnyis /
dang po ni /
gzhi lam rnam gsum chos can /
bden par med de /
bden par grub pa'i gcig dang /
bden par grub pa'i du ma gang rung du med pa'i phyir /
dper na /
me long nang gi byad bzhin gyi gzugs brnyan bzhin /
zhes pa ste /
dbu ma rgyan las /
bdag dang gzhan smra'i dngos 'di dag /
yang dag par ni gcig pa dang / /
du ma'i rang bzhin bral ba'i phyir / /
bden par med de gzugs brnyan bzhin / /
zhes gsungs pa'i phyir /
gnyis pa la /
phyogs chos sgrub pa dang /
khyab pa sgrub pa gnyis /
dang po la /
bden par grub pa'i gcig bral du sgrub pa dang /
bden par grub pa'i du bral du sgrub pa gnyis /
dang po ni /
gzhi lam rnam gsum chos can /
bden par grub pa'i gcig du med de /
cha bcas yin pa'i phyir khyab ste /
bden grub gyi gcig yin na /
rang gi cha shas rnams la ltos med kyi gcig yin dgos /
de yin na /
cha bcas ma yin dgos pa'i phyir /
gong du ma grub na /
de chos can /
cha bcas yin te /
yod pa gang zhig cha bcas cha med dang dngos 'gal yin /
cha med shes bya la mi srid pa'i phyir /
gnyis pa ni /
gzhi lam rnam gsum chos can /
bden par grub pa'i du mar med de /
bden par grub pa'i gcig du med pa'i phyir /
gnyis pa ni /
bden par grub pa'i gcig dang bden par grub pa'i du ma gang rung du med na /
bden par med pas khyab ste /
bden par yod na /
bden par grub pa'i gcig dang bden par grub pa'i du ma gang rung du yod dgos pa'i phyir /
de dgos te /
yod na gcig dang du ma gang rung du yod dgos pa'i phyir /
gsum pa rtsod pa spong ba la /
kho na re /
bden par grub pa'i gcig dang bden par grub pa'i @# / /
du ma gang rung du med pa chos can /
khyod gzhi lam rnam gsum bden med du sgrub pa'i rtags yang dag ma yin par thal /
gzhi lam rnam gsum khyod du tshad mas grub pa'i gang zag yin na /
gzhi lam rnam gsum bden med du tshad mas grub pa'i gang zag yin dgos pa'i phyir /
ma grub na /
de dgos par thal /
gzhi lam rnam gsum bden par grub pa'i du mar med par tshad mas grub pa'i gang zag yin na /
de gsum bden med du tshad mas grub pa'i gang zag yin dgos pa'i phyir /
der thal /
gzhi lam rnam gsum bden grub du bden zhen gyi 'dod pa'i gang zag yin na /
gzhi lam rnam gsum bden par grub pa'i du mar bden zhen gyi 'dod pa'i gang zag yin dgos pa'i phyir /
der thal /
gzhi lam rnam gsum de du ma yin pa'i phyir /
zer na /
'dir ma khyab /
'o na /
sgra byas pa mi rtag pa gsum po de /
don dam par bden zhen gyi 'dod pa'i gang zag yin na /
de gsum don dam par grub pa'i tha dad du bden zhen gyi 'dod pa'i gang zag yin dgos par thal /
de gsum tha dad yin pa'i phyir /
khyab pa 'grig /
rtags sla /
'dod na /
mdo sde pa chos can /
der thal /
de'i phyir /
khyab pa khas /
byas pa la kho na re /
bden par grub pa'i gcig dang bden par grub pa'i du ma gang rung du med pa chos can /
khyod gzhi lam rnam gsum bden med du sgrub pa'i rtags yang dag ma yin par thal /
khyod don dam bden pa yin pa'i phyir /
ma grub na /
der thal /
bden par grub pa'i gcig du med pa de /
don dam bden pa yin pa gang zhig /
bden par grub pa'i du mar med pa de /
don dam bden pa yin pa'i phyir /
zer na /
rtsa bar ma khyab /
bden par tshad mas ma dmigs pa chos can /
der thal /
de'i phyir /
khyab pa khas /
rtags gsal gnyis ka grub ste /
bden med kyi mtshan nyid yin pa'i phyir /
kho na re /
bden par grub pa'i gcig du med pa de /
don dam bden pa yin par thal /
bden par grub pa'i gcig dang bden par grub pa'i du ma gang rung du med pa de /
don dam bden pa yin pa'i phyir /
rtags khas /
'dod na /
bden 'dzin lhan skyes kyi 'dzin stangs la bden par grub pa'i gcig du 'dzin pa'i 'dzin stangs yod par thal /
'dod pa'i phyir /
@# / /
gcig pa'i phyir /
dang po dngos phyi ma der thal /
chos dbyings thams cad rigs gcig pa'i phyir /
'dod na /
ka bum gnyis gcig tu 'dzin pa'i blo lhan skyes yod par thal /
'dod pa'i phyir /
'dod na /
de med par thal /
ka bum gnyis gcig du 'dzin pa'i blo yin na /
blo kun btags yin dgos pa'i phyir /
rtags 'bud zer na /
thal 'gyur gnyis pa la ma khyab /
yang kho na re /
bden par grub pa'i du mar med pa de /
don dam bden pa yin par thal /
bden par grub pa'i gcig dang bden par grub pa'i du ma gang rung du med pa de /
don dam bden pa yin pa'i phyir /
rtags khas /
'dod na /
bden par grub pa'i du mar med pa chos can /
bum pa khyod yin pa don dam bden pa yin par thal /
bum pa khyod yin pa gang zhig khyod don dam bden pa yin pa'i phyir /
zer na /
ma khyab /
rtags gnyis sla /
'dod na /
bum pa bden par grub pa'i du mar med pa chos can /
khyod don dam bden pa ma yin par thal /
mdo sde ba de khyod tshad mas grub pa'i gang zag yin pa'i phyir /
ma grub na /
mdo sde ba chos can /
bum pa bden par grub pa'i du mar med par tshad mas grub pa'i gang zag yin par thal /
bum pa du mar med par tshad mas grub pa'i gang zag yin pa'i phyir /
zer na /
ma khyab /
mtshams la /
ka ba bden med chos can /
der thal /
de'i phyir /
khyab pa khas /
gzhan yang /
bum pa bden par grub pa'i gcig du med pa de /
don dam bden pa yin par thal /
bum pa don dam par skye ba med pa de /
don dam bden pa yin pa'i phyir /
der thal /
bum pa yod pa gang zhig gzhi lam rnam gsum don dam par skye ba med pa de /
don dam bden pa yin pa'i phyir te /
'grel ba don gsal las /
gzhi dang lam dang rnam pa skye ba med pa /
zhes gsungs pa'i phyir /
gzhan yang /
bum pa bden bar grub pa'i gcig du med pa de /
don dam bden pa yin par thal /
bum pa longs spyod byar bden bar med pa de /
don dam bden pa yin pa'i phyir /
der thal /
bum pa yod pa gang zhig /
longs spyod byar bden par med pa de /
don dam bden pa yin pa'i phyir /
de la thams cad mkhyen pa nyid gsum gyis ni don brgyad bsdus la /
zhes sogs kyi skabs su /
sbyor ba dang /
mtha' dpyad pa gnyis /
dang po ni /
rje btsun gyis mkhyen gsum gyi yon tan brjod pa'i sgo nas yum la bstod pa la /
bstod grangs mang ba dang /
nyung ba'i @# / /
skyon med de /
rje btsun gyis de'i sgo nas bsted pa la /
rgyu mtshan dang dgos pa khyad par can gnyis yod pa'i phyir /
gnyis pa la /
dgag bzhag spang gsum las /
dang po ni /
kha cig na re /
mkhyen gsum mtshon byed kyi chos sum cus don mngon par rtogs pa brgyad bsdus pa de /
mkhyen gsum gyis don mngon par rtogs pa brgyad bsdus pa'i don yin zer na /
mkhyen gsum mtshon byed kyi chos sum cu bo de /
sdud byed kyi mkhyen pa yin par thal /
dam bca' 'thad pa'i phyir /
'dod na /
rnam mkhyen mtshon byed kyi chos bcu bo de /
sdud byed kyi mkhyen pa yin par thal /
'dod pa'i phyir /
'dod na /
theg chen sgrub pa'i rten rang bzhin gnas rigs de /
sdud byed kyi mkhyen pa yin par thal /
'dod pa'i phyir /
kha cig gis /
mngon par rtogs pa brgyad po gang rung yin na /
mkhyen gsum gang rung yin pas khyab pa de /
mkhyen gsum gyis mngon par rtogs pa brgyad bsdus pa'i don yin zer na /
dman lam sngon du ma song ba'i theg chen gyi tshogs lam chos can /
mkhyen gsum gang rung yin par thal /
mngon par rtogs pa brgyad po gang rung yin pa'i phyir te /
rnam rdzogs sbyor ba yin pa'i phyir /
'dod na /
mkhyen gsum gang rung ma yin par thal /
chos can de'i phyir /
kha cig gis /
mkhyen gsum gyis mngon par rtogs pa brgyad ma bsdus kyang /
rgyan gyi mchod brjod kyi yul du gyur pa'i mkhyen gsum gyis mngon par rtogs pa brgyad bsdus pa de /
lung de'i don yin zer na /
de ltar 'di dang yang 'di dang /
yang 'di yin te rnam gsum po /
zhes mkhyen gsum la 'jug bsdu mdzad nas /
sbyor bzhi dang /
chos sku la 'jug bsdum mdzad pa la rgyu mtshan yang dag med par thal /
mkhyen gsum gyis mngon par rtogs pa brgyad pa bsdus pa'i phyir gzhan yang /
mkhyen gsum gyis mngon par rtogs pa brgyad bsdus pa thal /
mkhyen gsum gyis mngon par rtogs pa brgyad bsdus pa'i don yod pa'i phyir /
byas pa la kho na re /
mkhyen gsum gyis mngon par rtogs pa brgyad ma bsdus par thal /
mkhyen gsum rnam mkhyen yin pa'i phyir /
der thal /
mkhyen gsum yin pa rnam mkhyen yin pa'i phyir /
der thal /
mkhyen gsum yin pa /
mkhyen gsum yin pa'i phyir /
der thal /
mkhyen gsum yin pa yod pa'i phyir /
zer na /
ma khyab ste /
mkhyen gsum gzhi shes yin par @# / /
thal /
mkhyen gsum yin pa gzhi shes yin pa'i phyir /
der thal /
mkhyen gsum yin pa mkhyen gsum yin pa'i phyir /
der thal /
mkhyen gsum yin pa yod pa'i phyir /
khyab pa rim pa bzhin du khas /
rtsa bar 'dod na /
mkhyen gsum gyi rnam pa bsgom bya'i gtso bor byed pa'i gang zag yin na /
gzhi shes kyi rnam pa bsgom bya'i gtso bor byed pa'i gang zag yin dgos par thal /
'dod pa'i phyir /
'dod na /
byang 'phags chos can /
der thal /
de'i phyir /
gzhan yang /
nyan thos kyi mthong lam bar chad med lam chos can /
khyod sdud byed kyi rnam mkhyen yod par thal /
mkhyen gsum khyod sdud byed kyi rnam mkhyen yin pa'i phyir /
der thal /
mkhyen gsum gyis khyod bsdus pa gang zhig /
mkhyen gsum rnam mkhyen yin pa'i phyir /
phyi ma khas /
dang po ma grub na /
de chos can /
mkhyen gsum gyis khyod bsdus par thal /
khyod mkhyen gsum gyi nang mtshan yin pa'i phyir /
rtsa bar 'dod na /
de chos can /
khyod sdud byed kyi rnam mkhyen med par thal /
khyod nyan thos kyi mthong lam bar chad med lam yin pa'i phyir /
byas pa la kho na re /
mngon par rtogs pa brgyad sdud byed kyi mkhyen gsum yod par thal /
mkhyen gsum gyis mngon par rtogs pa brgyad bsdus pa'i phyir /
rtags khas /
'dod na /
rnam rdzogs sbyor ba sdud byed kyi mkhyen gsum yod par thal /
'dod pa'i phyir /
'dod na /
de sdud byed kyi rnam mkhyen yod par thal /
'dod pa'i phyir /
'dod na sla /
zer na /
rtsa bar ma khyab ste /
bum pa sdud byed kyi ka bum gnyis yod par thal /
bum pa ka bum gnyis kyi bsdus pa'i phyir /
khyab pa khas /
rtags gsal sla /
kho na re /
mkhyen gsum gyis mkhyen gsum bsdus par thal /
mkhyen gsum gyis mngon par rtogs pa brgyad bsdus pa'i phyir /
rtags khas /
'dod na /
mkhyen gsum dang mkhyen gsum bsdu bya sdud byed yin par thal /
'dod pa'i phyir /
'dod na /
mched gsum phung khams skye mched gsum dang thal /
'dod pa'i phyir /
zer na /
'dir ma khyab /
phung khams skye mched gsum phung khams skye mched gsum dang tha dad yin par thal /
des de bsdus pa'i phyir /
khyab pa khas /
der thal /
des chos thams cad bsdus pa'i phyir /
der thal /
mdzod las /
phung po dang ni skye mched dang /
khams gcig gis ni thams cad bsdus /
zhes gsungs pa'i phyir /
'dod na sla /
byas @# / /
pa la kho na re /
rnam rdzogs sbyor ba de mkhyen gsum gyis bsdus par thal /
mngon par rtogs pa brgyad po de /
mkhyen gsum gyis bsdus pa'i phyir /
rtags khas /
'dod na /
rnam rdzogs sbyor ba chos can /
'phags rgyud kyi mkhyen pas bsdus par thal /
'dod pa'i phyir /
'dod na /
de chos can /
'phags rgyud kyis bsdus par thal /
'dod pa'i phyir /
zer na /
'dir ma khyab /
'dod na /
'phags rgyud kyis ma bsdus par thal /
khyod rgyud ldan gyi so skye yod pa'i phyir /
zer na /
theg chen gyi tshogs lam chos can /
'phags rgyud kyis bsdus par thal /
khyod 'phags rgyud kyi mkhyen pas bsdus pa'i phyir /
khyab pa khas /
der thal /
lam bden gyis bsdus pa'i phyir te /
lam bden gyi 'khor yin pa'i phyir te /
mngon pa kun btus las /
lam gyi bden pa gang zhe na /
tshogs kyi lam dang /
sbyor ba'i lam dang /
mthong ba'i lam dang /
sgom pa'i lam dang /
mthar phyin pa'i lam mo /
zhes dang /
de'i thad kyi 'grel pa rgyal sras ma las /
'di dag ni lam gyi bden pa 'khor dang bcas pa'i skabs la rigs par bya'o / /
zhes gsungs pa'i phyir /
rtsa bar 'dod na /
de chos can /
khyod 'phags rgyud kyis ma bsdus par thal /
khyod rgyud ldan gyi so skye yod pa'i phyir /
byas pa la kho na re /
lam bden gyi 'khor du byung ba'i sems byung de /
lam bden gyi 'khor yin par thal /
tshogs lam de lam bden gyi 'khor yin pa'i phyir /
rtags khas /
'dod na /
de chos can /
khyod lam bden gyi 'khor du byung ba'i sems byung yin par thal /
khyod lam bden gyi 'khor gang zhig sems byung yin pa'i phyir /
zer na /
ma khyab /
rang lugs ni /
mkhyen gsum gang rung nyams len gyi sbyor bas don mngon par rtogs pa brgyad nyams len gyi sbyor bar bsdus pa de /
mkhyen gsum gyis mngon par rtogs pa brgyad bsdus pa'i don yin te /
mkhyen gsum gang rung nyams su len pa'i gang zag yin na /
don mngon par rtogs pa brgyad po gang rung nyams su len pa'i gang zag yin dgos pa'i phyir /
nyan thos dang de'i phyogs su bslan pa /
zhes sogs kyi skabs su /
sbyor ba dang /
mtha' dpyad pa gnyis /
dang po ni /
gzhi shes chos can /
byed las khyad par can dang ldan te /
nyan rang slob pa 'phags pa rnams nyer zhing 'khrid par byed pa'i byed las dang ldan pa'i phyir /
gnyis pa la gsum @# / /
las /
dang po ni /
kha cig gis /
sgrib gnyis ma lus par spangs pa'i so sor brtags 'gog de /
myang 'das kyi mtshan nyid zer na /
nyan thos dgra bcom pa'i rgyud kyi 'gog bden chos can /
mtshan nyid der thal /
mtshon bya de'i phyir /
khyab pa khas /
ma grub na /
der thal /
chos can de'i phyir /
rtsa bar 'dod na /
de chos can /
sgrib gnyis ma lus par spangs par thal /
'dod pa'i phyir /
'dod na /
nyan thos dgra bcom pa des sgrib gnyis ma lus par spangs par thal /
de'i rgyud kyi 'gog bden des sgrib gnyis ma lus par spangs pa'i phyir /
rtags khas /
'dod na sla /
kha cig gis /
nyon sgrib ma lus par spangs pa'i de bzhin nyid de /
myang 'das kyi mtshan nyid zer na /
rang bzhin rnam dag gi char gyur ba'i ngo bo nyid sku chos can /
mtshon bya der thal /
mtshan nyid de'i phyir te /
chos can de'i phyir /
'dod na /
'gog bden yin par thal /
'dod pa'i phyir /
gzhan yang /
nyan thos dgra bcom pa'i rgyud kyi chos nyid chos can /
mtshon bya der thal /
mtshan nyid de'i phyir /
yang kha cig myang 'das gang zhig kun 'byung ma lus par spangs shing sdug bsngal gyi phung po lhag ma dang bcas pa de /
lhag bcas myang 'das kyi mtshan nyid /
myang 'das gang zhig /
sdug kun gnyis ma lus par spangs pa de /
lhag med myang 'das kyi mtshan nyid zer na /
lhag bcas myang 'das la gnas pa'i nyan thos dgra bcom pa'i rgyud kyi 'gog bden chos can /
kun 'byung ma lus par spangs par thal /
mtshon bya de'i phyir /
khyab pa khas /
ma grub na /
der thal /
chos can de'i phyir /
'dod na /
lhag bcas myang 'das la gnas pa'i nyan thos dgra bcom pa des /
kun 'byung zad par spangs par thal /
'dod pa'i phyir /
'dod mi nus te /
de'i rgyud la kun 'byung yod pa'i phyir /
de'i rgyud la las kyi kun 'byung yod pa'i phyir /
der thal /
rnam 'grel las /
'dod chags bral bas gnas pa ni / /
brtse ba 'am yang na las kyi yin /
zhes gsungs pa'i phyir /
mtshan nyid gnyis pa la /
sangs 'phags kyi rgyud kyi 'gog bden chos can /
mtshon bya der thal /
mtshan nyid de'i phyir /
ma grub na /
der thal /
chos can de'i phyir /
'dod na /
theg dman gyi myang 'das yin par thal /
'dod pa'i phyir /
'dod na sla /
kha cig gis /
myang 'das gang zhig sdug bsngal gyi phung po lhag ma dang bcas pa de /
lhag bcas myang 'das kyi mtshan nyid /
myang 'das gang zhig /
sdug bsngal gyi phung po ma lus par @# / /
spangs pa de /
lhag med myang 'das kyi mtshan nyid /
zer na /
mtshan nyid dang po la /
lhag bcas myang 'das la gnas pa'i nyan thos dgra bcom pa tshe de la theg chen gyi lam du zhugs pa'i byang sems tshogs lam pa'i rgyud kyi myang 'das chos can /
mtshon bya der thal /
mtshan nyid de'i phyir /
rtags gnyis ka der thal /
chos can de'i phyir /
'dod na /
de chos can /
theg dman gyi myang 'das yin par thal /
'dod pa'i phyir /
'dod na sla /
byas pa la kho na re /
de chos can /
lhag bcas myang 'das yin par thal /
lhag bcas myang 'das dang por thob pa'i lus rten ma dor ba'i gang zag gi rgyud kyi myang 'das yin pa'i phyir te /
chos can /
de'i phyir /
zer na /
ma khyab ste /
lhag bcas myang 'das dang por thob pa'i lus rten dor ba'i gang zag gi rgyud kyi myang 'das yin na /
lhag med myang 'das yin lhag med myang 'das yin dgos par thal /
ma khyab mtshams la khyab pa yod pa'i phyir /
rtags khas /
'dod na /
lhag med myang 'das thob pa'i byang sems yin na /
lhag med myang 'das la gnas pa'i theg dman dgra bcom gyi rtogs pa sngon du song ba'i byang sems yin dgos par thal /
lhag bcas myang 'das thob pa'i byang sems yin na /
lhag bcas myang 'das la gnas pa'i nyan thos dgra bcom gyi rtogs pa sngon du song ba'i byang sems yin dgos pa'i phyir /
rtags 'bud /
'dod na song /
lhag bcas myang 'das la gnas pa'i theg dman dgra bcom tshe de la theg chen lam du zhugs pa'i byang sems tshogs lam pa shi 'phos pa'i byang sems sbyor lam pa de /
lhag med myang 'das thob pa'i byang sems yin par thal /
de'i rgyud kyi myang 'das de lhag med myang 'das yin pa'i phyir /
ma grub na /
de'i rgyud kyi myang 'das chos can /
lhag med myang 'das yin par thal /
lhag bcas myang 'das dang por thob pa'i lus rten dor ba'i gang zag gi rgyud kyi myang 'das yin pa'i phyir /
khyab pa khas /
rtags grub ste /
chos can de yin pa'i phyir /
gong du 'dod na /
de 'dra'i byang sems sbyor lam pa chos can /
khyod lhag bcas myang 'das la gnas pa'i theg dman dgra bcom tshe de la theg chen lam du zhugs pa'i  byang sems tshogs lam pa shi 'phos pa'i byang sems sbyor lam pa yin par thal /
khyod lhag med myang 'das la gnas pa'i theg dman dgra bcom pa'i rtogs pa sngon du song ba'i byang @# / /
sems yin pa'i phyir /
der thal /
khyod lhag med myang 'das thob ba'i byang chub sems dpa'i yin pa'i phyir /
'khor gsum /
mtshan nyid gnyis pa la /
sangs rgyas 'phags pa'i rgyud kyi 'gog bden chos can /
mtshon bya der thal /
mtshan nyid de'i phyir /
rtags gsal gnyis ka grub ste /
chos can de'i phyir /
kha cig na re /
theg dman dgra bcom sku tshe'i 'du byed ma btang ba'i gnas skabs kyi myang 'das de /
lhag bcas myang 'das dang /
theg dman dgra bcom sku tshe'i 'du byed btang ba'i gnas skabs kyi myang 'das de /
lhag med myang 'das yin zer na /
theg dman dgra bcom sku tshe'i 'du byed btang ba'i gnas skabs na theg dman gyi myang 'das yod par thal /
theg dman dgra bcom sku tshe'i 'du byed btang pa'i gnas skabs kyi myang 'das de lhag med myang 'das yin pa'i phyir /
rtags khas /
'dod na /
de'i gnas skabs na theg dman dgra bcom yod par thal /
'dod pa'i phyir /
theg dman dgra bcom 'das pa'i dus na theg dman dgra bcom yod par thal /
'dod pa'i phyir /
'dod na /
theg dman dgra bcom chos can /
khyod 'das pa'i dus na khyod med par thal /
khyod 'dus byas yin pa'i phyir /
gzhan yang /
srog dbang rgyud la mi ldan pa'i theg dman dgra bcom yod par thal /
sku tshe'i 'du byed btang ba'i theg dman dgra bcom yod pa'i phyir /
'dod na /
srog dbang rgyud la mi ldan pa'i gang zag yod par thal /
'dod pa'i phyir /
'dod na /
shi ba'i gang zag yod par thal /
'dod pa'i phyir /
rtags khas /
'dod na /
shi ba'i gang zag gi lus de shi lus yin par thal /
'dod pa'i phyir /
'dod na /
shi ba'i gang zag gi lus chos can /
shi lus ma yin par thal /
gson lus yin pa'i phyir /
der thal /
srog ldan gyi lus yin pa'i phyir /
ma grub na /
der thal /
shi ba'i gang zag de srog ldan gyi gang zag yin pa'i phyir /
ma grub na /
shi ba'i gang zag chos can /
khyod srog dbang rgyud ldan gyi gang zag yin par thal /
khyod gang zag yin pa'i phyir /
ma grub na /
shi ba'i gang zag gang zag yin par thal /
shi ba'i gang zag yod pa'i phyir /
rtags khas /
byas pa la kho na re /
shi ba'i gang zag yod par thal /
'das pa'i gang zag yod pa'i phyir /
zer na /
shi ba'i sangs rgyas 'phags pa yod par thal /
'das pa'i sangs rgyas 'phags pa yod pa'i phyir /
khyab pa @# / /
'grig rtags sla /
'dod na /
shi ba'i sangs rgyas 'phags pa med par thal /
sangs rgyas 'phags pa yin na /
'chi bdag gi bdud ma lus par bcom pas khyab pa'i phyir /
byas pa la kho na re /
shi ba'i gang zag yod par thal /
shi ba'i sems can yod pa'i phyir te /
sems can shi ba yod ba'i phyir /
zer na /
ma khyab po /
kha cig gis /
sems can shi ba'i med zer na /
de yod par thal /
so so'i skye bo tha mal ba shi ba'i yod pa'i phyir /
ma grub na /
so so'i skye bo tha mal pa chos can /
khyod shi ba yod par thal /
khyod 'chi ba yod pa'i phyir /
khyab ste /
khyod 'jig pa yod na /
khyod zhig pa yod dgos pa'i phyir /
rtags 'bud /
byas pa la kho na re /
sems can gyi srog dbang 'gags pa yod na /
sems can shi ba yod dgos par thal /
sems can shi ba yod pa'i phyir /
rtags khas /
'dod na /
longs sku shi ba yod par thal /
longs sku'i srog dbang 'gags pa yod pa'i phyir /
khyab ste /
sems can gyi srog dbang 'gags pa yod na /
sems can shi ba yod dgos pa'i phyir /
zer na /
mi mtshungs /
yang kho na re /
shi ba'i sems can yod par thal /
bskal pa dang bo'i mi shi ba yin pa'i phyir /
der thal /
bskal ba dang po'i mi shi ba'i rjes su de ltar ba'i mi skyes pa'i phyir /
zer na /
bud shing 'gags pa yin par thal /
bud shing 'gags pa'i rjes su du ba skyes pa'i phyir /
khyab pa khas /
ma grub na /
bud shing chos can /
khyod 'gags pa'i rjes su du ba skyes par thal /
khyod du ba'i rgyu yin pa'i phyir /
'dod na sla /
yang bskal ba dang po'i mi chos can /
khyod 'das pa yin par thal /
khyod shi ba yin pa'i phyir /
rtags khas /
'dod na /
de chos can /
khyod 'das pa ma yin par thal /
khyod da ltar ba yin pa'i phyir /
kha cig gis /
gzugs sku gnyis lhag bcas myang 'das dang /
chos sku lhag med myang 'das yin zer na /
gzugs sku gnyis chos can /
'dus ma byas yin par thal /
myang 'das yin pa'i phyir /
khyab ste /
rtsa shes las /
myang ngan 'das pa 'dus ma byas /
zhes gsungs pa'i phyir /
gzhan yang /
dgra bcom ba yin na /
lhag bcas myang 'das yin dgos par thal /
gzugs sku gnyis lhag bcas myang 'das yin pa'i phyir /
rtags khas /
'dod na /
lhag bcas myang 'das la gnas pa'i theg dman dgra bcom pa'i rgyud la lhag med myang 'das yod par thal /
lhag med @# / /
myang 'das la gnas pa'i nyan thos dgra bcom pa'i rgyud la lhag bcas myang 'das yod pa'i phyir /
ma grub na /
der thal /
lhag med myang 'das la gnas pa'i theg dman dgra bcom pa de /
lhag bcas myang 'das yin pa'i phyir /
ma grub na /
de chos can /
der thal /
dgra bcom pa yin pa'i phyir /
'khor gsum /
byas pa la kho na re /
sku gsum la 'jug pa'i sgor / /
phung por bcas pa'i myang ngan 'das / /
thug sku gnyis la brjod pa yin / /
phung po kun dang bral ba'i phyir / /
chos kyi sku la phung po med / /
ces gsungs pa mi 'thad par thal /
gzugs sku gnyis lhag bcas myang 'das ma yin pa'i phyir /
gzhan yang /
gser 'od las /
sku de gnyis la dgongs nas /
sangs rgyas bcom ldan 'das rnams la phung po'i lhag ma dang bcas pa'i mya ngan las 'das pa zhes bya'o / /
chos kyi sku la dgongs nas sangs rgyas bcom ldan 'das rnams la phung po'i lhag ma med pa'i mya ngan las 'das pa zhes bya'o / /
zhes gsungs ba mi 'thad par thal /
gzugs sku gnyis lhag bcas myang 'das ma yin pa'i phyir /
zer na /
thal 'gyur gnyis ka lam khyab po /
! /
gnyis pa rang gi lugs bzhag pa la /
myang 'das la /
mtshan nyid /
dbye ba /
sa mtshams dang gsum /
dang po ni /
nyon sgrib ma lus par spangs pa'i so sor brtags 'gog de /
myang 'das kyi mtshan gnyis ba la /
sgras brjod rigs kyi sgo nas dbye na /
rang bzhin gyi myang 'das /
mi gnas pa'i myang 'das /
lhag bcas myang 'das /
lhag med myang 'das dang bzhi yod /
dang po dang /
don dam bden pa don gcig /
dper na /
chos thams cad bden pas stong pa'i stong nyid lta bu /
gnyis pa la mtshan nyid /
mtshan gzhi gnyis /
dang po ni /
sgrib gnyis ma lus par spangs pa'i so sor brtags 'gog de /
mi gnas pa'i myang 'das kyi mtshan nyid /
de dang theg chen gyi thar ba don gcig /
gnyis pa ni /
sangs rgyas 'phags pa'i rgyud kyi 'gog bden lta bu /
gsum pa la /
mtshan nyid dang /
mtshan gzhi gnyis /
dang po ni /
theg dman gyi myang 'das gang zhig /
sdug bsngal gyi phung po lhag ma dang bcas pa de'o /
gnyis pa ni /
khams gsum gang rung gi rten can gyi nyan thos dgra bcom pa'i rgyud kyi 'gog bden lta bu /
gsum pa la /
mtshan nyid /
mtshan gzhi gnyis /
dang po ni /
theg dman gyi myang 'das gang zhig sdug bsngal gyi phung po ma lus @# / /
par spangs pa de /
lhag med myang 'das kyi mtshan nyid /
mtshan gzhi ni /
dag pa'i zhing gi rten can gyi nyan thos dgra bcom pa'i rgyud kyi 'gog bden lta bu /
gsum pa sa mtshams ni /
dgra bcom pa mtha' dag gi rgyud la yod /
gsum pa rtsod pa spong pa la kho na re /
gzugs med khams kyi nyan thos dgra bcom pa'i rgyud kyi 'gog bden chos can /
sdug bsngal gyi phung po lhag ma dang bcas par thal /
lhag bcas myang 'das yin pa'i phyir /
rtags khayb khas /
'dod na /
sdug bsngal gyi phung po dang bcas par thal /
'dod pa'i phyir 'dod na /
sdug bsngal dang bcas par thal /
'dod pa'i phyir zer na /
ma khyab /
'dod na /
gzugs med khams na sdug bsngal yod par thal /
'dod pa'i phyir /
zer na /
gzugs med khams na ming yod par thal /
gzugs med khams na /
ming gi phung po yod pa'i phyir /
khyab pa 'grig /
rtags der thal /
de na phung po lhag ma bzhi yod pa'i phyir /
rtsa bar 'dod na /
de na sgra yod par thal lo / /
gzhan yang lhag bcas myang 'das la gnas pa'i nyan thos dgra bcom pa'i rgyud kyi 'gog bden chos can /
mtshan nyed der thal /
lhag bcas myang 'das yin pa'i phyir /
khyab pa khas /
'dod na /
zag bcas kyi phung po dang bcas par thal /
'dod pa'i phyir /
'dod na /
zag pa dang bcas par thal /
'dod pa'i phyir /
zer na /
ma khyab bo / /
nyan thos dgra bcom pa'i rtogs pa sngon du song pa'i mos pa sgom lam chos can /
zag pa dang bcas par thal /
zag bcas kyi phung po dang bcas pa'i phyir /
khyab pa khas /
der thal /
mos pa sgom lam dang bcas pa gang zhig /
mos pa sgom lam zag bcas yin pa'i phyir /
rtags sla /
rtsa bar 'dod na /
de chos can /
zag pa dang bcas pa ma yin par thal /
zag pa dang bral ba yin pa'i phyir /
te /
chos can de yin pa'i phyir /
! rnam pa thams cad skye ba med par thugs su chud pa /
zhes sogs kyi skabs su /
sbyor ba dang /
mtha' dpyad pa gnyis /
dang po ni /
rnam mkhyen chos can /
! byed las khyab par can dang ldan pa yin te /
mchog gi sprul skus chos 'khor bskor ba'i bdag rkyen byed pa'i byed las dang ldan pa'i phyir /
gnyis pa la /
dgag bzhag spangs gsum las /
!dang po ni /
ston pas gsungs pa'i dam chos de chos 'khor gyi mtshan nyid zer na /
'grel ba don gsal chos can /
chos 'khor yin par thal /
mtshan nyid de'i phyir /
ma grub na /
ston @# / /
pas gsungs pa'i dam chos yin na /
ston pa'i gsung yin dgos par thal /
ma grub pa de'i phyir /
'dod na /
theg chen gyi mthong lam chos can /
der thal /
de'i phyir /
der thal /
chos can de yin pa'i phyir /
rtsa bar 'dod na /
de chos can /
lung gi chos 'khor yin par thal /
chos 'khor du gyur pa'i lung yin pa'i phyir /
'dod na /
sangs rgyas kyi bka' yin par thal lo / /
kha cig gis /
bshad pa'i gdul bya'i rgyud la 'pho bya'am /
'pho byed gang rung du gyur pa'i rnam dkar gyi yon tan de /
chos 'khor gyi mtshan nyid zer na /
de la kha cig gis rnam mkhyen chos can /
mtshan nyid der thal /
mtshon bya de'i phyir /
'dod na /
rnam mkhyen chos can /
bshad pa'i gdul bya'i rgyang la 'pho bya yin par thal /
'dod pa gang zhig /
de'i rgyud la 'pho byed ma yin pa'i phyir /
'dod na /
tshoms las /
thub rnams sdig pa chu yis mi 'khru zhing / /
'gro ba'i sdug bsngal phyag gis mi sel la / /
nyid kyi rtogs pa gzhan la 'pho min te / /
chos nyid bden pa bstan pas grol bar 'gyur / /
zhes gsungs pa mi 'thad par thal /
rnam mkhyen gdul bya'i rgyud la 'pho ba'i phyir /
zer na /
ma khyab ste /
rnam mkhyen gdul bya'i rgyud la 'pho bar thal /
rnam mkhyen gdul bya'i rgyud la skye ba'i phyir /
ma grub na /
der thal /
gdul bya'i rgyud la rnam mkhyed skye ba'i phyir /
ma grub na /
gdul bya chos can /
khyod kyi rgyud la rnam mkhyen skye bar thal /
khyod sems can yin pa'i phyir /
kha cig gis /
sangs rgyas kyi bstan par gtogs pa'i dam chos de chos 'khor gyi mtshan nyid /
sangs rgyas kyi bstan par gtogs pa'i lung de /
lung gi chos 'khor gyi mtshan nyid /
gdul bya'i rgyud la skye 'gyur gyi mngon rtogs kyi rigs su gnas pa'i lam zhugs kyi mkhyen pa de /
rtogs pa'i chos 'khor gyi mtshan nyid /
zer na /
lam ma zhugs kyi gang zag gyi rgyud kyi so thar gyi sdom pa chos can /
chos 'khor yin par thal /
sangs rgyas kyi bstan par gtogs pa'i dam chos yin pa'i phyir /
ma grub na /
der thal /
rtogs pa'i bstan pa yin pa'i phyir /
ma grub na /
der thal /
lam ma zhugs kyi gang zag gyi rgyud la rtogs pa'i bstan pa yod pa'i phyir /
rtsa bar 'dod na /
de chos can /
rtogs pa'i chos 'khor yin na thal /
! chos 'khor gang zhig /
shes pa yin pa'i phyir /
dang po dngos /
gnyis pa sla /
'dod na /
lam zhugs kyi mkhyen pa yin par thal /
'dod pa'i phyir /
'dod mi nus te /
chos can de'i phyi @# / /
gzhan yang /
'grel ba don gsal chos can /
lung gi chos 'khor yin par thal /
sangs rgyas kyi bstan par gtogs pa'i lung yin pa'i phyir /
khyab pa khas /
rtags grub ste /
sangs rgyas kyi lung gi bstan pa yin pa'i phyir te /
sher phyin gyi mdo'i dgongs 'grel du gyur ba'i bstan bcos rnam dag yin pa'i phyir /
'dod na /
sangs rgyas kyi bka' yin par thal /
lung gi chos 'khor yin pa'i phyir /
rtags khas /
khyab ste /
lung gi chos 'khor bskor ba bo'i gang zag yin na /
sangs rgyas 'phags pa yin dgos pa'i phyir /
rtags 'bud gzhan yang /
mdzod las /
ston pa'i dam chos rnam gnyis te / /
lung dang rtogs pa'i bdag nyid do /
zhes gsungs pa mi 'thad par thal /
chos 'khor la lung gi chos 'khor dang rtogs pa'i chos 'khor gnyis su grangs ma nges pa'i phyir /
der thal /
lam ma zhugs kyi gang zag gi rgyud kyi so thar gyi sdom pa de chos 'khor gang zhig de lung gi chos 'khor yang ma yin /
rtogs pa'i chos 'khor kyang ma yin pa'i phyir /
rtags dang po dngos /
gnyis pa ma grub na /
de chos can /
sangs rgyas kyi bka' yin par thal /
'dod pa'i phyir /
phyi ma ma grub na /
lam zhugs kyi mkhyen pa yin par thal /
'dod pa'i phyir /
'dod na sla /
byas pa la kho na re /
lam ma zhugs kyi gang zag gi rgyud la rtogs pa'i chos 'khor yod par thal /
de'i rgyud la bslab pa gsum gyis bsdus pa'i chos 'khor yod pa'i phyir /
ma grub na /
de'i rgyud la sde snod gsum gyis bsdus pa'i chos 'khor med par thal /
ma grub pa de'i phyir /
zer na /
de'i rgyud la sde snod gsum gyis bsdus pa'i lung gi chos 'khor med par thal /
de'i rgyud la bslab pa gsum gyis bsdus pa'i rtogs pa'i chos 'khor med pa'i phyir /
khyab ste /
de'i rgyud la bslab pa gsum gyis bsdus pa'i rtogs pa'i chos 'khor med na /
de'i rgyud la sde snod gsum gyis bsdus pa'i lung gi chos 'khor med dgos pa'i phyir /
rtags khas /
gong du ma grub na /
der thal /
rtogs pa'i chos 'khor yin na /
lam zhugs kyi mkhyen pa yin dgos pa'i phyir /
rtags 'bud /
gong du 'dod na sla /
kha cig gis /
bka' dang spangs rtogs gang rung gis bsdus pa'i dam chos de chos 'khor gyi mtshan nyid zer na /
lam ma zhugs kyi gang zag gi rgyud kyi so thar gyi sdom pa chos can /
mtshon bya der thal /
mtshan nyid de'i phyir /
rtogs pas bsdus pa'i dam chos yin pa'i phyir te /
rtogs pa'i bstan pa yin pa'i phyir /
@# / /
rtsa bar 'dod na /
bsgrubs zin /
kha cig gis /
bka' dang lam zhugs kyi spangs rtogs gang rung gis bsdus pa'i dam chos de /
chos 'khor gyi mtshan nyid zer na /
'gog bden chos can /
mtshon bya der thal /
mtshan nyid de'i phyir /
der thal /
lam zhugs kyi spangs pas bsdus pa'i dam chos yin pa'i phyir te /
chos can de'i phyir /
rtsa bar 'dod na /
rnam dkar gyi yon tan yin par thal /
'dod pa'i phyir /
'dod na /
dge ba yin par thal /
'dod pa'i phyir /
'dod na /
'dus byas yin par thal /
'dod pa'i phyir /
khyab ste /
'dus ma byas dang dge ba'i gzhi m+tun med pa'i phyir /
ma grub na /
rang bzhin gnas rigs de dge ba yin par thal /
ma grub pa de'i phyir /
'dod na /
'khor ba mi dge ba yin par thal /
'dod pa'i phyir /
'dod na /
khams gong gi sas bsdus kyi mi dge ba yod par thal /
'dod pa'i phyir /
'dod mi nus te /
mdzod las /
de las 'gyod gnyid mi dge rnams /
bsam gtan dang po dag na med / /
ces gsungs pa'i phyir /
byas pa la /
kho na re /
rang bzhin gnas rigs de dge ba yin par thal /
rgyud bla ma las /
dge dang rnam par dag phyir dang / /
zhes gsungs pa'i phyir /
zer na /
ma khyab /
gzhan yang /
'gog bden chos can /
rgyal bo'i 'khor lo rin po che dang byed las mtshungs par thal /
chos 'khor yin pa'i phyir /
rtags khas /
'dod na /
'dus byas yin par thal lo / /
'dod mi nus te /
chos can de'i phyir /
byas pa la kho na re /
rgyal bo'i 'khor lo rin po che tshad mas ma dmigs pa'i sa phyogs kyi bka' chos can /
rgyal bo'i 'khor lo rin po che dang byed las mtshungs par thal /
bka' yin pa'i phyir /
khyab pa khas /
'dod na /
de chos can /
rgyal bo'i 'khor lo rin po che yod par thal /
'dod pa'i phyir /
zer na /
ma khyab /
'dod na /
de med par thal /
khyod de'i dgag gzhi yin pa'i phyir /
zer na /
me tshad mas ma dmigs pa'i sa phyogs kyi byang sems sbyor lam pa'i rgyud kyi theg chen sems bskyed chos can /
me yod par thal /
me lta bu'i sems bskyed yin pa'i phyir /
khyab pa khas /
ma grub na /
der thal /
sbyor ba dang mtshungs ldan du byung ba'i sems bskyed yin pa'i phyir /
'dod na /
me med par thal /
me'i dgag gzhi yin pa'i phyir /
byas pa la kho na re /
'gog bden chos can /
rtogs pa'i chos 'khor yin par thal /
rtogs pa'i chos dkon mchog yin pa'i phyir /
zer na /
@# / /
ma khyab ste /
rtogs pa'i chos 'khor yin na /
rtogs pa'i chos dkon mchog yin dgos par thal /
lung gi chos 'khor yin na /
lung gi chos dkon mchog yin dgos pa'i phyir /
khyab pa 'grig /
rtags 'bud /
'dod na /
dman lam sngon du ma song ba'i byang sems kyi tshogs lam chos can /
der thal /
de'i phyir /
chos can de'i phyir /
'dod na /
chos dkon mchog yin par thal /
'dod pa'i phyir /
'dod na /
'gog lam gang rung gis bsdus pa'i 'phags rgyud kyi rnam byang bden pa yin par thal /
'dod pa'i phyir /
kha cig gis /
bden bzhi dngos kyi bstan bya'i gtso bor byas nas ston pa'i mdo de /
bka' dang po bden bzhi'i chos '+kor gyi mtshan nyid /
stong nyid dngos kyi bstan bya'i gtso bor byas nas ston pa'i mdo de /
bka' bar pa mtshan nyid med pa'i chos 'khor gyi mtshan nyid /
mtshan nyid gsum la bden par yod med kyi khyad par phye nas ston pa'i mde de /
bka' tha ma legs par rnam par phye ba'i chos 'khor gyi mtshan nyid zer na /
bden bzhi dngos kyi bstan bya'i gtso bor byed pa'i sher phyin gyi mdo chos can /
mtshon bya dang po der thal /
mtshan nyid de'i phyir /
ma grub na /
der thal /
de yod pa'i phyir te /
'phags pa'i bden pa bzhi dag gi /
rnam pa mi dmigs sgo nas ni / /
zhes sogs kyi bshad bya rtsa ba'i mdor gyur ba'i sher phyin gyi mdo yod pa'i phyir /
rtsa bar 'dod na /
de chos can /
khyod theg dman thun mong ma yin pa'i mdo yin par thal /
'dod pa'i phyir /
'dod mi nus te /
khyod theg chen thun mong ma yin pa'i mdo yin pa'i phyir te /
sher phyin gyi mdo tshig yin pa'i phyir /
gzhan yang /
lung phran tshigs kyi nang mtshan du gyur ba'i ka ta ya na la gdams pa'i mdo chos can /
mtshon bya gnyis pa der thal /
mtshan nyid gnyis pa de'i phyir /
der thal /
des stong nyid bstan pa'i phyir te / /
rtsa shes las /
bcom ldan dngos dang dngos med pa / /
mkhyen pas ka ta ya na yi / /
gdams ngag las ni yod pa dang / /
med pa gnyis ka dgag par mdzad / /
ces gsungs pa'i phyir /
rtsa bar 'dod na /
theg chen thun mong ma yin pa'i mdo yin par thal lo / /
'dod mi nus te /
theg dman gyib mdo yin pa'i phyir te /
'dul ba lung gi mdo tshig yin pa'i phyir /
gzhan yang /
mdo sde dgongs 'grel chos can /
mtshan nyid gsum pa der thal /
mtshon bya de'i phyir /
ma grub na /
der thal /
de yod pa'i phyir /
rtsa @# / /
par 'dod na /
kun btags bden med du ston pa'i mdo yin par thal /
mtshan nyid de'i phyir /
'dod na /
stong nyid ston pa'i mdo yin par thal lo / /
byas pa la kho na re /
de chos can /
kun btags bden med du ston pa'i mdo yin par thal /
sems tsam pa'i 'dod pa ltar gyi kun btags bden med du ston pa'i mdo yin pa'i phyir /
zer na /
ma khyab /
kha cig gis /
bdon bzhi dngos kyi bstan bya'i gtso bor byas nas ston pa'i theg dman gyi mdo de /
bka' dang po bden bzhi'i chos 'khor gyi mtshan nyid /
stong nyid dngos kyi bstan bya'i gtso bor byas nas ston pa'i theg chen gyi mdo de /
bka' bar ba mtshan nyid med pa'i chos 'khor gyi mtshan nyid /
zer na /
bden bzhi dngos kyi bstan bya'i gtso bor byas nas ston pa'i 'dul ba lung gi mdo tshig chos can /
mtshon bya der thal /
mtshan nyid de'i phyir /
ma grub na /
de chos can /
der thal /
bden bzhi dngos kyi bstan bya'i gtso bor byas nas ston pa gang zhig /
theg dman gyi mdo yin pa'i phyir /
dang po der thal /
chos can de'i phyir /
gnyis pa ma grub na /
de chos can /
der thal /
'dul ba lung gi mdo tshig yin pa'i phyir /
rtsa bar 'dod na /
de chos can /
theg dman thun mong ma yin pa'i mdo yin par thal /
'dod pa'i phyir /
'dod mi nus te /
theg chen gyi mdo yin pa'i phyir /
'dul ba lung gi mdo tshig yin pa'i phyir /
yang /
lung phran tshogs kyi /
nang tshan du gyur ba'i ka ta ya na la gdams pa'i mdo chos can /
mtshon bya gnyis pa der thal /
mtshan nyid de'i phyir /
ma grub na /
de chos can /
der thal /
stong nyid dngos kyi bstan bya'i gtso bor byas nas ston pa gang zhig /
theg chen gyi mdo yin pa'i phyir /
dang po bsgrubs zin /
gnyis pa ma grub na /
der thal /
'dul ba lung sde bzhi bo de theg chen gyi mdo yin pa'i phyir te /
de theg chen gyi 'dul ba'i sde snod yin pa'i phyir /
der thal /
de'i mtshan gzhi cig yod pa'i phyir /
byas pa la kho na re /
'dul ba lung sde bzhi chos can /
theg chen gyi mdo ma yin par thal /
theg dman gyi mdo yin pa'i phyir zer na /
ma khyab /
'o na /
theg pa thun mong ba'i mdo chos can /
der thal /
de'i phyir /
der thal /
theg pa thun mong ba'i mdo yod pa'i phyir /
der thal /
theg pa thun mong ba'i lam yod pa'i phyir /
der thal /
skyes bu chen po'i lam rgyud la skye ba la /
skyes bu 'bring dang thun mong ba'i lam la blo sbyong ba sngon du 'gro dgos pa'i phyir /
'dod na /
rigs 'gre'o / /
gzhan yang /
rang @# / /
gi ched du bya ba'i gdul bya theg chen gyi rigs can la dgongs nas gsungs pa'i mdo yin na /
rang gi ched du bya'i ba'i gdul bya theg dman gyi rigs can la dgongs nas gsungs pa'i mdo ma yin dgos par thal /
theg chen gyi mdo yin na /
theg dman gyi mdo ma yin dgos pa'i phyir /
rtags khas /
'dod na /
bcom ldan 'das kyi gsungs pa'i chos kyi 'khor lo'i mdo chos can /
der thal /
de'i phyir /
der thal /
khyod mdo gang zhig /
khyod kyi ched du bya ba'i gdul bya theg chen gyi rigs can yod pa'i phyir /
'dod mi nus te /
khyod mdo gang zhig /
khyod kyi ched du bya ba'i gdul bya theg dman gyi rigs can yod pa'i phyir /
yang /
gsung rab yan lag bcu gnyis kyi nang tshan du gyur pa'i gtan la dbab pa'i sde chos can /
khyod theg dman gyi sde snod ma yin par thal /
khyod theg chen gyi sde snod yin pa'i phyir /
khyab pa khas /
ma grub na /
de theg chen gyi sde snod yin par thal /
de theg chen gyi mngon pa'i sde snod yin pa'i phyir /
ma grub na /
de chos can /
der thal /
khyod theg pa che chung gnyis ka'i mngon pa'i sde snod yin pa'i phyir /
der thal /
mngon pa kun btus las /
gtan la dbab pa'i sde ni /
gnyis ka'i chos mngon pa'i sde snod do / /
zhes gsungs pa'i phyir /
gong gi rtsa bar 'dod na /
de chos can /
khyod theg chen thun mong ma yin pa'i mdo yin par thal /
'dod pa'i phyir /
'dod na sla /
gzhan yang /
theg chen gyi lam yin na /
theg dman gyi lam ma yin dgos par thal /
theg chen gyi mdo yin na /
theg dman gyi mdo ma yin dgos pa'i phyir /
rtags khas /
'dod na /
byang 'phags kyi rgyud kyi gang zag gi bdag med mngon sum du rtogs pa'i mkhyen pa chos can /
der thal /
de'i phyir /
khyab pa khas /
'dod na sla /
kha cig gis /
ston pas chos 'khor gsum rim can du bskor /
gcig char du ma bskor /
zer na /
ston pas chos 'khor gsum gcig char du bskor bar thal /
ston poas theg pa che chung gi sde snod gcig char du gsungs pa'i phyir /
der thal /
mdo sde rgyan las /
sngar lung ma bstan lhan cig 'byung zhes paj dang /
de'i thad kyi 'grel bar /
lhan cig 'byung zhes pa ni /
theg pa chen po nyan thos kyi theg pa dang /
dus mnyam du dmigs kyi phyis ni ma yin no / /
ji ltar sangs rgyas kyi ma yin par shes /
zhes gsungs pa'i phyir /
gzhan yang /
ston pas yul wa ra na sir lnga sde la gsungs pa'i bden bzhi'i chos 'khor de /
@# / /
zhing 'dir ston pas chos 'khor bskor ba'i thog ma yin par thal /
ston pas chos 'khor gsum rim can du bskor ba'i phyir /
'dod na /
ston pa mngon par rdzogs par sangs rgyas nas zhag bzhi bcu rtsa dgur chos ma gsungs par bshad pa de sgra ji bzhin pa yin par thal /
'dod pa'i phyir /
'dod na /
gdul bya la chos mi gsung ba'i mchog gi sprul sku yod par thal /
'dod pa'i phyir /
gzhan yang /
zab zhi spros bral 'od gsal 'dus ma byas / /
zhes sogs kyi mdo 'di lung gi chos 'khor ma yin par thal /
yul wa ra na sir lnga sde la /
gsungs pa'i bden bzhi'i chos 'khor de zhing 'dir ston pas chos 'khor bskor ba'i thog ma yin pa'i phyir /
rtags khas /
'dod na sla /
gzhan yang /
chos 'khor gsum dus tshigs kyi sgos 'jog rigs par thal /
ston pas chos 'khor gsum rim can du bskor ba'i phyir /
rtags khas /
'dod na /
drang nges rnam 'byed las /
'khor lo rim pa gsum gsung ba ni /
'khor gyi 'du thebs dang ston pa'i sku tshe'i tshigs sogs kyi sgos 'jog pa min gyi /
brjod bya'i ngos nas yin no / /
de yang bdag med pa'i don gtan la 'bebs pa'i dbang du byas te /
zhes gsungs pa mi 'thad par thal /
'dod pa'i phyir /
byas pa la kho na re /
drang nges rnam 'byed las /
don de nyid dus kyi rim pa'i sogs 'khor lo gsum dang sbyar ba'i drang nges su 'gyur tshul don dam yang dag 'phags kyi ston pa la zhus pa ni /
zhes gsungs pa mi 'thad par thal /
'khor lo gsum dus tshigs kyi sgos 'jog mi rigs pa'i phyir /
zer na /
'dir ma khyab ste /
lung de'i don ni /
yul wa ra na sir lnga sde la gsungs pa'i bden bzhi'i chos 'khor dang /
bya rgod phung po'i rir gsungs pa'i sher phyin gyi mdo dang /
yul yangs pa can du gsungs pa'i mdo sde dgongs 'grel rnams dus tshigs kyi sgos 'jog pa la dgongs pa'i phyir /
gzhan yang /
ston pas chos 'khor gsum gcig char du bskor bar thal /
ston pas nges don gyi mdo dang drang don gyi mdo gnyis gcig char du gsungs pa'i phyir /
der thal /
ston pas 'dus byas mi rtag par ston pa'i mdo dang /
'dus byas bden med du ston pa'i mdo gnyis gcig char du gsungs pa'i phyir /
der thal /
gsang ba bsam gyis mi khyab pa'i mdo las /
zhi ba'i blo gros de la bcom ldan 'das kyi gsungs 'di skad du /
kun shes ko'u di na ya la mig mi rtag go /
ces bka' @# / /
stsal ba de la /
sdug bsngal gyi sgras 'dul ba rnams kyis ni /
mig sdug bsngal /
zhes thos so / /
bdag med pa'i sgras 'dul ba rnams kyis ni /
mig bdag med pa'o / /
zhes thos so / /
stong ba'i sgras 'dul ba rnams kyis ni /
mig stong pa'o /
zhes thos so / /
zhi ba'i sgras 'dul ba rnams kyis ni /
mig zhi ba'o / /
zhes thos so / /
dben pa'i sgras 'dul ba rnams kyis ni /
mig dben pa'o zhes thos so / /
stong nyid kyi sgras 'dul ba rnams ba rnams kyis ni /
mig stong nyid do / /
zhes thos so / /
zhes gsungs pa'i phyir /
yang kha na re /
ston pas mdzad pa bcu gnyis kyi tshul gcig char du bstan par thal /
ston pas chos 'khor gsum gcig char du bskor ba'i phyir /
rtags khas /
'dod na /
ston pas rab byung gi mdzad pa dang khyim pa'i mdzad pa gnyis gcig char du bstan par thal /
'dod pa'i phyir /
'dod na /
rab byung dang khyim pa'i gzhi mthun yod par thal lo / /
zer na /
ma khyab ste /
longs sku dang sprul sku'i gzhi mthun yod par thal /
ston pas longs sku dang sprul sku'i mdzad pa gcig char du mdzad pa'i phyir /
khyab pa khas /
ma grub na /
der thal /
des de gnyis kyi go 'phang gcig char du mngon du mdzad pa'i phyir /
der thal /
longs sku dang sprul sku gnyis dus mnyam pa'i phyir /
der thal /
longs sku dang dngos rgyu tshogs pa tshar gcig la rags las kyi 'brel ba grub pa'i sprul sku yod pa'i phyir /
rtsa bar 'dod mi nus te /
longs sku yin na /
sprul sku ma yin dgos pa'i phyir /
gong gi rtsa bar 'dod na sla /
yang kho na re /
ston pas chos 'khor gsum gnas gcig du gsungs par thal /
ston pas chos 'khor gsum gcig char du bskor ba'i phyir /
'dod byas pa la /
de ma gsungs par thal /
des de gsum gnas so sor gsungs pa'i phyir /
zer na /
ma khyab /
ma grub na /
der thal /
ston pas bka' dang po bden bzhi'i chos 'khor de yul wa ra na sir gsungs /
bar ba de bya rgod phung po'i rir gsungs /
tha ma de yul yangs pa can du gsungs pa'i phyir /
zer na /
ston pas sde snod gsum gnas gcig du ma gsungs par thal /
des de gsum gnas so sor gsungs pa'i phyir /
khyab pa khas /
rtags sla /
yang kho na re /
'khor lo tha ma de 'khor lo dang po gnyis la 'gal spong gi mdo ma yin par thal /
ston pas chos 'khor gsum gcig char du bskor ba'i phyir /
rtags khas /
'dod na /
de de gnyis la 'gal spong gi mdo yin par thal /
mdo sde dgongs 'grel @# / /
de de yin pa'i phyir te /
de gnyis la 'gal spong gi mdo yod pa'i phyir /
zer na /
ma khyab /
yang kho na re /
ston pas gzungs kyi dbang phyug rgyal pos zhus pa'i mdo nas gsungs pa'i chos 'khor gsum gcig char du gsungs par thal /
des chos 'khor gsum gcig char du gsungs pa'i phyir /
rtags khas /
'dod na /
ston pas rgyud smin byed kyi lam rim dang rgyud grol byed kyi lam rim gnyis gcir char du bstan par thal /
'dod pa'i phyir /
'dod na /
ston pas gdul bya lam la rim pa bzhin du bkri bar mdzad pa ma yin par thal /
'dod pa'i phyir na ma khyab /
skyon med de /
ston pas rgyud smin byed kyi lam rim ston dgos kyi gdul bya la rgyud smin byed kyi lam rim bstan pa dang dus mnyam du rgyud grol byed kyi lam rim ston dgos kyi gdul bya la rgyud grol byed kyi lam rim bstan par gsungs pa'i phyir /
yang kha na re /
ston pas chos 'khor gsum rim can du bskor bar thal /
des de gsum rim can du bskor ba cig yod pa'i phyir /
zer na /
ma khyab /
kha cig gis /
ston pas chos 'khor gsum gcig char du yang bskor /
rim can du yang bskor zer na /
chos 'khor gsum gcig char du grub par thal /
ston pas chos 'khor gsum gcig char du bskor ba'i phyir /
'dod na /
chos 'khor gsum rim can du grub par thal /
des de gsum rim can du bskor ba'i phyir /
rtags khas /
'dod na /
chos 'khor gsum chos can /
rim can du ma grub par thal /
gcig char du grub pa'i phyir /
'khor gsu /
kha cig gis /
rang gi bstan don sgra ji bzhin du khas blang du rung ba'i mdo de /
nges don gyi mdo'i mtshan nyid /
rang gi bstan don sgra ji bzhin du khas blangs du mi rung ba'i mdo de /
drang don gyi mdo'i mtshan nyid /
zer na /
'dus byas mi rtags par ston pa'i mdo chos can /
mtshon bya dang po der thal /
mtshan nyid de'i phyir /
ma grub na /
der thal /
chos can de'i phyir /
rtsa bar 'dod na /
de chos can /
nges don gyi mdo ma yin par thal /
drang don gyi mdo yin pa'i phyir /
te /
chos can de'i phyir /
mtshan nyid gnyis pa la 'dus byas mi rtag par ston pa'i mdo chos can /
mtshan nyid der thal /
mtshon bya de'i phyir /
rtags grub ste /
chos can de'i phyir /
'dod mi nus te /
chos can de yin pa'i phyir /
kha cig gis /
kun rdzob bden pa bstan bya'i gtso bor byas nas ston pa'i mdo de /
drang @# / /
don gyi mdo'i mtshan nyid /
don dam bden pa bstan bya'i gtso bor byas nas /
ston pa'i mdo de /
nges don gyi mdo'i mtshan nyid /
zer na /
yum rgyas 'bring bsdus gsum chos can /
mtshon bya der thal /
mtshan nyid dang po de'i phyir /
ma grub na /
der thal /
kun rdzob bden pa shugs bstan bstan pa'i gtso bor byas nas ston pa'i mdo yin pa'i phyir te /
sbas don mngon rtogs kyi rim pa shugs bstan bya'i gtso bor byas nas ston pa'i mdo yin pa'i phyir te /
de yod pa'i phyir /
rtsa bar 'dod mi nus te /
nges don gyi mdo yin pa'i phyir te /
de'i mtshan gzhi gcig yod pa'i phyir /
mdo shes rab snying po chos can /
mtshon bya gnyis pa der thal /
mtshan nyid de'i phyir /
stong nyid bstan bya'i gtso bor byas nas ston pa'i mdo yin pa'i phyir /
der thal /
chos can de'i phyir /
rtsa bar 'dod na /
de chos can /
rang gi bstan don sgra ji bzhin du khas blang du rung ba'i mdo yin par thal /
'dod pa'i phyir /
'dod na /
phung po lnga rang bzhin gyis ma grub par thal lo / /
'dod mi nus te /
gzhi grub pa'i phyir /
kha cig gis /
kun rdzob bden pa dngos kyi bstan bya'i gtso bor byas nas ston pa'i mdo de /
drang don gyi mdo'i mtshan nyid /
don dam bden pa dngos kyi bstan bya'i gtso bor byas nas ston pa'i mdo de /
nges don gyi mdo'i mtshan nyid /
zer na /
mdo shes rab snying po chos can /
mtshan nyid dang po der thal /
mtshon bya de'i phyir te /
rtags gong du sgrubs zin pa'i phyir ro / /
'dod mi nus te /
don dam bden pa dngos kyi bstan bya'i gtso bor byas nas ston pa'i mdo yin pa'i phyir /
te /
ston nyid dngos kyi bstan bya'i gtso bor byas nas ston pa'i mdo yin pa'i phyir te /
chos can de'i phyir /
yang de chos can /
mtshon bya gnyis pa der thal /
mtshan nyid de'i phyir /
rtags gong du sgrub zin /
rtsa bar 'dod na sla /
byas pa la kho na re /
drang don dngos kyi bstan bya'i gtso bor byas nas ston pa'i nges don gyi mdo yod par thal /
nged don dngos kyi bstan bya'i gtso bor byas nas ston pa'i drang don gyi mdo yod pa'i phyir /
zer na /
ma khyab /
rtags grub ste /
mdo shes rab snying po de de yin pa'i phyir te /
des bges don dngos kyi bstan bya'i gtso bor byas nas bstan pa gang zhig /
de drang don gyi mdo yin pa'i phyir /
rtags khas /
'dod mi nus te /
de'i gzhi mthun med pa'i phyir /
yang kho na re /
drang don gyi mdo yin na /
drang don dngos kyi bstan bya'i gtso bor @# / /
byas nas ston pa'i mdo yin dgos par thal /
nges don gyi mdo yin na /
ngos don dngos kyi bstan bya'i gtso bor byas nas ston pa'i mdo yin dgos pa'i phyir /
zer na /
ma khyab /
rtags 'bud /
'dod na /
mdo shes rab snying bo chos can /
der thal /
de'i phyir /
'khor gsum /
yang kho na re /
blo gros mi zad pa'i mdo las /
'di ni nges pa'i don gyi mdo sde la rton gyi drang ba'i don gyi mdo sde la mi rton pa'o / /
zhes gsungs pa mi 'thad par thal /
nges don dngos kyi bstan bya'i gtso bor byas nas ston pa'i drang don gyi mdo yod pa'i phyir /
zer na /
ma khyab /
kha cig gis mdo yin na /
kun rdzob bden pa dngos kyi bstan bya'i gtso bor byas nas ston pa'i mdo yin pas khyab zer na /
mdo yin na /
drang don gyi mdo yin dgos par thal /
dam bca'i 'thad pa'i phyir /
'dod na /
nges don gyi mdo gzhi ma grub par thal lo / /
byas pa la kho na re /
mdo yin na kun rdzob bden pa dngos kyi bstan bya'i gtso bor byas nas ston pa'i mdo yin dgos par thal /
bka' brgyad stong pas kun rdzob bden pa dngos kyi bstan bya'i gtso bor byas nas bstan pa'i phyir /
ma grub na /
de chos can /
khyod kyi kun rdzob bden pa dngos kyi bstan bya'i gtso bor byas nas bstan par thal /
khyod kyis lhag pa shes rab gyi bslab pa dngos kyi bstan bya'i gtso bor byas nas bstan pa'i phyir /
zer na /
'dir ma khyab /
ma grub na /
der thal /
khyod mngon pa'i sde snod yin pa'i phyir /
yang kho na re /
bka' brgyad stong bas kun rdzob bden pa dngos kyi bstan bya'i gtso bor byas nas bstan par thal /
dbu ma rtsa ba shes rab kyi kun rdzob bden pa dngos kyi bstan bya'i gtso bor byas nas bstan pa'i phyir /
der thal /
des 'dus byas bden med du gtan la 'bebs pa'i rigs pa dngos kyi bstan bya'i gtso bor byas nas bstan pa'i phyir /
zer na /
ma khyab /
der thal /
des rigs pa'i rnam grangs mtha' yas pa'i sgo nas 'dus byas bden med du gtan la 'bebs pa'i phyir /
zer na /
bka' brgyad stong bas dngos kyi bstan bya'i gtso bor gyur pa'i kun rdzob bden par yod na /
des kun rdzob bden pa dngos kyi bstan bya'i gtso bor byas nas bstan dgos par thal /
des kun rdzob bden pa dngos kyi bstan bya'i gtso bor byas nas bstan pa'i phyir /
'dod na /
skabs dang por lam shes dngos kyi bstan byas gtso bor byas nas bstan par thal /
de'i dngos kyi bstan bya'i gtso bor gyur ba'i lam shes yod pa'i @# / /
phyir /
khyab pa 'grig /
ma grub na /
der thal /
rnam mkhyen de de yin pa'i phyir /
'dod na /
skabs dang po dang gnyis pa la zlos skyon yod par thal lo / /
gzhan yang /
nyan thos zhi ba tshol rnams /
zhes sogs kyi sho lo ka 'dis ye shes chos sku la dngos su bstod phyag mdzad pa yin par thal /
de'i dngos kyi bstod phyag gi yul du gyur ba'i ye shes chos sku yod pa'i phyir /
khyab pa 'grig /
ma grub na /
der thal /
rnam mkhyen de de yin pa'i phyir /
rtsa bar 'dod na /
des ye shes chos sku la dngos sum bstod par thal /
des de dang sbyor bzhi la dngos sum bstod par bshad pa'i phyir /
gzhan yang /
bka' brgyad stong pas sbas don mngon rtogs kyi rim pa dngos kyi bstan bya'i gtso bor byas nas bstan par thal /
des go sgrub dngos kyi bstan bya'i gtso bor byas nas bstan pa'i phyir /
der thal /
de'i dngos kyi bstan bya'i gtso bor gyur pa'i go sgrub yod pa'i phyir /
khyab ste /
de'i dngos kyi bstan bya'i gtso bor gyur ba'i kun rdzob bden pa yod na /
des kun rdzob bden pa dngos kyi bstan bya'i gtso bor byas nas bstan dgos pa'i phyir /
rtags khas /
rtsa ba'i rtags ma grub na /
der thal /
byang sems tshogs lam pa'i rgyud kyi lhag pa shes rab kyi bslab pa de de'i dngos kyi bstan bya'i gtso bor gyur pa'i go sgrub yin pa'i phyir /
der thal /
de de'i dngos kyi bstan bya'i gtso bor gyur pa gang zhig go sgrub yin pa'i phyir /
dang po dngos phyi ma sla /
byas pa la kho na re /
bka' brgyad stong pa chos can /
khyod kyis kun rdzob bden pa dngos kyi bstan bya'i gtso bor byas nas bstan par thal /
khyod kyi dngos kyi bstan bya'i gtso bor gyur pa'i kun rdzob bden pa yod pa'i phyir /
zer na /
don dam bden pa zhes brjod pa'i ngag chos can /
der thal /
de'i phyir /
ma grub na /
de chos can /
der thal /
khyod kyi dngos kyi bstan bya'i gtso bor gyur pa'i yod pa de /
don dam bden pa ma yin pa'i phyir /
rtags sla /
rtsa bar 'dod na /
de sel 'jug gi sgra ma yin par thal /
'dod pa'i phyir /
yang theg chen gyi mthong lam bar chad med lam chos can /
khyod kyi kun rdzob bden pa bsgom bya'i gtso bor byas nas bsgom par thal /
khyod kyis bsgom bya'i gtso bor gyur pa'i kun rdzob bden pa yod pa'i phyir /
khyab pa 'grig /
kho na re /
don dam yang dag 'phags kyis zhus pa'i le'u de nges don gyi mdo yin /
de'i dgongs pa dbu mar gnas zhes zer na /
de chos can /
nges don gyi @# / /
mdo ma yin par thal /
drang don gyi mdo yin pa'i phyir /
der thal /
de mtshan nyid la ldem dgongs kyi mdo yin pa'i phyir /
der thal /
rnam bshad snying bo rgyan las mtshan nyid la ldem por dgongs pa ni /
dgongs 'grel las ngo bo nyid gsum la bden par yod med kyi khyad par phye nas /
ston pa'i mdo lta bu'o / /
zhes gsungs pa'i phyir /
byas pa la kho na re /
skyon med de /
yon tan 'byung gnas kyis zhus pa'i le'u de de'i skabs nas bstan pa'i mdo yin pa la dgongs pa'i phyir /
zer na /
yon tan 'byung gnas kyis zhus pa'i le'u de /
sems tsam pas 'dod pa ltar gyi mtshan nyid gsum la bden par yod med kyi khyad par phye nas ston pa'i mdo yin par thal /
dam bca' 'thad pa'i phyir /
rtags khas /
'dod na /
de 'di ni bla na ma mchis pa'o / /
zhes pas nye tshig smos pa'i skabs nas bstan pa'i bka' tha ma yin par thal /
'dod pa'i phyir /
'dod na /
rnam bshad snying po rgyan las /
'di ni bla na ma mchis pa'o / /
zhes nye tshig smos pa'i mtshan gzhir mdo sde dgongs 'grel ril po 'dzin pa mi 'thad de /
der sa bcu'i dbang phyug gi byang chub sems dpa' bcus ston pa la dri ba mi 'dra ba re re mdzad pa'i drin lan gzhan rnams 'di'i mtshan gzhir 'brel med pa'i phyir ro / /
zhes gsungs pa mi 'thad par thal /
'dod pa'i phyir /
byas pa la kho na re /
don dam yang dag 'phags zhus kyi le'u de nges don gyi mdo yin par thal /
de yum rgyas 'bring bsdus gsum nges don gyi mdor gzhung btsugs nas sgrub pa'i mdo yin pa'i phyir /
der thal /
dbu ma snang ba las /
de'i don du bcom ldan 'das kyi skye ba med pa la sogs pa bstan pa yang don dam pa'i dbang du mdzad pa kho nar brjod cing /
ngo bo nyid med pa rnam pa gsum gyi dgongs pa bstan nas /
dbu ma'i lam mtha' gnyis dang bral ba rab tu bstan pa'i phyir /
nges pa'i don kho nar gzhung btsugs par mdzad do / /
zhes gsungs pa'i phyir /
zer na /
ma khyab ste /
skabs 'dir de khas len mi rigs pa'i phyir /
gzhan yang mdo sde dgongs 'grel gyi dgongs pa dbu mar gnas par thal /
don dam yang dag 'phags zhus kyi le'u'i dgongs pa dbu mar gnas pa'i phyir /
rtags khas /
'dod na /
de chos can /
khyod kyi dgongs pa dbu mar mi gnas par thal /
khyod sems tsam pa'i mdo yin pa'i phyir /
yang kho na re /
mdo sde dgongs 'grel la @# / /
mdo sde dgongs 'grel zhes brjod pa mi 'thad par thal /
des sher phyin gyi mdo'i dgongs pa mi 'grel ba'i phyir /
der thal /
des sher phyin gyi mdo'i dngos bstan stong nyid kyi rim pa yang gtan la mi 'bebs /
des de'i sbas don mngon rtogs kyi rim pa yang gtan la mi 'bebs pa'i phyir /
zer na /
ma khyab /
rtags gnyis ka grub ste /
de sems tsam pa'i bstan bcos yin pa'i phyir /
zer na /
ma khyab mtshams la /
sher phyin man ngag la /
sher phyin man ngag zhes brjod pa la dgos pa med par thal /
des sher phyin gyi mdo'i dgongs pa mi 'grel pa'i phyir /
ma grub na /
song der thal /
des sher phyin gyi mdo'i dngos bstan stong nyid kyi rim pa'ang gtan la mi 'bebs /
des de'i sbas don mngon rtogs kyi rim pa yang gtan la mi 'bebs pa'i phyir /
khyab pa khas /
dang po der thal /
de sems tsam pa'i bstan bcos yin pa'i phyir /
gnyis pa ma grub na /
de mdo rgyan sbyar ba'i 'grel pa yin par thal /
ma grub pa de'i phyir /
gzhan yang /
mdo sde dgongs 'grel dang /
de bzhin gshegs pa'i snying po'i mdo dang /
'phags pa dpal phreng gi mdo dang /
sher phyin gyi mdo rnams dgongs pa gcig par thal /
mdo sde dgongs 'grel gyi dgongs pa dbu mar gnas pa'i phyir /
rtags khas /
'dod na /
rnam bshad las /
de dag gi don gcig yin ma yin bsam par bya'o / /
zhes gsungs pa mi 'thad par thal /
'dod pa'i phyir /
kha cig gis /
kA ma la shi la'i lugs gzhir bzhag la /
don dam yang dag 'phags zhus kyi le'u de nges don gyi mdo yin zer na /
'o na de gzhir zhog don dam yang dag 'phags zhus kyi le'u chos can /
rang gi bstan don sgra ji bzhin du khas blang du rung ba'i mdo yin par thal /
nges don gyi mdo yin pa'i phyir /
rtags khas /
'dod na /
de'i nang tshan du gyur pa'i de la chos rnams kyi mtshan nyid ngo bo nyid med pa gang zhe na /
kun btags pa'i mtshan nyid gang yin pa'o / /
de ci'i phyir zhe na /
'di ltar de ni ming dang brdas rnam par bzhag pa yin gyi /
rang gi mtshan nyid kyis rnam par gnas pa ni ma yin pas de'i phyir /
de ni mtshan nyid ngo bo nyid med pa nyid ces bya'o / /
zhes pa'i mdo tshig de /
sgra ji bzhin du khas len rigs par thal /
'dod pa'i phyir /
'dod na /
kun btags rang gi mtshan nyid kyis ma grub par thal lo / /
gzhan yang /
don dam yang dag 'phags zhugs kyi @# / /
le'u las /
mthar thug theg pa gsum du grub par ma bstan par thal /
de nges don gyi mdo yin pa'i phyir /
rtags khas /
'dod na sla /
byas pa la kho na re /
sher phyin gyi mdo las mthar thug theg pa gsum du grub par ma bstan par thal /
de nges don gyi mdo yin pa'i phyir /
khyab pa 'grig zer na /
mi 'grig ste /
'o na /
mthar thug theg pa gsum du grub par ston pa'i don dam yang dag 'phags zhus kyi le'u de drang don dgongs pa can du 'grel bar byed pa'i de'i mdo tshig gcig yod par thal /
mthar thug theg pa gsum du grub par ston pa'i sher phyin gyi mdo drang don dgongs pa can du 'grel bar byed pa'i sher phyin gyi mdo tshig yod pa'i phyir te /
'on kyang /
de dag gis bla na med pa yang dag par rdzogs pa'i byang chub du sems bskyed na /
de dag la rjes su yi rang bar bya'o / /
zhes pa'i mdo tshig de drang don dgongs pa can du 'grel byed kyi mdo yin pa'i phyir /
der thal /
khyab pa dang /
zhes sogs rtsa 'grel gyi don grub pa'i phyir /
'dod na sla /
gong gi rtsa bar 'dod na /
sher phyin gyi mdo las mthar thug theg pa gsum du grub par bstan par thal /
mthar thug theg pa gsum du grub par bston pa'i sher phyin gyi mdo tshig du gyur pa'i gang yang dag pa'i skyon med pa la zhugs pa de dag gis bla na med pa yang dag par rdzogs pa'i byang chub du sems bskyed pa'i mthu med do / /
zhes sogs kyi mthar thug theg pa gsum du grub par bstan pa'i phyir /
gzhan yang /
grub don gyi mdo tshan gsum po sgra ji bzhin pa yin par thal /
don dam yang dag 'phags zhus kyi le'u de sgra ji bzhin pa yin pa'i phyir /
rtags khas /
'dod na /
'khor lo bar ba yin na /
drang don gyi mdo yin dgos par thal /
'dod pa'i phyir /
'dod na /
yum rgyas 'bring bsdus gsum chos can /
der thal /
de'i phyir /
byas pa la kho na re /
skyon med de /
'khor lo bar ba yin na /
drang don gyi mdo yin pas ma khyab kyang grub don gyi mdo tshan gnyis pa'i skabs nas bstan pa'i 'khor lo bar ba yin na /
drang don gyi mdo yin pas khyab ste /
grub don gyi mdo mtshan gsum po sgra ji bzhin pa yin pa'i phyir /
zer na /
yum rgyas 'bring bsdus gsum chos can /
drang don gyi mdo yin par thal /
grub don gyi mdo tshan gnyis pa'i skabs nas bstan pa'i 'khor lo bar ba yin pa'i phyir /
der thal /
mdor bsdun theg chen la zhugs pa la 'khor lo gnyis pa gsungs ba de la zhes pa'i @# / /
skabs nas bstan pa'i 'khor lo bar ba yin pa'i phyir /
ma grub na /
der thal /
mdor bsdu na theg chen la zhugs pa la 'khor lo gnyis pa gsungs pa de la zhes pa'i skabs nas bstan pa'i 'khor lo gnyis pa de la dgag bya la don dam gyi khyad par sbyar ba dang /
ma sbyar ba gnyis yod pa'i phyir /
der thal /
drang nges rnam 'byed las mdor bsdu na theg chen la zhugs pa la 'khor lo gnyis pa gsungs pa de la dgag bya la don dam gyi khyad par sbyar ba dang ma sbyar ba gnyis 'byung pa'i phyi ma'i mdo nas 'byung ba bzhin sgra ji bzhin par mi bzung bar /
snga ma nas 'byung ba bzhin skye 'gag la sogs pa don dam du med cing /
tha snyad du yod par shes par gyis zhes dgongs 'grel gyis 'grel pas /
dgongs 'grel ni yum 'bum pa la sogs pa rnams nges don du gzhung btsugs pa'i mdor bzhed do / /
zhes gsungs pa'i phyir /
gzhan yang /
yum rgyas 'bring bsdus gsum po de grub don gyi mdo mtshan gnyis pa'i skabs nas bstan pa'i 'khor lo bar ba yin par thal /
grub don gyi mdo mtshan gnyis pa'i skabs nas bstan pa'i 'khor lo bar ba yang yin /
dbu ma bas nges don gyi mdor khas len pa yang yin /
sems tsam pas drang don gyi mdor khas len pa yang yin pa'i gzhi mthun par gyur ba'i 'khor lo bar ba yod pa gang zhig mdo shes rab snying bo de de ma yin pa'i phyir /
dang po ma grub na /
der thal /
rnam bshad snying bo rgyan las /
dbu sems kyi shing rta chen po rnams yum gyi mdo'i drang nges kyi khyad par mi 'dra yang /
'dir bstan pa'i 'khor lo gnyis pa'i mtshan gzhir bzhed pa la ni 'dra'o / /
zhes gsungs pa'i phyir /
gnyis pa ma grub na /
de dbu ma pas nges don gyi mdor khas len par thal /
de grub don gyi mdo mtshan gnyis pa'i skabs nas bstan pa'i 'khor lo bar ba yang yin /
dbu ma pas nges don gyi mdor khas len pa yang yin /
sems tsam pas drang don gyi mdor khas len pa yang yin pa'i gzhi mthun par gyur pa'i 'khor lo bar ba yin pa'i phyir /
rtags khas /
'dod na /
de nges don gyi mdo yin par thal /
'dod pa'i phyir /
'dod na /
bsgrubs zin /
yang kho na re /
don dam yang dag 'phags zhus kyi le'u chos can /
khyod nges don gyi mdo yin par thal /
khyod yum rgyas 'bring bsdus gsum nges don gyi mdor gzhung @# / /
btsugs nas sgrub pas mdo yin pa'i phyir /
zer na /
'dir /
ma khyab /
ma grub na /
der thal /
yum rgyas 'bring bsdus gsum nges don gyi mdo yin pa'i phyir te /
de'i dgongs pa dbu mar gnas pa'i phyir /
rtsa bar 'dod na bkag zin /
yang kho na re /
don dam yang dag 'phags zhus kyi le'u chos can /
khyod nges don gyi mdo yin par thal /
khyod don dam bden pa dngos kyi bstan bya'i gtso bor byas nas ston pa'i mdo yin pa'i phyir zer na /
de'i lugs gzhir bzhag la yang ma khyab ste /
mdo shes rab snying po chos can /
der thal /
de'i phyir /
ma grub na /
der thal /
des stong nyid dngos kyi bstan bya'i gtso bor byas nas bstan pa'i phyir /
ma grub na /
de chos can /
der thal /
chos can de'i phyir /
rtsa bar 'dod na /
bsgrubs zin /
gzhan yang /
dbu ma snang ba las /
nges pa'i don kyang gang la bya zhe na /
tshad ma dang bcas pa dang don dam pa'i dbang du mdzad nas gsungs pa gang yin pa ste /
zhes pa'i lung gi bstan don ma grub par thal /
don dam bden pa dngos kyi bstan bya'i gtso bor byas nas ston pa'i mdo yin na /
nges don gyi mdo yin dgos pa'i phyir /
rtags khas /
gzhan yang /
zab zhi spros bral 'od gsal 'dus ma byas /
zhes sogs kyi mdo chos can /
der thal /
de'i phyir /
ma grub na /
der thal /
des stong nyid dngos kyi bstan bya'i gtso bor byas nas bstan pa'i phyir /
der thal /
lung de'i don grub pa'i phyir /
rtsa bar 'dod na sla /
byas pa la kho na re /
yum rgyas 'bring bsdus gsum chos can /
stong pa nyid smos pa'i rnam pas chos ngo mtshar rmad du byung ba'i chos kyi 'khor lo gnyis pa bskor te /
bcom ldan 'das kyis chos kyi 'khor lo bskor ba de yang /
bla na ma chis pa /
skabs ma chis pa /
drang ba'i don zhes pa'i skabs nas bstan pa'i drang don gyi mdo yin par thal /
grub don gyi mdo tshan gnyis pa'i skabs nas dngos su bstan pa'i 'khor lo bar ba yin pa'i phyir /
rtags khas /
'dod na /
yum rgyas 'bring bsdus gsum chos can /
khyod drang don gyi mdo yin par thal /
khyod stong ba nyid smos pa'i rnam pas /
zhes sogs kyi skabs nas dngos su bstan pa'i drang don gyi mdo yin pa'i phyir /
rtags khas /
zer na /
ma khyab ste /
de gsum chos can /
sher phyin yin par thal /
shes rab pha rol phyin pa ni /
zhes pa'i skabs nas dngos su bstan pa'i sher phyin yin pa'i phyir /
khyab pa 'grig rtags sla /
yang kho na re /
yum rgyas 'bring bsdus gsum @# / /
chos can /
khyod grub don gyi mdo tshan gnyis pas /
drang don gyi mdor bstan par thal /
khyod grub don gyi mdo mtshan gnyis pa'i skabs nas dngos su bstan pa'i drang don gyi mdo yin pa'i phyir /
rtags khas /
'dod na /
don dam yang dag 'phags zhus kyi le'u des /
yum rgyas 'bring bsdus gsum po de drang don gyi mdor bstan par thal /
'dod pa'i phyir /
'dod na /
yum rgyas 'bring bsdus gsum po chos can /
don dam yang dag 'phags zhus kyi le'us /
drang don gyi mdor ma bstan par thal /
des khyod nges don gyi mdor bstan pa'i phyir /
zer na /
'dir ma khyab /
ma grub na /
der thal /
des khyod nges don gyi mdor gzhung btsugs nas sgrub pa'i phyir /
kho na re /
drang nges rnam 'byed las /
'di'i 'gal spong dbu ma snang ba las ma mdzad mod kyi dgongs pa ni /
drang don du gsungs pa dang /
dgongs pa bstan nas nges don du sgrub pa gnyis mdo gcig yin na 'gal mod kyang /
'khor lo bar ba tsam du gcig pa yin gyi mdo gcig ma yin no / /
zhes gsungs pa mi 'thad par thal /
don dam yang dag 'phags zhus kyi le'us yum rgyas 'bring bsdus gsum nges don gyi mdor bstan na des yum rgyas 'bring bsdus gsum drang don gyi mdor ma bstan pa'i khyab pa med pa'i phyir /
zer na /
ma khyab ste /
lungs de'i don ni /
don dam yang dag 'phags zhus kyi le'u /
des don du gzhung btsugs nas bsgrub pa'i mdo dang /
des drang don du bkral ba'i mdo gnyis 'gal ba lung de'i don yin pa'i phyir /
byas pa la kho na re /
yum rgyas 'bring bsdus gsum chos can /
don dam yang dag 'phags zhus kyi le'u sa khyod drang don gyi mdor ma bkral bar thal /
des khyod nges don gyi mdor gsungs pa'i phyir /
rtags khas /
'dod na /
des khyod drang don gyi mdor bkral bar thal /
des khyod drang don gyi mdor gsungs pa'i phyir /
zer na /
ma khyab /
yang kho na re /
drang nges rnam 'byed las /
'khor lo gnyis pa drang don du gsungs pa de gnyis pa thams cad ni ma yin no / /
zhes gsungs pa mi 'thad par thal /
grub don gyi mdo tshan gnyis pa des 'khor lo gnyis pa thams cad drang don du gsungs pa'i phyir /
zer na /
ma khyab ste /
des 'khor lo gnyis pa drang don du bkral yang 'khor lo gnyis pa thams cad drang don du ma bkral ba lung de'i don yin pa'i phyir /
de ltar ma yin na /
don dam yang dag 'phags zhus kyi le'us nges don du gsungs pa'i mdo yin na /
des drang don du gsungs pa'i mdo ma yin dgos par thal /
don dam yang dag 'phags zhus kyi le'u des yum rgyas 'bring bsdus gsum drang don gyi mdor ma gsungs @# / /
pa'i phyir /
rtags khas /
'dod na /
sems tsam pa'i lugs la 'khor lo bar bas gzhan dbang dang yongs grub bden grub du ma bstan par thal /
de'i lugs la 'khor lo bar pas gzhan dbang yongs grub bden med du bstan pa'i phyir /
khyab pa 'grig /
rtags der thal /
de'i lugs la des gzugs nas rnam mkhyen gyi bar gyi chos thams cad bden med du bstan pa'i phyir /
rtsa bar 'dod na /
de'i lugs la des gzhan dbang yongs grub bden grub du bstan par thal /
de'i lugs la des gzhan dbang dang /
yongs grub bden grub du bstan bya'i gtso bor byas nas bstan pa'i phyir /
der thal /
de'i lugs la 'khor lo thams cad gzhan dbang yongs grub bden grub du bstan bya'i gtso bor byas nas bstan pa gang zhig /
sems tsam pas 'khor lo bar mtha' gnyis po de dgongs pa gcig tu khas len pa'i phyir te /
drang nges rnam 'byed las /
'khor lo bar mtha' gnyis kyi dgongs pa ni gcig yin no / /
zhes gsungs pa'i phyir /
gzhan yang /
don dam yang dag 'phags zhus kyi le'u de rang gi bstan don sgra ji bzhin du khas blangs du rung ba'i mdo ma yin par thal /
des sems tsam pas 'dod pa ltar gyi mtshan nyid gsum gyi rnam bzhag sgras zin la bstan pa'i phyir /
der thal /
sems tsam pas 'dod pa ltar gyi mtshan nyid gsum gyi rnam gzhag de /
de'i sgras zin gyi don dang /
dbu ma pa'i 'dod pa ltar gyi mtshan nyid gsum gyi rnam bzhag de de'i bstan bya'i gtso bo yin pa'i phyir /
rtags gnyis der thal /
drang nges rnam 'byed las /
cha phye nas mdo'i don du 'jog go /
zhes gsungs pa'i phyir /
kha cig gis /
gzungs rgyal nas gsungs pa'i 'khor lo rim pa gsum po de la chos 'khor gsum gyi tha snyad mi byed do / /
zer na /
de mi 'thad de /
de bzhin gshegs pa'i snying po'i mdo de /
gzungs rgyal nas gsungs pa'i 'khor lo tha ma yin pa'i phyir /
der thal /
rgyud bla ma las slar yang bla ma'i rgyud 'di ni /
nyas pa lda dag spangs pa'i phyir / /
khams yod nyid ces bstan pa yin /
zhes pa'i thad kyi dar Dri ka las /
yang bla ma'i rgyud de rgyud phyi ma'i /
'khor lo tha ma de bzhin gshegs pa'i snying po'i mdo 'di ni zhes gsungs pa'i phyir /
byas pa la kho na re /
drang nges rnam 'byed las /
chos kyi 'khor lo rim pa gsum gyi ming gi tha snyad kyis @# / /
dngos su gsungs pa don zab dgongs pa nges par 'grel ba las 'byung ba dang /
ming gi tha snyad kyis dngos su ma gsungs kyang /
gdul bya bkri pa'i rim pa gsum gyi sgo nas ston pa 'phags pa gzungs kyi dbang phyug rgyal po mdo las 'byung pa'o / /
zhes gsungs pa mi 'thad par thal /
gzungs rgyal nas gsungs pa'i chos 'khor rim pa gsum po de la chos 'khor gsum gyi tha snyad byed pa'i phyir /
rtags khas /
zer na /
ma khyab /
gnyis pa rang gi lugs bzhag pa la /
chos 'khor la /
mtshan nyid /
dbye ba /
sgra bshad pa /
chos 'khor bskor tshul /
chos phung gi tshad /
drang nges kyi mdo'i khyad par bshad pa dang drug /
dang po ni /
bka' dang lam zhugs kyi mngon rtogs gang rung gis bsdus pa'i dam chos de /
chos 'khor gyi mtshan nyid /
de la dbye na /
rtogs pa'i chos 'khor dang lung gi chos 'khor gnyis las /
dang po ni /
lam zhugs kyi mngon par rtogs pas bsdus pa'i dam chos de /
rtogs pa'i chos 'khor gyi mtshan nyid /
dbye na /
lam lnga gsum bco lnga lta bu yod /
gnyis pa la /
mtshan nyid dang /
dbye ba gnyis las /
dang po ni /
chos 'khor gang zhig /
sangs rgyas kyi bka' dmigs pa de /
lung gi chos 'khor gyi mtshan nyid /
dbye na /
bka' dang po bden bzhi'i chos 'khor /
bar ba mtshan nyid med pa'i chos 'khor /
tha ma legs par rnam par phye ba'i chos 'khor rnams su yod /
dang po la /
mtshan nyid /
mtshan bzhi gnyis las /
dang po ni /
bden bzhi dngos kyi bstan bya'i gtso bor byas nas ston pa'i theg dman thun mong ma yin pa'i mdo de /
bka' dang po bden bzhi'i chos 'khor gyi mtshan nyid /
dper na /
chos kyi 'khor lo'i mdo lta bu /
gnyis pa la /
mtshan nyid mtshan gzhi gnyis /
dang po ni /
stong nyid dngos kyi bstan bya'i gtso bor byas nas ston pa'i theg chen thun mong ma yin pa'i mdo de /
bka' bar pa mtshan nyid med pa'i chos 'khor gyi mtshan nyid /
dper na /
yum rgyas 'bring bsdus gsum lta bu /
gsum pa la mtshan nyid /
mtshan gzhi gnyis /
dang po ni /
sems tsam pas 'dod pa ltar mtshan nyid gsum la bden par grub ma grub kyi khyad par phye nas ston pa'i theg pa thun mong ba'i mdo de /
bka' tha ma legs par rnam par phye ba'i chos 'khor gyi mtshan nyid /
dper na /
mdo sde dgongs 'grel lta bu /
gsum pa ni /
bka' dang lam zhugs kyi @# / /
mngon rtogs gang rung gis bsdus pa'i dam chos rnams chos can /
khyod la chos 'khor zhes brjod pa'i rgyu mtshan yod de /
rgyal po'i 'khor lo rin po che dang byed las mtshungs pas de ltar brjod pa'i phyir /
de ltar yang yin te /
rgyal po'i 'khor lo rin po chen de yul gzhan dang gzhan du rim gyis 'pho zhing /
mi mthun pa'i phyogs las rgyal bar byed pa ltar /
khyod kyang gdul bya'i rgyud la rim gyis 'pho zhing chags sogs nyon mongs pa las rgyal bar byed pa'i phyir /
bzhi ba ni /
ston pas chos 'khor gsum gcig char du bskor ba yin te /
ston pas gdul bya theg dman gyi rigs can la bka' dang po bden bzhi'i chos 'khor gsungs pa dang dus mnyam du gdul bya theg chen gyi rigs can la bka' bar ba mtshan nyid med pa'i chos 'khor gsungs pa'i phyir /
lnga pa la /
kha cig gis /
shA ri'i bus mdzad pa'i bstan bcos chos kyi phung bo zhes bya ba de la chos phung gcig gi tshad du 'jog ces gsungs /
kha cig gis /
phung khams skye mched kyis bsdus pa'i gtam rgyud cha tshang ba re ston pa'i gsung rab de chos phung gcig gi tshad du 'jog pa yin /
zhes zer /
slob dpon dbyig gnyen gyis nyon mongs pa gcig gi gnyen po rdzogs par ston pa'i gsung rab de chos phung gcig gi tshad du 'jog pa yin te /
nyon mongs pa brgyad khri bzhi stong gi gnyen por chos kyi phung po brgyad khri dang bzhi stong gsungs pa'i phyir /
zhes gsungs te /
mdzod las /
kha cig bstan bcos tshad ces zer /
phung po la sogs gtam re yin / /
spyod pa rnams kyi gnyen por ni / /
chos kyi phung po mthun par gsungs / /
zhes gsungs pa'i phyir /
des na rang lugs slob dpon gyi rjes su 'bring ba yin te /
'grel chen las /
mdor bsdus na /
gang 'dod chags la spyod pa brgyad khri bzhi stong re re'i gnyen po rdzogs par ston pa'i gzhung ji tsam pa'i tshig la chos kyi phung po zhes bya'o / /
zhes gsungs pa'i phyir /
drug pa ni /
drang don gyi mdo dang /
nges don gyi mdo gnyis las /
dang po la mtshan nyid /
dbye ba gnyis las /
dang po ni /
drang don gyi mdo dang /
nges don gyi mdo'i mtshan nyid /
gnyis @# / /
pa ni /
drang don dgongs pa can gyi mdo dang /
sgra ji bzhin pa'i mdo gnyis /
dang po ni /
mthar thug theg pa gsum du grub par ston pa'i mdo lta bu la byed /
gnyis pa ni /
'dus byas mi rtag par ston pa'i mdo lta bu la byed /
gnyis pa la mtshan nyid /
mtshan gzhi gnyis /
dang po ni /
drang don gyi mdo dang /
nges don gyi mdo dang /
nges don gyi mdo gang rung gang zhig rang gi bstan don sgra ji bzhin du khas blang du rung ba yang yin /
don dam bden pa dngos kyi bstan bya'i gtso bor byas nas ston pa'i mdo yang yin pa'i gzhi mthun par dmigs pa de /
nges don gyi mdo'i mtshan nyid /
gnyis pa ni /
yum rgyas 'bring bsdus gsum lta bu la byed /
rab 'byor byang chub sems dpa' rnams kyis ni nyan thos kyi lam gang yin pa dang /
zhes sogs kyi skabs su /
sbyor ba dang mtha' dpyad pa gnyis /
dang po ni /
byang 'phags kyi mkhyen pa chos can /
lam shes yin te /
thabs shes khyad par can gnyis kyis zin pa'i theg chen 'phags pa'i mkhyen pa yin pa'i phyir /
byang sems 'phags pa chos can /
thabs khyad par can dang ldan te /
'dir bstan yang dag mtha' mngon du byed pa'i dus dang /
dus ma yin pa la mkhas pa'i rgyal sras 'phags pa yin pa'i phyir /
de chos can /
shes rab khyad par can dang ldan te /
lam gsum gyi spangs rtogs kyi rigs rang rgyud la sgrub pa la mkhas pa'i rgyal sras yin pa'i phyir /
gnyis pa la /
dgag bzhag spang gsum las /
dang po la kha cig /
nyan thos kyi lam yin na /
nyan thos rang rgyud kyis bsdus pas khyab /
byang 'phags kyi rgyud kyi gang zag gi bdag med mngon sum du rtogs pa'i mkhyen pa de /
byang sems 'phags pas shes par bya ba'i nyan thos kyi lam yin kyang /
de nyan thos kyi lam ma yin no /
zer na /
byang sems 'phags pas nyan thos kyi lam rang rgyud la bskyed nas shes par byed pa ma yin par thal /
dam bca' 'thad pa'i phyir /
'dod na /
'grel ba don gsal las /
lam thams cad bskyed par bya zhing lam thams cad shes par bya'o / /
zhes gsungs ba mi 'thad par thal /
'dod pa'i phyir /
byas pa la kho na re /
byang 'phags kyi rgyud kyi gang zag gi bdag med mngon sum du rtogs pa'i mkhyen pa chos can /
khyod nyan thos kyi lam ma yin par thal /
khyod nyan thos kyi bgrod bya'i lam yang ma yin /
khyod nyan thos kyi bgrod byed kyi @# / /
lam yang ma yin pa'i phyir /
zer na /
ma khyab /
dang po ma grub na /
khyod nyan thos kyi mi slob lam yin par thal /
ma grub pa de'i phyir /
gnyis pa ma grub na /
khyod nyan thos kyi slob lam yin par thal /
ma grub pa de'i phyir /
gzhan yang /
kha cig gis /
gang zag gi bdag med mngon sum du rtogs pa'i rnam mkhyen chos can /
nyan thos kyi theg pa yin par thal /
nyan thos kyi lam yin pa'i phyir /
rtags khas /
'dod na /
mthar thug nyan thos kyi theg pa grub par thal /
'dod pa'i phyir /
zer na /
rtsa bar ma khyab /
gang zag gi bdag med mngon sum du rtogs pa'i mkhyen pa chos can /
khyod byang sems 'phags pas shes par bya ba'i nyan thos kyi lam ma yin par thal /
des shes par bya ba'i nyan thos kyi bgrod bya'i lam yang ma yin /
de 'dra'i bgrod byed kyi lam yang ma yin pa'i phyir /
khyab pa 'grig /
dang po ma grub na /
gong du sgrubs zin /
gnyis pa 'dra /
gzhan yang /
gang zag gi bdag med mngon sum du rtogs pa'i mkhyen pa chos can /
byang sems 'phags pas shes par bya ba'i nyan thos kyi theg pa yin par thal /
des shes par bya ba'i nyan thos kyi lam yin pa'i phyir /
rtags khas /
khyab pa 'grig /
'dod na /
nyan thos kyi theg pa yin par thal /
'dod pa'i phyir /
gzhan yang /
rang rgyal gyi lam yin na /
rang rgyal rang rgyud kyis bsdus pas khyab par thal /
nyan thos kyi lam la de'i phyir /
rtags khas /
'dod na /
byang sems 'phags pa'i rgyud kyi gnyis stong mngon sum du rtogs pa'i mkhyen pa chos can /
der thal /
de'i phyir /
'dod mi nus so / /
gzhan yang /
dar Tik gi rjes 'brang kha cig /
nyan thos kyi lam yin na /
nyan thos rang rgyud kyis bsdus pas khyab zer na /
'o na /
skyes bu 'bring gi lam yin na /
skyes bu 'bring rang rgyud kyis bsdus pas khyab par thal /
'dod pa'i phyir /
'dod na /
skyes bu chen po'i lam rgyud la skye ba la /
skyes bu 'gring gi lam blo sbyangs ba sngon du 'gro mi dgos par thal /
'dod pa'i phyir /
'dod na /
de dgos par thal /
rnam bshad snying po rgyan las /
skyes bu chen po'i lam gyi rim pa rgyud la skye ba la skyes bu bring gi bsam pa sbyong ba sngon du 'gro dgos par shes pa'i ched du yin no / /
zhes gsungs pa'i phyir /
gzhan yang /
byang 'phags kyis rang rgyal gyi lam shes pa de mig shes kyis gzugs la lta @# / /
ba'i tshul gyis go bar byed pa yin par thal /
'dod pa'i phyir /
'dod na /
rnam bshad las /
rtogs pa 'dis bsdus pa'i gzhi shes kyang rnam bzhag gi rten rang sangs rgyas la rnam par bzhag kyang /
byang chub sems dpa'i rgyud la yang skye bas /
rang sangs rgyas kyi lam shes pa'i tshul ni mig shes kyis gzugs la lta ba'i tshul gyi go bar mi bya'o / /
zhes gsungs pa mi 'thad par thal /
'dod pa'i phyir /
gzhan yang /
sangs rgyas kyi lam yin na /
sangs rgyas rang rgyud kyis bsdus pas khyab par thal /
nyan thos la de'i phyir /
rtags khas /
'dod na /
theg chen gyi tshogs lam chos can /
der thal /
de'i phyir /
byas pa la kho na re /
sangs rgyas kyi sar bgrod par byed pa'i lam yin na /
sangs rgyas kyi lam yin dgos par thal /
sangs rgyas kyi lam yin na /
sangs rgyas rang rgyud kyis bsdus pas ma khyab pa'i phyir /
'dod na /
sangs rgyas 'phags pa'i sar bgrod par byed pa'i lam yin na /
sangs rgyas 'phags pa'i lam yin dgos par thal /
'dod pa'i phyir /
zer na /
ma khyab /
'dod na /
dman lam sngon du ma songs ba'i theg chen gyi tshogs lam chos can /
der thal /
de'i phyir /
khyab pa khas /
'dod na /
'phags lam yin par thal /
'dod pa'i phyir /
'dod na /
de ma yin par thal /
chos can de'i phyir /
zer na /
thal 'gyur gnyis pa la ma khyab ste /
mthar thug gi thar bar bgrod par byed pa'i lam yin na /
mthar thug gi thar lam yin dgos par thal /
thar bar bgrod par byed pa'i lam yin na /
thar lam yin dgos pa'i phyir /
khyab pa 'grig /
der thal /
lam yin na /
thar lam yin dgos pa'i phyir /
rtags khas /
rtsa bar 'dod na /
theg chen gyi mthong lam chos can /
der thal /
de'i phyir /
rtags khas /
'dod na /
mthar thug gi lam yin par thal /
'dod pa'i phyir /
'dod mi nyus te /
chos can de'i phyir /
byas pa la kho na re /
theg chen gyi tshogs lam chos can /
sangs rgyas kyi lam ma yin par thal /
sangs rgyas kyi slob lam yang ma yin /
de'i mi slob lam yang ma yin pa'i phyir /
phyi ma ma grub na /
mi slob lam yin par thal /
ma grub pa de'i phyir /
dang po ma grub na /
sangs rgyas slob pa yod par thal /
ma grub pa de'i phyir /
zer na /
ma khyab /
sangs rgyas nyan thos yod par thal /
sangs rgyas kyi nyan thos yod pa'i phyir /
khyab pa 'grig /
rtags @# / /
sla /
'dod na /
sangs rgyas sems can yod par thal /
'dod pa'i phyir /
'dod na /
ha cang thal /
gzhan yang sangs rgyas kyi lam yin na /
sangs rgyas rang rgyud kyis bsdus pas ma khyab par thal /
sa bcu po de sangs rgyas kyi lam yin pa'i phyir te /
slob pa'i rgyud la yod pa'i phar phyin bcu nyams su len pa'i sbyor ba de sangs rgyas kyi lam yin pa'i phyir te /
sangs rgyas nyid kyi lam la sbyin pa la sogs pa'i phya rol tu phyin pa bcu'o / /
zhes gsungs pa'i phyir /
byas pa la kho na re /
nyan thos dgra bcom pa de nyan thos kyi lam mthar phyin pa'i gang zag yin par thal /
de nyan thos mi slob pa yin pa'i phyir /
'dod na /
nyan thos dgra bcom pa'i rgyud kyi mkhyen pa de nyan thos kyi lam thar thug yin par thal /
'dod pa'i phyir /
'dod mi nus te /
sangs rgyas 'phags pa'i rgyud la nyan thos kyi lam yod pa'i phyir /
rtags khas /
zer na /
ma khyab /
'o na /
khyod rang la nyan thos dgra bcom pa'i rgyud kyi chos nyid de gnas lugs mthar thug ma yin par thal /
sangs rgyas 'phags pa'i rgyud la gnas lugs yod pa'i phyir /
'dod na /
de chos can /
de yin par thal /
chos nyid yin pa'i phyir /
gzhan yang /
rgyun mtha'i ye shes skad cig dang po lam gnas pa'i sems dpa'i rgyud la sems dpa'i rnal 'byor mthar thug med par thal /
de skad cig gnyis pa la gnas pa'i sems dpa'i rgyud la sems dpa'i rnal 'byor mthar thug yod pa'i phyir /
khyab pa 'grig /
'dod na sla /
byas pa la kho na re /
mthar thug gi gang zag dang /
gnas skabs kyi gang zag gi gzhi mthun yod par thal /
byang sems kyi lam dang sangs rgyas kyi lam gyi gzhi mthun yod pa'i phyir /
zer na /
ma khyab /
byang sems kyi lam yin na gnas skabs kyi lam yin pas khyab pa dang /
sangs rgyas kyi lam yin na /
mthar thug gi lam yin pas khyab pa gnyis ka yod par thal /
ma khyab mtshams la khyab pab yod pa'i phyir /
rtags khas /
'dod na /
sangs rgyas kyi bka' yin na /
mthar thug gi bka' yin dgos par thal /
sangs rgyas kyi lam yin na /
mthar thug gi lam yin dgos pa'i phyir /
rtags khas /
'dod na /
bkag zin /
gzhan yang /
byang sems kyi sdom pa yin na /
gnas skabs kyi sdom pa yin dgos par thal /
byang sems kyi lam yin na /
gnas @# / /
skabs kyi lam yin pa'i khyab pa dang /
sangs rgyas kyi lam yin na /
mthar thug gi lam yin pas khyab pa gnyis ka yod pa'i phyir /
rtags khas /
'dod na /
sangs rgyas 'phags pa'i rgyud kyi 'jug sdom chos can /
der thal /
de'i phyir /
khyab pa khas /
ma grub na /
der thal /
'jug sdom yin pa'i phyir /
'dod ni nus te /
mthar thug gi sdom pa yin pa'i phyir te /
chos can de'i phyir /
gzhan yang /
nyan thos kyi lam la grangs nges cig med par thal /
nyan thos kyi lam la nyan thos kyi mi slob lam dang nyan thos kyi slob lam gnyis su grangs ma nges pa'i phyir /
der thal /
byang sems 'phags pa'i rgyud kyi gang zag gi bdag med mngon sum du rtogs pa'i mkhyen pa de nyan thos kyi lam gang zhig /
de nyan thos kyi mi slob lam yang ma yin /
de nyan thos kyi slob lam yang ma yin pa'i phyir /
zer na /
byang sems kyi sdom pa la grangs nges cig med par thal /
byang sems kyi sdom pa de la byang sems so skye'i rgyud kyi sdom pa dang /
byang sems 'phags pa'i rgyud kyi sdom pa gnyis su grangs ma nges pa'i phyir /
khyab pa khas /
rtags grub ste /
sangs rgyas 'phags pa'i rgyud la byang sems kyi sdom pa yod pa'i phyir /
yang kho na re /
nyan thos kyi lam yin na /
byang sems lam gyi ldog bya yin dgos par thal /
nyan thos kyi lam 'bras la dmigs nas byang smes lam gyi ldog byar bden par zhen pa'i zhen rig de /
shes sgrib ldog pa gzung rtog yin pa'i phyir /
rtags khas /
'dod na /
bayng 'phags kyi rgyud kyi gang zag gi bdag med mngon sum du rtogs pa'i mkhyen pa chos can /
der thal /
de'i phyir /
rtags khas /
zer na /
rtsa bar ma khyab ste /
nyan thos kyi lam gyi 'bras bu yin na /
byang sems lam gyi ldog bya yin dogs par thal /
nyan thos ky lam 'bras la dmigs nas longs spyod byar bden par zhen pa'i zhen rig de /
shes sgrib ldog pa gzugs rtogs yin pa'i phyir /
khyab ste /
ma khyab mtshams la /
khyab pa yod pa'i phyir /
rtags sla /
'dod na /
nyan thos lam gyi 'bras bur gyur ba'i rnam mkhyen chos can /
der thal /
de'i phyir /
rtags sla /
kho na re /
dman lam sngon du ma song ba'i byang sems sgom lam pa de /
nyan thos kyi lam sngon song gi gang zag yin par thal /
de'i rgyud kyi gang zag gi bdag med mngon sum du rtogs @# / /
pa'i mkhyen pa de /
nyan thos kyi lam yin pa'i phyir /
rtags khas /
zer na /
ma khyab ste /
gang zag gi bdag med mngon sum du rtogs pa'i byang sems sbyor lam pa de /
sar gnas kyi byang sems yin par thal /
byang sems kyi sbyor lam /
byang sems kyi sa yin pa'i phyir /
rtsa khyab la sgrigs /
ma grub na /
der thal /
nyan thos kyi sbyor lam de /
nyan thos kyi sa yin pa'i phyir /
der thal /
de theg dman gyi sa yin pa'i phyir te /
de dman pa sa brgyad po gang rung yin pa'i phyir te /
de rigs kyi sa yin pa'i phyir /
rtsa bar 'dod na /
byang sems sbyor lam pa de /
byang sems 'phags pa yin par thal /
'dod pa'i phyir /
yang kho na re /
theg chen gyi mthong lam de /
sa dang po ma yin par thal /
byang sems kyi sbyor lam byang sems kyi sa yin pa'i phyir /
zer na /
ma khyab ste /
byang 'phags kyi rgyud kyi gang zag gi bdag med mngon sum du rtogs pa'i mkhyen pa de /
rnal 'byor gyi sa dang po ma yin par thal /
byang sems sbyor lam pa'i rgyud kyi gang zag gi bdag med mngon sum du rtogs pa'i mkhyen pa de rnal 'byor gyis yin pa'i phyir /
khyab pa 'grig kha cig gis /
nyan thos kyi lam yin na /
nyan thos rang rgyud kyis bsdus pas khyab pa khas len pa dang /
nyan thos dang rgyud tha dad du gyur pa'i nyan thos mthong lam pa yod zer ba nang 'gal te /
nyan thos dang rgyud tha dad du gyur ba'i nyan thos mthong lam pa'i mkhyen pa yod par thal /
dam bca' 'thad pa'i phyir /
rtags sla /
'dod na /
nyan thos dang rgyud tha dad du gyur ba'i nyan thos mthong lam pa'i mkhyen pa chos can /
nyan thos kyi rgyud kyis bsdus par thal /
nyan thos kyi lam yin pa'i phyir /
khyab pa khas /
rtags sla /
'dod mi nus te /
de dang rgyud tha dad du gyur ba'i gang zag gi rgyud kyis bsdus pa'i phyir /
der thal /
de dang rgyud tha dad du gyur pa'i nyan thos mthong lam pa'i rgyud kyis bsdus pa'i phyir /
byas pa la kho na re /
byang sems mthong lam pa'i rgyud kyi gang zag gi bdag med mngon sum du rtogs pa'i mkhyen pa de chos can /
nyan thos kyi mthong lam yin par thal /
nyan thos kyi lam gang zhig mthong lam yin pa'i phyir /
zer na /
ma khyab /
'dod na /
de chos can /
theg dman gyi mthong lam yin par thal /
nyan thos kyi mthong lam yin pa'i phyir /
rtags khas /
gzhan yang /
rnam mkhyen chos can /
lam sher phyin yin par thal /
lam @# / /
gang zhig /
sher phyin yin pa'i phyir /
khyab pa 'grig /
kha cig gis /
chos nyid la rtse gcig tu mnyam par gzhag bzhin pa'i ngang nas gzhan don 'bad med lhun grub du byed nus pa de /
smon lam rdzogs pa'i tshad yin zer na /
'di 'gog pa la rnam bshad las /
chos nyid la mnyam par bzhag bzhin du gzhan don 'bad med lhun grub du byed nus pa la 'chang ba ni chos sku ma thob bar du chos sku mngon du mi bya'o / /
zhes par 'gyur bas dogs pa'i gnas med la /
zhes gsungs /
'di'i don la mkhas pa kha cig /
mchog gi sprul skus dman lam sngon du ma song ba'i byang sems 'phags pa la chos sku ma thob bar du chos sku mngon du mi bya'o / /
zhes gdams pa ster rigs par thal /
des dman lam sngon du ma song ba'i byang sems 'phags pa la rdzogs smin sbyangs gsum ma byas par yang dag mtha' mngon du mi bya'o /
zhes gdams pa ster rigs pa gang zhig /
dman lam sngon du ma song ba'i byang sems 'phags pas rdzogs smin sbyangs gsum byas pa dang /
chos sku mngon du byas pa dus mnyam /
des 'dir bstan yang dag mtha' mngon du byas pa dang /
chos sku mngon du byas pa dus mnyam pa'i phyir /
dang po sla /
gnyis pa der thal /
smon lam rdzogs par byas pa dang /
de mngon du byas pa dus mnyam pa'i phyir /
der thal /
smon lam rdzogs par byas pa'i tshad 'thad pa'i phyir /
gsum pa ma grub na /
der thal /
dman lam sngon du ma song ba'i byang sems 'phags pa'i rdzogs smin sbyangs gsum byas rjes su 'dir bstan yang dag mtha' mngon du byed pa'i phyir /
zer na /
mchog gi sprul skus dman lam sngon du ma song ba'i byang sems 'phags pa la rdzogs smin sbyangs gsum ma byas par chos sku mngon du mi bya'o /
zhes gdams pa ster rigs par thal /
des de la rdzogs smin sbyangs gsum ma byas par 'dir bstan yang dag mtha' mngon du mi bya'o /
zhes gdams pa ster rigs pa gang zhig /
des 'dir bstan yang dag mtha' mngon du byas pa dang /
chos sku mngon du byas pa dus mnyam pa'i phyir /
rtags gnyis dngos /
ma khyab na /
thal 'gyur dang po de chos nyid la mnyam par gzhag bzhin pa'i ngang nas gzhan don 'bad med lhun grub du byed nus pa smon lam rdzogs pa'i tshad du bzhag pa la skyon du 'jug par 'bud do / /
rang lugs ni /
rong TiK pa sogs @# / /
Ti ka snga ma mang por smon lam rdzogs pa'i tshad sngar ltar byas nas chos nyid de bzhin nyid de 'dir bstan yang dag mtha' dang /
de la slar mi ldang ba'i tshul gyis mnyam par bzhag pa 'dir bstan yang dag mtha' mngon du byas pa'i tshad du 'jog par bstan pa yin la /
de'i tshul ni shes bya chos can /
mchog gi sprul skus rang gi gdul bya dman lam sngon du ma song ba'i byang sems 'phags pa la rdzogs smin sbyangs gsum ma byas par chos sku mngon du mi bya'o /
zhes gdams pa ster rigs par thal /
des de la rdzogs smin sbyangs gsum ma byas par 'dir bstan yang dag mtha' mngon du mi bya'o /
zhes gdams pa ster rigs pa gang zhig /
rdzogs smin sbyangs gsum byas pa'i gang zag smin sbyangs gsum byas pa'i gang zag yin na /
'dir bstan yang yin pas khyab /
'dir bstan yang dag mtha' sngon du byas pa'i gang zag yin na /
chos sku mngon du byas pa'i gang zag yin dgos pa'i phyir /
'dod na sla /
gnyis pa ma grub na /
der thal /
rdzogs smin sbyangs gsum byas pa'i gang zag yin na /
chos sku mngon du byas pa'i gang zag yin dgos pa'i phyir /
der thal /
chos nyid la mnyam par gzhag bzhin pa'i ngang nas gzhan don 'bad med lhun grub du byed nus pa de /
smon lam rdzogs pa'i tshad du 'thad pa'i phyir /
rtags khas /
phyi ma ma grub na /
der thal /
'dir bstan yang dag mtha' mngon du byas pa'i gang zag yin na /
chos nyid de bzhin nyid la slar mi ldang ba'i tshul gyis mnyam par gzhag pa'i gang zag yin dgos /
de yin na /
chos sku mngon du byas pa'i gang zag yin dgos pa'i phyir /
dang po dngos /
phyi ma 'bud /
rnam shad kyi lung don yod de /
de ni kha cig gis /
chos nyid de bzhin nyid 'dir bstan yang dag mtha' yin /
de la slar mi ldang ba'i tshul gyis mnyam par gzhag pa de /
'dir bstan yang dag mtha' mngon du byas pa'i tshad yin zer ba'i khas blang nang 'gal gyi skyon yin pa la dgongs pa'i phyir /
kha cig gis rang nyid sprul sku'i tshul du sangs rgyas pa'i sangs rgyas kyi zhing gi gdul bya rnams mngon par shes pa lnga dang mi ldan pa med par ma gyur ba de srid du rang nyid sangs mi rgya'o /
zhes dam bcas pa'i smon lam gyi nus pa yongs su rdzogs par byas pa de /
sprul sku'i smon lam rdzogs par byas pa'i tshad yin /
@# / /
zer na /
sprul sku'i sku dngos kyi gdul bya yin na /
mngon shes lnga dang ldan pas khyab par thal /
dam bca' de'i phyir /
'dod na /
mchog gi sprul sku'i sku dngos kyi gdul bya yin na /
de dang ldan pas khyab par thal /
'dod pa'i phyir /
'dod na /
de'i sku dngos kyi gdul byar gyur pa'i rgyun zhugs med par thal /
'dod pa'i phyir /
'dod mi nus te /
de'i sku dngos kyi gdul byar gyur pa'i phyir 'ong yod pa'i phyir /
yang kha cig gis /
de rgyal ba 'od dpag med kyi sprul sku'i smon lam rdzogs pa'i tshad yin zer na /
ri bong rVa chos can /
rang nyid sprul sku'i tshul du sangs rgyas pa'i sangs rgyas pa'i sangs rgyas kyi zhing gi gdul bya rnams mngon par shes pa lnga dang mi ldan pa med par ma gyur pa de srid du rang sangs mi rgya'o / /
zhes dam bcas pa'i smon lam gyi nus pa yongs su rdzogs par byas pa yin par thal /
rgyal ba 'od dpag med kyis sprul sku'i smon lam rdzogs par byas pa'i phyir /
rtags khas /
der thal /
de sangs rgyas yin pa'i phyir /
rtsa bar 'dod na /
de chos can /
yod par thal /
'dod pa'i phyir /
kha cig gis /
de'i thad kyi Ti ka sgra ji bzhin par mi rigs te /
sangs rgyas 'od dpag med kyi sku dngos kyi gdul bya yin na /
mngon par shes pa lnga dang ldan pas ma khyab pa'i phyir /
der thal /
bde ba can gyi rten can gyi gdul bya yin na /
de dang ldan pas ma khyab pa'i phyir /
te /
de'i rten can gyi rgyun zhugs yod pa'i phyir /
zer ba mi 'thad de /
de'i rten can gyi nyan thos slob pa 'phags pa yod par thal /
de'i rten can gyi rgyun zhugs yod pa'i phyir /
'dod na /
de'i rten can gyi lhag bcas myang 'das pa yod par thal /
'dod pa'i phyir /
'dod na /
de'i rten can gyi lhag bcas myang 'das la gnas pa'i nyan thos dgra bcom pa'i rgyud kyi 'gog bden de /
lhag bcas myang 'das yin par thal /
'dod pa'i phyir /
'dod na /
de'i rgyud kyi 'gog bden de /
sdug bsngal gyi phung po lhag ma dang bcas par thal /
de lhag bcas myang 'das yin pa'i phyir /
rtags khas /
'dod na /
bde ba can na /
sdug bsngal bden pa yod par thal /
'dod pa'i phyir /
'dod na /
kun btus las /
yongs su dag pa'i 'jig rten gyi khams de dag ni /
sdug bsngal gyi bden pa ma yin par lta ste /
de dag ni las dang nyon mongs pa'i dbang gis bskyed pa yang ma yin /
las dang nyon mongs pa'i dbang gis byung ba yang ma @# / /
yin gyi smon lam dang dge ba'i rtsa ba'i dbang gis byung ba dag go /
zhes gsungs pa mi 'thad par thal /
bde ba can na /
sdug bsngal bden pa yod pa'i phyir /
rtags khas /
gzhan yang /
bde ba can gyi rten la nyan thos dgra bcom pa'i 'bras bu gsar du thob pa yod par thal /
de'i rten can gyi lhag bcas myang 'das la gnas pa'i nyan thos dgra bcom yod pa'i phyir /
rtags khas /
'dod na /
de med par thal /
nyan thos dgra bcom pa'i 'bras bu gsar du thob pa'i gang zag yin na /
khams gsum gang rung gi rten can yin dgos pa'i phyir te /
mdzod las /
'dod par gsum thob tha ma ni /
gsum du'o /
zhes gsungs pa'i phyir /
kho na re /
'dod pa khams dang gzugs med du /
sangs rgyas rnam par 'tshang mi rgya /
zhes gsungs pa mi 'thad par thal /
bde ba can gyi rten la gsar du sangs rgyas pa yod pa'i phyir te /
de'i thad kyi Ti ka sgra ji bzhin pa yin pa'i phyir /
zer na /
ma khyab ste /
de'i rten la sprul sku'i tshul gyis gsar du sangs rgya ba yod pa tsam lung de'i don yin pa'i phyir /
kha cig gis /
rang nyid gang du sangs rgya 'gyur gyi sangs rgyas kyi zhing khyad par can gyi bcud kyi gdul bya 'grub pa'i rgyu'i dge ba'i rtsa ba rdzogs par bsags zin pa de /
smon lam rdzogs par byas pa'i tshad yin /
rang nyid gang du sangs rgya 'gyur gyi sangs rgyas kyi zhing khyab par can 'grub pa'i rgyu'i dge rtsa tshang bar bsags zin pa de /
sangs rgyas kyi zhing yongs su sbyangs par byas pa'i tshad yin /
chos tshigs su bcad pa gcig tsam bstan pas /
rang gi sku dngos kyi gdul bya smin grol la 'god pa'i nus pa thob pa de /
sems can smin par byas pa'i tshad yin zer na /
ston pa sh+'+k+ya thub pa chos can /
rang nyid gang du sangs rgya 'gyur gyi sangs rgyas kyi zhing khyad par can gyi bcud kyi gdul bya 'grub pa'i rgyu'i dge rtsa tshang par bsags zin par thal /
smon lam rdzogs par byas pa'i gang zag yin pa'i phyir /
rtags sla /
'dod na /
rang nyid gang du sangs rgya 'gyur gyi sangs rgyas kyi zhing yod par thal /
'dod pa'i phyir /
'dod na /
rang nyid sangs rgya 'gyur gyi gang zag yin par thal /
'dod pa'i phyir /
rtags sla 'dod na sla /
byas pa la kho na re /
byang 'phags chos can /
rang nyid sangs rgyas yin par thal /
rang nyid sangs rgyas pa'i sangs rgyas kyi zhing yod pa'i phyir /
khyab ste /
rang nyid @# / /
sangs rgyas 'gyur gyi sangs rgyas kyi zhing yod na /
rang nyid sangs rgyas 'gyur yin pas khyab pa'i phyir /
rtags khas /
zer na /
mi mtshungs te /
rang nyid sangs rgyas su 'gyur ba yod na /
rang nyid sangs rgyas yin dgos par thal /
rang nyid sems can du 'gyur ba yod na /
rang nyid sems can yin dgos pa'i phyir /
rtags grub ste /
ston pa sh+'+k+ya thub pa sems can du 'gyur ba med pa'i phyir /
'dod na /
khyi rgan rgya bo chos can /
der thal /
de'i phyir /
gzhan yang /
sems can smin pa dang /
sems can smin par byas pa don gcig par thal /
sems can smin par byas pa'i tshad 'thad pa'i phyir /
'dod na /
byang sems mthong lam pa chos can /
der thal /
sems can smin pa yin pa'i phyir /
rtags sla /
'dod na /
rdzogs smin sbyangs gsum byas par thal /
'dod pa'i phyir /
'dod na sla /
gzhan yang /
ston pa sh+'+k+ya thub pa chos can /
sems can smin pa yin par thal /
sems can smin par byas pa'i phyir /
khyab pa khas /
rtags sla /
kha cig gis /
longs sku rang gi 'khor du theg chen 'phags pa sha stag 'byung ba'i nus pa yongs su rdzogs pa de /
longs sku'i smon lam rdzogs par byas pa'i tshad yin /
sangs rgyas kyi zhing bye ba phrag brgyar sku'i bkod pa grangs de snyed dang sku'i bkod pa re re'i 'khor du sems can grangs las 'das pa /
chos tshigs su bcad pa re res 'phags pa'i go 'phang la 'god pa'i nus pa yongs su rdzogs pa de /
sems can smin par byas pa'i tshad yin /
longs sku dang sprul sku gang rung gi zhing khyad par can 'grub pa'i nus pa yongs su rdzogs pa de /
sangs rgyas kyi zhing sbyangs pa'i tshad yin /
zer na /
rdzogs smin sbyangs gsum byas pa'i gang zag yin na /
sangs rgyas 'phags pa yin dgos par thal /
dam bca' de rnams 'thad pa'i phyir /
'dod na /
dman lam sngon du ma song ba'i byang sems 'phags pas rdzogs smin sbyangs gsum byas rjes su 'dir bstan yang dag mtha' mngon du byed pa ma yin par thal /
'dod pa'i phyir /
'dod na /
rnam bshad las /
rdzogs smin sbyangs gsum byas nas mngon du byed par /
don gyis bstan pa dang 'gal ba'i phyir /
zhes gsungs pa mi 'thad par thal /
'dod pa'i phyir /
byas pa la kho na re /
rdzogs smin sbyangs gsum byas pa'i gang zag yin na /
@# / /
sangs rgyas 'phags pa yin dgos par thal /
rnam bshad las /
yang dag pa'i mtha' de bzhin nyid tsam la byas nas de mngon du byas pa'i don /
de la slar mi ldang ba'i tshul gyis mnyam par bzhag pa la byed pa dang /
chos nyid dri bral gyi 'gog pa yang dag pa'i mthar byas nas de thob pa la mngon du byas par bzhed pa rnams ni sangs rgyas ma thob bar du sangs rgyas mngon du mi bya'o / /
zhes pa'i don du 'gyur bas 'thad par dka'o / /
zhes gsungs pa'i phyir /
zer na /
ma khyab ste /
lung de snga rabs pa rnams la /
khas blang nang 'gal 'dzin pa'i lung yin pa'i phyir /
de ltar ma yin na /
mchog gi sprul skus rang gi gdul bya dman lam sngon du ma song ba'i byang sems 'phags pa la 'dir bstan yang dag mtha' mngon du ma byas par chos sku mngon du mi bya'o / /
zhes gdam pa ster rigs par thal /
des de la rdzogs smin sbyangs gsum ma byas par 'dir bstan yang dag mtha' mngon du ma byed cig /
ces gdam pa bster rigs pa gang zhig /
rdzogs smin sbyangs gsum byas pa'i gang zag yin na /
sangs rgyas 'phags pa yin dgos pa'i phyir /
rtags khas /
byas pa la kho na re /
rdzogs smin sbyangs gsum byas pa'i gang zag yin na /
sangs rgyas 'phags pa yin dgos par thal /
de yin na /
ma rigs bag chags kyi sa dang /
zag med kyi las spangs pas khyab pa'i phyir /
der thal /
rnam bshad las /
bar ba ni zhing bye ba phrag brgyar zhes pa nas /
snyoms par 'jug pa la ltos pa yin no / /
zhes pa'i bar gsungs pa'i phyir /
zer na /
ma khyab ste /
sku'i bkod pa re re'i 'khor du sems can grangs las 'das pa chos tshigs su bcad pa re res 'phags pa'i go 'phang la 'god bzhin pa'i gang zag yin na /
ma rigs bag chags kyi sa dang zag med kyi las gnyis ka spangs pas khyab pa de /
lung de'i don yin pa'i phyir /
rong Tika pa na re /
sems can thams cad kyi don du sangs rgyas thob par gyur cig /
ces pa'i smon lam gyi don grub pa de /
smon lam rdzogs par byas pa'i don yin /
rang gi sku dngos kyi gdul bya rnams gnyen po dngos su skye rung dang /
sgrib pa dngos su spangs rung du byas pa de /
sems can smin par byas pa'i tshad yin /
sangs rgyas rang snang la zhing dag pa rab 'byams 'ba' zhig snang ba de /
@# / /
sangs rgyas kyi zhing sbyangs pa'i tshad yin /
zer na /
rgyun mtha'i bar chad med lam la gnas pa'i sems dpa' chos can /
sems can thams cad kyi don du sangs rgyas thob par gyur cig /
ces pa'i smon lam gyi don grub par byas par thal /
smon lam rdzogs par byas pa'i phyir /
khyab pa khas /
rtags sla /
gzhan yang /
ston pa sh+'+k+ya thub pa chos can /
rang gi sku dngos kyi gdul bya rnams gnyen po dngos su skye rung dang /
sgrib pa dngos su spangs rung du byas pa yin par thal /
sems can smin par byas pa'i phyir /
rtags sla /
'dod na /
de'i sku dngos kyi gdul bya yin na /
lam zhugs kyi gang zag yin dgos par thal /
'dod pa'i phyir /
rtags sla /
'dod na /
de mi dgos par thal /
de'i sku dngos kyi gdul byar gyur pa'i lam ma zhugs kyi gang zag yod pa'i phyir /
der thal /
lam shes kyi mdo las /
lha'i bu gang dag gi zhes sogs gsungs pa'i phyir /
gzhan yang /
ma dag pa'i zhing sangs rgyas la mi snang par thal /
sangs rgyas kyi zhing sbyangs pa'i tshad de 'thad pa'i phyir /
'dod na /
ma dag pa'i zhing chos can /
khyod med par thal /
khyod thams cad mkhyen pa'i ye shes la mi snang ba'i phyir /
khyab ste /
tshad ma rnam nges las /
thams cad mkhyen pa'i ye shes kyis gzigs pa las log pa ni /
rnam pa thams cad du med pa kho nar go bar bya'o /
zhes gsungs pa'i phyir /
'dod na sla /
kha cig gis /
nyan rang gi rtogs pa sa dang po nas rdzogs pa yin te /
sa dang po nas bdag med mngon sum du rtogs pa'i phyir /
nyan rang gi spangs pa sa brgyad pa nas rdzogs pa yin te /
sa brgyad pa nas /
nyon yid gnas gyur cing /
nyon sgrib ma lus par spangs pa'i phyir zer na /
de mi 'thad par thal /
nyon yid med pa'i phyir /
gzhan yang /
de mi 'thad par thal /
sa bcu ba'i sgom spangs nyon mongs yod pa'i phyir /
der thal /
'grel chen las /
mthong ba dang sgom pa'i lam la yongs su sbyong ba'i chos kyi dbye bas rab tu dga' ba la sogs pa'i sa bcu rnam par bzhag go /
zhes gsungs pa'i phyir /
rong Tik pa na re /
nyan rang gi spangs rtogs sa dang po nas rdzogs /
lhag par yang spangs pa sa dang po nas rdzogs pa yin te /
nyon sgrib la 'khor bar 'ching byed kyi nyon sgrib dang /
bags la nyal gyi nyon sgrib gnyis yod pa las 'khor @# / /
bar 'ching byed kyi nyon sgrib byang sems sa dang po bas kyang spangs /
bags la nyal gyi nyon sgrib nyan rang dgra bcom pas kyang ma spangs pa'i phyir te /
nyan rang dgra bcom pa rnams ma rig bag chags kyi sa dang /
zag med kyi las la brten nas yid kyi rang bzhin can gyi 'khor bar skye ba len pa'i phyir /
zer na /
theg dman slob pa 'phags pa rnams dge 'dun dkon mchog du bzhag du mi rung bar thal /
skyabs gnas yang dag la the tshom za ba'i the tshom gyi dngos gnyen rgyud la skye ma myong ba'i theg dman slob pa 'phags pa yod pa'i phyir /
ma grub na /
nyan thos mthong lam bar chad med lam pa'i rgyud la skyabs gnas yang dag la the tshom za ba'i the tshom gyi dngos gnyen bar chad med lam skyes par thal /
ma grub pa de'i phyir /
'dod na /
nyan thos kyi mthong lam bar chad med lam de /
skyabs gnas yang dag la the tshom za ba'i the tshom gyi sa bon gyi dngos gnyen bar chad med lam yin par thal /
'dod pa'i phyir /
'dod na /
nyan thos mthong lam rnam grol lam pa des /
skyabs gnas yang dag la the tshom za ba'i the tshom gyi sa bon spangs bar thal /
'dod pa'i phyir /
'dod na /
des nyon sgrib kun btags kyi sa bon spangs par thal /
'dod pa'i phyir /
'dod na /
nyan thos dgra bcom gyis nyon sgrib lhan skyes kyi sa bon spangs par thal /
'dod pa'i phyir /
'dod na /
des nyon sgrib spangs par thal /
'dod pa'i phyir /
'dod na /
dngos /
gzhan yang /
nyan rang dgra bcom pa'i bags la nyal gyi nyon sgrib ma spangs pa'i shes byed du /
ma rig bag chags kyi sa dang /
zag pa med pa'i las la brten nas yid kyi rang bzhin can gyi lus yin pa shes byed du byed pa 'brel med par thal /
ma rig bag chags kyis shes sgrib yin pa'i phyir /
byas pa la kho na re /
kho bo cag kyang bag la nyal gyi nyon sgrib shes sgrib du 'dod do zer na /
bag la nyal gyi nyon sgrib chos can /
bag la nyal gyi shes sgrib yin par thal /
bag la nyal gang zhig /
shes sgrib yin pa'i phyir /
rtags khas /
'dod na /
de ma yin par thal /
chos can de'i phyir /
gzhan yang /
byang 'phags yin na /
nyon sgrib spangs pas khyab par thal /
nyan rang gi spangs rtogs kyi rigs sa dang po nas rdzogs pa'i phyir /
rtags khas /
'dod na /
de ma khyab par thal /
dman lam sngon du ma song ba'i byang sems 'phags pas nyon sgrib dang shes sgrib gcig char du spong ba'i phyir /
@# / /
der thal /
kun btus las /
des byang chub thob pa na /
nyon mongs pa dang shes bya'i sgrib pa gcig char du spong ngo / /
gcig char dgra bcom pa dang de bzhin gshegs par yang 'gyur ro / /
des nyon mongs ma spangs su zin kyang /
dper na /
sman dang sngags kyis bsad pa'i dug lta bu dang /
spangs pa'i dgra bcom pa ltar sa thams cad du nyon mongs pa'i nyes pa skyed par mi byed do / /
zhes gsungs pa'i phyir /
kho na re /
skyon med de /
dman lam sngon du ma song ba'i byang sems 'phags pa des nyon mongs pa'i bag chags dang shes sgrib gcig char du spong ba la dgongs pa'i phyir /
zer na /
spangs pa'i dgra bcom pa ltar zhes pa'i skabs nas bstan pa'i nyon mongs de /
nyon mongs pa'i bag chags la byed rigs par thal /
nyon mongs pa dang shes bya'i sgrib pa gcig char du spong zhes pa'i skabs nas bstan pa'i nyon mongs de /
nyon mongs pa'i bag chags la byed rigs pa'i phyir /
rtags khas /
'dod na /
nyan thos dgra bcom pa des nyon mongs pa'i bag chags spangs par thal /
'dod pa'i phyir /
'dod na /
des shes sgrib spangs par thal /
'dod pa'i phyir /
gzhan yang /
nyi khri snang ba dang 'gal te /
de las /
rtogs pa'i tshad 'di tsam min no /
zhes bya ba ni /
rnam grangs gzhan yin no /
zhes nyan rang gi spangs rtogs kyi rigs sa dang po nas ma rdzogs par bstan pa mi 'thad par thal /
nyan rang gi spangs rtogs kyi rigs sa dang po nas rdzogs pa'i phyir /
rtags khas /
'dod na /
lung de'i don ma grub par thal lo /
gzhan yang /
rgyan snang dang 'gal te /
brgyad stong 'grel chen las /
de bas na sa dang po'i skad cig ma dang po ni mthong ba'i lam yin la /
de las gzhan skad cig ma gnyis pa la sogs pa nas rdo rje lta bu brjod pa'i bar chad med pa'i lam gang las de ma thag sangs rgyas kyis kun du 'dod thob par 'gro ba'i bar 'di dag thams cad chos kyi dbyings dang mchog gi don la sogs pa so sor rtogs pa'i phyir /
sgom pa'i lam yin par bshad de /
de la yang nyon mongs pa bcu drug ci rigs par spong ngo / /
'di lta ste /
'dod chags dang /
zhe sdang dang /
nga rgyal dang /
ma rig pa dang /
'jigs tshogs la lta ba dang /
mthar 'dzin pa'i lta ba ste /
'dod pa na spyod pa drug go /
de dag nyid las zhe sdang bton nas gzugs dang gzugs med pa na spyod pa bcu ste /
mthong ba dang bsgom pa'i lam la yongs @# / /
su spyod pa'i chos kyi dbye bas rab tu dga' ba la sogs pa'i sa bcu rnam par bzhag go /
zhes sa bcu'i gnas skabs su theg chen gyi sgom spang nyon mongs la bcu drug gi dbye ba mdzad nas /
de sa bcu'i gnas skabs su spong bar bshad pa de /
mi 'thad par thal /
nyan rang gi spangs rtogs kyi rigs sa dang po nas rdzogs pa'i phyir /
'dod na /
lung de'i don ma grub par thel lo / /
gzhan yang /
khas blangs nang 'gal te /
byang 'phags kyi rgyud la nyon mongs yod pa'i phyir /
der thal /
ma dag sa bdun la gnas pa'i byang 'phags kyi rgyud la nyon mongs yod pa'i phyir /
de'i rgyud la nga rgyal phra mo yod pa'i phyir /
rtags khas /
gzhan yang /
dman lam sngon du ma song ba'i theg chen gyi mthong lam sdug bsngal chos bzod la gnas pa'i sems dpa' chos can /
nyon sgrib spangs par thal /
byang 'phags yin pa'i phyir /
khyab pa khas /
rtags gsal skabs gnyis par sgrub /
kho na re /
dman lam sngon du ma song ba'i byang 'phags kyis nyan rang gi spangs rtogs rdzogs pa dang /
des rnam mkhyen thob pa dus mnyam zer na /
dman lam sngon du ma song ba'i sangs 'phags kyis nyan rang gi spangs rtogs rdzogs par thal /
dam bca' 'thad pa'i phyir /
'dod na /
de'i rgyud la nyan rang gi spangs rtogs yod par thal /
'dod pa'i phyir /
'dod na /
de med par thal /
nyan rang gi spangs rtogs gang rung yin na /
nyan rang rang rgyud kyis ba sdus pas khyab pa'i phyir /
rtags 'bud byas pa la /
nyan thos kyi rtogs pa yin na /
nyan thos rang rgyud kyis bsdus pas khyab par thal /
nyan rang gi spangs rtogs gang rung yin na /
nyan rang rang rgyud kyis bsdus pas khyab pa'i phyir /
'dod na /
nyan thos kyi lam yin na /
nyan thos rang rgyud kyis bsdus pas khyab par thal /
'dod pa'i phyir /
zer na /
ma khyab /
kha cig gis /
dman lam sngon du ma song pa'i byang chub sems dpas /
nyan rang gi spangs rtogs kyi rigs rdzogs pa dang /
des rnam mkhyen thob pa dus mnyam zer na /
mi 'thad par thal /
dman lam sngon du ma song pa'i byang chub sems dpas rnam mkhyen ma thob par nyan rang gi spangs rtogs kyi rigs rdzogs pa yod pa'i phyir te /
des rnam mkhyen ma thob par nyan thos dgra bcom pa'i 'bras bu thob pa yod pa'i phyir te /
de nyan thos lam du 'jug pa yod pa'i phyir /
kah cig gis /
dman @# / /
lam sngon du song pa'i dbang du byas na nyan rang gi spangs rtogs kyi rigs sa dang bo nas rdzogs zer na /
dman lam sngon du song pa'i byang 'phags yin na /
nyan rang gi spangs rtogs kyi rigs rdzogs pas khyab par thal /
dam bca' 'thad pa'i phyir /
'dod na /
nyan thos kyi tshogs lam tsham nas theg chen lam du zhugs pa'i byang sems mthong lam pa chos can /
der thal /
de'i phyir /
rtags sla /
'dod na /
nyan thos dgra bcom pa'i rtogs pa sngon du song pa'i gang zag yin thal /
'dod pa'i phyir /
'dod na /
nyan thos dgra bcom par thal /
'dod pa'i phyir /
'dod na /
nyon sgrib spangs par thal /
'dod pa'i phyir /
kha cig gis /
theg dman dgra bcom pa'i rtogs pa sngon du song ba'i dbang du byas na /
nyan rang gi spangs rtogs kyi rigs byang sems kyi tshogs lam nas rdzogs zin /
zer na /
theg dman dgra bcom pa'i rtogs pa sngon du song ba'i byang sems yin na /
nyan rang gi spangs rtogs kyi rigs rdzogs par byas pa'i gang zag yin dgos par thal /
dam bca' 'thad pa'i phyir /
'dod na /
nyan thos dgra bcom pa'i rtogs pa sngon du song zhing /
rang rgyal dgra bcom pa'i rtogs pa sngon du ma song pa'i byang sems tshogs lam pa chos can /
der thal /
de'i phyir /
rtags sla /
'dod na /
rang rgyal gyi spangs rtogs kyi rigs rdzogs pa'i gang zag yin par thal /
'dod pa'i phyir /
'dod na /
de chos can /
de ma yin par thal /
chos can de'i phyir /
kha cig gis /
chos nyid de bzhin nyid de 'dir bstan yang dag mtha' dang /
de la slar mi lngang pa'i tshul gyis mnyam par bzhag pa de 'dir bstan yang dag mtha' mngon du byas pa'i tshad yin zer na /
chos nyid de bzhin nyid chos can /
dman lam sngon du ma song pa'i byang sems 'phags pas rdzogs smin spyangs gsum ma byas par khyod mngon du byed nus par thal /
khyod 'dir bsta yang dag mtha' yin pa'i phyir /
rtags khas /
'dod na /
de mi nus par thal /
de mngon du byas pa'i gang zag yin na /
sangs'' phags yin dgos pa'i phyir /
rtags 'bud /
byas pa la /
kho na re /
rgyun mtha'i bar chad med lam chos can /
der thal /
de'i phyir /
ma grub na /
der thal /
khyod chos nyid de bzhin nyid la slar mi ldang ba'i tshul gyis mnyam par bzhag pa'i gang zag yin pa'i phyir /
der thal /
khyod kyis chos nyid de bzhin nyid la mnyam par bzhag pa gang zhig /
khyod mnyam gzhag de las slar ldang mi srid pa'i phyir /
zer na /
ma khyab /
rgyun mtha'i @# / /
bar chad med lam chos can /
khyod kyi chos nyid rang las tha dad pa'i tshul gyis rtogs par thal /
khyod kyi chos nyid rtogs pa gang zhig /
chos nyid rang dang tha dad yin pa'i phyir /
khyab pa khas /
rtags sla /
gzhan yang /
rgyun mtha'i bar chad med lam la gnas pa'i sems pa' chos can /
bden 'dzin skye mi rung ba'i chos can du byas par thal /
khyod kyi rgyud la bden 'dzin skye mi rung ba'i chos can yin pa'i phyir /
khyab pa 'grig /
rtags sla /
rtsa bar 'dod na /
khyod kyis bden 'dzin spangs par thal /
'dod pa'i phyir /
'dod na sla /
gzhan yang chos nyid de bzhin nyid chos can /
dman lam sngon du ma song ba'i byang 'phags kyis rdzogs smin sbyangs gsum ma byas par khyod mngon du byed mi nus par thal /
khyod mngon du byas pa'i gang zag yin na /
sangs 'phags yin dgos pa'i phyir /
rtags 'bud /
byas pa la kho na re /
rgyun mtha' bar chad med lam pa chos can /
der thal /
de'i phyir /
ma grub na /
der thal /
chos nyid de bzhin nyid mngon sum du rtogs pa'i gang zag yin pa'i phyir /
zer na /
ma khyab /
longs sku'i 'khor du byung ba'i byang sems 'phags pa chos can /
khyod longs sku mngon du byas pa'i gang zag yin par thal /
khyod longs sku mngon sum du rtogs pa'i gang zag yin pa'i phyir /
khyab pa khas /
rtags sla /
kha cig gis /
blo bur dri bral gyi 'gog ba de /
'dir bstan yang dag mtha' yin /
de mngon du byas pa'i don de thob pa la byed zer na /
blo bur dri bral gyi 'gog pa chos can /
dman lam sngon du ma song ba'i byang 'phags kyis rdzogs smin sbyangs gsum ma byas bar khyod mngon du byed nus par thal /
khyod 'dir bstan yang dag mtha' yin pa'i phyir /
rtags khas /
'dod mi nus te /
khyod mngon du byas pa'i gang zag yin na /
sangs 'phags yin dgos pa'i phyir /
rtags 'bud /
byas pa la /
de la skyon 'phen pa kha cig na re /
rgyun mtha'i bar chad med lam pa chos can /
der thal /
de'i phyir /
ma grub na /
der thal /
khyod kyi rgyud kyi 'gog bden de /
blo bur dri bral gyi 'gog bden yin pa'i phyir te /
khyod kyi rgyud la blo bur gyi dri ma med pa'i phyir /
zer na /
ma khyab ste /
de'i rgyud kyi 'gog bden de blo bur kyi dri ma dang bcas pa'i phyir te /
de'i rgyud kyi sems kyi chos nyid de blo bur dri bcas kyi sems kyi chos nyid yin ba'i phyir te /
de'i rgyud la rang bzhin gnas rigs yod pa'i phyir te /
de sems can yin @# / /
pa'i phyir /
kha cig gis /
chad pa'i myang 'das de /
'dir bstan yang dag mtha' yin zer na /
de chos can /
dman lam sngon du ma song ba'i byang 'phags kyis rdzogs smin sbyangs gsum byas rjes su khyod mngon du byed par thal /
khyod 'dir bstan yang dag mtha' yin pa'i phyir /
'dod mi nus te /
theg dman gyi myang 'das yin pa'i phyir /
des na /
'dir bstan yang dag mtha' yin na /
dman lam sngon du ma song ba'i byang 'phags kyis rdzogs smin sbyangs gsum ma byas par khyod mngon du byed nus pas khyab /
de yin na /
de 'dra'i byang 'phags kyis rdzogs smin sbyangs gsum ma byas par khyod mngon du mi byed pas khyab /
de yin na /
de 'dra'i byang 'phags kyis rdzogs smin sbyangs gsum byas rjes su khyod mngon du byed pas khyab /
byas pa la kho na re /
sangs 'phags kyi rgyud kyi 'dir bstan yang dag mtha' chos can /
dman lam sngon du ma song pa'i byang 'phags kyis rdzogs smin sbyangs gsum ma byas par khyod mngon du byed nus par thal /
khyod 'dir bstan yang dag mtha' yin pa'i phyir /
khyab pa khas /
ma grub na /
de der thal /
de yod pa'i phyir te /
de'i rgyud la de yod pa'i phyir /
zer na /
ma khyab /
ma grub na /
'dir bstan yang dag mtha' yin na /
sangs 'phags kyi rgyud la med pa'i khyab par thal /
ma grub pa de'i phyir /
rtags khas /
'dod na /
khyab pa 'du byed kyi sdug bsdal nye bar nyer zhi chos can der thal /
de'i phyir /
rtags sla /
rtsa bar 'dod na /
de chos can /
dman lam sngon du ma songs ba'i byang sems 'phags pas rdzogs smin sbyangs gsum ma byas par khyod mngon du byed mi nus par thal /
khyod ngo bo nyid sku yin pa'i phyir /
zer na /
rgyun mtha' bar chad med lam pa'i rgyud kyi rnam mkhyen skye bzhin pa yin par thal /
rgyun mtha' bar chad med lam pa'i rgyud la rnam mkhyen skye bzhin pa yin pa'i phyir /
khyab pa khas /
ma grub na /
der thal /
de'i rgyud la rgyun mtha'i bar chad med lam 'gag bzhin pa yin yin pa gang zhig /
rgyun mtha'i bar chad med lam 'gag bzhin pa dang /
rnam mkhyen skye bzhin pa dus mnyam pa'i phyir /
dang po der thal /
de rgyun mtha'i bar chad med lam pa yin pa'i phyir /
gnyis pa der thal /
rgyun mtha'i bar chad med lam las rnam mkhyen dngos su skyes pa'i phyir /
rtsa bar 'dod na /
rgyun mtha'i bar chad med lam pa'i rgyud kyi rnam mkhyen chos can /
khyed @# / /
skye bzhin pa yod par thal /
khyod skye bzhin pa yin pa'i phyir /
gzhan yang /
sangs rgyas 'phags pa'i rgyud kyi sgrib pa spangs pa'i spangs pa yod par thal /
de'i rgyud la de yod pa'i phyir /
khayb pa 'grig /
rtags sla /
gzhan yang /
lam zhugs gyi gang zag gyi rgyud kyi chos skur 'gyur rung gi rigs yod par thal /
de'i rgyud la de yod pa'i phyir /
khyab pa 'grig /
rtags sla /
'dod na /
de'i rgyud kyi chos sku yod par thal /
'dod pa'i phyir /
'dod mi nus te /
bdag med yin pa'i phyir /
byas pa la kho na re /
sangs 'phags kyi rgyud kyi chos skur 'gyur rung gi rigs yod par thal /
lam ma zhugs kyi gang zag gi rgyud kyi de med pa'i phyir /
rtags khas /
'dod na /
de'i rgyud kyi sangs rgyas kyi rigs yod par thal /
'dod pa'i phyir /
'dod mi nus te /
sangs rgyas kyi rigs yin na /
sems can kyi rgyud kyi bsdus pas khyab pa'i phyir /
zer na /
ma khyab /
yang kho na re /
lhag med myang 'das la gnas pa'i nyan thos dgra bcom ba'i rgyud kyi 'dir bstan yang dag mtha' chos can /
dman lam sngon du ma song ba'i byang 'phags kyis rdzogs smin sbyangs gsum byas rjes su khyod mngon du byed par thal /
khyod 'dir bstan yang dag mtha' yin pa'i phyir /
khyab pa khas /
der thal /
de yod pa'i phyir te /
de'i rgyud la de yod pa'i phyir na ma khyab /
rtsa bar 'dod na /
de chos can /
dman lam sngon du ma song ba'i byang sems 'phags pas rdzogs smin sbyangs gsum byas rjes su khyod mngon du mi byed par thal /
khyod theg dman gyi myang 'das yin pa'i phyir /
zer na /
sangs rgyas 'phags pa'i rgyud kyi rang nyid thob na /
'phags lam thob par 'jog nus /
rang nyid ma thob na /
'phags lam ma thob par 'jog nus pa'i lam bden yod par thal /
de'i rgyud la de yod pa'i phyir /
khyab pa 'grig /
ma grub na /
rang nyid thob na /
'phags lam thob par 'jog nus rang nyid ma thob na /
'phags lam ma thob par 'jog 'jog nus pa'i lam bden yin na sangs 'phags kyi rgyud la med pas khyab par thal /
ma grub pa de'i phyir /
rtags khas /
'dod na /
la bden chos can /
der thal /
de'i phyir /
khyab pa khas /
rtags sla /
rtsa bar 'dod na /
sang rgyas 'phags pa'i rgyud kyi lam bden de yin par thal /
de yod pa'i phyir /
de yod pa'i phyir /
'dod na /
de ma thob pa'i gang zag yin na /
'phags lam ma thob pas khyab par thal /
'dod pa'i phyir /
'dod na /
byang 'phags chos can /
der thal /
de'i phyir /
khyab pa khas /
rtags sla /
yang kha cig /
sangs rgyas 'phags pas @# / /
mngon du byas pa'i 'dir bstan yang dag mtha' chos can /
dman lam sngon du ma song ba'i byang sems 'phags pas rdzogs smin sbyangs gsum ma byas bar khyod mngon du byed nus par thal /
khyod 'dir bstan yang dag mtha' yin pa'i phyir /
khyab pa khas /
der thal /
de yod pa'i phyir /
rtsa bar 'dod na /
de chos can /
de ma yin par thal /
ngo bo nyid sku yin pa'i phyir /
rtags grub ste /
sangs 'phags kyi thob pa'i 'dir bstan yang dag mtha' de ngo bo nyid sku yin pa'i phyir /
der thal /
de'i rgyud kyi 'gog bden de ngo bo nyid sku yin pa'i phyir /
zer na /
ma khyab /
sangs 'phags kyi thob pa'i 'gog bden yin na /
ngo bo nyid sku yin dgos par thal /
des thob pa'i 'gog bden de ngo bo nyid sku yin pa'i phyir /
rtags khas /
'dod na /
'gog bden chos can /
der thal /
de'i phyir /
ma grub na /
der thal /
de des thob pa gang zhig /
de 'gog bden yin pa'i phyir /
dang po der thal /
des de thob pa'i phyir /
gnyis pa dang /
rtsa bar 'dod na sla /
kho na re /
dman lam sngon du ma song pa'i byang sems 'phags pa chos can /
khyod kyis rdzogs smin sbyangs gsum ma byas par rang dang rgyud gcig du gyur ba'i gang zag gi rgyud kyi 'dir bstan yang dag mtha' mngon du byed nus par thal /
khyod kyis rdzogs smin sbyangs gsum ma byas par 'dir bstan yang dag mtha' mngon du byed nus pa gang zhig /
khyod kyis rdzogs smin sbyangs gsum ma byas par rang dang rgyud tha dad du gyur ba'i gang zag gi rgyud kyi 'dir bstan yang dag mtha' mngon du byed mi nus pa'i phyir /
dang po dngos /
gnyis pa sla /
'dod na /
de chos can /
khyod dang rgyud gcig du gyur ba'i gang zag gi rgyud kyi 'dir bstan yang dag mtha' yod par thal /
'dod pa'i phyir /
'dod na /
sangs rgyas 'phags pa'i rgyud kyi 'dir bstan yang dag mtha' yod par thal lo / /
zer na /
ma khyab /
yang kho na re /
de chos can /
khyod kyis rdzogs smin sbyangs gsum ma byas bar rang gi thob byar gyur ba'i 'dir bstan yang dag mtha' mngon du byed nus par thal /
khyod kyis rdzogs smin sbyangs gsum ma byas bar 'dir bstan yang dag mtha' mngon du byed nus pa gang zhig /
rgyud mtshan mtshungs pa'i phyir /
dang po dngos /
gnyis pa 'bud /
rtsa bar 'dod na /
dman lam sngon du ma song ba'i byang sems 'phags pa'i thob byar gyur ba'i 'dir bstan yang dag mtha' chos can /
dman lam sngon du ma song ba'i @# / /
byang sems 'phags pas rdzogs smin sbyangs gsum ma byas par khyod mngon du byed mi nus par thal /
khyod ngo bo nyid sku yin pa'i phyir /
der thal /
de'i thob byar gyur ba'i myang 'das de ngo bo nyid sku yin pa'i phyir /
der thal /
de mi gnas pa'i myang 'das yin pa'i phyir /
ma grub na /
dman lam sngon du ma song ba'i byang sems 'phags pa chos can /
khyod kyi thob byar gyur ba'i myang 'das de mi gnas pa'i myang 'das yin par thal /
khyod byang chub sems dpa' yin pa'i phyir zer na /
ma khyab ste /
khyod sems can yin na /
khyod kyi thob byar gyur pa'i myang 'das de mi gnas pa'i myang 'das yin dgos par thal /
byang chub sems dpa' la de'i phyir /
'dod na /
nyan thos mthong lam pa chos can /
der thal /
de'i phyir /
'dod na /
de'i thob byar gyur ba'i myang 'das yin na /
mi gnas pa'i myang 'das yin dgos par thal /
'dod pa'i phyir /
'dod na /
myang 'das chos can /
der thal /
de'i phyir /
gzhan yang /
byang sems sbyor lam pa'i thob byar gyur pa'i myang 'das yin na /
mi gnas pa'i myang 'das yin dgos par thal /
byang sems 'phags pa la /
de'i phyir /
rtags khas /
'dod na /
byang sems sbyor lam pa'i thob byar gyur pa'i nyon sgrib spangs pa'i spangs pa de mi gnas pa'i myang 'das yin par thal /
'dod pa'i phyir /
'dod na /
de ngo bo nyid sku yin par thal lo / /
'dod mi nus te /
byang sems sbyor lam pa des theg chen gyi mthong lam gyi gnas skabs su de mngon du byed nus pa'i phyir /
ma grub na /
byang sems sbyor lam pa chos can /
khyod kyis rang gi thob byar gyur ba'i nyon sgrib spangs pa'i spangs pa theg chen gyi mthong lam gyi gnas skabs su mngon sum du byed nus par thal /
khyod kyis theg chen gyi mthong lam gyi gnas skabs su nyon sgrib spangs pa'i spangs pa mngon du byed nus pa gang zhig /
khyod kyis de'i gnas skabs su rang gi thob bya ma yin par gyur ba'i de mngon du byed mi nus pa'i phyir /
dang po der thal /
des theg chen gyi mthong lam gyi gnas skabs su nyon sgrib spong nus pa'i phyir /
der thal /
nyi khri snang ba las /
rgyun tu zhugs pa nas /
rang sangs rgyas kyi bar gyi shes pa dang spangs ba gang yin pa de ni mi skye ba'i chos la bzod pa thob pa'i byang chub sems dpa'i bzod pa'o / /
bzod pa gang zhe na /
sdug bsngal chos shes pa'i bzod pa'o / /
zhes theg chen gyi @# / /
mthong lam sdug bsngal chos bzod kyi byed pa'i sar nyan rang gi spangs rtogs kyi byed pa thams cad 'dus par bshad pa la /
rgyu mtshan yang dag gcig yod pa'i phyir /
kha cig gis /
'dir bstan yang dag mtha' de la gsum yod de /
nyon sgrib spangs pa'i spangs pa de nyan thos kyi lam gang yin pa dang zhes pa'i skabs nas bstan pa'i 'dir bstan yang dag mtha' yin /
gzugs phyi rol don du 'dzin pa'i rtogs spangs pa'i spangs pa de /
rang sangs rgyas kyi lam gang yin pa dang /
zhes pa'i skabs nas bstan pa'i 'dir bstan yang dag mtha' yin /
shes sgrib spangs pa'i spangs pa de /
sangs rgyas kyi lam gang yin pa dang /
zhes pa'i skabs nas bstan pa'i 'dir bstan yang dag mtha' yin na /
'dir bstan gdams don du gyur ba'i yang dag mtha' yin pas ma khyab ste /
shes sgrib spangs pa'i spangs pa de 'dir bstan yang dag mtha' yin yang /
gdams don du gyur ba'i yang dag mtha' ma yin pa'i phyir /
de chos can /
'dir bstan yang dag mtha' yin te /
sangs rgyas kyi lam gang yin pa dang /
zhes pa'i skabs nas bstan pa'i yang dag mtha' yin pa'i phyir te /
de'i skabs nas bstan pa'i sangs rgyas kyi lam sgom stobs kyis thob pa'i yang dag mtha' yin pa'i phyir /
des na /
byang sems sa bcu ba ba des sangs rgyas pa na zhi ba des thugs phrogs pa ma yin par khyab pa 'du byed kyi sdug bsngal nyer zhi ba'i nyer zhi la slar mi ldang ba'i tsul gyis mnyam par bzhag pa de /
byang chub sems dpas 'dir bstan yang dag mtha' mngon du byas pa'i tshad yin /
lhag med myang 'das thob pa'i theg dman dgra bcom pas khyab pa 'du byed kyi sdug bsngal nye bar zhi ba'i nyer zhi'i dbyings la rang gi bsam ngo la ltos te slar mi ldang ba'i tshul gyis mnyam par bzhag pa de /
theg dman gyi gang zag gis 'dir bstan yang dag mtha' mngon du byas pa'i tshad yin zer na /
rang bzhin rnam dag gi char gyur ba'i ngo bo nyid sku chos can /
'dir bstan yang dag mtha' yin par thal /
sangs rgyas kyi lam gang yin pa dang zhes pa'i skabs nas bstan pa'i yang dag mtha' yin pa'i phyir te /
de'i skabs nas bstan pa'i sangs rgyas kyi lam sgom stobs kyis thob pa'i yang dag mtha' yin pa'i phyir /
khayb pa khas /
der thal /
de'i skabs nas bstan pa'i sangs rgyas kyi lam sgom stobs kyis thob pa'i chos nyid yin pa'i phyir /
rtsa bar 'dod na /
'gog bden yin par thal lo / /
'dod mi nus te /
don dam @# / /
bden pa yin pa'i phyir /
gzhan yang /
shes sgrib spangs pa'i spangs pa chos can /
smon lam yongs su rdzogs par ma byas pa dang /
sems can rnams yongs su smin par ma byas pa dang /
sangs rgyas kyi zhing yongs su ma sbyangs par /
de dag gis yang dag pa'i mtha' mngon du mi bya'o / /
zhes pa'i skabs nas bstan pa'i yang dag mtha' yin par thal /
'dir bstan yang dag mtha' yin pa'i phyir /
rtags khas /
'dod na /
de chos can /
'dir bstan gdams don du gyur ba'i yang dag mtha' yin par thal lo / /
gzhan yang /
byang sems sa bcu ba pa chos can /
khyod sangs rgyas pa na zhi bde thugs ma phrogs par /
khyab pa 'du byed kyi sdug bsngal nye bar zhi ba'i nyer zhi'i dbyings la slar mi ldang ba'i tshul gyis mnyam par bzhag par thal /
khyod sangs rgyas pa na chos nyid de bzhin nyid la slar mi ldang ba'i tshul gyis mnyam par bzhag pa yin pa'i phyir te /
khyod sangs rgyas pa na sangs rgyas 'phags pa yin pa'i phyir /
'dod na /
byang sems sbyor lam pas 'dir bstan yang dag mtha' mngon du byas par thal /
byang sems kyis 'dir bstan yang dag mtha' mngon du byas pa'i phyir te /
byang sems sa bcu ba pa sangs rgyas pa na zhi ba des thugs ma phrogs par khyab pa 'du byed kyi sdug bsngal nye bar zhi ba'i nyer zhi'i dbyings la slar mi ldang ba'i tshul gyis mnyam par bzhag pa yin pa'i phyir /
khyab pa khas /
gzhang yang /
nyon sgrib spangs pa'i spangs pa chos can /
khyod mngon du byas pa dang dus mnyam du 'dir bstan yang dag mtha' mngon du byas pa'i theg dman gyi gang zag yod par thal /
khyod mngon du byas pa'i theg dman gyi gang zag yod pa gang zhig /
khyod 'dir bstan yang dag mtha' yin pa'i phyir /
dang po sla /
gnyis pa dngos /
'dod na /
lhag bcas myang 'das la gnas pa'i theg dman dgra bcom pas 'dir bstan yang dag mtha' mngon du byas par thal /
'dod pa'i phyir /
'dod na /
lhag med myang 'das la gnas pa'i theg dman dgra bcom pas khyab pa 'du byed kyi sdug bsngal nye bar zhi ba'i nyer zhi'i dbyings la rang gi bsam ngo la ltos te slar mi ldang ba'i tshul gyis mnyam par bzhag par thal /
theg dman gyi gang zag gis 'dir bstan yang dag mtha' mngon du byas pa'i tshad de 'thad pa'i phyir /
'dod na /
theg dman slob pa 'phags pas 'dir bstan yang dag mtha' mngon du byas par thal /
theg dman gyi gang zag gis de mngon du byas pa'i phyir te /
lhag med myang 'das la gnas pa'i theg dman dgra bcom pas khyab pa 'du byed kyi sdug bsngal nye bar zhi ba'i nyer zhi'i dbyings la slar mi ldang ba'i tshul gyis mnyam par bzhag @# / /
pa'i phyir /
rtags khyab khas /
kha cig gis /
khyab pa 'du byed kyi sdug bsngal nye bar zhi ba'i nyer zhi de 'dir bstan yang dag mtha' yin /
de thob pa de /
'dir bstan yang dag mtha' mngon du byas pa'i tshad yin /
zer na /
lhag med myang 'das thob pa'i rjes thob la gnas pa'i nyan thos dgra bcom pa chos can /
'dir bstan yang dag mtha' mngon du byas pa'i gang zag yin par thal /
khyab pa 'du byed kyi sdug bsngal nye bar zhi ba'i nyer zhi thob pa'i gang zag yin pa'i phyir /
khyab pa khas /
der thal /
khyab pa 'du byed kyi sdug bsngal spangs pa'i spangs pa thob pa'i gang zag yin pa'i phyir /
der thal /
de spangs pa'i gang zag yin pa'i phyir te /
chos can de'i phyir /
'dod na /
de chos can /
theg dman gyi dbang du byas pa'i 'dir bstan yang dag mtha' mngon du byas pa'i gang zag yin par thal /
'dod pa gang zhig /
theg dman gyi gang zag yin pa'i phyir /
'dod na /
de chos can /
khyab pa 'du byed kyi sdug bsngal nye bar zhi ba'i nyer zhi'i dbyings la rang gi bsam ngo la ltos te /
slar mi ldang ba'i tshul gyis mnyam par bzhag pa'i gang zag yin par thal /
'dod pa'i phyir /
'dod na /
mnyam gzhag la gnas pa'i gang zag yin par thal /
'dod pa'i phyir /
'dod na /
de chos can /
de ma yin par thal /
rjes thob la gans pa'i theg dman dgra bcom pa yin pa'i phyir /
gzhan yang /
lhag med myang 'das la gans pa'i theg dman dgra bcom pa'i rtogs pa sngon du songs pa'i byang sems sa brgyad pa ba chos can /
khyod kyis 'dir bstan yang dag mtha' mngon du byas par thal /
khyod kyis khyab pa 'du byed kyi sdug bsngal nye bar zhi ba'i nyer zhi thob pa'i phyir /
khyab pa khas /
der thal /
khyod kyis de spangs pa'i spangs pa thob pa'i phyir /
der thal /
khyod kyis de spangs pa'i phyir /
'dod na /
lhag med myang 'das la gnas pa'i theg dman dgra bcom pa'i rtogs pa sngon du songs ba'i byang sems dang po ba de la /
mchog gi sprul skus deng phyin chad rdzogs smin sbyangs gsum ma byas par 'dir bstan yang dag mtha' mngon du ma byed cig ces gdams pa byin pa la dgos pa med par thal /
'dod pa'i phyir /
gzhan yang /
de chos can /
khyod kyis rdzogs smin sbyangs gsum ma byas par 'dir bstan yang dag mtha' mngon du byas par thal /
khyod kyis rdzogs smin sbyangs gsum ma byas pa gang zhig khyod kyis 'dir bstan yang dag mtha' mngon du byas pa'i phyir /
gnyis pa dngos /
dang po grub ste /
sa brgyad pa ba yin pa'i phyir /
'dod mi nus te /
khyod 'dir bstan yang dag mtha' mngon du byed pa'i dus dang dus ma yin pa la mkhas pa'i rgyal sras @# / /
'phags pa yin pa'i phyir /
gzhan yang /
de chos can /
khyod khyab pa 'du byed kyi sdug bsngal nye bar zhi ba'i nyer zhi'i dbyings la rang gi bsam ngo la ltos te slar mi ldang ba'i tshul gyis mnyam par bzhag pa'i gang zag yin par thal /
khyod theg dman gyi dbang du byas pa'i 'dir bstan yang dag mtha' mngon du byas pa'i gang zag yin pa'i phyir te /
khyod rdzogs smin sbyangs gsum ma byas par 'dir bstan yang dag mtha' mngon du byas pa'i gang zag yin pa'i phyir /
rtags khas /
gzhan yang /
lhag bcas myang 'das la gnas pa'i theg dman dgra bcom pa'i rtogs pa sngon du song zhing /
lhag med myang 'das la gnas pa'i theg dman dgra bcom pa'i rtogs pa sngon du ma song ba'i byang sems 'phags pa chos can /
'dir bstan yang dag mtha' mngon du byas pa'i gang zag yin par thal /
khyab pa 'du byed kyi sdug bsngal nye bar zhi ba'i nyer zhi thob pa'i gang zag yin pa'i phyir /
khyab pa khas /
der thal /
de spangs pa'i gang zag yin pa'i phyir /
'dod na /
theg chen gyi lam du 'dir bstan yang dag mtha' mngon du byas pa'i gang zag yin par thal /
'dod pa gang zhig /
theg dman lam du 'dir bstan yang dag mtha' mngon du byas pa'i gang zag ma yin pa'i phyir /
gnyis pa ma grub na /
de chos can /
khyod kyis theg dman gyi dbang du byas pa'i 'dir bstan yang dag mtha' mngon du byas par thal /
'dod pa'i phyir /
gong du 'dod na /
de chos can /
theg chen gyi dbang du byas pa'i 'dir bstan yang dag mtha' mngon du byas pa'i gang zag yin par thal /
'dod pa'i phyir /
'dod na /
rdzogs smin sbyangs gsum byas rjes su 'dir bstan yang dag mtha' mngon du byas pa'i gang zag yin par thal /
'dod pa'i phyir /
'dod na /
sangs rgyas 'phags pa yin par thal lo / /
yang kho na re /
lhag med myang 'das la gnas pa'i theg dman dgra bcom pa'i rtogs pa sngon du song pa'i byang sems 'phags pa chos can /
'dir bstan yang dag mtha' mngon du byas pa'i gang zag yin par thal /
rdzogs smin sbyangs gsum ma byas par 'dir bstan yang dag mtha' mngon du byas pa'i gang zag yin pa'i phyir /
der thal /
theg dman lam du /
'dir bstan yang dag mtha' mngon du byas pa'i gang zag yin pa'i phyir /
der thal /
lhag med myang 'das kyi gnas skabs su 'dir bstan yang dag mtha' mngon du byas pa'i phyir /
der thal /
lhag med myang 'das thob ma thag tu 'dir bstan yang dag mtha' mngon du byas pa'i phyir /
zer na ma khyab /
ma grub na der thal /
des 'dir bstan yang dag mtha' mngon du byed myong ba'i phyir /
zer na /
lhag med myang 'das @# / /
thob pa'i rjes thob la gnas pa'i theg dman dgra bcom pa chos can /
rjes thob la gnas pa'i gang zag ma yin par thal /
khyab pa 'du byed kyi sdug bsngal nye bar zhi ba'i nyer zhi la rang gi bsam ngo la ltos te /
slar mi ldang ba'i tshul gyis mnyam par bzhag pa'i gang zag yin pa'i phyir /
der thal /
khyod lhag med myang 'das thob pa'i gnas skabs su de la mnyam par gzhag pa'i gang zag yin pa'i phyir /
der thal /
khyod lhag med myang 'das thob ma thag tu de la mnyam par bzhag pa'i gang zag yin pa'i phyir /
khyab pa 'grig /
ma grub na /
der thal /
des de la mnyam par bzhag myong ba'i phyir /
kho na re /
lhag med myang 'das thob pa'i byang sems 'phags pas rdzogs smin sbyangs gsum byas rjes su 'dir bstan yang dag mtha' mngon du byed par thal /
des rdzogs smin sbyangs gsum ma byas par 'dir bstan yang dag mtha' mngon du mi byed pa'i phyir /
rtags khas /
'dod na /
de chos can /
khyod kyis chos sku thob pa dang 'dir bstan yang dag mtha' mngon du byed pa dus mnyam par thal /
khyod kyis rdzogs smin sbyangs gsum byas rjes su 'dir bstan yang dag mtha' mngon du byed pa'i phyir /
zer na /
ma khyab ste /
'dir bstan yang dag mtha' mngon du byas pa'i nyan thos dgra bcom pa chos can /
ma khyab mtshams la /
der thal /
de'i phyir /
ma grub na /
der thal /
rdzogs smin sbyangs gsum byas rjes su khyab pa 'du byed kyi sdug bsngal nye bar zhi ba'i nyer zhi la slar mi ldang ba'i tshul gyis mnyam par 'jog pa'i phyir /
der thal /
rdzogs smin sbyangs gsum byas rjes su chos nyid de bzhin nyid la slar mi ldan ba'i tshul gyis mnyam par 'jog pa'i phyir te /
rdzogs smin sbyangs gsum byas rjes su sangs rgyas pa yin pa'i phyir te /
sems can yin pa'i phyir /
kho na re /
'dir bstan yang dag mtha' mngon du byas pa'i gang zag yin na /
mnyam gzhag ye shes la gnas pa'i gang zag yin dgos par thal /
'dir bstan yang dag mtha' mngon du byas pa'i tshad de 'thad pa'i phyir /
'dod mi nus te /
lhag med myang 'das thob pa'i rjes thob ye shes la gnas pa'i nyan thos dgra bcom pas 'dir bstan yang dag mtha' mngon du byas pa'i phyir /
der thal /
de khyab pa 'du byed kyi sdug bsngal nye bar zhi ba'i nyer zhi mngon du byas pa'i gang zag yin pa'i phyir /
zer na /
ma khyab /
yang kho na de chos can /
'dir bstan yang dag mtha' mngon du byas pa'i gang zag yin par thal /
rang gi thob byar gyur pa'i 'dir bstan yang dag mtha' mngon du byas pa'i gang zag yin pa'i phyir te /
khyod kyi thob bya @# / /
gyur pa'i 'dir bstan yang dag mtha' yod pa'i phyir /
zer na /
ma khyab /
gnyis pa rang gi lugs la /
lam gsum ngos bzung ba /
rdzogs smin sbyangs gsum byas pa'i tshad bstan pa /
byang sems 'phags pas nyan rang gi spangs rtogs kyi rigs rdzogs pa'i tshad bshad pa /
'dir bstan yang dag mtha' ngos bzung nas de mngon du byas pa'i tshad bstan pa dang bzhi /
dang bo ni /
gang zag gi bdag med mngon sum du rtogs pa'i mkhyen pa de nyan thos kyi lam gang yin pa dang /
zhes pa'i skabs nas bstan pa'i nyan thos kyi lam yin /
gnyis stong mngon sum du rtogs pa'i ye shes de rang sangs rgyas kyi lam gang yin pa dang /
zhes pa'i skabs nas bstan pa'i rang rgyal gyi lam yin /
chos thams cad bden med du mngon sum du rtogs pa'i mkhyen pa de /
sangs rgyas kyi lam gang yin pa dang /
zhes pa'i skabs nas bstan pa'i sangs rgyas kyi lam yin /
gnyis pa ni /
sangs rgyas kyi zhing khyad par can gyi gdul bya'i don du smon lam gyi don 'grub pa'i rgyu'i dge rtsa'i nus pa yod su rdzogs pa de /
smon lam yongs su rdzogs pa'i tshad yin /
zhing bye ba phrag brgyar sku'i bkod pa grangs de snyed dang sku'i bkod pa re re'i 'khor du sems can grangs las 'das pa chos tshigs su bcad pa re res 'phags pa'i go 'phang la 'god par nus pa'i rgyu'i dge rtsa'i nus pa yongs su rdzogs pa de /
sems can smin par byas pa'i tshad yin /
longs sku dang sprul sku'i zhing khyad par can /
'grub pa'i rgyu'i dge rtsa'i nus pa yongs su rdzogs pa de /
sangs rgyas kyi zhing yongs su sbyangs pa'i tshad yin /
gsum pa ni /
dman lam sngon du ma song ba'i byang sems 'phags pas nyan rang gi spangs rtogs kyi rigs rdzogs pa dang /
rnam mkhyen thob pa dus mnyam ste /
des nyon sgrib spangs pa'i dgra bcom pa'i go 'phang 'thob pa dang /
shes sgrib spangs pa'i de bzhin gshegs pa'i go 'phang thob pa dus mnyam pa'i phyir /
de'i rgyud la nyon mongs yod kyang /
de'i rgyud kyi nyon mongs pa de /
nyon mongs pa'i nyes pa mi skyed de /
dper na /
sman dang sngags kyis bsad pa'i dug gis dug gi nyes pa mi skyed pa ltar ro / /
de ltar yang kun btus las /
des byang chub thob pa na /
nyon mongs pa dang shes bya'i sgrib pa gcig char du spongs /
zhes sogs gsungs pa'i phyir /
dman lam sngon du song ba'i dbang du byas na /
theg chen gyi tshogs lam nas nyan rang gi spangs rtogs kyi rigs rdzogs pa cig yod de /
rang rgyal dgra bcom pa'i rtogs pa sngon du song ba'i byang sems tshogs lam pa des /
nyan rang gi spangs rtogs kyi rigs rdzogs pa'i phyir /
bzhi pa ni /
@# / /
khyab pa 'du byed kyi sdug bsngal nye bar zhi ba'i nyer zhi de 'dir bstan yang dag mtha' yin /
de la dngos gnas la slar mi ldang ba'i tshul gyis mnyam par bzhag pa de theg chen lam du 'dir bstan yang dag mtha' mngon du byas pa'i tshad yin /
theg chen lam du 'dir bstan yang dag mtha' mngon du byas pa theg chen rigs nges kyi de mngon du byas pa /
rdzogs smin sbyangs gsum byas rjes su de mngon du byas pa rnams don gcig /
khyab pa 'du byed kyi sdug bsngal nye bar zhi ba'i nyer zhi'i dbyings la rang gi bsam ngo la ltos te / /
slar mi ldang ba'i tshul gyis mnyam par bzhag pa de /
theg dman lam du 'dir bstan yang dag mtha' mngon du byas pa'i tshad yin /
theg dman lam du de mngon du byas pa /
theg dman rigs nges kyi de mngon du byas pa /
rdzogs smin sbyangs gsum ma byas par de mngon du byas pa rnams don gcig /
gsum pa rtsod pa spong ba la /
kha cig gis /
theg pa gsum gyi spangs rtogs kyi rigs rang rgyud la skyed par byed pa'i rgyal sras 'phags pa yod par thal /
khyod kyi rtsa ba'i sbyor ba de 'thad pa'i phyir /
'dod na /
theg pa gsum gyi spangs rtogs kyi rigs kyi skyed byed yod par thal /
'dod pa'i phyir /
zer na /
ma khyab ste /
khyod lam gsum gyi spangs rtogs kyi rigs rang rgyud la skyed par byed pa'i byang sems 'phags pa yin na /
khyod lam gsum gyi spangs rtogs kyi rigs kyi skyed byed yin dgos par thal /
ma khyab mtshams la khyab pa yod pa'i phyir te /
'dod na /
rnam mkhyen gyi 'bras bur gyur ba'i byang sems 'phags pa chos can /
rnam mkhyen gyi skyed byed yin par thal /
rnam mkhyen rang rgyud la skyed par byed pa'i byang sems 'phags pa yin pa'i phyir /
khyab pa khas /
gzhan yang /
dge ba ma skyes pa skyed byed yod par thal /
dge ba ma skyes pa skyed par byed pa'i yang dag spong ba yod pa'i phyir /
khyab pa 'grig /
'dod na /
dge ba ma skyes pa'i rgyu yod par thal lo / /
'dod pa'i phyir /
'dod mi nus te /
dge ba ma skyes pa rtag pa yin pa'i phyir /
rnam pa thams cad mkhyen nyid lam / /
zhes sogs kyi skabs su /
sbyor ba d+nag /
mtha' dpyad pa gnyis las /
dang bo ni /
bstan bcos mngon rtogs rgya chos can /
khyod kyi brjod bya yod de /
don mngon par rtogs pa brgyad po de khyod kyi brjod bya yin pa'i phyir /
de chos can /
khyod kyi dgos pa yod de /
khyod la brten nas mdo don bde blag du rtogs pa de khyod kyi dgos pa yin pa'i phyir /
de chos can /
khyod kyi nyid dgos yod de /
khyod kyi ched du bya ba'i gdul byas khyod @# / /
la brten nas mthar rnam mkhyen thob pa de khyod kyi nyid dgos yin pa'i phyir /
de chos can /
khyod kyi 'brel ba yod de /
khyod kyi nyid dgos su gyur ba'i 'dus byas de /
khyod kyi dgos par gyur ba'i 'dus byas la 'brel /
khyod kyi dgos par gyur ba'i 'dus byas khyod la 'brel ba'i 'brel ba de khyod kyi 'brel ba yin pa'i phyir /
gnyis pa la kho na re /
khyod bstan bcos rnam dag yin na /
khyod kyi dgos sogs chos bzhi yod dgos par thal /
sbyor ba de rnams 'thad pa'i phyir /
'dod na /
khyod bstan bcos rnam dag yin na /
khyod kyi 'brel ba yod dgos par thal /
'dod pa'i phyir /
'dod na /
bstan bcos mngon rtogs rgyan dang bstan bcos rnam 'grel gnyis chos can /
der thal /
de'i phyir /
'dod na /
de gnyis la 'brel ba yod na /
de gnyis kyi 'brel pa yod dgos par thal /
de gnyis la 'brel pa yod pa'i phyir /
rtags khas /
'dod na /
ka bum gnyis kyi 'brel pa yod par thal /
ka bum gnyis la 'brel pa yod pa'i phyir /
zer na /
mi mtshungs so / /
der thal /
ka bum gnyis kyi ldog pa de ka bum gnyis la 'brel pa yin pa'i phyir /
~shes rab pha rol phyin pa ni /
zhes sogs kyi skabs su /
sbyor ba 'gog pa dang /
mtha' dpyad pa gnyis /
dang po ni /
bstan bcos mngon rtogs rgyan chos can /
khyod kyis yum gsum yang dag par bshad pa yin te /
khyod kyis yum gsum gyi brjod byed la skabs brgyad dang /
brjod bya la dngos po brgyad du phye ba'i sgo nas phyin ci ma log par bshad pa'i phyir /
byas pa la kho na re /
rje brtsun byams pas yum gsum yang dag par rtogs par thal /
bstan bcos mngon rtogs rgyan gyis yum gsum yang dag par bshad pa'i phyir /
rtags khas /
'dod na /
yum gsum yang dag par grub par thal /
'dod pa'i phyir /
zer na /
ma khyab /
'dod na /
yum gsum bden par grub par thal lo / /
kho na re /
don dam bden pa don dam bden par grub par thal /
don dam bden pa grub pa gang zhig /
don dam bden pa kun rdzob bden par ma grub pa'i phyir /
gnyis pa ma grub na /
de chos can /
kun rdzob bden pa yin par thal /
kun rdzob bden par grub pa'i phyir /
'dod mi nus te /
don dam bden pa yin pa'i phyir /
kha cig gis /
thal 'gyur gnyis pa la ma khyab /
zer na /
kun rdzob bden par grub pa yod par thal /
don dam bden pa kun rdzob bden par grub pa'i phyir /
rtags khas /
'dod na /
rten 'brel de myu gu bden med du sgrub pa'i rtags yang dag ma yin par thal /
rang nyid rten 'brel yin na /
rang nyid bden @# / /
par grub pa med pas ma khyab pa'i phyir /
ma grub na song /
kun rdzob bden pa chos can /
der thal /
de'i phyir /
'khor gsum /
gzhan yang /
sdug bsngal bden par grub pa yod par thal /
kun rdzob bden par grub pa yod pa'i phyir /
rtags khas /
'dod na /
rten 'brel kyi rtags kyis sdug bsngal bden med du sgrub pa'i don dam dpyod byed kyi rtags kyi dgag bya'i chos yod par thal /
'dod pa'i phyir /
'dod na /
bden grub yod par thal lo / /
rang gi lan ni rtsa bar /
ma khyab ste /
kun rdzob bden par grub pa med kyang /
kun rdzob kyi bden par grub pa yod pa'i phyir /
yang kho na re /
sangs rgyas 'phags pas yum gsum yang dag par rtogs par thal /
rje btsun byams pas yum gsum yang dag par rtogs pa'i phyir /
rtags khas /
'dod na /
yum gsum yang dag par sangs rgyas 'phags pas rtogs par thal /
'dod pa'i phyir /
zer na /
ma khyab /
'dod na /
yum gsum yang dag par rnam mkhyen gyis rtogs par thal /
'dod pa'i phyir /
'dod na /
yum gsum yang dag par tshad mas rtogs par thal /
'dod pa'i phyir /
'dod na /
yum gsum yang dag par yod par thal /
'dod pa'i phyir /
zer na /
ma khyab mtshams la dus gsum gcig char du sangs rgyas 'phags pa'i rtogs par thal /
sangs rgyas 'phags pas dus gsum gcig char du rtogs pa'i phyir /
khyab pa khas /
der thal /
des chos thams cad gcig char du rtogs pa'i phyir /
rtsa bar 'dod na /
dus gsum gcig char du rnam mkhyen gyis rtogs par thal /
'dod pa'i phyir /
'dod na /
dus gsum gcig char du tshad mas dmigs par thal /
'dod pa'i phyir /
'dod na /
dus gsum gcig char du yod yod par thal /
'dod pa'i phyir /
gzhan yang /
yum gsum yang dag par rtogs pa'i gang zag med par thal /
rje btsun byams pas yum gsum yang dag par ma rtogs pa'i phyir /
rtags khas /
'dod na /
de 'dra'i gang zag yod na /
yum gsum yang dag par yod dgos par thal /
'dod pa'i phyir /
'dod na /
yum gsum mngon sum yin par thal /
yum gsum mngon sum du rtogs pa'i gang zag yod pa'i phyir /
khyab pa 'grig der thal /
de mngon sum du rtogs pa'i tshad ma yod pa'i phyir /
ma grub na /
yum gsum chos can /
khyod mngon sum du rtogs pa'i tshad ma yod par thal /
khyod khyod rang @# / /
mngon sum du rtogs pa'i mngon sum gyi tshad mas gnyis snang dang bcas pa'i sgo nas rtogs par bya ba yin pa'i phyir te /
kun rdzob bden pa yin pa'i phyir /
rtsa bar 'dod na /
yum gsum chos can /
shes pa yin par thal /
mngon sum yin pa'i phyir /
rtags khas /
gzhan yang /
yum gsum yang dag par rtogs pa'i gang zag yod par thal /
yum gsum ji lta ba bzhin du rtogs pa'i gang zag yod pa'i phyir te /
yum gsum phyi ci lam log par rtogs pa'i gang zag yod pa'i phyir /
kha cig gis /
yang dag par grub pa yod zer na /
de med par thal /
de don dam dpyod byed kyi rtags kyi dgag bya'i chos yin pa'i phyir /
der thal /
rang rgyud pa'i skabs kyi drang nges rnam 'byed las /
'o na /
de tsam ma yin pa'i don dam par gyur ba zhes bshad pa'i dgag bya de ji 'dra ba zhig yin snyam na /
zhes sogs gsungs pa'i phyir /
kho na re /
yang dag par grub pa yod par thal /
yang dag kun rdzob yod pa'i phyir /
zer na /
ma khyab /
yang kho na re /
yang dag par grub pa yod par thal /
yang dag par rdzogs pa'i sangs rgyas su grub pa yod pa'i phyir /
zer na /
ma khyab ste /
bden par grub pa yod par thal /
kun rdzob kyi bden par grub pa yod pa'i phyir /
khyab pa khas so /
gnyis pa la /
dgag bzhag spang gsum las /
dang po ni /
kha cig gis /
spros bral mngon sum du rtogs pa'i ye shes gang zhig /
mi gnas pa'i byang 'das su phyin byed dang /
phyin zin pa gang rung de /
sher phyin gyi mtshan nyid /
slob lam na sher phyin yod zer na /
lam sher phyin yin na /
sher phyin dgos par thal /
slob lam na sher phyin yod pa'i phyir /
'dod na /
dman lam sngon du ma song ba'i theg chen gyi tshogs lam chos can /
der thal /
de'i phyir /
der thal /
theg chen gyi slob lam yin pa'i phyir /
'dod na /
de chos can /
spros bral mngon sum du rtogs pa'i ye shes yin par thal /
'dod pa'i phyir /
khyab pa khas /
gzhan yang /
slob lam na sher phyin med par thal /
sher phyin yin na /
sangs rgyas kyi ye shes yin dgos pa'i phyir /
der thal /
'grel chen las /
sangs rgyas bcom ldan 'das kyi gnyis su med pa'i ye shes sgyu ma lta bu ni dngos yin la /
zhes gsungs pa'i phyir /
gzhan yang /
lam sher phyin chos can /
sher phyin ma yin par thal /
sher phyin btags pa ba yin pa'i phyir /
rtags sgrub ste /
'grel chen las /
mthong ba la sogs pa'i mtshan nyid can gyi lam la yang shes rab kyi pha rol tu phyin pa zhes bya ba ni btags pa'o / /
zhes pa dang /
@# / /
brgyad stong don bsdus las /
gzhung lam dag la de sgras btags / /
zhes gsungs pa'i phyir /
gzhan yang /
slob lam na sher phyin med par thal /
shes rab kyi pha rol tu phyin pa zhes pa'i pha rol de sgrib gnyis ma lus par spangs pa'i gnas skabs la byed rigs pa'i phyir /
der thal /
'jug 'grel las /
de la pha rol ces bya ba ni gang 'khor ba'i rgya mtsho'i phar 'gram mam ngogs te /
nyon mongs pa dang shes bya'i sgrib pa ma lus par spangs ba'i rang bzhin mnga' ba'i sangs rgyas nyid de /
pha rol gu son pa ni pha rol tu phyin pa'o / /
zhes gsungs pa'i phyir /
byas pa la kho na re /
slob lam na sher phyin yod par thal /
de na phar phyin drug yod pa'i phyir /
der thal /
de na phar phyin drug dang mtshungs ldan gyi sems bskyed yod pa'i phyir /
zer na /
ma khyab ste /
slob lam na chos sku yod par thal /
de na de dang mtshungs ldan gyi sems bskyed yod pa'i phyir /
khyab pa khas /
der thal /
de na sprin lta bu'i sems bskyed yod pa'i phyir te /
mdo sde rgyan las /
rgyal sras rnams kyi sems bskyed ni / /
sprin dang 'dra ba nyid du bstan / /
ces gsungs pa'i phyir /
kha cig gis /
rtsa bar ma khyab ste /
sangs rgyas kyi sa na rtog pa yod par thal /
de na rtog dpyod gnyis ka yod pa'i phyir /
khyab pa khas /
de na bsam gtan dang po'i dngos gzhi snyoms 'jug tsam pa ba yod pa'i phyir /
zer na /
yang ma khyab /
kho na re /
'dod khams na gzugs khams yod par thal /
'dod khams na khams bco brgyad yod pa'i phyir /
khyab pa 'grig /
zer na /
sangs rgyas kyi sa na rang yul la rtsing ba'i rnam pas 'jug pa'i blo yod par thal /
de na rtog dpyod gnyis su phye ba'i rtog pa yod pa'i phyir /
khyab ste /
mdzod las /
rtog dang dpyod pa rtsing zhib nyid /
ces gsungs pa'i phyir /
rtags der thal /
de na rtog dpyod gnyis ka yod pa'i phyir /
rtags khas /
kho na re /
slob lam na /
phar phyin drug yod par thal /
de na phar phyin drug gi go sgrub yod pa'i phyir /
zer na /
de na rnam mkhyen yod par thal /
de na rnam mkhyen la 'jug pa'i 'jug sgrub yod pa'i phyir /
khyab pa khas /
kho na re /
slob lam na /
bslab pa gsum med par thal /
de na phar phyin drug med pa'i phyir /
khyab ste /
mdo sde rgyan las /
bslab gsum dbang du mdzad nas ni / /
rgyal pas pha rol phyin pa drug / /
ces gsungs pa'i phyir /
zer na /
ma khyab ste /
nyan thos dgra bcom pa'i rgyud la bslab pa gsum med par thal /
de'i rgyud la phar phyin drug med pa'i phyir /
khyab pa khas /
gzhan yang /
phar phyin drug la phra rags @# / /
dang /
rgyu 'bras kyi rim pa la sogs pa yod par thal /
mdo sde rgyan las /
snga ma la brten phyi ma skye / /
dman dang mchog tu gnas phyir dang / /
rags pa dang ni phra pa'i phyir /
de dag rim par bstan pa yin / /
zhes gsungs pa'i phyir /
khyab pa khas /
kho na re /
lam sher phyin sher phyin yin par thal /
de sher phyin phal pa yin pa'i phyir /
khyab ste /
mi phal ba yin /
na /
mi yin dgos pa'i phyir /
rtags 'bud /
gong du ma grub na /
der thal /
brgyad stong don bsdus kyi 'grel bar /
shes rab gyi pha rol tu phyin pa'i sgra'i don ni /
rnam pa gnyis te gtso bo dang /
phal pa'o / /
gtso bo ni gnyis su med pa'i ye shes so / /
phal pa ni /
gzhung dang lam gyi bdag nyid can no / /
zhes gsungs pa'i phyir /
zer na /
ma khyab ste /
shes rab kyi pha rol tu phyin pa zhes pa'i sgra de 'bras bu sher phyin la gtso bo dngos ming dang /
gzhung lam gnyis la phal ba btags ming du 'jug pa lung de'i don yin pa'i phyir /
kho na re /
phar phyin drug po mi 'gal par thal /
de drug po rung yin na /
rnam mkhyen yin dgos pa'i phyir /
'dod na /
sbyin pa'i phar phyin dang /
tshul khrims kyi phar phyin gnyis mi 'gal bar thal /
'dod pa'i phyir /
'dod na /
sbyin pa dang tshul khrims mi 'gal bar thal /
'dod pa'i phyir /
'dod na /
gtong ba'i sems dang spong ba'i sems mi 'gal par thal /
'dod pa'i phyir /
zer na /
rtsa bar ma khyab /
kha cig gis /
lam sher phyin gyi ma mtha'i sa mtshams theg chen gyi mthong lam nas 'jog zer na /
de mi 'thad de /
theg chen gyi sbyor lam de lam sher phyin yin pa'i phyir te /
sdud 'grel las /
dang po sbyor ba la sogs pa'i mtshan nyid kyi lam de'i don du sbyor ba nyid kyi na gtso bo ma yin pa'i shes rab kyi pha rol tu phyin pa btags pa'o / /
zhes gsungs pa'i phyir /
gzhan yang /
de mi 'thad de /
thabs shes khyad par can gnyis kyis zin pa'i sems dpa'i rnal 'byor yin na /
lam sher phyin yin dgos pa'i phyir te /
rnam bshad las /
lam sher phyin ni stong nyid rtogs pa'i shes rab dang thabs snying rje chen chen pos dngos su zin pa'i byang chub sems dpa'i thugs rgyud kyi lam rnams so / /
zhes gsungs pa'i phyir /
gzhan yang /
theg chen gyi sbyor lam chos can /
lam sher phyin yin par thal /
'bras bu sher phyin thob byed kyi thabs su gyur pa'i zhi lhag zung 'brel gyi sems dpa'i rnal 'byor yin pa'i phyir /
gzhan yang /
de chos can /
lam sher phyin yin par thal /
lam sher phyin gyi rnal 'byor yin pa'i @# / /
phyir /
ma grub na /
der thal /
de yod pa'i phyir /
byas pa la kho na re /
lam shes kyi sbyor ba yin na /
lam shes yin dgos par thal /
lam sher phyin gyi rnal 'byor yin na /
lam sher phyin yin dgos pa'i phyir /
zer na /
ma khyab /
'dod na /
theg chen gyi sbyor lam chos can /
der thal /
de'i phyir /
yang kho na re /
lam sher phyin gyi ma mtha'i sa mtshams de 'thad par thal /
'grel chen las /
mthong ba la sogs pa'i mtshan nyid can gyi lam la yang / /
zhes gsungs pa'i phyir /
zer na /
ma khyab ste /
go sgrub kyi ma mtha'i sa mtshams theg chen gyi sbyor lam nas 'jog rigs par thal /
'grel chen las /
de ji lta ba bzhin du sbyor ba dang mthong ba dang sgom pa dang khyad par gyi ngo bo nyid kyi sgrub pa'i mtshan nyid dang 'jug pa dang tshogs dang des par 'byung ba rnams kyi nang nas zhes gsungs pa'i phyir /
khyab pa khas /
kha cig gis /
'bras bu sher phyin thob byed kyi thabs su gyur pa'i zhi lhag zung 'brel gyi sems dpa'i rnal 'byor de lam sher phyin gyi mtshan nyid zer na /
bum pa'i chos nyid la rtse gcig tu mnyam par bzhag pa'i theg chen gyi mthong lam bar chad med lam chos can /
mtshan nyid der thal /
mtshon bya de'i phyir /
der thal /
theg chen gyi slob lam yin pa'i phyir /
'dod na /
'bras bu sher phyin thob byed kyi thabs yin par thal /
'dod pa'i phyir /
'dod na /
khyod med na 'bras bu sher phyin med dgos par thal /
'dod pa'i phyir /
'dod na /
bum pas dag pa'i sa phyogs chos can /
der thal /
de'i phyir /
gzhan yang /
'bras bu sher phyin gyi rjes su byung ba'i theg chen gyi mthong lam chos can /
mtshan nyid der thal /
mtshon bya de'i phyir /
der thal /
de yod pa'i phyir /
'dod na /
'bras bu sher phyin gyi snga logs su byung bar thal lo / /
'dod mi nus te /
chos can de'i phyir /
gnyis pa rang gi lugs la /
mtshan nyid /
dbye ba /
sa mtshams dang gsum las /
dang po ni /
khyad chos gsum gyi khyad par du byas pa'i mthar phyin pa'i ye shes de /
sher phyin gyi mtshan nyid /
khyad chos gsum yod de /
rten gyi khyad par /
sangs rgyas bcom ldan 'das kho na'i rgyud la yod pa /
ngo bo'i khyad par gnyis su med pa'i ye shes yin pa /
dgag bya dang bral ba'i khyad par /
bden stong sgyu ma lta bur gnas pa rnams su yod pa'i phyir /
gnyis pa la /
sgras brjod rigs kyi sgo nas dbye na /
gzhung sher phyin lam sher phyin /
'bras bu sher phyin /
snying po don gyi sher phyin dang bzhi las /
dang po la /
mtsha @# / /
nyid mtshan gzhi /
sa mtshams dang gsum las /
dang po ni /
theg pa chen po'i lam 'bras /
brjod bya'i gtso bor byas nas ston pa'i sangs rgyas kyi gsung rab de /
gzhung sher phyin gyi mtshan nyid /
gnyis pa ni /
yum rgyas 'bring bsdus gsum lta bu /
sa mtshams ni /
lam ma zhugs nas sangs rgyas kyi sa'i bar du yod do / /
gnyis pa la gsum las /
dang po ni /
rang gi thob byar gyur ba'i 'bras bu sher phyin thob byed kyi thabs su gyur pa'i zhi lhag zung 'brel gyi sems dpa'i rnal 'byor de /
lam sher phyin gyi mtshan nyid /
mtshan gzhi /
theg chen gyi slob lam bzhi lta bu /
sa mtshams ni /
theg chen gyi tshogs lam nas rgyun mtha'i bar du yod /
gsum pa la /
mtshan nyid /
mtshan gzhi /
sa mtshams dang dang gsum las /
dang po ni /
khyad chos bzhi'i khyad par du byas pa'i mthar phyin pa'i ye shes de /
'bras bu sher phyin gyi mtshan nyid /
sa mtshams ni /
sangs rgyas kyi sa kho nar yod /
bzhi ba ni /
chos thams cad bden pas stong ba'i stong nyid lta bu /
de dang don dam bden pa don gcig /
gsum pa rtsod pa spong ba la /
kha cig gis /
chos de sher phyin yin na /
chos de sangs rgyas kyi ye shes yin dgos par thal /
sher phyin yin na /
sangs rgyas kyi ye shes yin dgos pa'i phyir /
rtags khas /
'dod na /
theg chen gyi mthong lam chos can /
lam sher phyin yin par thal /
mtshan nyid de'i phyir /
rtags sla /
'dod na /
de chos can /
lam sangs rgyas kyi ye shes yin par thal /
lam sher phyin yin pa'i phyir /
zer na /
rtsa bar ma khyab /
chos de sher phyin yin na /
chos de shes pa yin dgos par thal /
sher phyin yin na /
shes pa yin dgos pa'i phyir /
khyab pa khas /
rtags 'bud /
'dod na /
rnam mkhyen chos can /
'bras bu sher phyin yin par thal /
rnam mkhyen yin pa'i phyir /
'dod na /
song /
de chos can /
'bras bu shes pa yin par thal /
'bras bu sher phyin yin pa'i phyir /
'khor gsum /
kho na re /
bstan bcos mngon rtogs rgyan chos can /
mtshan nyid dang po der thal /
mtshon bya de'i phyir /
de der thal /
'grel par /
shes rab kyi pha rol tu phyin pa 'de la ni /
zhes gsungs pa'i phyir /
rtsa bar 'dod na /
de chos can /
bka' yin par thal /
'dod pa'i phyir /
'dod na /
'grel ba don gsal bka' yin par thal lo /
zer na /
ma khyab /
rnam kun mkhyen nyid lam shes nyid / /
ces sogs kyi skabs su /
sbyor ba ni /
sems bskyed sogs chos bcu mngon sum du rtogs pa ma thar phyin @# / /
pa'i ye shes chos can /
khyod rnam mkhyen gyi mtshan nyid yin te /
de'i 'jog byed yin pa'i phyir /
des na sems bskyed sogs chos bcu mngon sum du rtogs pa mthar phyin pa'i ye shes de /
rnam mkhyen gyi mtshan nyid /
dbye na /
rgyu 'bras gtso bo'i don bcu mngon sum du rtogs pa'i rnam mkhyen dang /
shes bya'i rnam pa ma lus pa mkhyen pa'i rnam mkhyen gnyis su yod /
sa mtshams sangs rgyas kyi sa kho nar yod /
sems bskyed pa ni gzhan don phyir /
zhes sogs kyi skabs su /
sbyor ba dang /
mtha' dpyad pa gnyis las /
dang po ni /
rang gi grogs su gyur pa'i gzhan don du rdzogs pa'i byang chub la dmigs pa'i 'dun pa dang mtshungs ldan du byung ba'i theg chen lam gyi 'jug sgo'i rigs su gnas pa'i theg chen gtso bo'i yid kyi rnam rig chos can /
theg chen sems bskyed kyi mtshan nyid yin te /
de'i 'jog byed yin pa'i phyir /
gnyis pa la /
dgag bzhag gnyis las /
dang po la /
kha cig gis /
theg chen sems bskyed gsar du skye ba'i lus rten can gyi gang zag yin na /
mi yin pas khyab /
zer na /
de mi 'thad de /
lha'i rten la yang theg chen sems bskyed gsar du skye ba yod /
dmyal ba'i rten la yang de gsar du skye ba yod /
du 'gro'i rten la yang de gsar du skye ba yod pa'i phyir /
dang po grub ste /
lam shes kyi mdo las /
lha'i bu gang dag bla na med pa yang dag par rdzogs pa'i byang chub tu sems ma bskyed pa de dag gis bla na med pa yang dag par rdzogs pa'i byang chub tu sems bskyed par bya'o / /
zhes gsungs pa'i phyir /
gnyis pa grub ste /
drin lan bsabs pa'i mdo las /
bdag cag gi ston pa sngon dmyal ba'i shing rta 'dren pa'i kyad du 'khrungs pa'i tshe byang chub tu sems bskyed par bshad pa'i phyir /
gsum pa grub ste /
sku'i rten la theg chen sems bskyed gsar du skye ba yod pa gang zhig /
klu yin na dud 'gro yin dgos pa'i phyir / /
dang po grub ste /
klu'i rgyal po rgya mtshos zhus pa'i mdo las /
klu nyi khri cig stong gis byang chub mchog tu sems bskyed par bshad pa'i phyir /
kho na re /
dam bca' de mi 'thad par thal /
theg chen gyi tshogs lam gsar du skye ba'i lus rten can gyi gang zag yin na /
mi yin dgos pa'i phyir /
der thal /
mdzod 'grel las /
mi rnams kyi nang kho na dang /
gling gsum nas 'phen par byed kyi gzhan du min te /
ci rigs par shes rab dang skyo ba med pa'i phyir /
zhes gsungs pa'i phyir /
zer na /
ma khyab ste /
de skabs 'dir khas len mi rigs pa'i phyir /
kha cig gis /
smon sems gsar du skye ba'i @# / /
rten gyi gang zag yin na /
mi yin pas ma khyab kyang /
'jug sems gsar du skye ba'i lus rten can gyi gang zag yin na /
mi yin pas khyab zer na /
de mi 'thad de /
lha'i rten la 'jug sems gsar du skye ba yod pa'i phyir te /
lha'i rten la 'jug sdom gsar du skye ba yod pa'i phyir /
der thal /
lha'i rten can gyi byang sems 'phags pa yod pa'i phyir /
byas pa la kho na re /
lha'i rten la 'jug sdom gsar du skye ba med par thal /
'jug sdom gsar du skye ba'i rten can gyi gang zag yin na /
mi yin dgos pa'i phyir /
der thal /
'jug sdom rgyud ldan gyi gang zag yin na /
mi yin dgos pa'i phyir /
der thal /
de yin na so thar gyi sdom pa rgyud ldan gyi gang zag yin dgos /
de yin na /
mi yin dgos pa'i phyir /
dang po grub ste /
lam sgron las /
so sor thar pa rigs bdun gyi / /
rtag tu sdom gzhan ldan pa la / /
byang chub sems dpa'i sdom pa yi / /
skal ba yod kyi gzhan du min / /
zhes gsungs pa'i phyir /
zer na /
ma khyab ste /
de ni 'jug sdom gsar du skye ba'i rten khyad par can gyi dbang du byas pa yin pa'i phyir /
der thal /
de'i 'grel par /
rten khyad par can gyi dbang du byas na /
zhes gsungs pa'i phyir /
gong gi rtags gnyis pa grub ste /
mdo rtsa bar /
mi ma yin pa'i 'gro ba dang / /
byang gig sgra mi snyan pa ni / /
sdom pa'i zhing nyid ma yin no / /
zhes gsungs pa'i phyir /
kha cig gis /
'dod sems la brten nas theg chen sems bskyed gsar du skye ba yod zer na /
de mi 'thad de /
theg chen sems bskyed thob pa'i gang zag yin na /
bsam gtan dang po'i nyer bsdogs thob pa'i gang zag yin dgos pa'i phyir /
der thal /
rnam bshad las /
'bras bu sher phyin thob byed kyi thabs su gyur ba'i zhi lhag zung 'brel gyis zin pa'i sems dpa'i rnal 'byor lam sher phyin gyi mtshan nyid du bshad pa'i phyir /
gzhan yang /
rnam rdzogs sbyor ba thob pa'i gang zag yin na /
zhi lhag zung 'brel thob pa'i gang zag yin dgos par thal /
rnam bshad las /
mkhyen gsum gyi rnam pa thams cad zhi lhag zung 'brel gyi sbyor bas rnal 'byor ba'i nyams len du bsdus pa de mkhyen gsum bsdus bsgom gyi don du bshad pa la rgyu mtshan yang dag gcig yod pa'i phyir /
byas pa la kho na re /
lam rim las /
mi rtag pa dang 'khor ba'i nyes dmigs dang byang chub kyi sems sbyongs pa la /
yid 'gyur gyi myong ba skye ba yang zhi gnas la rag las pa ches ha cang thal bar 'gyur ro / /
zhes gsungs pa mi 'thad par thal /
@# / /
theg chen sems bskyed thob pa'i gang zag yin na /
zhi gnas thob pa'i gang zag yin dgos pa'i phyir zer na /
ma khyab ste /
theg chen sems bskyed la rtsol bcas kyi myong ba tsam thon pa la zhi gnas thob pa sngon du 'gro mi dgos pa lung de'i don yin pa'i phyir /
kho na re /
theg chen sems bskyed thob pa'i gang zag yin na /
bsam gtan dang po'i nyer bsdogs thob pa'i gang zag yin pas khyab par thal /
theg chen gyi sems bskyed thob pa'i gang zag yin na /
bsam gtan gyi dngos gzhi snyoms 'jug thob pas khyab pa'i phyir /
der thal /
snying rje chen po thob pa'i gang zag yin na /
de yin dgos pa'i phyir te /
snying rje tshad med thob pa'i gang zag yin na /
de yin dgos pa'i phyir /
zer na /
ma khyab /
ma grub na /
der thal /
kun btus las /
phyi rol pa'am /
nyan thos sam /
byang chub sems dpa' yang rung ste /
dag pa'i bsam gtan bzhi la brten nas tshad med pa rnams mngon par sgrub bo / /
zhes gsungs pa'i phyir /
kha cig gis /
rang gi grogs su gyur ba'i gzhan don du rdzogs pa'i byang chub don gnyer gyi 'dun pa dang mtshungs ldan du byung ba'i sems khyad par can de /
theg chen sems bskyed kyi mtshan nyid zer na /
theg chen sems bskyed rgyud la ldan pa'i lam ma zhugs kyi gang zag yod par thal /
mtshan nyid de rgyud la ldan pa'i lam ma zhugs kyi gang zag yod pa'i phyir /
rtags sla /
'dod mi nus te /
theg chen sems bskyed yin na /
lam zhugs kyi mkhyen pa yin dgos pa'i phyir te /
sems bskyed nyer gnyis po gang rung yin na /
lam zhugs kyi mkhyen pa yin dgos pa'i phyir te /
don gsal las /
de ltar na sems bskyed pa'i rab tu dbye ba las dang po pa'i sa nas bzung ste /
sangs rgyas kyi sa'i bar gyis bsdus pa yin no / /
zhes gsungs pa'i phyir /
byas pa la kho na re /
theg chen sems bskyed rgyud ldan gyi lam ma zhugs kyi gang zag yod par thal /
smon sems rgyud ldan gyi lam ma zhugs kyi gang zag yod pa'i phyir te /
smon sems dor ba'i rtsa ltung byung ba'i lam ma zhugs kyi gang zag yod pa'i phyir /
zer na /
ma khyab ste /
'jug sdom rgyud ldan gyi lam ma zhugs kyi gang zag des sems can thams cad kyi don du sangs rgyas thob par gyur cig /
snyams pa'i sems btang na smon sems dor ba'i rtsa ltung du 'jog pa'i phyir /
kha cig gis gzhan don du rdzogs pa'i byang chub don gnyer gyi 'dun pa dang mtshungs ldan du byung ba'i theg chen gyi sems khyad par can de /
theg chen @# / /
sems bskyed kyi mtshan nyid zer na /
byang sems mthong lam pa'i rgyud kyi theg chen sems bskyed chos can /
mtshan nyid der thal /
mtshon bya de'i phyir /
ma grub na /
der thal /
de yod pa'i phyir /
rtsa bar 'dod na /
de chos can /
khyod gzhan don du rdzogs pa'i byang chub don gnyer gyi 'dun pa dang mtshungs ldan rnam pa lnga mtshungs yin par thal /
'dod pa'i phyir /
'dod na /
de chos can /
gzhan don du rdzogs pa'i byang chub don gnyer gyi 'dun pa rgyud la ldan pa'i gang zag yin na /
khyod rgyud la ldan pa'i gang zag yin dgos par thal /
'dod pa'i phyir /
'dod na /
byang sems tshogs lam pa chos can /
der thal /
de'i phyir /
khyab pa khas /
rtags sla /
kha cig gis /
rang gi grogs su gyur pa'i gzhan don du rdzogs pa'i byang chub la dmigs pa'i 'dun pa dang mtshungs ldan du byung ba'i theg chen gyi gtso bo'i yid kyi rnam rig de /
theg chen sems bskyed kyi mtshan nyid zer na /
sangs rgyas 'phags pa'i rgyud kyi gang zag gi bdag med mngon sum du rtogs pa'i yid kyi rnam par shes pa chos can /
mtshon bya der thal /
mtshan nyid de'i phyir /
khyab pa kahs /
ma grub na /
der thal /
rang gi grogs su gyur ba'i gzhan don du rdzog pa'i byang chub la dmigs pi 'dun pa dang mtshungs ldan du byung ba gang zhig /
theg chen gyi gtso bo'i yid kyi rnam rig yin pa'i phyir /
rtags gnyis ka grub ste /
sangs rgyas 'phags pa'i rgyud kyi gtso sems yin pa'i phyir /
rtsa bar 'dod na /
theg chen gyi rtogs rigs su gnas par thal /
'dod pa'i phyir /
'dod na sla /
kha cig gis /
mtshan nyid de gang zhig /
thabs khyad par can gyi rtogs rigs su gnas pa de /
theg chen sems bskyed kyi mtshan nyid zer na /
sangs rgyas 'phags pa'i rgyud kyi snying rje chen po dang /
mtshungs ldan du byung ba'i yid kyi rnam par shes pa chos can /
mtshon bya der thal /
mtshan nyid de'i phyir /
khyab pa khas /
rtags dang po der thal /
rang gi grogs su gyur pa'i gzhan don du rdzogs byang la dmigs pa'i 'dun pa dang mtshungs ldan du byung ba gang zhig /
theg chen gtso bo'i yid kyi rnam rig yin pa'i phyir /
rtags gnyis ka grub ste /
sangs rgyas 'phags pa'i rgyud kyi gtso sems yin pa'i phyir /
rtsar rtags gnyis pa ma grub na /
de thabs khyad par can gyi rtogs rigs su gnas par thal /
sangs rgyas 'phags pa'i thugs rgyud kyi snying rje chen por thabs khyad par can gyi rtogs rigs su gnas pa'i phyir /
rtsa bar 'dod na /
sangs rgyas @# / /
'phags pa'i thugs rgyud kyi yid kyi rnam par shes pa yin na /
theg chen sems bskyed yin dgos par thal /
de theg chen sems bskyed yin pa'i phyir /
'dod na sla /
kha cig gis /
sangs rgyas thob par 'dod pa'i bsam pa'i rigs 'dra mtshan nyid par gyur pa'i sems bskyed de /
theg chen sems skyed kyi mtshan nyid /
rang gi dmigs yul du gyur pa'i sangs rgyas dang kun rdzob kyi gzhi mthun yod pa'i sems bskyed de theg chen kun rdzob sems bskyed kyi mtshan nyid /
rang gi grogs su gyur pa'i gzhan don du rdzogs pa'i byang chub la dmigs pa'i 'dun pa dang mtshungs ldan du byung ba'i theg chen gtso bo'i yid kyi rnam rig de /
spyod pa'i rten du gyur pa'i theg chen sems bskyed kyi mtshan nyid yin /
des na theg chen sems bskyed yin na /
theg chen kun rdzob sems bskyed yin pas ma khyab ste /
byang sems tshogs lam pa'i rgyud kyi gzhan don du rang bzhin rnam dag gi char gyur ba'i ngo bo nyid sku thob par 'dod pa'i 'dod pa dang mtshungs ldan du byung ba'i gtso bo'i yid kyi rnam rig de /
theg chen sems bskyed yin kyang /
theg chen kun rdzob sems bskyed ma yin pa'i phyir /
zer na /
theg chen sems bskyed yin na /
sangs rgyas thob par 'dod pa'i bsam pa'i rigs 'dra phyi ma yin dgos par thal /
di yin na /
sangs rgyas thob par 'dod pa'i bsam pa'i rigs 'dra mtshan nyid ma yin dgos pa gang zhig /
de yin na /
sangs rgyas thob par 'dod pa'i bsam pa'i rigs 'dra snga ma ma yin dgos pa'i phyir /
dang po dngos /
gnyis pa ma grub na /
'bud /
'dod na /
sangs rgyas thob par 'dod pa'i bsam pa'i rgyur gyur pa'i theg chen sems bskyed chos can /
der thal /
de'i phyir /
khyab pa khas /
ma grub na /
der thal /
de yod pa'i phyir /
der thal /
sangs rgyas thob par 'dod pa'i bsam pa'i rgyur gyur ba'i rnam mkhyen yod pa'i phyir /
'dod na /
de'i 'bras bu yin par thal /
'dod pa'i phyir /
'dod mi nus te /
de'i rgyu yin pa'i phyir te /
chos can de'i phyir /
sangs rgyas 'phags pa'i rgyud kyi gang zag gi bdag med mngon sum du rtogs pa'i yid kyi rnam shes chos can /
spyod pa'i rten du gyur pa'i theg chen sems bskyed yin par thal /
rang gi grogs su gyur pa'i gzhan don du rdzogs pa'i byang chub la dmigs pa'i 'dun pa dang mtshungs ldan du byung ba'i theg chen gtso bo'i yid kyi rnam rig yin pa'i phyir /
rtsa bar 'dod na theg chen gyi rtogs rigs su gnas par thal lo / /
yang byang sems tshogs lam pa'i rgyud kyi gzhan don du rang bzhin rnam dag gi @# / /
char gyur ba'i ngo bo nyid sku thob par 'dod pa'i 'dun pa dang mtshungs ldan du byung ba'i theg chen sems bskyed de /
spyod pa'i rten du gyur ba'i theg chen sems bskyed yin par thal /
de theg chen sems bskyed yin pa'i phyir /
rtags khas /
'dod na /
de chos can /
rang gi grogs su gyur ba'i gzhan don du rdzogs pa'i byang chub la dmigs pa'i 'dun pa dang mtshungs ldan du byung ba'i theg chen gyi gtso bo'i yid kyi rnam rig yin par thal /
'dod pa'i phyir /
rtags khyab khas /
'dod na /
de chos can /
rdzogs pa'i byang chub de khyod kyi dmigs yul yin par thal /
'dod pa'i phyir /
'dod na /
de chos can /
rang gi dmigs yul du gyur pa'i sangs rgyas dang kun rdzob kyi gzhi mthun yod par thal /
rdzogs pa'i byang chub de khyod kyi dmigs yul du gyur pa'i sangs rgyas dang kun rdzob kyi gzhi mthun yin pa'i phyir te /
de khyod kyi dmigs yul gang zhig /
de sangs rgyas dang kun rdzob kyi gzhi mthun yin pa'i phyir /
gnyis pa der thal /
de sangs rgyas gang zhig /
de kun rdzob yin pa'i phyir /
rtags sla /
'dod na /
de chos can /
khyod theg chen kun rdzob sems bskyed yin par thal /
khyod rang gi dmigs yul du gyur pa'i sangs rgyas dang kun rdzob kyi gzhi mthun yod par gyur ba'i theg chen sems bskyed yin pa'i phyir /
'khor gsum /
gzhan yang /
de chos can /
khyod gzhan don du ngo bo nyid sku yul du byed pa'i blo yin par thal /
khyod gzhan don du rang bzhin rnam dag gi char gyur pa'i ngo bo nyid sku yul du byed pa'i blo yin pa'i phyir /
rtags khas /
'dod na song /
de chos can /
ngo bo nyid sku de khyod kyi dmigs yul yin par thal /
'dod pa'i phyir /
'dod na /
de chos can /
khyod kyi dmigs yul du gyur pa'i sangs rgyas dang /
kun rdzob kyi gzhi mthun yod par thal /
ngo bo nyid sku de khyod kyis dmigs yul du gyur pa'i sangs rgyas dang /
kun rdzob kyi gzhi mthun yin pa'i phyir /
ma grub na /
der thal /
de khyod kyi dmigs yul gang zhig /
de sangs rgyas dang /
kun rdzob kyi gzhi mthun yin pa'i phyir /
rtags sla /
'dod na /
de chos can /
khyod theg chen kun rdzob sems bskyed yin par thal /
khyod rang gi dmigs yul du gyur pa'i sangs rgyas dang /
kun rdzob kyi gzhi mthun yod pa'i theg chen sems bskyed yin pa'i phyir /
'khor gsum /
gzhan yang /
de chos can /
khyod theg chen kun rdzob sems bskyed yin par thal /
khyod sems bskyed gang zhig /
khyod don dam sems bskyed ma yin pa'i phyir /
dang po dngos /
gnyis pa ma grub na /
der thal /
so skye'i rgyud kyi sems bskyed yin @# / /
pa'i phyir /
khyab ste /
rnam bshad las /
de ni mthong lam thob pa yan chad na yod kyi so so skye bo la med do / /
zhes gsungs pa'i phyir /
rang gi grogs su gyur pa'i gzhan don du rdzogs pa'i byang chub la dmigs pa'i 'dun pa dang mtshungs ldan du byung ba'i theg chen lam gyi 'jug sgor gyur ba'i theg chen gtso bo'i yid kyi rnam rig de /
theg chen sems bskyed kyi mtshan nyid zer na /
sangs rgyas 'phags pa'i rgyud kyi sems bskyed chos can /
mtshan nyid der thal /
mtshon bya de'i phyir /
khyab pa khas /
rtags sla /
'dod na /
de chos can /
khyod theg chen lam gyi 'jug sgo yin par thal /
'dod pa'i phyir /
'dod na /
de chos can /
theg chen lam du zhugs ma thag tu khyod thob pa'i gang zag yod par thal /
'dod pa'i phyir /
'dod mi nus te /
khyod rnam mkhyen yin pa'i phyir /
kho na re /
de theg chen lam gyi 'jug sgo yin par thal /
sangs rgyas 'phags pa'i rgyud kyi theg chen lam gyi 'jug sgo yod pa'i phyir te /
de'i rgyud la theg chen lam gyi 'jug sgo yod pa'i phyir zer na /
sangs rgyas 'phags pa'i rgyud kyi 'dir bstan yang dag mtha' yod par thal /
de'i rgyud la 'dir bstan yang dag mtha' yod pa'i phyir /
khyab pa 'grig /
kha cig gis /
cho gas ma blangs pa'i sems bskyed smon pa sems bskyed kyi mtshan nyid /
cho gas blangs pa'i sems bskyed de /
'jug pa sems bskyed kyi mtshan nyid zer na /
de mi 'thad par thal /
smon sems len pa'i cho ga yod pa'i phyir /
der thal /
sangs rgyas chos dang tshogs kyi mchog rnams la /
zhes pa 'di smon sems len pa'i cho ga yin pa'i phyir /
kha cig gis /
'jug sdom ma thob pa'i sems bskyed de /
smon pa sems bskyed kyi mtshan nyid /
'jug sdom thob pa'i sems bskyed de /
'jug pa sems bskyed kyi mtshan nyid zer na /
'jug sdom thob la nyams pa'i byang sems tshogs lam pa'i rgyud kyi sems bskyed chos can /
mtshon bya der thal /
mtshan nyid de'i phyir /
khyab pa khas /
der thal /
ca chos can de'i phyir /
rtsa bar 'dod na /
'jug sdom thob la ma nyams pa'i gang zag gi rgyud kyi sems bskyed yin par thal /
'dod pa'i phyir /
byas pa la kho na re /
'jug sdom thob la nyams pa'i byang sems tshogs lam pa de 'jug sdom thob pa'i gang zag yin par thal /
de'i rgyud kyi sems bskyed de /
'jug sdom thob pa'i sems bskyed yin pa'i phyir /
rtags khas /
'dod na /
'jug sdom thob myong ba'i gang zag yin na /
'jug sdom thob pas khyab par thal /
'dod pa'i phyir /
zer na /
ma khyab /
'dod na /
so thar gyi sdom pa thob @# / /
myong ba'i gang zag yin na /
de thob pas khyab pa dang /
bsam gtan gyi dngos gzhi snyoms 'jug thob myong ba'i gang zag yin na /
de thob pas khyad par thal lo / /
'dod na sla /
yang kho na re /
de chos can /
khyod 'jug sdom thob pa'i gang zag ma yin par thal /
khyod de thob dgos kyi gang zag yin pa'i phyir /
zer na /
ma khyab /
kha cig gis /
sa ma thob pa'i sems bskyed de /
smon pa sems bskyed kyi mtshan nyid /
sa thob pa'i sems bskyed de /
'jug pa sems bskyed kyi mtshan nyid zer na /
de mi 'thad par thal /
byang sems so skye'i rgyud la 'jug sems yod pa'i phyir te /
de'i rgyud la 'jug sdom yod pa'i phyir te /
bslab btus las /
spyid sar ma chud pa rnams la yang byang chub sems dpa'i sdom pa'i dbang du byas pa yod dam zhes na yod par rig par bya'o / /
zhes gsungs pa'i phyir /
kha cig gis /
theg chen sems bskyed gang zhig /
spyod pa nyams len gyi bya bas ma zin pa de /
smon pa sems bskyed kyi mtshan nyid /
de gang zhig /
spyod pa nyams len gyi bya bas zin pa de /
'jug pa sems bskyed kyi mtshan nyid zer na /
theg chen gyi mthong lam bar chad med lam pa'i rgyud kyi sems bskyed chos can /
spyod pa nyams len gyi bya bas ma zin par thal /
smon pa sems bskyed yin pa'i phyir /
khyab pa khas /
ma grub na /
der thal /
byang sems 'phags pa'i rgyud la smon pa sems bskyed yod pa'i phyir te /
rnam bshad las /
smon sems ni tshogs lam nas bzung ste sa thob nas kyang khas blangs pa la nyes pa med par mngon te /
sa thob nas stong pa nyid kyi don mngon sum du rtogs kyang /
des dngos su ma yin pa'i sems bskyed skabs du mar 'byung ba'i phyir ro / /
zhes gsungs pa'i phyir /
'dod na /
de chos can /
spyod pa nyams len gyi bya bas zin par thal /
theg chen 'phags pa'i rgyud kyi sems bskyed yin pa'i phyir /
khyab ste /
'jug pa'i Tik chen las /
sa thob na sems bskyed spyod pa dang bral ba mi srid la /
zhes gsungs pa'i phyir /
kha cig gis /
theg chen sems bskyed gang zhig /
spyod pa nyams len gyi bya ba mngon gyur bas zin pa de /
'jug pa sems bskyed kyi mtshan nyid /
de gang zhig /
spyod pa nyams len gyi bya ba mngon gyur bas ma zin pa de /
smon pa sems kyi mtshan nyid zer na /
theg chen gyi mthong lam bar chad med lam la gnas pa'i sems dpa'i rgyud kyi theg chen kun rdzob sems bskyed chos can /
mtshan nyid der thal /
smon pa sems bskyed yin pa'i phyir /
rtags sgrubs zin /
'dod na /
de chos can /
spyod pa nyams len gyi bya ba mngon gyur bas zin par thal /
khyod sher @# / /
phyin nyams len gyi bya ba mngon gyur bas zin pa'i phyir /
de der thal /
de'i rgyud la sher phyin nyams len gyi bya ba mngon gyur du yod pa'i phyir te /
chos can de'i phyir /
kha cig gis /
theg chen sems bskyed gang zhig /
spyod pa nyams len gyi bya bas dngos su zin pa de /
'jug pa sems bskyed kyi mtshan nyid /
de gang zhig /
spyod pa nyams len gyi bya bas dngos su ma zin pa de /
smon pa sems bskyed kyi mtshan nyid zer na /
theg chen sems bskyed chos can /
mtshon bya dang po der thal /
mtshan nyid de'i phyir /
dang po sla /
gnyis pa ma grub na /
de chos can /
smon sems yin par thal /
mtshan nyid de'i phyir /
dang po sla /
gnyis pa dngos /
rtsa bar 'dod na /
de chos can /
smon sems ma yin par thal /
'jug sems yin pa'i phyir /
kha cig gis /
theg chen mthong lam bar chad med lam la gnas pa'i sems dpa'i rgyud la theg chen kun rdzob sems bskyed med zer na /
theg chen mthong lam bar chad med lam la gnas pa'i sems dpa'i rgyud kyi shes pa yin na /
theg chen mthong lam bar chad med lam yin dgos par thal /
dam bca'de'i phyir /
'dod na /
theg chen mthong lam bar chad med lam nyams su myong ba'i shes pa chos can /
der thal /
de'i phyir /
gzhan yang /
de'i rgyud kyi mkhyen pa yin na /
de yin dgos par thal /
dam bca' de'i phyir /
'dod mi nus te /
de'i rgyud la gzhi shes yod pa'i phyir te /
de 'phags pa yin pa'i phyir /
khyab ste /
rnam bshad las /
gzhi shes kyi sa mtshams ni /
'phags pa mtha' dag la'o / /
zhes gsungs pa'i phyir /
gzhan yang /
de mi 'thad par thal /
de'i rgyud la gang zag gi bdag med mngon sum du rtogs pa'i mkhyen pa yod pa'i phyir te /
rang rgyal gyi mthong lam bar chad med lam la gnas pa'i rang rgyal kyi rgyud la gang zag gi bdag med mngon sum du rtogs pa'i mkhyen pa yod pa'i phyir /
rtags gsal /
skabs gnyis par sgrub /
gzhan yang /
de'i rgyud la theg chen sems bskyed yod par thal /
rgyun mtha'i bar chad med lam la gnas pa'i sems dpa'i rgyud la theg chen sems bskyed yod pa'i phyir /
der thal /
de'i rgyud la thabs shes gnyis su phye ba'i thabs yod pa'i phyir /
der thal /
de'i rgyud la tshogs gnyis su phye ba'i bsod nams kyi tshogs yod pa'i phyir /
der thal /
de'i rgyud la gzugs sku dngos su thob byed kyi thabs su gyur pa'i bsod nams kyi tshogs yod pa'i phyir /
gzhan yang /
de'i rgyud la theg chen sems bskyed yod par thal /
de'i rgyud la @# / /
snying rje chen po yod pa'i phyir /
der thal /
rnam mkhyen skad cig dang po la gnas pa'i sangs rgyas 'phags pa'i rgyud kyi sems bskyed de /
rang gi nyer len du gyur pa'i snying rje chen po la brten nas byung ba'i phyir te /
mdo sde rgyan las /
de yi rtsa ba snying rjer 'dod /
ces gsungs pa'i phyir /
gzhan yang /
rgyu 'bras man ngag bdun gyi rnam gzhag mi 'thad par thal /
lhag bsam rnam dag yin na /
rang gi dngos kyi nyer len du gyur ba'i snying rje chen po la brten nas byung bas ma khyab /
theg chen sems bskyed yin na /
rang dngos kyi nyer len du gyur pa'i lhag bsam rnam dag las byung bas ma khyab pa'i phyir /
dang po ma grub na /
rgyun mtha'i bar chad med lam la gnas pa'i sems dpa'i rgyud la snying rje chen po yod par thal /
rnam mkhyen skad cig dang po la gnas pa'i sangs 'phags kyi rgyud kyi lhag bsam rnam dag de /
rang gi dngos kyi nyer len du gyur pa'i snying rje chen po la brten nas byung ba'i phyir /
ma grub na /
de'i rgyud kyi lhag bsam rnam dag chos can /
der thal /
lhag bsam rnam dag yin pa'i phyir /
'khor gsum /
phyi ma ma grub na /
de'i rgyud la lhag bsam rnam dag yod par thal /
rnam mkhyen skad cig dang po la gnas pa'i sangs rgyas 'phags pa'i rgyud kyi theg chen sems bskyed de /
rang gi dngos kyi nyer len du gyur pa'i lhag bsam rnam dag la brten nas byung ba'i phyir /
ma grub na /
de'i rgyud kyi theg chen sems bskyed chos can /
der thal /
theg chen sems bskyed yin pa'i phyir /
'khor gsum /
gzhan yang /
theg chen mthong lam bar chad med lam la gnas pa'i sems dpa'i rgyud la kun rdzob dngos yul du byed pa'i mkhyen pa med par thal /
de'i rgyud la theg chen kun rdzob sems bskyed med pa'i phyir /
rtags khas /
'dod na /
khyod kyi rgyud la kun rdzob dngos yul du byed pa'i mkhyen pa med par thal /
khyod chos nyid la rtse gcig tu mnyam par bzhag pa'i sems dpa' yin pa'i phyir /
zhes pa'i thal 'gyur la khyab pa yod par thal /
'dod pa'i phyir /
'dod na /
dman lam sngon du ma songs ba'i chos nyid la rtse gcig tu mnyam par bzhag pa'i theg chen gyi sbyor lam mnyam gzhag ye shes la gnas pa'i byang smes sbyor lam pa chos can /
der thal /
de'i phyir /
khyab pa khas /
'dod na /
khyod kyi rgyud la kun rdzob dngos yul du byed pa'i khyen pa yod par thal /
khyod kyi rgyud la stong nyid kyi don spyi dngos yul du byed pa'i mkhyen pa yod pa'i phyir te /
khyod stong nyid don spyi'i tshul gyis @# / /
rtogs pa'i sems dpa' yin pa'i phyir /
gzhan yang /
de'i rgyud la kun rdzob dngos yul du byed pa'i mkhyen pa yod par thal /
de'i rgyud la 'dus byas mi rtag pa dngos yul du byed pa'i mkhyen pa yod pa'i phyir /
der thal /
de 'dus byas mi rtag par 'dod pa'i gang zag yin pa'i phyir te /
de nang ba'i grub mtha' smra ba'i gang zag yin pa'i phyir te /
chos can de'i phyir /
byas pa la kho na re /
theg chen gyi mthong lam bar chad med lam la gnas pa'i sems dpa' chos can /
khyod ngag smra ba'i gang zag yin par thal /
khyod grub mtha' smra ba'i gang zag yin pa'i phyir /
rtags khas /
'dod na /
mthong lam bar chad med lam la gnas bzhin pa'i ngang nas ngag smrar ba yod par thal /
'dod pa'i phyir /
zer na /
ma khayb ste /
chos nyid la rtse gcig tu mnyam par bzhag pa'i gang zag yin na /
ngag smar ba'i gang zag ma yin dogs par thal /
theg chen gyi mthong lam bar chad med lam pa yin na /
ngag smra ba'i gang zag ma yin dgos pa'i phyir /
rtags khas /
'dod na /
chos nyid la rtse gcig tu mnyam par bzhag pa'i 'phags pa thogs med chos can /
der thal /
de'i phyir /
khyab pa khas /
rtags sla /
'dod na /
de chos can /
ngag smra ba'i gang zag yin par thal /
nang pa'i grub mtha' smra ba'i gang zag yin pa'i phyir /
der thal /
'phags pa thogs med yin pa'i phyir /
gzhan yang /
de'i rgyud la byang chub kyi sems yod par thal /
de'i rgyud la byang sems kyi sdom pa yod pa'i phyir /
der thal /
de'i rgyud la 'jug sdom yod pa'i phyir te /
de byang 'phags yin pa'i phyir /
gzhan yang /
de'i rgyud la byang chub kyi sems yod par thal /
de'i rgyud la spong sems yod pa'i phyir /
ma grub na /
de'i rgyud la spong sems yod par thal /
de'i rgyud la byang sems kyi sdom pa yod pa'i phyir /
khyab ste /
byang sems kyi sdom pa yin na /
spong sems yin dgos pa'i phyir te /
so thar kyi sdom pa yin na /
spong sems yin dgos pa'i phyir te /
rnam bshad las /
so sor thar ba'i sdom pa la ni gzhan la gnod pa gzhi bcas spong ba'i sems pa'i thun mong ma yin pa'i yan lag go /
zhes gsungs pa'i phyir /
byas pa la kho na re /
dge slong gi sdom pa de spong ba'i sems pa dang /
spong ba'i sems kyi sa bon gnyis ka'i steng nas 'jog pa lung de'i don yin pa'i phyir /
zer na /
lha'i rten la dge slong gi sdom pa yod par thal /
de'i rten la dge slong gi sdom pa'i sa bon yod pa gang zhig /
lung don 'chad tshul de 'thad pa'i phyir /
@# / /
phyi ma dngos /
dang po dang gsal ba sla /
de la kho na re /
sems can gcig gi rgyud la yid kyi rnam par shes pa rgyud tha dad pa gnyis gcig char du 'byung ba yod par thal /
theg chen gyi mthong lam bar chad med lam la gnas pa'i sems dpa'i rgyud la /
stong nyid mngon sum du rtogs pa'i yid kyi rnam par shes pa dang /
theg chen kun rdzob sems bskyed gnyis gcig char du yod pa'i phyir /
rtags khas /
'dod na /
mdo las /
sems can rnams ni rnam par shes pa rgyud re re'o / /
zhes gsungs char du 'byung ba yod par thal /
bden 'dzin mngon gyur brgyud ste /
lung don skabs gnyis par 'chad do / /
sems can gcig gi rgyud la yid kyi rnam par shes pa rgyud tha dad pa gnyis gcig char du 'byung ba yod par thal /
bden 'dzin mngon gyur brgyud la ldan pa'i byang sems sgom lam pa'i rgyud la bden 'dzin du gyur pa'i yid kyi rnam par shes pa dang /
theg chen gyi sgom lam du gyur pa'i yid kyi rnam par shes pa gnyis gcig char du yod pa'i phyir /
skabs gnyis par sgrub /
kha cig gis /
sems can gyi rgyud la yid kyi rnam par shes pa rdzas tha dad pa gnyis gcig char du mngon gyur du skye ba med pa de lung de'i don yin zer na /
de ma 'thad par thal /
gtong ba'i sems pa dang mtshungs ldan du byung ba'i yid kyi rnam par shes pa dang /
theg chen sems bskyed gnyis gcig char du mngon gyur du rgyud la ldan pa'i gang zag yod pa'i phyir /
der thal /
sbyin pa'i phar phyin nyams len gyi bya bas dngos su zin pa'i theg chen sems bskyed rgyud la ldan pa'i byang sems 'phags pa de /
de gnyis ka mngon gyur du rgyud la ldan pa'i gang zag yin pa'i phyir /
der thal /
de gtong ba'i sems dang theg chen sems bskyed gnyis ka mngon gyur du rgyud la ldan pa'i gang zag gang zhig /
de yin na /
de gtong ba'i sems dang mtshungs ldan du byung ba'i yid kyi rnam par shes pa dang /
theg chen sems bskyed gnyis ka mngon gyur du rgyud la ldan pa'i gang zag yin dgos pa'i phyir /
phyi ma 'bud /
dang po der thal /
rnam bshad las /
gtong ba'i sems pa spel ba'i rnam pa shar ba'i dus nyid na /
rnam mkhyen don gnyer gyi dran 'dun du re ba dngos su yod pa ni spyod pa nyams len gyi bya bas dngos su zin pa'i don yin la /
zhes gsungs pa'i phyir /
byas pa la kho na re /
theg chen mthong lam bar chad med lam la gnas pa'i sems dpa'i rgyud la theg chen kun rdzob sems bskyed mngon gyur du yod par thal /
de'i rgyud la theg chen kun rdzob @# / /
sems bskyed yod pa'i phyir /
zer na /
ma khyab /
de'i rgyud la sems can thams cad kyi don du sangs rgyas thob par bya'o / /
snyam pa'i blo yod na /
de'i rgyud la sems can thams cad kyi don du sangs rgyas thob par bya'o / /
snyam pa'i blo mngon gyur du yod dgos par thal /
khyod kyi de la khyab pa yod pa'i phyir /
rtags khas /
'dod na /
rnam bshad las /
chos nyid la rtse gcig tu mnyam par bzhag bzhin pa'i dus na gang zag de'i rgyud la theg chen sems bskyed kyang yod mod kyi sems can gyi don du sangs rgyas thob par bya'o / /
snyam pa'i blo mngon gyur du yod ga la dgos /
zhes gsungs pa mi 'thad par thal /
'dod pa'i phyir /
byas pa la kho na re /
theg chen mthong lam bar chad med lam la gnas pa'i sems dpa'i rgyud la theg chen sems bskyed mngon gyur du yod par thal /
de'i rgyud la de dngos su yod pa'i phyir /
der thal /
de'i rgyud kyi theg chen sems bskyed dngos su yod pa'i phyir /
ma grub na /
de'i rgyud kyi theg chen sems bskyed chos can /
khyod dngos su yod par thal /
khyod dngos su skyes pa'i phyir /
zer na /
sgra chos can /
khyod 'byung ba yin par thal /
rang rgyud las 'byung ba yin pa'i phyir /
khyab pa 'grig rtags gsal sla /
gzhan yang /
mdzod las /
'gog pa dang po mi nang du / /
zhes gsungs pa mi 'thad par thal /
khams gong gi rten la 'gog snyoms gsar du skye ba yod pa'i phyir /
der thal /
khams gong gi rten la 'gog snyoms rang rgyud las gsar du skye ba yod pa'i phyir /
der thal /
khams gong gi rten can gyi gang zag gi rgyud kyi 'gog snyoms de rang rgyud las gsar du skyes pa yin pa'i phyir /
khyab pa 'grig /
ma grub na /
khams gong gi rten can gyi gang zag gi rgyud kyi 'gog snyoms chos can /
rang rgyu las gsar du skyes pa yin par thal /
'dud byas yin pa'i phyir /
gnyis pa rang gi lugs la /
theg chen sems bskyed kyi rten bshad pa dang /
brten pa theg chen sems bskyed bshad pa gnyis /
dang po la /
lus rten dang /
sems rten gnyis /
dang po la /
smon sems skye ba'i lus rten dang /
'jug sems skye ba'i lus rten gnyis /
dang po ni /
smon sems gsar du skye ba'i lus rten yod de /
'gro ba rigs drug ka'i rten la smon sems gsar du skye pa yod pa'i phyir /
gnyis pa ni /
'jug sems gsar du skye ba'i lus rten yod de /
'gro ba rigs drug gi rten la 'jug sems gsar du skye ba yod pa'i phyir /
de yod de /
de'i rten la smon @# / /
sems gsar du skye ba yod pa gang zhig /
rgyu mtshan mtshungs pa'i phyir /
dang bo grub ste /
byang chub lam rim las /
lus dang bsam pa'i sgo nas smon sems skye rung ba thams cad 'di'i rten du rung yang /
zhes gsungs pa'i phyir /
gnyis pa sems rten ni /
sems can kun la dmigs pa'i snying rje /
rgyal ba la dmigs pa'i dad pa /
rgyal sras kyi spyod pa la dmigs pa'i dad pa rnams la brten nas theg chen sems bskyed gsar du skye ba yod de /
mdo las /
rgyal dang rgyal ba'i chos la dad gyur cing / /
rgyal sras rnams kyi spyod la dad byed pa / /
byang chub bla na med la dad gyur nas / /
skyes bu chen po rnams kyis sems bskyed do /
zhes gsungs pa'i phyir /
gzhan yang /
bsam gtan dang po'i nyer bsdogs las rten nas theg chen sems bskyed gsar du skye ba yod de /
theg chen sems bskyed thob pa'i gang zag yin na /
bsam gtan dang po'i nyer bsdogs thob pa'i gang zag yin dgos pa'i phyir /
gnyis pa brten pa theg chen sems bskyed bshad pa la /
theg chen kun rdzob sems bskyed la /
mtshan nyid /
dbye ba /
sa mtshams dang gsum /
dang po ni /
rang gi grogs su gyur ba'i gzhan don du rdzogs pa'i byang chub la dmigs pa'i 'dun pa dang mtshungs ldan du byung pa'i theg chen lam gyi 'jug sgor gyur ba'i rigs su gnas pa'i theg chen gtso bo'i yid kyi rnam rig de /
theg chen kun rdzob sems bskyed rgyi mtshan nyid /
dbye na /
smon sems dang 'jug sems gnyis /
dang po la /
mtshan nyid /
mtshan gzhi gnyis /
dang po ni /
smon sems dang 'jug sems gang rung gang zhig spyod pa nyams len gyi bya bas dngos su ma zin pas rab tu phye ba de /
smon pa sems bskyed kyi mtshan nyid /
mtshan gzhi ni /
theg chen gyi mthong lam bar chad med lam la gnas pa'i sems dpa'i rgyud kyi theg chen sems bskyed dang /
'jug sdom gyis ma zin pa'i byang sems tshogs lam pa'i rgyud kyi theg chen sems bskyed lta bu /
gnyis pa la /
mtshan nyid /
mtshan gzhi gnyis /
dang po ni /
de gang zhig /
spyod pa nyams len gyi bya bas dngos su zin pas rab tu phye ba de /
'jug pa sems bskyed kyi mtshan nyid /
mtshan bzhi ni /
sbyin pa gtong bzhin pa'i byang sems 'phags pa'i rgyud kyi sems bskyed lta bu /
smon sems kyi sa mtshams theg chen gyi tshogs lam nas rgyun mtha'i bar na yod /
'jug sems kyi sa mtshams /
theg chen gyi tshogs lam nas sangs rgyas kyi sa'i bar na yod /
kha cig gi @# / /
chos nyid la gnyis snang nub pa'i yid kyi rnam par shes pa de don dam sems bskyed kyi mtshan nyid zer na /
nyan thos dgra bcom pa'i rgyud kyi stong nyid mngon sum du rtogs pa'i yid kyi rnam par shes pa chos can /
mtshon bya der thal /
mtshan nyid de'i phyir /
chos can de'i phyir /
rtsa bar 'dod na /
de chos can /
theg chen gyi yid kyi rnam par shes pa yin par thal /
'dod pa'i phyir /
kha cig gis /
chos nyid la gnyis snang nub pa'i theg chen gyi gang zag gi rgyud kyi yid kyi rnam par shes pa de /
don dam sems bskyed kyi mtshan nyid zer na /
stong nyid mngon sum du rtogs pa'i nyan thos dgra bcom pa'i rtogs pa sngon du song ba'i byang sems sbyor lam pa'i rgyud kyi stong nyid mngon sum du rtogs pa'i yid kyi rnam par shes pa chos can /
mtshon bya der thal /
mtshan nyid de'i phyir /
der thal /
chos can de'i phyir /
rtsa bar 'dod na /
theg chen 'phags pa'i rgyud kyi yid kyi rnam par shes pa yin par thal /
don dam sems skyed yin pa'i phyir /
kha cig gis /
chos nyid la gnyis snang nub pa'i theg chen 'phags pa'i rgyud kyi yid kyi rnam par shes pa de /
don dam sems bskyed kyi mtshan nyid zer na /
sangs rgyas 'phags pa'i rgyud kyi kun rdzob sems bskyed chos can /
mtshon bya der thal /
mtshan nyid de'i phyir /
ma grub na /
der thal /
chos can de'i phyir /
rtsa bar 'dod na /
de chos can /
don dam sems bskyed ma yin par thal /
kun rdzob sems bskyed yin pa'i phyir /
gzhan yang /
de chos can /
shes rab khyad par can gyi rtogs rigs su gnas par thal /
don dam sems bskyed yin pa'i phyir /
rtags khas /
'dod na /
de chos can /
de ma yin par thal /
thabs khyad par can gyi rtogs rigs su gnas pa'i phyir /
gzhan yang /
rnam mkhyen skad cig dang po la gnas pa'i sangs rgyas 'phags pa'i rgyud kyi theg chen kun rdzob sems bskyed de yang don dam sems bskyed yin par thal /
sangs rgyas 'phags pa'i rgyud kyi kun rdzob sems bskyed de /
don dam sems bskyed yin pa'i phyir /
rtags khas /
'dod na /
de'i rigs 'dra snga mar gyur ba'i don dam sems bskyed yod par thal /
de don dam sems bskyed yin pa'i phyir /
'dod na /
byang sems 'phags pa'i rgyud kyi kun rdzob sems bskyed don dam sems bskyed yin par thal /
'dod pa'i phyir /
'dod na /
de ma yin par thal /
bdag med yin pa'i phyir /
kha cig gis /
chos nyid la gnyis snang nub pa'i theg chen 'phags @# / /
pa'i rgyud kyi yid kyi rnam rig gang zhig /
shes rab khyad par can gyi rtogs rigs su gnas pa de /
don dam sems bskyed kyi mtshan nyid zer na /
sangs rgyas 'phags pa'i rgyud kyi gang zag gi bdag med mngon sum du rtogs pa'i yid kyi rnam par shes pa chos can /
mtshon bya der thal /
mtshan nyid de'i phyir /
rtags gnyis sla /
'dod na /
de chos can /
theg chen gyi rtogs rigs su gnas par thal /
don dam sems bskyed yin pa'i phyir /
'dod na sla /
rang lugs ni don dam sems bskyed la /
mtshan nyid /
dbye ba /
sa mtshams dang gsum /
dang po ni /
don dam sems bskyed dang /
kun rdzob sems bskyed gang rung gang zhig /
rdzogs pa'i byang chub kyi don dam pa'i gnas lugs la gnyis snang nub pa'i shes rab khyad par can gyi rtogs rigs su gnas pa'i theg chen 'phags pa'i rgyud kyi gtso bo'i yid kyi rnam rig de /
don dam sems bskyed kyi mtshan nyid /
dbye na gnyis yod /
sa mtshams ni /
theg chen gyi mthong lam nas sangs rgyas kyi sa'i bar du yod /
~ de la dang po gsum ni chung du dang /
'bring dang chen po nyid kyi las dang po'i sas bsdus so / /
zhes sogs kyi skabs su /
sbyor ba dang mtha' dpyad pa gnyis las /
dang po ni /
skabs 'dir dngos su bstan pa'i 'dun pa dang mtshungs ldan la sogs pa'i sems bskyed dang po gsum chos can /
las dang po pa'i sas bsdus pa yin te /
theg chen gyi tshogs lam chung 'bring chen po gsum gyis rim bzhin du bsdus pa'i phyir /
gnyis pa la /
kha cig gis /
'dun pa dang mtshungs ldan la sogs pa'i sems bskyed dang po gsum po de la sa dang po ba'i sas bsdus pa yin te /
de gsum po de /
theg chen gyi tshogs lam chung 'bring chen po gsum gyis rim pa bzhin du bsdus pa'i phyir /
zer na /
sprin lta bu'i sems bskyed de sangs rgyas kyi sas bsdus par thal /
sbyor ba de 'thad pa'i phyir /
'dod na /
sprin lta bu'i sems bskyed de rgyud la ldan pa'i byang sems 'phags pa med par thal /
'dod pa'i phyir /
'dod na /
mdo sde rgyan las /
rgyal sras rnams kyi sems bskyed pa / /
sprin dang 'dra ba nyid du bstan /
zhes gsungs pa mi 'thad par thal /
'dod pa'i phyir /
kho na re /
sprin lta bu'i sems bskyed sangs rgyas kyi sas bsdus par thal /
don gsal las /
sems bskyed pa tha ma @# / /
gsum ni sbyor ba dang dngos dang 'jug gi sgo nas sangs rgyas kyi sas bsdus so / /
zhes gsungs pa'i phyir /
zer na /
ma khyab /
kho na re /
sems bskyed nyer gnyis la grogs kyi sgo nas ming du btags pa de mtshungs ldan gyi sgo nas ming 'dogs mi rigs zer na /
rnam bshad las /
'dun pa dang mtshungs par ldan pa'i sems bskyed ni chos can /
sa lta bu yin ste /
zhes gsungs pa dang /
chos sku dang mtshungs par ldan pa'i sems bskyed ni chos can /
sprin lta bu zhes mtshungs ldan gyi sgras bstan pa la dgos pa med par thal /
dam bca'i de'i phyir /
kho na re /
'dun pa dang mtshungs ldan gyi sems bskyed yod par thal /
sems bskyed nyer gnyis la grogs kyi sgo nas mings du btags pa de mtshungs ldan gyi sgo nas mings du 'dogs rigs pa'i phyir /
rtags khas /
'dod na /
de de yin par thal /
de yod pa'i phyir /
'dod na /
'dun pa dang mtshungs ldan gyi sems bskyed chos can /
'dun pa dang mtshungs ldan yin par thal /
de dang mtshungs ldan gyi sems bskyed yin pa'i phyir /
rtags khas /
zer na /
ma khyab ste /
mi mthun phyogs kyi gzhi shes yin na /
mi mthun phyogs yin dgos par thal /
'dun pa dang mtshungs ldan gyi sems bskyed yin na /
'dun pa dang mtshungs ldan yin dgos pa'i phyir /
rtags khas /
'dod na /
stong nyid rtogs ma myong ba'i nyan thos gyi mthong lam bar chad med lam chos can /
der thal /
de'i phyir /
yang kho na re /
chos sku dang mtshungs ldan gyi sems bskyed yod par thal /
sems bskyed nyer gnyis la grogs kyi sgo nas ming du btags pa de mtshungs ldan gyi sgo nas ming 'dogs rigs pa'i phyir /
rtags khas /
'dod na /
chos sku chos can /
khyod dang mtshungs ldan gyi sems bskyed med par thal /
khyod rtag pa yin pa'i phyir /
zer na /
sangs rgyas chos can /
khyod kyi mtshan bzang po sum cu rtsa gnyis dang /
dpe byad bzang po brgyad cu med par thal /
khyod rtag pa yin pa'i phyir /
khyab pa 'grig /
kha cig gis /
byang sems 'phags pa'i rgyud kyi theg chen kun rdzob sems bskyed dang /
mngon sum gyi gzhi mthun yod zer na /
don gsal las /
sku lhag ma gsum po don dam par chos nyid ngo bo yang dag pa'i kun rdzob du snang ba ji ltar mos pas rab tu phyin ba ni /
sangs rgyas dang byang chub sems dpa' dang /
nyan thos la @# / /
sogs pa'i spyod yul du rnam par bzhag pa yin no / /
zhes gsungs pa mi 'thad par thal /
ye shes chos sku de sangs rgyas 'phags pa nang phan tshun kho na'i mngon sum gyi spyod yul ma yin pa'i phyir /
der thal /
byang 'phags gyi rgyud la rdzogs pa'i byang chub yul du byed pa'i mngon sum yod pa'i phyir /
der thal /
byang 'phags kyi rgyud kyi mngon sum du gyur pa'i theg chen kun rdzob sems bskyed de rdzogs pa'i byang chub yul du byed pa'i mngon sum yin pa'i phyir /
ma grub na /
de chos can /
der thal /
khyod kyis rdzogs pa'i byang chub yul du byed pa gang zhig /
khyod mngon sum yin pa'i phyir /
rtags gnyis ka dngos /
byas pa la kho na re /
byang 'phags kyi rgyud la mngon sum du gyur pa'i theg chen kun rdzob sems bskyed yod par thal /
de'i rgyud kyi mngon shes dang mtshungs ldan gyi sems bskyed mngon sum yin pa'i phyir te /
de mngon shes dang mtshungs ldan rnam pa lnga mtshungs yin pa'i phyir te /
de de dang mtshungs ldan gyi theg chen sems bskyed yin pa'i phyir /
zer na /
ma khyab ste /
byang 'phags kyi rgyud kyi byang phyogs so bdun dang mtshungs ldan gyi sems bskyed byang phyogs so bdun dang mtshungs ldan rnam pa lnga mtshungs yin par thal /
byang 'phags kyi rgyud kyi mngon shes dang mtshungs ldan gyi sems bskyed de mngon shes dang mtshungs ldan rnam pa lnga mtshungs yin pa'i phyir /
rtags khas /
'dod na /
de dran pa nyer gzhag dang mtshungs ldan rnam pa lnga mtshungs yin par thal /
'dod pa'i phyir /
'dod na sla /
dbye bzhar la brjod nas /
zhes sogs kyi skabs su /
sbyor ba dang /
mtha' dpyad pa gnyis /
dang po ni /
mchog gi sprul sku'i rang gi ched du bya ba'i gdul bya byang sems tshogs lam pa la theg chen gyi gdams ngag bstan pa chos can /
dgos pa yod de /
mchog gi sprul sku'i ched du bya ba'i gdul bya byang sems tshogs lam pas sngar ma thob pa'i yon tan thob par byed pa dang /
thob zin gyi yon tan mi mnyams par gong nas gong du 'phel bar byed pa'i ched yin pa'i phyir /
gnyis pa la gsum las /
dang po ni /
kha cig gis /
mchog gi sprul sku la theg chen gyi gdams ngag dngos su nyam pa la theg chen gyi tshogs lam thob pa sngon du 'gro dgos zer na /
de mi 'thad par thal /
@# / /
mchog gi sprul sku la theg chen gyi gdam ngag dngos su nyan pa'i lam ma zhugs kyi gang zag yod pa'i phyir te /
mdo las /
lha'i bu gang dag bla na med pa yang dag par rdzogs pa'i byang chub tu sems ma bskyed pa de dag gis kyang bla na med pa yang dag par rdzogs pa'i byang chub tu sems bskyed par bya'o / /
zhes gsungs pa'i phyir /
byas pa la kho na re /
mchog gi sprul sku la theg chen gyi gdams ngag dngos su nyan pa la theg chen gyi tshogs lam thob dgos par thal /
don gsal las /
de ltar byang chub kyi sems dang bo la sogs pa bskyed pa'i byang chub sems dpa' /
zhes gsungs pa'i phyir /
zer na /
ma khyab ste /
de ni theg chen gyi gdams ngag nyan pa po'i mtshan gzhi tsam 'dzin pa yin pa'i phyir /
kha cig gis /
theg chen gyi gdams ngag nyan pa'i sa mtshams lam ma zhugs nas skye ba gcig thog gi bar na yod /
srid pa tha ma pa'i byang sems kyis theg chen gyi gdams ngag nyan pa med de /
rgya che rol ba las /
nyer 'grong nga ni sangs rgyas te / /
nga la slob dpon su yang med / /
zhes gsungs pa'i phyir /
zer na /
srid pa tha ma pa'i byang chub sems dpas theg chen gyi gdams ngag nyan pa yod par thal /
sangs rgyas kyi zhing brjod du med pa'i yang brjod du med pa'i rdul phra rab kyi grangs dang mnyam pa'i sangs rgyas la theg chen gyi gdams ngag nyan pa'i byang chub sems dpa' srid pa tha ma pa yod pa'i phyir /
der thal /
sangs rgyas kyi zhing brjod du med pa'i yang brjod du med pa'i rdul phra rab gyi grangs dang mnyam pa'i sangs rgyas la theg chen gyi gdams ngag nyan pa'i byang sems sa bcu ba yod pa'i phyir te /
sangs rgyas kyi zhing brjod du med pa'i yang brjod du med pa'i rdul phra rab gyi grangs dang mnyam pa'i yon tan sde tshan bcu gnyis thob pa'i byang sems sa bcu ba yod pa'i phyir te /
bdag med yin pa'i phyir /
gzhan yang /
theg chen gyi gdams ngag nyan pa'i sa mtshams de mi 'thad par thal /
sangs rgyas kyi sa na theg chen gyi gdams ngag nyan pa yod pa'i phyir te /
de na theg chen gyi gdams ngag thos pa yod pa'i phyir te /
de na thos byung gi shes rab yod pa'i phyir /
gzhan yang /
sangs rgyas kyi sa na theg chen gyi gdams ngag nyan pa yod par thal /
de na sangs rgyas 'phags pas sangs rgyas 'phags pa gzhan la theg chen @# / /
gyi gdams ngag nyan pa yod pa'i phyir te /
de na sangs rgyas 'phags pa'i byang chub sems dpa'i tshul bzungs nas /
sangs rgyas 'phags pa gzhan la theg chen gyi gdams ngag nyan pa yod pa'i phyir te /
bdag med yin pa'i phyir /
kha cig gis /
theg chen sems bskyed kyi ched du gnyer bya thob pa'i thabs ma nor bar ston pa'i rjod byed de theg chen gyi gdams ngag gi mtshan nyid zer na /
gzhan dbang yongs grub bden grub du ston pa'i sems tsam pa'i bstan bcos chos can /
mtshan nyid der thal /
mtshon bya de'i phyir /
khyab pa khas /
ma grub na /
der thal /
theg chen gyi bstan bcos yin pa'i phyir te /
sems tsam pa'i bstan bcos yin pa'i phyir /
rtsa bar 'dod na /
gzhan dbang yongs grub bden par grub par thal /
'dod pa'i phyir /
rtags khas /
'dod na /
de chos can /
bden par ma grub par thal /
bdag med yin pa'i phyir /
kha cig gis /
rdzogs pa'i byang chub sgrub pa'i thabs ston pa'i sangs rgyas kyi gsung de theg chen gyi gdams ngag gi mtshan nyid zer na /
'grel ba don gsal chos can /
sangs rgyas kyi gsungs yin par thal /
theg chen gyi gdams ngag yin pa'i phyir /
khyab pa khas /
rtags gsal sla /
kho na re /
rdzogs pa'i byang chub sgrub pa'i thabs ston pa'i ngag rnam dag de /
theg chen gyi gdams ngag gi mtshan nyid zer na /
gzhan dbang yongs grub bden grub du ston pa'i sems tsam pa'i bstan bcos chos can /
ngag rnam dag yin par thal /
mtshon bya de'i phyir /
khyab pa khas /
rtags bsgrubs zin /
'dod na /
de chos can /
rang gi zhes don rang smra ba bo'i gang zag gi tshad mas grub pa'i man ngag rnam dag yin par thal /
'dod pa'i phyir /
'dod na /
gzhan dbang yongs grub bden par grub par thal lo / /
gnyis pa rang gi lugs la /
mtshan nyid /
dbye ba /
sa mtshams dang gsum /
dang bo ni /
rdzogs pa'i byang chub sgrub pa'i thabs ston pa'i theg chen gyi ngag de'o /
dbye na /
theg chen gyi 'doms pa'i gdams ngag dang /
theg chen gyi rjes bstan gyi gdams ngag gnyis /
dang bo'i mtshan nyid ni /
sngar thob zin gyi yon tan mi nyams pa'i phyir tu 'doms pa'i theg chen gyi ngag de'o / /
gnyis pa'i mtshan nyid ni /
sngar ma thob pa'i yon tan thob pa'i phyir tu 'doms pa'i theg chen gyi @# / /
ngag de'o / /
gsum pa ni /
lam ma zhugs nas sangs rgyas kyi sa'i bar na yod /
byang chub mngon du byed pa theg chen gyi gdams ngag la ltos nas theg chen gyi gdams ngag nyan pa'i sa mtshams lam ma zhugs nas rgyun mtha'i snga log kyi bar na yod /
gsum pa rtsod pa spong ba la kho na re /
theg chen gyi gdams ngag yin na /
theg chen gyi ngag yin dgos par thal /
theg chen gyi gdams ngag gi mtshan nyid de 'thad pa'i phyir /
rtags khas /
'dod na /
nyan thos shA ri'i bu'i ngag tu gyur ba'i sher phyin gyi mdo tshig chos can /
der thal /
de'i phyir /
khyab pa khas /
rtags sla /
'dod na /
de chos can /
theg chen gyi ngag ma yin par thal /
theg dman gyi ngag yin pa'i phyir /
zer na /
ma khyab ste /
rtags sla /
yang kho na re /
theg dman gyi gdams ngag yin na /
theg dman gyi dag yin dgos par thal /
theg chen gyi gd+mas ngag yin na /
theg chen gyi ngag yin dgos pa'i phyir /
rtags khas /
'dod na /
sangs rgyas 'phags pa'i zhal nas gsungs pa'i theg dman gyi mdo chos can /
der thal /
de'i phyir /
khyab pa khas /
rtags sla /
'dod na /
de chos can /
theg dman gyi ngag ma yin par thal /
theg chen gyi ngag yin pa'i phyir /
zer na /
ma khyab /
ma grub na /
der thal /
sangs rgyas kyi ngag yin pa'i phyir /
zer na yang ma khyab ste /
sangs rgyas kyi bka' yin na /
theg chen gyi bka' yin dgos par thal /
ma khyab mtshams la /
phyi ma de'i phyir /
'dod na /
bka' dang po bden bzhi'i chos 'khor chos can /
der thal /
de'i phyir /
khyab pa khas /
rtags sla /
yang kho na re /
gdams ngag yin na /
ngag yin dgos par thal /
theg chen gyi gdams ngag gi mtshan nyid de 'thad pa'i phyir /
'dod na /
ngag ma smras par gdams ngag bstan pa med par thal /
'dod pa'i phyir /
'dod na /
de yod par thal ngag ma smras par bstan bcos rtsom pa yod pa'i phyir /
sgrub dang bden pa rnams dang ni /
zhes sogs kyi skabs su /
sbyor ba ni /
theg chen gyi gdams ngag chos can /
khyod la dbye na bcu yod de /
khyod la dbye na sgrub pa rang gi ngo bo la gdams pa'i gdams ngag nas /
theg chen gyi sgom @# / /
lam la gdams pa'i gdams ngag gi bar yod pa'i phyir / /
~ rnam 'dren zas gtsang sras dang byams 'jam dbyangs / /
shing rta che zung 'phags yul mkhas rnams dang / /
sangs rgyas kun dngos blo bzang grags snyan 'bar / /
'dir 'bad dge ba rab dkar gang bsags mthus / /
yangs pa'i 'jig rten kun tu bstan pa spyi / /
bye brag blo bzang grags pa'i bstan pa mchog / /
shes ldan rgyud la bla nas blar 'phel shog / /
chos kyi dpal ldan thos bsam gling ba yi / /
mkhas mang 'dus gra srid mngar rgyas pa dang /
sbyin bdag rnams kyis gtso byas 'gro ba kun / /
rnam mkhyen thar ba'i gling der phyin par shog / /
thos bsam 'phel / /
dpe mdzod las 'khur tsha ba dge bshes byams pa don 'grub dang tsha ba dge slong sangs rgyas dngos grub gnyis kyis phyi lo lor dga' byang dpe mdzod nas par thegs gnyis par pod grangs thams pa dpar bskrun zhus pa 'dis kyang /
ma gyur 'gro ba'i 'gal rkyen kun zhi nas / /
mthun rkyen dge tshogs mtha' dag 'grub pa dang / /
ma rnams don du rdzogs pa'i sangs rgyas kyi / /
go 'phang dam pa myur du 'thob gyur cig / /
sa rba mang ga lam / /
