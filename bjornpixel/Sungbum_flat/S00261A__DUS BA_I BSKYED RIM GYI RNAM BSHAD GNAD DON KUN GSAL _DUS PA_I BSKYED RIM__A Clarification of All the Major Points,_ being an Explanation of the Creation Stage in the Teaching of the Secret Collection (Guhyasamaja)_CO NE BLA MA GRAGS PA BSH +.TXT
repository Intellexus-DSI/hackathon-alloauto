@# / /
'dus ba'i bskyed rim gyi rnam bshad gnad don kun gsal zhes bya ba bzhugs so / /
@## / /
na mo shAkya mu na ye /
mkha' ltar dngos po kun la khyab pa'i chos sku don dam spros bral las / /
rim gnyis rlung gi shing rta ches drangs zung 'jug longs sku nyin mo'i mgon / /
grangs med gdul bya'i khams kyi rgya mtshor sprul sku'i gzugs brnyan stong 'char ba / /
rigs brgya'i khyab bdag rdo rje 'chang dang de sprul btsong kha pa der 'dud / /
legs bshad mthar thug dpal ldan 'dus pa'i rgyud / /
rgyud der mthar thug tshul bzhi'i rgyas btab tshul / /
tshul bzhin gsal mdzad klu sgrub smra ba'i zla / /
zla ba'i zhabs sogs brgyud par bcas la 'dud / /
khyad par bdag blo rin chen kA la shar / /
legs bshad bdud rtsi'i char 'bebs dge ba'i bshes / /
thog mtha' bar gyi yongs 'dzin rnam lnga yi / /
bka' drin lan brgyar dran pas rtag tu bsngags / /
skye shi bar do rgyal ba'i sku gsum du / /
sgyur byed 'dus pa'i rim pa dang po'i gnad / /
dam pas bskul bas rang nyid 'dris phyir dang / /
skal mnyam gzhan la'ang phan srid snyam nas bri / /
de yang 'dir dpal gsang ba 'dus pa'i rim pa dang po'i rnam gzhag ji ltar 'tshim pa zhig bshad par bya ste /
'di la gsum /
'dus pa'i rgyud @# / /
kyi che ba bstan pa dang /
rtsa bshad kyi rgyud dang dgongs 'grel gyi rim pa byon tshul /
bskyed pa'i rim pa la ji ltar slob pa'i tshul lo / /
dang po ni /
rtsa rgyud las /
de bzhin gshegs pa thams cad kyi sku dang gsung dang thugs kyi gsang ba gsang ba 'dus pa zhes gsungs shing /
rgyud phyi ma las /
e ma ho shin tu rnyed par dka' / /
byang chub sgrub pa'i thabs 'di yin / /
rgyud kyi phyi ma'i phyi mar gyur / /
gsang ba 'dus pa zhes bya'i rgyud / /
ces dang /
gang zhig rab gsang 'dus pa'i rgyud 'di nyan pa dang / /
'don par byed dang klog pa dang ni sems pa dang / /
mchod par byed pa dang ni 'dri'am 'drir 'jug pa / /
byang chub rdo rje 'drar blta de la rtag phyag 'tshal / /
zhes dang /
'jam dpal zhal lung las kyang /
sangs rgyas kun gyi 'dus pa'i rgyud / /
gsang chen gsang ba ches gsang ba / /
gong na med pa'i lung chen po / /
zhes dang /
dmar nag gi rgyud las kyang /
rgyud kyi mthar thug 'dus pa ste / /
ma byung 'byung bar mi 'gyur ro / /
zhes dang /
gsang ba grub pa las kyang /
dpal ldan 'dus las mchog gzhan med / /
'jig rten gsum gyi rin chen gyur / /
zhes dang /
sgron gsal las kyang /
thub pa chen po'i chos phung po / /
brgyad khri bzhi stong gsungs pa yi / /
dpal ldan 'dus 'di snod yin te / /
de las de ni rgyud kyi rtse / /
zhes gsungs pa ltar ro / /
gnyis pa ni /
spyir 'dus pa'i rtsa rgyud la sh+lau ka nyis khri lnga stong yod pa gcig dang /
de las btus pa'i da lta'i bsdus rgyud phyi ma dang bcas pa gnyis so / /
de'i bshad rgyud la /
rgyud phyi ma /
rdo rje 'phreng ba /
dgongs pa lung ston /
lha mo bzhis zhus /
ye shes rdo rje kun las btus pa /
lha'i dbang pos zhus pa ste drug go /
rgyud phyi ma ni /
'dus pa'i bshad rgyud yin par ma zad de'i rgyud kyang yin la /
gzhan lnga ni 'dus pa'i bshad rgyud yin kyang de'i rgyud min no / /
dgongs 'grel la ni 'phags pas mdor byas /
mdo bsre gnyis dang /
rim lnga /
byang chub sems 'grel dang bcas pa mdzad /
'phags pa lhas ni spyod bsdus sgron me dang bdag byin rlabs gnyis mdzad /
klu byang gis dkyil chog nyi shu pa dang las mtha' rnam 'byed /
shAkya bshes gnyen gyis rim pa gnyis pa'i mjug /
zla bas rtsa rgyud kyi 'grel pa sgron gsal dang /
rdo rje sems dpa'i sgrub thabs gnyis mdzad cing /
de rnams kyi rjes 'brang rgya bod kyi mkhas pa gzhan gyis mdzad pa mang yang /
rje yab sras kyis bkral ba'i dbang du byas na /
rje nyid kyis rgyud 'grel gyi mchan bu mtha' dpyod bsdus don gsum dang /
sngags rim /
rim lnga sogs mang du mdzad la /
mkhas grub rjes ni /
'dus pa'i bskyed rim gyi rnam bshad chen mo sogs 'ga' re dang /
de'i rjes su mkhas grub nor bzang ba dang /
paN chen bsod nams grags pa /
paN chen gong ma sogs du mas kyang 'dus pa'i rim gnyis kyi don gtan la 'bebs pa'i sgo nas dar rgyas su mdzad /
'dir yang de rnams kyis bshad pa'i rjes su 'brang ste de dag gi dgongs pa dang mthun par rang skal gyi dbang du byas nas 'chad par bya'o / /
gsum pa la lnga /
gang gis sgrub pa'i rten /
gang du bsgrub @# / /
pa'i gnas /
rim gnyis kyi go rim nges tshul /
ji ltar sgrub pa'i mngon rtogs kyi rnam gzhag /
bskyed rim mthar phyin pa'i tshad 'phros dang bcas pa bshad pa'o / /
dang po ni /
spyir lam 'di'i sgrub pa po khyad par can gyi dbang du byas na thun mong ba'i lam gyi rim pa la blo sbyangs pa zhig dgos la /
de yang nges 'byung byams snying rje byang chub kyi sems bskyed nas byang sdom bzung ste spyod pa phyin drug la slob 'dod yod pa zhig dgos te /
de dag snga ma snga ma yod na phyi ma phyi ma rnams ji lta ba bzhin 'byung zhing mang na mi 'byung ba'i phyir /
de nas bla med ltar na dbang bzhi rnam par dag pa thob pa zhig dgos te /
spyir dbang rnam par dag pa ni sngags lam gyi 'jug sgo yin la /
bla med kyi rim gnyis rdzogs par bsgom pa'i snod du 'gyur ba la de'i dbang bzhi nges par thob dgos pa'i phyir te /
rdo rje 'phreng ba las /
thog mar slob ma gang gi tshe / /
blo ldan yang dag dbang bskur na / /
rdzogs pa'i rim pa'i rnal 'byor la / /
de yi tshe na snod du 'gyur / /
yang dag dbang bskur gyis dben na / /
sgrub pos rgyud kyi don shes kyang / /
slob dpon slob ma mtshungs par ni / /
mi bzad dmyal ba chen por 'gro / /
zhes gsungs pa'i phyir /
gnyis pa ni /
rtsa rgyud le'u bcu gnyis par /
dgon pa chen po'i sa phyogs su / /
me tog 'bras bu sogs kyis brgyan / /
ri bo dben pa'i sa phyogs su / /
dngos grub thams cad bsdus pa bsgrub / /
zhes gsungs pa lta bu'i gnas su bsgom par bya ste /
des yid du 'ong ba'i gnas gzhan yang mtshon pa'i phyir ro / /
gsum pa ni /
de lta bu'i rten gyi gang zag des rim gnyis kyi nang nas thog mar bskyed rim dang de nas rdzogs rim la slob dgos pa yin te /
rim lga ? las /
bskyed pa'i rim pa legs gnas shing / /
rdzogs pa'i rim pa 'dod rnams la / /
thabs 'di rdzogs pa'i sangs rgyas kyis / /
skas kyi rim pa lta bur gsungs / /
zhes gsungs pa'i phyir /
rim gnyis gang sgom yang dam tshig la gnas pa zhig dgos te /
dam tshig spyi dang khyad par bla ma'i dam tshig gi gtso bo rnams dang 'gal ba phyir bcos tshul bzhin ma byas na /
dngos grub khyad par can mi 'thob cing ngan 'gror skye bar 'gyur ba'i phyir te /
sdom 'byung las /
ji ltar nye bar bstan pa bzhin /
phyi nas dam tshig spyod la brtson / /
zhes pa nas /
yang dag man ngag phun tshogs kyis / /
'grub par 'gyur ro gzhan du min / /
zhes gsungs pa'i phyir /
bzhi pa la bzhi /
dang po'i sbyor ba /
dkyil 'khor rgyal mchog /
las rgyal mchog /
bskyed rim gyi dmigs pa yid la byed tshul lo / /
dang po la gnyis /
mngon rtogs kyi sbyor ba'i rnam gzhag dang /
mngon rtogs dngos kyi rnam gzhag go /
dang po la gsum /
sngon du ji ltar bya ba dang /
mthun rkyen bsgrub pa'i phyir tshogs zhing mchod cing sdom pa bzung ba sogs dang /
'gal rkyen 'gog pa'i phyir srung 'khor bsgom pa'o / /
dang po la lnga /
rdor dril byin gyis brlab pa /
nang mchod byin gyis brlab pa /
sngon 'gro'i gtor ma bya tshul /
bdag bskyed mchod pa byin gyis brlab pa /
rdor sems sgom bzlas bya tshul lo / /
dang po la gnyis /
rang lhar bskyed pa dang /
byin brlab bya tshul dngos so / /
dang po la gnyis /
dgos pa dang /
tshig don no / /
dang po ni /
rang nyid skad cig gis zhe sdang rdo rje sku mdog mthing nag zhes sogs kyis rang zhe sdang rdo rjer bskyed nas rdor dril byin gyis rlabs pa la dgos pa yod de /
sgrub thabs bsgom pa'i tshe @# / /
dam tshig gsum dang ldan pa zhig dgos so zhes shes par bya ba'i ched yin pa'i phyir /
de yang yin te /
rang lha yab yum du bskyed pa ni phyag rgya'i dam tshig /
rdor dril 'dzin pa ni rdor dril gyi dam tshig dran pa'i ched yin pa'i phyir /
gnyis pa ni /
rang nyid zhe sdang rdo rje zhes sogs brjod pa dang mnyam du /
rang gi phung po phra rags ma phye bar btags chos dang bcas pa brten nas btags pa tsam ma gtogs /
rang ngos nas grub pa med do snyam du bsams te /
rang nyid phung po de nyid 'od du mer gyis zhu ba'i go sa der stong pa'i ngang las /
rang sems bde ba chen po'i ye shes de nyid sna tshogs padma dang nyi ma'i gdan gyi steng du 'od sngon po khru gang ba zhig gam /
yang na skad cig gis nyi gdan gyi steng du zhe sdang rdo rje sku mdog mthing nag zhes pa nas sham thabs 'phyar bar gyur zhes pa'i bar gyis bskyed /
de yang sku mdog dang rtsa zhal mthing nag /
g.yas zhal dkar po zhi ba /
g.yon zhal dmar po chags pa'i nyam can sogs 'og nas srung 'khor gyi skabs su 'byung ba ltar bsam /
de dag kyang 'dir man ngag dang sbyar te bshad na /
sgyu lus 'od gsal zung 'jug mtshon pa'i zhal gsum /
zhal gsum ka'i dbu'i rdza ma dang mgrin pa gcig yin pa la zhal gsum 'bur dod kyi rnam pa can /
dbu skra spyi bor thor cog byas pa'i rtse mor rdo rje rtse lnga pas mtshan pa /
thor cog gi mdun nam /
dbu skra bcings thag gi dbus su spyi bo'i rtsa 'khor mtshon pa'i rdo rje rtse mo so gnyis pa gyen du langs pa'i g.yas g.yon du rdo rje rtse lnga pas rgyab kyi bar du 'khor ba la /
yang mar gyi sne rnams su mu tig gi 'phreng bas sbrel zhing /
bar bar du mu tig gi 'phreng ba nyis bshibs kyi ku ru khar sbrel ba /
dbu re re'i steng du 'khor lo rtsibs brgyad pa re /
mdun ngos kyi rtsibs dbus ma'i steng du rin po che las grub pa'i mi bskyod pa /
de'i g.yas g.yon du rnam snang dang rin 'byung /
de'i g.yas g.yon du 'od dpag med dang don grub rnams 'bur tu dod pa'i rnam pa can /
rtsibs rnams la mu tig gi dra ba nyis bshibs dang dbus ma la sum bshibs cung zad ring ba /
snyan rgyan ni rgyu gser las byas shing zlum po mar snar rdo rje rtse lnga pa phyed pas mtshan pa la mu tig gi dzar dzar yod pa /
snyan gong ut+pa la'i gdengs ga ni /
yu ba snyan gyi rgyab dang 'dab ma snyan gyi gong du gdengs kar yod pa'i yu ba'i thad dang gser gyi 'khor lo'i 'og nas tshon sna lnga'i dar dpyangs snyan rgyab nas mar 'phyang ba /
ol mdud kyi thad sor mgrin pa'i rtsa 'khor mtshon byed rdo rje rtse bcu drug pa'i g.yas g.yon du rdo rje rtse lnga pas mgrin pa 'khor ba la yar mar gyi sne rnams su mu tig gi 'phreng ba nyis bshibs kyis sbrel ba dang /
bar rnams su mu tig gi 'phreng bas ku ru khar sbrel ba'i mgul rgyan /
se mo do ni /
thugs mtshon byed du mgul rgyan gyi phyi nas mu tig gi dra ba dra phyed nu ma gnyis kyi bar du sleb pa ste /
kha cig tu g.yas g.yon du se ral khar bya bar bshad de brtag /
ga sha'am se ral kha ni nu ma gnyis kyi dbus kyi snying ga dang rgyab tu snying ka'i rtsa 'khor mtshon pa'i rdo rje rtse brgyad pa'i yar mar kyi r+wa rnams la mu tig gi 'phreng ba sum bshibs phrag go /
g.yas g.yon nas mchan khung g.yas g.yon du ku ru khar sbrel ba /
do shal ni /
rin po che dkar dmar sngo ba lnga bcu spel ma'i phreng ba brla phra sbom gyi mtshams su sleb pa /
ska rags sam 'og pag ni lte ba'i rtsa 'khor mtshon pa'i rdo rje rtse drug cu re bzhi pa dang /
de'i g.yas g.yon nas brtsams te rdo rje rtse lnga pas @# / /
rgyab kyi bar 'khor ba la /
yar mar gyi r+wa rnams su mu tig gi phreng ba nyis bshibs kyi sbrel ba'i bar mtshams su mu tig gi phreng ba nyis bshibs kyi ku ru khar byas pas sbrel ba /
'og r+wa rnams su mu tig gi dra ba dra phyed sum bshibs kyi sne mor dril chung g.yer kha dang zla phyed rnga yab sogs kyis spras pa /
dpung rgyan ni /
phyag drug gi dpung pAM sog pa'i dkar yol kha re re nas steng 'og tu 'thon pa'i dpung mgo'i 'og dang gru tshigs kyi nang du gser gyi pa Tas ris sgor mo la nor bus brgyan pa dang /
phyag gi 'khrig ma dang zhabs kyi long bu rnams su'ang de 'dra ba'i rgyan rnams la mu tig gi dra ba dra phyed dang bcas pa'i phyag zhabs kyi gdu bu ste /
rigs drug rgyan gyi rnam par shar ba'o / /
phyag g.yas kyi dang pos mi bskyod pa'i ngo bo gser gyi rdo rje rtse lnga pa /
g.yon gyi dang pos rdo rje 'chang gi ngo bo rdo rje rtse lnga pa phyed pas yu ba byas pa'i dril bu bzung nas yum gyi mchan khung nas 'khyud pa /
g.yas kyi gnyis pas rnam snang gi ngo bo rdo rje rtse lnga pa phyed pas yu ba byas pa'i 'khor lo dkar po rtsibs bcu gnyis pa /
gsum pas 'od dpag med kyi ngo bo padma dmar po 'dab ma brgyad pa'i yu ba nas 'dzin pa /
g.yon gyi gnyis pas rin 'byung gi ngo bo rdo rje phyed pas yu ba byas pa'i rin po che ser po cha dgu pa /
gsum pas don grub kyi ngo bo rdo rje rtse lnga pa phyed pa'i steng du padma ? de'i steng du nyi ma la ral gri so gnyis pa rtse mor ye shes kyi me 'bar ba 'dzin pa /
de'i pang na yum reg bya rdo rje ma sku mdog sngon po rgyan cha lugs thams cad yab dang 'dra ba la sku bong yab las cung zad chung ba /
dbu skra phyed thor cog dang lhag ma lan bur 'phyang bas sku stod khebs pa phyag dang po gnyis kyis rdor dril bzung nas yab kyi mgul pa nas 'khyud pa /
gzugs mdzes pa /
ngag snyan pa /
dri zhim pa /
ljags dang ma mchu'i ro mngar ba / /
lus kyi reg bya 'jam pa sogs 'dod yon lnga'i dga' bas rol pa /
zhabs padma'i skyil krung gis bzhugs pa /
gnyis ka'i gos kyi ga shal ni rin po che sna tshogs pas spras pa'i lha rdzas kyi gos stod cung zad leb chags pa mtshan khung g.yas g.yon du ga shal byas shing /
mdun rgyab leb chags pa la ste zur rnams su mang po yod pa'i sham thabs phan tshun rgyab tu 'phyang ba ste bshugs pa'o / /
rgyan dang phyag mtshan 'di rnams kyi mtshon don dang ngo bo ni lha lhag ma 'chad 'gyur rnams la'ang ci rigs shes par bya'o / /
gnyis pa ni rdo rje ni thabs dang zhes sogs brjod pa'i tshe rdor dril byin gyis brlab pa dang mtshon don dran par bya ste /
de yang spyir byin gyis brlab pa la bsang sbyangs bskyed nas byin gyis brlab pa dang /
mtshon don dran pa tsam gyis byin gyis brlab pa'i tshul gnyis las 'dir phyi ma ltar yin no / /
rdor dril de la sgras brjod kyis dbye na gnyis te /
mtshon bya don gyi rdor dril dang /
mtshon byed dpe'i rdor dril lo / /
mtshon byed kyi rdo rje de la rtse gcig pa gsum pa lnga pa dgu pa sna tshogs rdo rje rgyan gyi rdo rje rnams su yod cing /
rtse gcig pa nas stong gi bar yod par bshad de /
dril bu la'ang de ltar ro / /
rdo rjes thabs sgrub pa po dang /
de'i gsang gnas kyi rdo rje /
thabs bde ba chen po'i ye shes sogs thabs kyi rigs rnams mtshon /
dril bus shes rab phyag rgya ma dang /
de'i gsang gnas /
shes rab stong pa nyid dang de rtogs pa'i shes rab sogs shes rab kyi cha rnams mtshon /
yang rdo rje'i lte bas lhan skyes kyi bde ba chen po'i ye shes rdo rje sems @# / /
dpa' /
steng r+wa lngas ye shes lnga rigs lnga /
steng gi pad 'dab brgyad kyis 'phags lam yan lag brgyad /
'og r+wa lngas mkha' 'gro lnga /
'og gi pad 'dab kyis skul byed ma sogs bzhi dang sgom bzhi /
dril bu'i zhal gyis stong nyid rtogs pa'i shes rab rdo rje dbyings phyug ma /
steng r+was gshegs pa lnga /
bum pas ye shes kyi bdud rtsi dbyug gus lhas skyes /
cha gsum gyis khams gsum /
khog pas stong nyid /
sa bon brgyad kyis spyan sogs yum bzhi dang nor rgyud ma sogs bzhi /
yang rdo rjes longs sku /
dril bus sprul sku /
rdor dril mnyam par sbyor bas zung 'jug /
dril bu'i sgras chos phung sgrogs pa /
yang rdo rje'i lte bas yab kyi d+hu ti'i mar sna /
dril bu'i lces yum gyi d+hu ti'i mar sna mtshon pa sogs rdzogs rim dang sbyar nas 'chad tshul yang shes par bya'o / /
mdor na rdo rjes zung 'jug gi bar gyi thabs kyi cha thams cad dang /
dril bus de'i bar gyi shes rab kyi cha thams cad mtshon pa'i tshul dran par bya'o / /
rdor dril gnyis ka'ang bde stong dbyer med kyi don dam pa'i byang chub kyi sems kyi rang bzhin yin no snyam pa dang /
rang gi lus lha yab yum dang /
sems bde stong dbyer med kyi ye shes dang /
ngag gis bde stong dbyer med kyi sgra sgrogs par bsam mo / /
oM sarba ta thA ga ta zhes sogs kyi don yod de /
oM ni rgyud rdo rje rtse mo las /
oM ni ci zhig yin par brjod / /
mchog dang nor ster dpal dang g.yang / /
skal bzang rnam pa dang ldan dang / /
dam bca' ba dang bkra shis don / /
nor bu 'dzin pa'i sngags su brjod / /
ces gsungs pa ltar don bdun la 'jug pa'i mtshon don dran pa'i sgo nas brjod na phan yon chen por 'gyur ba'i phyir ro / /
oM la a dang u dang ma gsum yod de /
a la u byin pas or song /
ma yig klad kor du byin pas oM gcig tu gyur pa'i yi ge so so bas sku gsung thugs so sor mtshon zhing /
oM gcig gis ni de gsum dbyer med pa de mtshon pa'i phyir ro / /
sar+b+ha ta thA ga ta ni de bzhin gshegs pa thams cad /
sid+hi ni grub pa /
badzra ni rdo rje /
sa ma ya ni dam tshig /
tiShTHa ni mnos pa'am brtan pa /
e Sha stwaM d+ha ra yA mi ni 'di bdag gis gzung bar bgyi'o / /
badzra satwa ni rdo rje sems dpa' /
hi lngas ye shes lnga dang /
hUM gsum gyis sku gsung thugs kyi rdo rje gsum dbyer mi phyed ba de mtshon /
phaT ni don de gsal bar byed pa dang /
swA hAs ni sdig pa 'joms shing dge ba 'phel ba sogs dang dbugs 'byin pa ste /
rtse mo las /
swA hA zhes ni ci yin brjod / /
sdig pa thams cad zhi byed cing / /
dge ba'i tshogs ni rnam par 'phel / /
nyes pa thams cad 'phrog byed cing / /
sdug bsngal thams cad 'joms pa'i mchog /
zhes gsungs pa ltar don dran pa'i sgo nas rdo rje 'dzin no / /
de nas badzra g+haN+Da hUM zhes brjod cing /
don ni rdo rje dril bu zhes pa ste /
chos thams cad bden stong mnyam pa nyid du dril nas rtogs pa'i shes rab ni nges don gyi dril bu yin la /
mtshon don de dran pa'i sgo nas dril bu 'dzin cing /
de'i sgras kyang stong pa nyid kyi sgra sgrogs par sems pa'o / /
hUM gis ni ye shes lnga mtshon zhing /
'di la 'ang ha A ma gsum yod cing /
gsum so sos rdo rje gsum so so dang /
hUM gcig tu gyur pas de gsum dbyer mi phyed pa de mtshon no / /
nges don gyi rdor dril rang rgyud la bskyed de /
rdo rje sems dpa' la sogs pa'i sangs rgyas thams cad mnyes par bya'o snyam du sems shing brjod nas hUM glur blang bar bya'o / /
drang don gyi rdo rje lag gis gsor zhing /
nges don gyi rdo rje rang rgyud la @# / /
bskyed pa'i tshul gyis gsor ba yin la /
de'i dgos pa ni /
sems can rmongs dang 'grel ba yi / /
zhes sogs kyis ston cing /
'di'i don ni /
nges don gyi rdo rje rang rgyud la bskyed pa ni mdzes pa'am 'gos pa yin te /
des sems can rnams kyi sdug bsngal gyi rgyu ma rig pa spong ba'i tshul gyis sems can thams cad rmongs pa ma rig pa dang 'grel ba ste bral bar byas pa'i sgo nas sdug bsngal thams cad las rnam par thar pa'i bya ba byed pa'i phyir /
de ltar byed nus pa'ang yin te /
des chos kyi de kho na nyid rtogs pa'i phyir ro / /
des na drang nges kyi rdo rje spro ba dang bcas te gzung bar bya'o / /
hUM gsum gyis rdo rje gsum dbyer mi phyed pa dang /
ho gsum gyis chung 'bring che gsum gyi sems can 'khor ba las grol bar byed pa de mtshon no / /
yang dril bu dkrol tshul dgos pa dang bcas pa ni /
oM badzra d+har+m+maH ra Ni ta zhes sogs kyis bstan cing /
don ni /
oM ni sngar bzhin /
badzra ni rdo rje ste mi phyed pa /
d+har+m+maH ni chos /
ra Ni ta ni sgrogs pa /
pra ra Ni ta rab tu sgrog pa /
saM pra ra Ni ta ni kun tu rab tu sgrog pa /
sarba bud+hU ni sangs rgyas thams cad /
k+Sho Ta ni zhing /
pra tsa li ni g.yo ba pra dz+nyA pa ra mi ta ni shes rab kyi pha rol tu phyin pa /
nA da ni sgra /
swa b+hA wa ni rang bzhin /
badzra satwa ni rdo rje sems dpa' /
hri da ya ni thugs sa n+to Sha ni kun tu dgyes pa /
hUM gsum dang ho gsum dang swA hA ni sngar bzhin te /
dgos don de ltar dran par bya'o / /
gnyis pa nang mchod byin gyis brlab pa la bzhi /
bsang ba /
sbyang ba /
bskyed cing byin gyis brlab pa /
de'i dgos pa bshad pa'o / /
dang po ni /
oM AH bi g+hAn+ta kri ta hUM ces brjod pa dang mnyam du rang gi thugs ka nas bgegs mthar byed kyi tshogs dpag tu med pa spros te nang mchod kyi sgrub gzhi rdzas la gnas pa'i bgegs thams cad bskrad par bsam mo / /
oM AH hUM ni sku gsung thugs kyi sa bon dang /
bi g+hAn+ta kri ta ces pa ni bgegs mthar byed ces pa'i don no / /
gnyis pa ni /
shU n+ya tA'i sngags brjod cing don dran pa'i sgo nas sbyong ba yin la /
shU n+ya tA ni stong pa nyid /
dz+nyA na ni ye shes /
badzra ni rdo rje ste mi phyed pa /
swa b+hA wa ni rang bzhin /
At+ma ka ni bdag nyid /
a haM ni nga'o ste /
yul stong pa nyid dang yul can bde ba chen po'i ye shes dbyer mi phyed pa'i bdag nyid dang 'o snyam du nga rgyal 'jog pa yin zhing /
de'i tshe sgrub gzhi sogs rang bzhin gyis stong par bsams te tha mal gyi snang zhen dgag par bya'o / /
gsum pa ni /
de ltar stong par sbyangs pa'i bde stong dbyer med kyi ngang las /
hUM yaM hUM zhes sogs kyi don bsams pa'i sgo nas bskyed par bya'o /
de yang steng 'og tu nyal stabs kyi hUM re re dang bar du sa bon re re gyen 'greng du rim par bskyed cing /
'dir hUM gnyis po'i zhabs kyu phar bstan pa ste /
de dag rim par yongs su gyur pa las /
rlung dkyil bcad kha dang me dkyil zur gcig tshur bstan pa'i steng 'og gi rdo rje rtse lnga pa nyal stabs su bsam /
me'i zur gsum gyi steng du mdun nas g.yas skor du yi ge gsum dkar dmar sngo ba las /
ltag pa dbus su bstan pa'i mi mgo'i sgyed bu gsum /
de gsum gyi dbus su AH dkar po las thod pa phyi dkar la nang dmar ba /
de'i nang du AH las padma dmar po AH sa mtshan pa /
de'i dbus dang shar nas g.yas skor du hUM b+h+ruM AM dzI khaM rnams las rim pa bzhin du mi'i sha glang po che rta ba lang khyi'i sha ste sha lnga bskyod pa'i steng du yi ge so sos mtshan pa /
slar yang dbus dang shar nas phyogs bzhir hUM sogs lnga las rim bzhin dri chu dri chen rak+ta byang sems sha chen te bdud rtsi lnga @# / /
bskyed pa la yi ge so sos mtshan pa /
yi ge rnams rim pa bzhin sngo dkar ser dmar ljang khu gyen bsgreng /
sha lnga po sha pags rus gsum dum bur btubs pa'am tshang ma /
bdud rtsi lnga mar khu lta bu la phan tshun go sa mi bsgribs pa'am /
yang na mar khur sha bcug pa bzhin bsam /
bdud rtsi lnga la thun mong du hUM yig gi nA da la ma reg tsam du oM dkar po /
de'i 'og zur nas 'od zer kha dog lnga 'phro pa /
steng gi bar snang la nyi ma'i dkyil 'khor dmar 'khyil le ba de'i steng du hUM dkar po las rdo rje dkar po rtse lnga pa gyen 'greng lte ba la hUM gis mtshan pa /
hUM yig de las 'od zer 'og tu 'phros pas /
'og gi rlung g.yos /
de'i steng gi me sbar pas thod pa'i nang gi rdzas rnams mar khu ltar zhu zhing khol ba'i nang du /
steng gi rdo rje nyi gdan dang bcas pa lhung nas g.yas bskor du lan gsum dkrugs pas rdo rje dang rdzas rnams ro mnyam du gyur pas rdzas kyi kha dog dri ro nus pa'i skyon thams cad sbyangs nas shel ltar dag par gyur par bsams shing /
rdzas kyi 'og gi padma AH dang bcas pa zhu ba bdud rtsi dang 'dres pa nyi ma 'char kha'i mdog ltar dmar ser gyi rnam pa can gyi zag med kyi bdud rtsir byas /
yab yum gyi sbyor 'tshams dang oM yig las 'od zer 'phros sangs rgyas thams cad kyi ye shes kyi bdud rtsi bkug nas /
thod pa'i bdud rtsi la bstiM pas bdud rtse mang por sbar zhing spel bar bsam mo / /
de nas yi ge gsum lan bdun nam gsum brjod cing byin gyis brlab /
de'i tshe rang gzhan gyi sgo gsum gyi las sgrib rnams phral nas bdud rtsi la bstim par mkhas pa du mas bshad kyang /
da lta'i kha cig de lta bu la skyon 'tshol bar snang ngo / /
mtshon tshul ni /
oM shU n+ya ta sogs sngags tshan drug gis khyab byed la sogs pa'i rlung drug dang /
sngags tshan zung res ldang 'jug nas gsum gyi rdor bzlas /
padmas nang gi rtsa brgyad /
ze'u 'bru'i AH sa yum gyi d+hU ti'i mar sna /
rdo rje padmar lhung bas rdo rje dang padma sbyor pa /
rlung gis phyag rgya /
mes gtum mo / /
sgyed bu'i sa bon gyis snang mched thob gsum sgyed pus sku gsung thugs gsum ldan gyi sgyu lus /
thod pa phyi dkar bas bde ba /
nang dmar bas stong pa /
kha cig de las ldog ste mtshon par yang bshad /
dkar dmar gyi bde stong dbyer med kyi 'od gsal shas zung 'jug /
sha lngar phye bas zung 'jug rigs lnga /
bshad pas zung 'jug pa ma yul drug 'od gsal du sdud pa /
dri chus mig shes sogs dang mig dbang sogs 'od gsal sdud pa /
khrag gis ji lta ba thams cad mkhyen pa'i 'od gsal /
khu bas chos nyid rtogs pa'i 'od gsal /
rdo rje hUM dang bcas pas 'bras dus kyi thugs rdo rje /
padma AH dang bcas pas gsung /
oM yig gis sku rdo rje mtshon /
gzhan yang hUM gnyis dang rdo rje gnyis kyis ye shes lnga /
mi mgos lus ngag yid gsum /
thod pa'i sa bon AH sa stong nyid /
thod pas bde stong dbyer med mtshon pa sogs mang ngo / /
spyir sha lnga gshegs pa lnga dang bdud rtsi lnga gshags ma lnga'i ngo bor mos pa yod kyang /
'dir gnyis ga phyogs su 'god pa dang gshegs pa lnga'i ngo bor bskyed pa'o / /
bstan tshul gyi dbang du byas na /
las sngags brjod pa'i tshe ba sangs /
shU n+ya tas stong par sbyangs /
hUM yaM hUM yaM zhes pa nas /
oM yig gis mtshon pa'i bar gyis bskyed /
de dag gi steng gi zhes pa nas shel ltar dag par gyur pa'i bar gyis sbyang ba /
padma A dang nas rtogs par byas zhes pa'i bar gyis rtogs pa /
@# / /
oM yig gi nas /
spel bar gyur pa'i bar gyis spel bar bya ste /
sbyangs rtogs sbar gsum gyi sgo nas byin gyis brlab pa'o / /
dam tshig pa'i rdzas la ye shes kyi bdud rtsi 'jug pa ni byin gyis brlab pa dang mang por sbar ba'i ched yin zhing /
yi ge gsum brjod pa ni byin gyis brlabs pa'i tshe /
gtso bo yin no / /
sha lnga la lcags kyu dang sgron ma lnga zhes bshad pa ni /
de lnga lha la phul zhing rang gis tshul bzhin longs spyad pas dngos grub myur du 'gug pa dang gsal bar byed pas de ltar brjod do / /
bzhi pa ni /
de ltar nang mchod byin gyis brlabs pa la dgos pa yod de /
bla ma dang lhag pa'i lha mnyes pa dang /
bza' ba'i dam tshig bsten pa /
mchod gtor byin gyis brlab pa'i tshe gsang bar bya ba'i ched yin pa'i phyir /
gsum pa gtor ma la spyir 'das ma 'das kyi gtor ma gnyis yod kyang 'dir sngon 'gro 'jig rten pa'i gtor ma bya ba yin la /
de yang 'phags skor nas dngos su ma bshad kyang mkha' 'gro rgya mtsho sogs nas bshad pa ltar mdzad pa yin zhing /
'di la gnyis /
mchod gtor byin brlab bya ba dang /
mgron spyan drangs nas 'bul ba'i tshul lo / /
dang po ni 'og nas 'byung ba ltar bya la /
gtor ma ni gong du bshad pa ltar byin gyis brlab po / /
gnyis pa la gnyis /
mgron spyan 'dren pa dang /
mchod gtor 'bul ba'o / /
dang po ni /
spyir phyogs skyong sa bon las bskyed pa'i lugs yod kyang /
'dir rang gi thugs ka'i hUM gi 'od zer gyis dbang po la sogs pa'i phyogs skyong rnams bkug nas rang gi phyogs mtshams su 'khod par bsam pa yin la /
de yang dkar phyogs nag phyogs pa gnyis las dkar phyogs pa'o / /
de rnams kyi phyag mtshan sogs mngon rtogs ltar yin la /
rdo rje mtshon cha ni brgya byin /
sgyu ma rdo rje ni khyab 'jug /
rdo rje me 009b ni me lha /
rdo rje dus ni gshin rje /
rdo rje gtun shing ni srin po / /
rdo rje klu ni rang ming ltar /
rdo rje rlung ni rlung lha ta /
rdo rje 'jigs byed ni gnod sbyin /
rdo rje sna ring ni tshogs bdag /
rdo rje khro bo ni dbang phyug chen po / /
rdo rje 'khyil ba ni nyi ma /
rdo rje 'od ni zla ba /
mi smra rdo rje ni tshangs pa /
thag bzang ris dang sa'i lha mo ni rang ming gis bstan pa ltar ro / /
de rnams skad cig gis stong par bsams te tha mal gyi snang zhen sbyangs /
stong pa'i ngang las skad cig gi 'dus pa'i lha rdo rje yum bcas su bskyed do / /
gnyis pa la /
dang po chu bzhi 'bul ba ni /
thog mtha'i oM AH hUM rnams ni rdo rje gsum gyi sa bon dang /
hrIH sa ni sher phyin mtshon /
pra ni rab /
wa ra ni mchog tu /
sang kA raM ni bsnyen bkur pa /
ar+g+haM ni mchod yon /
pra ti ts+tsha ni so sor bzhes /
swA hA ni dbugs 'byin pa'o / /
gzhan sngar ltar la pA tyaM ni zhabs bsil /
Ats+tsa ma nam ni zhal bsil /
prok+Sha nam ni gsang gtor ro / /
de nas oM AH dus gsum skyes pa kun dang phyogs bcu yi / /
zhes sogs kyis gtor ma 'bul bar bya ste /
don bsdu na /
dus gsum skyes pa ste dngos po kun dang phyogs bcu'i 'jig rten gyi khams nam mkha'i mthar thug pa rgya mtsho sprin gyi bkod pa'i rab 'byams ma lus pa'i 'jig rten thams cad phan tshun gcig la gcig bltos pa'i rten 'brel snang stong zung du 'jug pa dang thams cad kyang tha snyad du so sor snang yang don dam par med pa'i chos kyi dbyings su gtogs shing 'du'o / /
yang nam mkha'i mthar thug pa'i dus gsum phyogs bcu'i 'jig rten gyi khams thams cad na yod pa'i 'jig rten skyong ba dang der ma zad sems can kun kyang phyogs skyong gi rnam par blta ba ni /
rdo rje mtshon cha zhes sogs kyis gtor ma 'bul ba'i yul ngos bzung ba ste don ni sngar ltar ram snod phyi ma bcud kyi dbang du byas pa'o /
@# / /
me tog dag dang zhes sogs rkang pa bzhis mchod gtor 'bul ba dang /
bdag gi dbyig gser zhes pa nas 'jig par mdzod ces pa'i bar gyis 'gal rkyen sel ba dang /
bdag la dbyig gser zhes pa nas mdzad du gsol hUM swA hA'i bar gyis mthun rkyen sgrub pa'i 'phrin las bcol ba'o / /
'gor oM AH dang mjug tu hUM swAhA 'byung ba ni rgya gzhung las gtor sngags su yod pa bod skad du bsgyur ba'i 'go mjug rang sor bzhag pa'o / /
de nas chu gnyis dang so rtsi 'bul ba ni /
rgya gar du zas la longs spyod pa'i mjug tu khrus byed cing so rtsi sdud pa dang sgo bstun pa'o / /
de nas phyi nang gi mchod pas mchod par bya ste go sla'o / /
de nas yig brgya dang ma rnyed ces sogs kyis bzod gsol dang /
oM AH hUM badzra muH zhes sogs kyis gshegs gsol bya'o / /
de ltar sngon 'gro gtor ma phul ba la dgos pa yod de /
sgrub thabs dngos gzhi bsgom pa la bgegs kyi bar chad srung ba dang mthun rkyen sgrub pa'i 'phrin las bcol ba'i ched yin pa'i phyir /
bzhi pa bdag bskyed mchod pa byin gyis brlab pa la gnyis /
byin gyis brlab pa'i tshul dang /
dus nam gyi tshe 'bul ba'o / /
dang po ni /
rang nyid zhe sdang rdo rje'i nga rgyal dang ldan pa'i sgo nas las sngags kyis bsang /
shU n+ta'i sngags brjod cing don dran pa'i sgo nas bde stong dbyer med kyi 'od gsal du sbyangs pa'i stong pa'i ngang las /
mchod pa'i grangs dang mnyam pa'i AH re re thol gyis byung /
de rnams 'od du zhu ba las thod pa phyi dkar la nang dmar ba re re /
rang gi g.yas nas brtsams te de rnams kyi nang du rim par mchod yon la sogs pa rnams rang rang gi ming yig dang po /
a pA pu d+hU A ga nai sha rnams dang rU sha ga ra spa rnams la thig les brgyan pas aM paM buM d+hUM nas shaM rnams dang rUM nas sbaM rnams re re /
de rnams yongs su gyur pa las ngo bo bde stong dbyer med kyi ye shes yin pa la /
rnam pa mchod yon la sogs pa so so'i rnam pa can /
byed las mgron rnams kyi dbang po drug gi spyod yul du zag med kyi bde ba khyad par can bskyed pa'i nus ldan du bsam /
mchod pa rnams las sngags kyis bsang ba ni /
dpung bzang las bshad pa ltar mchod yon la chu ltar g.yo ba /
me tog la 'jig rten me tog /
bdug sbos la nag po / /
mar me la gtsug phud gcig pa /
dri la dri za ba /
zhal zas la gtor ma za ba /
rol mo la zlos gar mkhan zhes bya ba'i bgegs zhugs nas bar chad byed pas de ? rnams bskrad pa'i ched dang /
stong par sbyang ba ni tha mal gyi snang zhen sbyong ba dang /
sa bon rnams rang gi ming yig dang po bskyed pa ni mchod rdzas rnams ming rkyang btags yod tsam du go ba'i ched yin la /
de bde stong gi rnam par lta ba ni /
mchod rdzas la longs spyod pa dang spyad bya dang ji ltar spyod pa rnams kyang bde stong dbyer med kyi ye shes kyi rnam rol tu 'char ba'i ched do / /
mchod rdzas rnams kyi rnam pa rim bzhin mchod yon yan lag brgyad ldan /
lha'i me tog /
tsan dan sogs kyi spos /
nyi zla'am mar dkar gyi mar me ga pur sogs kyis bsgos pa'i dri chab /
ro brgya'i zhal zas /
lha'i rol mo sogs dang /
gnas gang du 'bul pa ni /
rim bzhin /
zhal /
zhabs /
dbu /
shangs /
spyan /
thugs ka /
ljags /
snyan rnams la 'bul zhing /
'dod yon lnga ni /
mig sogs dbang po lnga la 'bul lo / /
thod pa'i sa bon a'sH stong nyid /
gtum mo /
srog 'dzin phra ba /
lhan skyas kyi bde chen rnams mtshon /
thod pas khams dkar dmar gyi 'du 'phrod la brten pa'i bde chen bzhon pa rlung dang bcas pa sogs mtshon zhing yi ge gsum gyis rdo rje gsum gyi bdag /
nyid du byin gyis rlabs pa dang /
dgos pa ni /
'dod yon gyi rang bzhin shes pa'i sgo nas longs spyod pa /
tha mal gyi snang zhen sbyong ba /
bla ma dang @# / /
dkyil 'khor mnyes pa dang /
'bras dus kyi bde stong la blo sbyong ba sogs kyi ched do / /
gnyis pa dus ni /
bdag bskyed zin pa'i bstod pa'i de ma thag 'bul ba ste /
skabs der byin gyis rlabs pas kyang chog go /
lnga pa rdo rje sems dpa'i sgom bzlas ni /
thun mtshams su ni spyad par bya / /
zhes gsungs pa ltar thun mtshams su'ang rung mod /
bla ma snga ma'i phyag len la mtshams 'dir byed cing /
de yang rang rdor sems su bskyed pas kyang chog la /
cho ga nas 'byung ba ltar rang gi spyi bor paM las padma dang a las zla ba de'i steng du hUM dkar po las rdo rje sems dpa' dkar po bskyed pa sogs cho ga'i tshig ris ltar te go sla'o / /
sngags don la /
oM ni sku rdo rje'i sa bon dang /
badzra satwa ni rdo rje sems dpa' /
sa ma ya ni dam tshig /
ma nu pA la ya ni rjes su skyongs /
badzra satwa te no ba ni rdo rje sems dpa' nyid kyis nye bar /
ti ShTHa ni gnas par mdzod /
Ti D+ho ni brtan pa /
me ni bdag /
b+ha wa ni rang bzhin du mdzod /
su to Sh+yo ni shin tu dgyes pa /
su po Sh+yo ni shin tu rgyas pa /
a nu rak+to ni rjes su chags pa /
me b+ha wa gsum ni sngar bzhin no / /
sarba sid+d+hi ni dngos grub thams cad /
ma pra ya ts+tsha ni bdag la stsal du gsol /
sarba karmA su tsa me ni bdag la las thams cad stsal du gsol /
tsat+taM shri yaMH ni sems sam snying gi dpal du /
ku ru ni mdzod cig /
hUM ni thugs rdo rje'i sa bon dang /
ha bzhi dang ho dang lnga ni ye shes lnga /
b+ha ga wa na ni bcom ldan 'das /
sarba ta thA ga ta ni de bzhin gshegs pa thams cad /
badzra ma me mu ny+tsa de rdo rje bdag ma 'dor cig /
b+dz+ri b+ha wa ni rdo rje can kyi rang bzhin /
mahA sa ma ya satwa ni dam tshig sems dpa' chen po / /
AH ni gsung rdo rje'i sa bon dang skye med mtshon /
hUM gis bde chen dang /
phaT kyis don de gsal bar byed pa'o / /
rdo rje sems dpa'i sgom bzlas 'di la stobs bzhi tshang ba yin te /
skyabs 'gro sems bskyed ni rten gyi stobs /
sgom bzlas kyis gnyen po kun tu spyod pa /
bdag ni mi shes zhes sogs kyis sun 'byin pa'i stobs bstan nas shugs la slar ldog pa'i stobs bstan to / /
rdor sems kyi sgom bzlas 'di'i sngon du maN+Dal 'byung ba ni dkyil 'khor ba mchod kyi tshe bla ma la 'phul ba yin pas mngon rtogs rkyang pa'i dus su mi dgos la /
skyabs sems byad pa'i tshig don ni 'og tu 'chad par bya'o / /
gnyis pa mthun rkyen bsgrub pa'i phyir tshogs zhing mchod cing sdom pa bzung ba ni /
rjes mdzad pa'i 'dus pa'i smon lam las /
zhing gi phul byung thugs kyi dkyil 'khor la / /
zhes sogs rkang pa bzhis ston te /
'di la gnyis /
tshogs zhing spyan drangs nas mchod pa sogs dang /
sdom pa bzung pa'o / /
dang po la spyan 'dren pa sogs drug las /
dang po ni /
rang mi bskyod pa zhi bar gsal pa'i thugs ka'i hUM sngon po'i 'od zer lcags kyu'i rnam pa can gyis /
bla ma dang mi bskyod pa'i dkyil 'khor tshogs zhing du mdun gyi nam mkhar spyan drangs /
bla ma gtso bo'i rigs bdag tu mos nas spyan 'dren pa yod kyang /
'dir gtso bo dang bla ma tha mi dad du mos nas spyan 'dren pa yin la /
gang nas spyan 'dren la'ang gnyis yod kyang 'dir rang bzhin gyi gnas nas yin la /
de la'ang chos sku la rang bzhin gyi gnas su byas nas longs sku'i rnam par dang /
longs sku la rang bzhin gyi gnas su byas nas sprul sku'i rnam par spyan 'dren pa gnyis te gang byas kyang rung ngo / /
'bul ba la /
me tog sogs re re la'ang rdzas sngags /
phyag rgyu /
ting nge 'dzin /
sgrub pa'i mchod pa ste khyad par lnga ldan du skyed dgos shing /
sngags don ni /
oM ni bshad zin sarba ta thA ga ta ni de bzhin gshegs pa thams cad /
puSh+pe me tog /
pU dza ni mchod pa /
me g+ha ni sgrin /
sa mu dra ni rgya mtsho /
spar Na ni 'phro ba /
sa ma ya ni dam tshig /
shI ye ni bzhin du bzhes /
AH dang hUM ni gsung dang thugs kyi sa bon no / /
dmigs @# / /
pa ni /
oM zhes pa'i skabs su mchod lha'i tshogs snying kha nas mchod rdzas de dag thogs bzhin pa dpag tu med pa spros te /
mchod pas yul rnams kyi thugs rgyud la bde ba khyad par can skyes par bsam zhing /
hUM zhes pa dang rdo rje sdu ba'i phyag rgya byas nas mchod pa'i lha mo rnams rim gyis snying ga'i hUM yig la sdud do / /
de'i tshe mchod mkhan mchod yul mchod rdzas thams cad bde stong gi rnam rol tu blta'o / /
gnyis pa phyag 'tshal ba ni /
gang zhig gzugs dang tshor ba 'du shes 'du byed dang / /
zhes sogs te /
'di'i don ni /
sgrub pos yul lha gang zhig la phyag 'tshal tshul yod de /
gzugs phung rnam par dag pa'i ngo bo rnam snang dang /
de bzhin du sbyar te tshor ba rin 'byung 'du shes 'od dpag med /
'du byed don grub /
rnam shes rnam par dag pa'i ngo bo mi bskyod pa dang /
gzugs sgra dri ro reg bya chos kyi skye mched de skye mched drug rnam par dag pa gzugs rdo rje ma sogs lnga dang kun bzang /
mig rna ba sna lce lus yid kyi dbang po ste dbang po drug rnam par dag pa sa snying phyag rdor nam snying 'jig rten dbang phyug sgrib sel byams pa /
sa chu me rlung nam mkha'i khams te khams lnga rnam par dag pa yum bzhi dang 'jam dpal gyi gti mug dang nyes pa nga rgyal dang 'dod chags gsum dag pa rnam snang rin 'byung 'od dpag med /
rdo rje don grub kyi rigs kyi khro bo rim bzhin gshin rje gshed shes rab mthar byed rta mgrin bgegs mthar byed bzhi /
sdud pa 'dod rgyal /
dga' ba dbyug sngon can /
rnam pa stobs po che /
mi 'gyur mi g.yo ba /
rgyu gnod mdzes /
'bras bu gtsug tor 'khor sgyur te drug rnams la phyag 'tshal ba yin pa'i phyir /
de thams cad kyang spangs rtogs byang chub kyi sems rdo rje ste rdo rje 'chang dang 'dra ba bde stong dbyer med kyi ye shes lha'i rnam par shar ba'o / /
tshigs bcad gnyis pa'i rkang pa bar ba gnyis kyi don ni /
rig pa ste phyag rgya dang sbyor ba las byung ba'i lhan skyes kyi bde ba dang rtag tu rab tu 'brel pas rnam pa sna tshogs pa'i snang ba thams cad kyang bde stong gi dga' bas myos pa'i dngos po ste bdag nyid du gyur ba'i don no / /
gsum pa'i rmongs dang zhes sogs kyis mi g.yo ba sogs drug gi rigs ngos 'dzin pa yin te /
rmongs dang zhes pas rnam snang gi rigs mi g.yo ba dang /
zhe sdang zhes pas mi bskyod pa'i rigs kyi khro bo gnod mdzes dang gtsug tor 'khor sgyur gnyis /
'dod chags rnam dag 'od dpag med kyi rigs dbyug sngon can /
sgrib pa ser sna rnam dag rin 'byung gi rigs 'dod rgyal dang /
rdo rje don grub kyi rigs stobs po che yin par bstan te /
tshigs bcad 'di ni rgyud phyi ma'i smad cha nas 'byung ngo / /
gsum pa ni /
gang zhig thog med ces sogs tshigs bcad gcig gis ston te /
bshags par bya ba gang zhig dus thog ma med pa nas gnas srid pa'i chu klung du kun slong dus gsum ma lus pa'i kun rtog gis kun nas bslangs te bsags pa'i ngo bo kha na ma tho ba'i rnyog pa rnams /
bshags yul thugs rje che ldan bla ma dang dkyil 'khor ba'i lha tshogs rnams kyi spyan sngar /
bshags tshul rgyal bas gsungs pa'i cho ga bzhin te stobs bzhi tshang zhing 'khor gsum mi dmigs par rtogs pa'i shes rab kyis zin pa'i sgo nas bshags par bgyi'o / /
bzhi pa /
rdzogs sangs rgyas dang byang chub sems dpa' dang / /
zhes sogs rkang pa bzhi ston te /
rdzogs pa'i sangs rgyas dang byang chub sems dpa' dang nyan rang 'phags pa dang de las gzhan so so skye bo kun gyis dge ba gang mdzad pa de dag kun la yang dag par dga' bas yi rang zhing /
rang gis dus gsum du bsags pa'i dge ba kun kyang bla med byang chub tu yongs su bsngo bar bgyi rigs te /
dge ba gong 'phel du 'gro ba dang /
mi 'dzad pa'i thabs mchog tu gyur bas so / /
lnga pa skyabs 'gro ni /
yid kyi rol pa sogs sh+lau ka gsum gyi ston te 'di la gsum gyi dang po sangs rgyas la skyabs su 'gro ba ni /
yid kyi rol pas te ? bkod pa ? zhes pa @# / /
yin la /
de yang lam dus gyi stong nyid rtogs pa'i ye shes gnyis snang gi dri ma med pa zla ba dang 'dra bar gong nas gong du 'phel bar bsgrubs pa'i gnyis su med pa'i ye shes dang /
snying rje dam pa dang /
sbyin sogs mtha' yas pa'i thabs rnams mthar phyin pas 'bras bu'i thabs shes kyi yon tan mthar thug pa thams cad dus gcig tu rang gi yid la ste rgyud la rtag tu gnas pa'i bde bar gshegs pa rnams la skyabs ston pa por khas len pa'i sgo nas skyabs su mchi ba'o / /
gnyis pa chos la ni rags pa'i gnyis snang gi rtog pa ma lus pa las rang dus nas nges par grol zhing /
byang chub sems dpa' dam pa 'phags pa rnams kyi spangs rtogs kyi yon tan / /
phun sum tshogs pa thams cad 'byung ba'i gzhi mnyam gzhag ye shes lam gyi bden pa dang /
chos can gyi dngos po thams cad gnas lugs kyi ngang du ro gcig pa'i chos nyid de bzhin nyid kyi ngo bo 'gog pa'i bden pa ste /
de lta bu'i dam pa'i chos de rang rgyud la rtag tu thob byar khas blangs pa'i sgo nas skyabs su 'gro ba'o / /
gsum pa dge 'dun la ni /
sa rang gi ngo skal gyi 'ching ba kun las yang dag par grol bar gyur cing /
snying rje mchog gi ma mas bskrun pa'i byang chub kyi sems kyi dpal dang ldan pa /
rab tu dga' ba la sogs pa'i sa la rab tu bzhugs pa'i sgo nas theg pa chen po'i brtul zhugs can gyi so skye'i byang sems las dbang po mchog tu gyur ba'i tshogs rnams la lam sgrub pa'i zla grogs su khas len pa'i sgo nas skyabs su 'gro bas so / /
drug pa sems bskyed cing lam la brten pa ni /
bsam dang rnam par smin pa zhes sogs sh+lau ka gnyis kyi ston te /
bsam pa smon pa'i sems dang /
de'i rnam par smin pa'i 'bras bu sbyor ba rnam par dag par gyur pas sgrib pa kun gyi bag chags yang dag par 'byin cing /
gzhan don la lhag par mos pas rnam par brgyan pa'i 'jug sems ni thob bya byang chub dam pa la dmigs te bskyed par bgyi'o / /
lam la brten pa ni /
bde bar gshegs pa sras dang bcas pa rnams kyi bgrod pa'i lam gcig pu theg chen gyi lam gyi gzhung shing sbyin sogs phyin drug dang /
dkar po'i dge ba bcu'i las lam gyi tshul khrims la da lta nyid nas rdzogs pa'i sangs rgyas ma lus pa'i bdag nyid kyi ngo bor 'bras bu lam byed du mos pa'i blos gnas par bgyi'o / /
bshags pa nas 'di'i bar 'jam rdor gyi sgrub thabs kun bzang nas 'byung ba ltar bkod pa'o / /
gnyis pa thun mong ma yin pa'i sdom pa bzung ba ni /
sangs rgyas byang chub sems dpa' kun / /
zhes pa nas sems can mya ngan 'das la 'god / /
ces pa'i bar gyi ston te /
'di la yan lag sems bskyed pa dang /
thun mong ma yin pa'i sdom pa gzung ba dngos dang /
don bsdus te dam bca' ba'o / /
dang po ni /
sangs rgyas byang chub sems dpa' kun sogs rkang pa gnyis kyis snyan gsan phab nas /
byang chub sems ni bla na med / /
ces sogs gnyis kyis dam bca' ba tsam zhig bstan to / /
rten gang gis na bdag mi bskyod rdo rje zhes bgyi bas so / /
dus ji srid du na /
sngags la zhugs pa'i dus 'di nas bzung nas ni /
byang chub snying po la mchis kyi bar du'o / /
tshul ji ltar bskyed na /
ji ltar te dper na /
dus gsum gyi mgon po rnams kyis sngon slob pa lam gyi gnas skabs su byang chub tu nges par sems bskyed pa'i tshul ltar sems bskyed par bgyi'o / /
gnyis pa la lnga las / /
dang po rnam snang gi dam tshig dang sdom pa gzung ba ni /
tshul khrims kyi ni bslab pa dang /
nas sdom pa de nas bdag gis gzung / /
zhes pa'i bar gyi ston te /
don bsdus na /
nyes spyod sdom pa'i tshul khrims /
dge ba chos sdud /
sems can don byed kyi tshul khrims gsum dang /
sangs rgyas chos dang dge 'dun te dkon mchog gsum @# / /
la skyabs su 'gro ba la nyin mtshan thun drug tu slob 'dod spyod pa'o / /
gnyis pa mi bskyod pa'i sdom pa ni /
rdo rje rigs mchog chen po yi /
rkang pa bzhi ston te /
nges don gyi rdo rje rgyal ba'i thugs gnyis su med pa'i ye shes mtshon pa'i phyir du cha tshad dang ldan pa'i rdo rje 'dzin pa rdo rje'i dam tshig dang /
chos thams cad rang bzhin med pa'i stong pa nyid dang rnal 'byor pa rang gi sems gnyis su med pa'i shes rab ni nges don gyi dril bu dang /
de dran pa'i phyir du cha tshad dang ldan pa'i dril bu 'dzin pa dril bu'i dam tshig /
rang lha'i sku phyag rgya chen por bskyed de phyag rgya gnyis gang rung dang snyoms pa zhugs pa las byung ba'i bde ba dang stong pa dbyer med du sbyor ba ni phyag rgya'i dam tshig /
rang la sngags kyi chos ston pa'i bla ma bsnyen bkur ba'i zhing mchog tu 'dzin pa ni slob dpon gyi dam tshig ste sngar bzhin slob pa'o / /
gsum pa rin 'byung gi sdom gzung ni /
rin chen rigs mchog sogs rkang pa bzhis ston te /
zang zing gi sbyin pa dang /
dngos su 'am rang gi dge rtsa gzhan la gtong ba chos kyi sbyin pa /
byams pa tshad med bsgom pa byams pa'i sbyin pa /
btang snyoms tshad med bsgom pa mi 'jigs pa skyabs kyi sbyin pa ste de la sngar ltar slob po / /
bzhi ba 'od dpag med kyi sdom gzung ni /
byang chub chen po las byung ba'i / /
sogs rkang pa bzhis ston te /
phyi bya spyod gnyis dang /
gsang ba rnal 'byor dang rnal 'byor bla med gnyis /
gzhan phar phyin theg pa'i dam ba'i chos ma lus pa la slob 'dod sngar bzhin sbyong ba'o / /
lnga pa don grub kyi sdom gzung ni /
me tog sogs phyi'i mchod pa /
nang mchod byin gyis rlabs nas 'bul ba nang gi mchod pa /
phyag rgya dang sbyar ba'i bde bas dkyil 'khor ba'i lha rnams tshim par byed pa gsang ba'i mchod pa /
bde ba des stong nyid rtogs pa de kho na nyid kyi mchod pa ste sngar bzhin slob pa'o / /
gsum pa la gsum gyi dang po sems bskyed kyi don bsdu ba ni /
byang chub sems ni bla na med / /
ces sogs rkang pa gnyis gsung /
gnyis pa sdom gzung gi don bsdu ba ni /
sems can kun gyi don gyi phyir /
zhes sogs rkang pa gnyis gsung /
gsum pa mjug bsdu ba sogs ni nyon mongs pa 'ching ba las ma bsgral ba tshangs pa sogs bdag gis bsgral bar bya ba dang /
shes sgrib las ma grol ba'i nyan rang sogs bdag gis sgrol ba dang /
dbugs ma phyin pa'i ngan song ba rnams bdag gis sdug bsngal las dbugs phyung ste mi gnas pa'i myang 'das la 'god par bgyi'o / /
skabs 'dir sdom pa 'dzin pa ni thob zin brtan pa dang /
mchod pa'i yan lag yin gyi /
sdom pa sngar med gsar du skye ba dang /
nyams pa sor chud pa ni min te /
de la dbang bskur ba dang 'brel dgos pa'i phyir ro / /
rigs lnga'i sdom gzung gi don dril na 'di ltar 'gyur te /
dang por dkon mchog gsum la skyabs su song ste rang gi lha gang bsgrub pa de'i skur bsgoms nas /
rang lhar gsal ba dang bla ma la mchod cing mdo sngags thams cad la mkhas par bya ba dang /
sgo gsum gyi nyes spyod las ldog cing dge ba mtha' dag sgrub par byed pa dang /
sbyin pa bzhis sems can gyi don bya dgos so zhes pa'i don no / /
dam tshig sdom pa'i grangs ni /
rnam snang gi drug /
mi bskyod pa'i bzhi /
rin 'byung gi bzhi /
'od dpag med kyi gsum /
don grub kyi gcig gam gnyis rnams so / /
'da' bar mi bya bas na dam tshig dang /
nyes spyod las sdom pas na sdom pa ste /
'gal ba min yang skabs 'dir thun drug tu bsdo bgrang bya rgyur bshad pa rnams ni dam tshig gi dbang du byas pa'o / /
'on kyang sdom pa thams cad ldan par ni / /
zhes pa'i don gong gi dam tshig rnams la byed pa dang /
mchod pa'i dam tshig la byed pa mi 'dra ba'i tshul gnyis yod do / /
mjug tu tshogs zhing rnams rang bzhin @# / /
gyis stong par bsam pa dang /
rang la bstim pa dang /
rang gnas su gshegs pa sogs du ma yod pa las 'dir sngar spyan drangs pa'i rang gnas su gshegs par bsam pa'o / /
tshogs zhing mchod pa'i dgos pa ni /
sgrub thabs dngos gzhi sgom pa la mthun rkyen tshogs rdzogs pa'i ched do / /
gsum pa 'gal rkyen 'gog pa'i phyir srung 'khor bsgom tshul ni /
smon lam las /
dpal ldan zhes sdang rdo rje khro bo bcu'i / /
zhes sogs rkang pa bzhis ston te /
'di la gsum /
srung ba'i 'khor lo rtsibs bcu pa sgom tshul dang /
phur gdab bya tshul ra gur sogs bsgom tshul lo / /
dang po ni /
skabs 'dir stong pa'i ngang las srung 'khor 'chad 'gyur ltar bsgom pa rtsa rgyud dang 'phags pa yab sras kyis gsal bar dngos su ma bshad kyang /
'dus pa'i rgyud phyi ma las /
kun nas ser ba'i 'khor lo ni / /
zhes gsungs pa'i don a b+h+yas bshad pa bzhin bsgom par bya ste /
de'i tshul ni /
swa b+hA wa'i sngags brjod cing don dran pa'i sgo nas chos rnams kyi ngo bo dang sgyu dang 'bras bu gsum rang gi mtshan nyid gyis ma grub pa'i stong pa nyid du bsgom par bya zhing /
sngags don ni /
swa b+hA wa rang bzhin /
shud+d+hAH dag pa /
sarba d+harmA chos thams cad /
swa b+hA wa shud+d+ha ni rang bzhin gyis dag pa /
a haM ni nga'o ste /
mdor na gzung 'dzin gyis bsdus pa'i chos thams cad rang bzhin gyis dag pa'i bdag nyid de nga'o zhes pa'o / /
de ltar chos thams cad rang bzhin gyis ma grub pa'i stong pa'i ngang las /
paM ljang khu zhig byung /
de yong su gyur pa las sna tshogs padma de'i lte bar AH dmar po las nyi ma'i dkyil 'khor dmar 'khyil le ba /
de'i steng du b+h+ruM ser po las 'khor lo ser po rtsibs bcu pa g.yas bskor du mgyogs par 'khor ba /
dbyibs mdung so gnyis mjug sprad pa lta bu'i sbyar mtshams nas phyogs mtshams kyi rtsibs rnams ral gri so gnyis pa lta bu ha cang ring pa min pa lte ba'i rgya'i phyed tsam pa /
lte ba'i dbus su pad zla'i gdan dang /
phyogs mtshams kyi rtsibs kyi rtse mo la cung zad ma reg pa'i gnas rnams su sna tshogs pad nyi'i gdan zung brgyad dang /
gtso bo 'ong sa'i steng gi sbugs stong gi bar snang dang 'og tu pad nyi'i gdan zung re re /
dbus kyi gdan la gtso bo rdo rje 'chang dkar po zhal gsum phyag drug pa la yum rdo rje dbyings kyi dbang phyug ma dkar po zhal gsum phyag drug pas 'khyud pa /
yab yum gnyis ka'ang rgyan dang phyag mtshan rnams 'dra'o / /
yab kyi thugs khar sna tshogs padma dang zla ba'i gdan la ye shes sems dpa' dmar po zhal gcig phyag gnyis pa dang /
de'i thugs khar zla gdan la rdo rje sngon po rtse lnga pa'i lte bar ting nge 'dzin sems dpa' hUM yig sngon po ste sems dpa' sum brtsegs bya /
de nas gnas gsum du yi ge gsum bkod de /
hUM gi 'od zer gyis phyogs bcu'i sangs rgyas thams cad mi bskyod pa la khro bo bcus bskor ba'i rnam par spyan drangs /
rang gi spyi bo'am zhal nas zhugs /
sku'i dbyibs rgyud rdo rje'i lam nas yum gyi padmar phyung /
yum gyi thugs khar sleb pa na thig le bcu gcig tu gyur /
de rnams re re nas hUM ring po re rer gyur /
de rnams las mi bskyod pa dang khro bo bcur gyur ba'i dbus su mi bskyod pa sngo nag zhal gsum phyag drug pa bsam pa rang gi rdo rje'i lam nas thugs khar drangs /
badzra d+h+rig ces pa'i mtshan sngags brjod pas thugs kha nas phyir phyung ste /
du ma phyogs bcur 'phros /
mdzad pa kun mdzad nas sprul pa rnams gcig tu 'dus /
rang gi ye shes pa dang 'dres nas tshur byon rang la zhugs pas /
sngar bskyed pa'i zla gdan de nyi gdan du gyur pa'i steng du rang zhe sdang rdo rje sems dpa'i sum brtsegs can du bskyed par bya ste mngon rtogs ltar ro / /
de dang mnyam du yum snga ma reg bya rdo rje mar @# / /
bsgyur bar bya dgos te /
skabs stobs kyis so / /
de nas khro bo rnams re re nas mtshan sngags brjod cing thugs kha nas phyung ste /
rang rang gi gdan la dgod par bya zhing /
khro bo rnams phyir phyung ba'i tshe brgyad srung 'khor la thogs med thal byung du song ste rang rang gi gdan la kha lta phyogs ni phyogs mtshams kyi khro bo rnams nang du lta ba dang /
steng gi 'khor bsgyur ni cung zad mdun ngos na zhal nub dang /
'og gi gnod mdzes ni cung zad rgyab ngos nas zhal shar du lta'o / /
de'i tshe 'khor lo 'khor yang khro bo rnams mi 'khor te /
bgegs dum bur gcod pa dang phyogs mtshams bsrung dgos pa'i phyir /
khro bo rnams kyi sku mdog phyag mtshan rgyan nyams rnams sgrub thabs ltar te 'dir brjod mi dgos so / /
gnyis pa phur gdab bya tshul ni /
rang zhe sdang rdo rjes 'og gi gnod mdzes la spyan hur te bltas pas gnod mdzes de'i sprul pa rang 'dra gnyis pa zhig 'ongs nas gtso bo'i mdun du 'dug ste bka' nod pa la /
gtso bos sum b+ha nis bka' bsgos bas /
gnod mdzes phyag g.yas g.yon lcags kyu dang zhags pa thogs pa bcur gyur te phyogs bcur song /
nag phyogs pa'i phyogs skyong bcu bzung zhing bcings nas bkug ste khro bo bcu la gtad ba'i tshe khro bo rnams zhal phyir gzigs /
de ma thag khro bo rnams kyi phyi rol gyi thad du hUM ring bo las byung ba'i khron pa 'brub khung gi rnam pa can bcu byung ba rnams kyi nang du bgegs rnams kha phyir bstan te so sor bcug par bsam /
sngags don ni /
sum+b+ha ni nges par 'dul ba /
ni sum+b+ha ni ma lus pa nges par 'dul ba /
hUM ni don de gsal bar byed pa /
gri ha na gnyis ni zungs zungs /
gri ha na pA ya gnyis ni 'dzin du chug gnyis /
hUM ni der bskul ba /
A nA ya ho ni kye khu gcig /
b+ha ga b+han ni bcom ldan 'das /
bi ya ra dza ni rig pa'i rgyal po zhes 'bod pa /
hUM phaT ni gsod pa'i phyir bskul ba'o / /
gtso bos byang gi bdud rtsi 'khyil ba la gzigs pas /
des bdud rtsi 'khyil ba gnyis pa zhig sprul te byung ba de yongs su gyur pa las stod khro bo bdud rtsi 'khyil ba la smad phur bu'i rnam pa can bcur gyur te bgags kyi gtso bo de rnams kyi mgor zhal phyir bstan nas zug /
sprul pa'i gnod mdzes rnams gcig tu gyur pa la /
gtso bos phur bu rdungs shig ces bskul bas /
phyag mtshan rdo rje lcags kyu de rdo rje tho ba me rab tu 'bar ba gcig tu gyur te /
phur bu'i mgor brdung ba'i stangas ka tsam byas pas bgegs rnams kyi mgo bo nas rkang mthil kyi bar du nun nun mar zug /
de yang thog mar phyogs dang /
de nas mtshams dang /
de nas steng 'og gi bar rim gyis brdung ba'o / /
sngags don ni /
g+ha g+ha zhes ni gsod byed gnyis /
g+ha'a ta ya gnyis ni choms shig gnyis /
sarba duSh+TaM ni ma rungs pa /
phaT phaT ni gsal bar byed pa /
kI la ya gnyis ni phur bu thob shig gnyis /
sarba pA baM ni sdig pa'i bsam pa can thams cad /
phaT ni dgos so pa'o / /
hUM gsum ni sku gsung thugs bskul ba'o / /
badzra kli la ni rdo rje phur bu zhes 'bod pa'o / /
badzra d+hA ra A dz+nya pa ya ti ni rdo rje 'chang gi bka' nyon cig pa'o / /
sarba big+han ni bgegs thams cad /
kA ya wa ka tsit+ta ni lus ngag yid gsum /
hUM gsum ni gsal ba /
phaT ni bskul ba'o / /
sgrub thabs nas dmigs skor rnams sngags kyi mjug tu 'byung yang /
sgom don la sngags brjod pa'i skabs su bya dgos so / /
de ltar phur bu btab pas bgegs rnams bde stong dbyer med kyi 'od gsal du bcug /
slar yang khro bo dang phur bu las rdo rje'i me 'od 'phros pas 'khor gyi bgegs rnams 'tshig nas phyogs phyogs su bros par bsam mo / /
gsum pa ra gur ni /
Tak+ki hUM dza nas lan bzhi brjod pa dang rim pa bzhin du @# / /
dang po'i skabs su lcags kyi rdo rje'i ra ba dang /
de nas chu dang /
me dang /
rlung gi ra ba rnams bsgom par bya ste /
rdo rje'i ra ba ni rdo rje che ba rnams kyi khongs ser du rdo rje chung ba'i rdul phra rab kyis gtam pa /
chu ni khro chu'i zeg ma phyir 'phro ba /
me ni g.yas bskor du 'khyil zhing 'bar ba 'od zer kha dog lnga 'phro ba /
rlung ni drag cing rtsub pa'i sgra dang bcas par g.yas su 'khor ba nag po'o / /
lcags kyi ra ba'i steng du rdo rje'i gur mchod rten lta bu ste tsha tsha'i sog gur gyi stod lta bu /
gur gyi 'og ra ba'i bar du rdo rje'i bla re /
'og tu hUM las rdo rje'i sa gzhi /
phyi rol tu mda'i dra ba rdo rje rtse lnga pa'i mde'u can phyogs mtshams kun tu bsnol mar rgyugs cing me 'bar ba /
ra ba'i dbyibs zlum po /
dpangs steng tshangs pa'i 'jig rten las 'og gser gyi gzhi la thug par lwa ba pa dang /
steng 'og min nas 'og rlung gi dkyil 'khor la thug par a b+h+yas bshad la /
rgya lcags rir thug par nag po pa dang /
blos ci tsam 'dod par lwa wa pas bshad pas sgom don la de gang rung ngo / /
lha rnams kyi gnas gsum du yi ge gsum 'god pa ni /
rang gi lus ngag yid gsum srung ba'i go cha mdzad pa'o / /
de yang sngon du stong nyid bsgoms pa ni don dam pa'i srung 'khor yin la /
'dir 'byung ba'i thun mong ma yin pa'i srung 'khor dang 'og tu 'chang ba'i thun mong ba'i srung 'khor gnyis ni kun rdzob pa'i srung ba'o / /
srung 'khor bsgoms pa'i dgos pa'i gtso bo ni bgegs kyi bar gcod zlog pa'i ched yin kyang /
sngar bshad pa'i srung 'khor ni skye 'chi bar do gsum dang rnam pa mthun pa dang /
chos longs sprul sku gsum dang yang rnam pa mthun pa yin te /
stong nyid bsgoms pa ni chos sku dang /
rdor sems ni longs sku dang /
zhe sdang rdo rjer bsgyur ba ni sprul sku dang rnam pa mthun zhing /
de'i smin byed du 'gyur ba'i phyir ro / /
gnyis pa mngon rtogs dngos gzhi bsgom tshul ni /
smon lam las /
gang du 'tshang rgya'i zhing kun dag byas nas / /
zhes sogs kyis ston te /
'di la bzhi /
'chi ba chos skur 'khyer ba'i rnal 'byor dang /
bar rdo longs skur 'khyer ba'i rnal 'byor dang /
skye ba sprul skur 'khyer ba'i rnal 'byor gsum dang /
myur lam bde ba chen po bshad pa'o / /
dang po la gsum /
gang du 'tshang rgya ba'i gnas /
der 'tshang rgya ba'i rten /
ji ltar 'tshang rgya ba'i tshul lo / /
dang po la gnyis /
snod snga ma zhig nas stong ba'i rim pa dang chos mthun par bsgom tshul /
phyi ma'i chags pa'i rim pa dang mthun par bsgom tshul lo / /
dang po la gnyis /
mthun yul dang /
mthun tshul bshad pa'o / /
dang po ni /
snod stongs pa la bcud stongs pa sngon du 'gro dgos pas /
de'i tshul bsdus te bshad na /
bcud du sems can gsar skye med cing /
skyes zin las mnar med stong pa'i rjes su tsha dmyal gzhan bdun stong /
de nas grang dmyal brgyad /
yi dgas dang /
dud 'gro las zad pa rnams bde 'gror tshe 'phos pa'i tshul gyis stong zhing /
ma zad pa rnams gling gzhan gyi ngan song dag tu tshe 'phos pa'i tshul gyis stong /
de'i rjes su 'dzam gling gi mi zhig gi rgyud la bsam gtan dang po'i ting nge 'dzin skyes te bsam gtan dang por tshe 'phos pa'i tshul gyis stong /
de bzhin du shar dang nub kyang stong /
sgra mi snyan pa ni 'dod lhar tshe 'phos pa'i tshul gyis stong /
rgyal chen bzhi nas gzhan 'phrul dbang byed kyi bar gyi lha rnams kyi rgyud la chos nyid kyi stobs kyis bsam gtan dang po'i dngos gzhi skyes te rim bzhin bsam gtan dang por tshe 'phos pa'i tshul gyis stong /
de'i rjes su bsam gtan dang po'i lha rnams kyi rgyud la bsam gtan gnyis pa'i ting nge 'dzin rim gyis skyes nas bsam gtan @# / /
gnyis par tshe 'phos pa'i tshul gyis stong /
de'i yun la bar bskal bcu dgu yod /
de nas snod stong tshul ni /
nyi ma bdun rim gyis gang te rim gyis ljon shing chu phran chu bo chen po rgya mtsho gling rnams dang ri bdun ri rab rnams dang /
bsam gtan dang po'i gzhal med khang man chad bsregs nas thams cad kyang nam mkha'i rang bzhin du byed do / /
de la bar bskal gcig gi yun yod do / /
gnyis pa la gnyis /
stong nyid bsgom tshul dang /
bsgoms pa'i dgos pa'o / /
dang po ni /
rtsa rgyud le'u gnyis pa nas 'byung ba'i dngos po med pas bsgom pa med /
ces pa'i tshigs su bcad pa brjod nas chos rnams rang bzhin gyis stong par bsgom par bya ba yin la /
'di'i don tshul bzhi'i nang nas yig don dang spyi don gnyis kyis 'chad cing /
thog mar yig don du bshad na /
snod bcud kyi dngos po rnams la rigs pas dpyad pa na snod bcud ma rnyed pa'i tshe /
snod bcud med do snyam du bzung nas de ltar sgom pa la de kho na nyid kyi don sgom pa med de /
de ltar na sgom pa po dang bsgom par bya ba sogs gtan med du 'gyur ba'i phyir ro / /
bsgom bya rang bzhin gyis grub par bzung nas sgom pa de yang de kho na nyid sgom pa ma yin te /
rang bzhin gyis grub pa'i bsgom par bya ba cung zad kyang med pa'i phyir ro / /
de ltar na bsgom bya sgom byed sgom pa po gsum ga'ang rang bzhin gyis dmigs su med de /
snod bcud kyi dngos po thams cad gtan nas med pa dang rang bzhin gyis grub pa dang de gnyis yin pa dang /
gnyis ka ma yin par rang bzhin gyis grub pa'i mtha' bzhi dang bral ba'i phyir /
mdor na rkang pa dang pas chad mtha' bkag /
rkang pa gnyis pas rtag mtha' bkag /
rkang pa gsum pas gnyis ka yin pa bkag nas snga ma'i don bsdus te mtha' bzhi pa shugs la bkag go /
spyi don du bshad na /
gzugs can rnams la phyogs kyi cha du ma yod pa dang /
gzhan shes pa lta bu la rang rang gi skad cig snga phyi'i cha du ma dang /
'dus ma byas rnams la'ang rang rang gi gdags gzhi chos can dang 'brel ba dang yul dus sogs kyi cha du ma 'byed nus pas /
de'i tshe de rnams cha bcas yin zhing /
cha dang bcas pa'i phyir rten 'brel yin la de'i phyir bden par grub pa med do snyam du bsgom par bya ba yin no / /
de ltar dpyad pa'i tshe chos rnams kyi ngo bo bden par grub pa med par bsam pa ni rnam par thar pa'i sgo stong pa nyid sgom tshul dang /
bskyed byed kyi rgyu bden par med par bsam pa ni rnam par thar pa'i sgo mtshan med sgom tshul dang /
skyed bya dang thob bya'i 'bras bu bden med du sgom pa de rnam par thar ba'i sgo smon med sgom tshul lo / /
de ltar na bsgom bya dang sgom tshul dang sgom pa po gsum rang bzhin gyis ma grub ste /
de thams cad sems sam rtog pas btags pa tsam yin pa'i phyir /
snga ma yig don ni tshig gi thob tshul tsam bshad pa yin la /
'dir spyi don ni mdo sngags gnyis ka'i thun mong du nyams su blang bya yin pa'i don no / /
bsgom tshul bsdu na /
de ltar don dam dpyod byed kyi rigs pas legs par dpyad pa ni /
dgag bya bkag pa'i stong nyid kyi rnam pa blo la 'char la /
de'i tshe stong nyid kyi rnam pa ma gtogs kun rdzob kyi rnam pa blo la mi 'char zhing shar yang rjes su mi 'brang bar bkag ste med dgag gi rnam pa 'ba' zhig blo la 'char du 'jug go /
de la blo byang na ni snang ba sdud tshul zur ba mi dgos kyang /
ma byang bas ni /
snod bcud thams cad 'od kyi gong bur mos nas rim gyis yal te mthar rang la thim /
rang yang rim gyis mi snang bar byas te de ga'i ngang la lta ba dran par byas nas lta thog tu 'jog go /
de ltar sgom pa la ye shes kyi sa sgom pa zhes kyang bya ste /
snod snga ma stongs pa'i nam mkhas phyi ma 'chags pa'i rten byed pa de bzhin du /
de @# / /
ltar bsgom pa'i ye shes des lhag mos kyi rten brten pa bsgom pa'i rten gzhi byed pa'i phyir ro / /
gnyis pa ni /
skabs 'dir stong nyid bsgoms pa la dgos pa yod de /
stong nyid sngar ma rtogs pa gsar du rtogs pa dang /
rtogs zin brtan pa dang /
tha mal gyi snang zhen sbyong ba dang /
ye shes kyi tshogs gsog pa dang /
rten brten pa thams cad bde stong gi rnam rol tu 'char ba'i ched yin pa'i phyir ro / /
sgom tshul 'di ni snod snga ma zhig nas stong pa dang chos mthun pa yin no / /
gnyis pa la gnyis /
chos mthun yul dang /
chos mthun sbyar ba'o / /
dang po ni /
stong bskal bar gyi bskal pa nyi shur gnas pa las /
slar yang 'chags pa'i 'go tsom pa'i tshe /
mes zhig pa yin na /
bsam gtan gnyis pa nas rlung 'og tu cung zad babs pas bsam gtan dang po'i gzhal med khang 'chags /
bsam gtan dang po /
gzhan 'phrul dbang byed sogs snga ma snga ma 'chags pa nas rlung rim gyis babs pas sa dang ma 'brel ba'i gnas rnams yas rim gyis 'chags /
de nas rlung babs pas rlung dkyil /
de steng chu dkyil /
de steng sa dkyil ri rab ri mtsho gling ljon shing rnams 'chags so / /
'dir bsgom bya la me dkyil yod kyang /
gzhi la 'byung ba gzhan gsum gyi go sa na me'i rdul tsam yod kyi /
me dkyil dngos su med /
'on kyang me rdul dang byed las yod pas mthun yul chad pa'i skyon med do / /
gnyis pa ni /
skad cig gis rdo rje'i sa gzhi r+wa ba zhes sogs ltar srung 'khor thun mong pa skad cig gis bskyed /
rje nor bzang rgya mtsho ni /
skabs 'dir thun mong ba dang thun mong ma yin pa'i srung 'khor bsgom pa 'dam nga can du bzhed la /
kha cig thun mong ma yin pa'i srung 'khor bsgom pa mi 'thad ces gsung /
rgya dpangs kyi tshad ni gong du bshad pa ltar rung zhing /
me ri ni bri phya la zheng sgo tshad gcig tsam yin kyang bsgom don la me lce phyir 'gro ba ste /
kha dog sna tshogs pa phyogs kun tu 'khyil zhing 'bar bas gdug pa can rnams kyis bltar yang mi bzod pa'o / /
rdor ra ni bri bya la zheng cha chung gnyis yin kyang bsgom don la ni der ma nges te sngar bzhin no / /
rdor ra bsgoms pa'i dgos pa ni sgrub thabs dngos gzhi bsgom pa la bgegs kyi bar chad srung ba'i ched yin la /
mtshon don yang bgegs kyis mi phyed pa de mtshon no / /
de'i nang du chos 'byung kha dog dkar po dang /
phyi dkar la nang dmar ba dang /
dkar dmar 'dres pa gsum gang rung /
dbyibs zur gsum pa rtse mo phra ba 'og tu zug cing gdengs ka che ba gyen du phyogs pa khog pa stong pa /
phyag rgya'i skyes gnas lta bu'am /
dmar gtor gru gsum gyi nang brus pa lta bu dang /
de las cung mi 'dra ba zhig dang gsum gsungs pas gang rung gis chog go /
zur gsum gyis ni rnam thar sgo gsum /
rtse mo phra bas las dang po'i skabs su yon tan chung zhing /
gdengs ka che bas mos spyod nas bzung ste yar yon tan je rgyas su song ba /
b+ha ga'i rnam pas bde ba chen po / /
dkar bas rang bzhin rnam dag dang khams dkar po / /
dmar bas khams dmar po / /
dkar dmar thun mong bas bde stong dbyer med /
nang du rten brten pa'i dkyil 'khor bsgoms pas 'bras dus kyi rten brten pa 'byung ba de mtshon no / /
bri bya la padma'i 'dab ma cha phran gnyis yin zhing gnyis ka gsal bar snang yang /
bsgom don la chos 'byung gi dbus dkyil du chud par kha cig bzhed /
kha cig lte ba nang dang 'dab ma chos 'byung gi kha dang mnyam par 'dod /
yang kha cig 'dab ma rdzogs par chos 'byung gi khar 'phags shing /
yu ba chos 'byung gi mar rtse nas 'thon ces gsungs pas gang bde /
padmas 'khor ba'i skyon gyis ma gos @# / /
pa mtshon /
padma'i lte bar nyal stabs kyi hUM mgo bo phar bstan pa gnyis re'i bar du laM raM baM laM bzhi rim gyis chud pa las lha mo bzhi'i ngo bor gyur pa'i 'byung bzhi steng 'og gnyis su rdo rjes mtshan pa bskyed de /
sna tshogs rdo rjer bsgyur /
rdo rje'i lte ba gru bzhi pa sngon po /
dpangs r+wa lnga mar sgo tshad lnga'am phyed lnga /
r+wa'i srid la sgo tshad bzhi bzhi /
r+wa lnga ma'i dbus r+wa'i sbom la cha chen gcig dang rtsa bar cha phran gsum /
phyogs r+wa'i sbom la cha phran gsum dang rtsa bar gnyis /
r+wa rtse rnams cha phran re re /
grangs phyogs re rer lnga lnga'am gsum ma gang rung dang /
kha dog khra'am phyogs mdog gang rung ngo / /
mtshon don rlung dkyil gyis mnyam gnas /
mes gyen rgyu /
chus srog 'dzin /
sas thur sel /
yang bzhis phyag rgya rigs bzhi /
bzhi 'dres pas dpe don gyi 'od gsal /
r+wa lngas ye shes lnga /
nye shus 'jig lta nyi shu dang bcu gnyis kyis rten 'brel bcu gnyis dag pa /
chu srin gyi kha nas 'thon pas sems can snying rjes mi gtong ba /
steng du rten brten pa bskyed pas 'od gsal las sgyu lus 'grub pa sogs te /
'di dag gzhi la rten dkyil 'khor 'chags pa dang chos mthun no / /
rdo rje'i lte bar b+h+ruM dkar po rnam snang gi tshogs ra ba'i nang thams cad du 'phro ba'am rigs lnga'i tshogs 'phro ba gang rung /
de yongs su gyur pa las gzhal yas khang mtshan nyid yongs rdzogs cig car bskyed la rim gyis bsal gdab /
gzhal yas khang gi nang mtha' nas nang mtha'i bar sgo tshad brgyad /
pho brang nang ma'i mtha' nas mtha'i bar sgo tshad bzhi /
sna tshogs rdo rje'i lte ba'i mtha' nas mtha'i bar sgo tshad bcu gnyis /
rdo rje'i r+wa rtse dang padma'i lte ba'i mtha' nas mtha'i bar sgo tshad nyi shu /
padma nas padma'i mtha'i bar sgo tshad nyer gcig /
rdor r+wa nas rdor ra'i mtha'i bar sgo tshad nyer gnyis /
'od 'phreng gi mtha' nas mtha'i bar sgo tshad nyer bzhi ste /
thams cad kyi rgya tshad yin la /
bri bya'i dbang du byas nas phyogs gcig tu go bde bar brjod pa'o / /
gzhal yas khang gi rtsig pa rim pa lnga po phyi nang lnga sprags tu yod cing /
lnga ka bsdoms pa'i zheng cha phran gcig /
dpangs cha phran bcu gsum /
pha gu'i zheng chung phyed gnyis las phyed phyir 'phags pa dbangs chung gcig /
rdo'i snying po'i ka ba /
mu tig dmar po'i bri /
spug gi gzhu /
shel gyi ka chung /
bairU r+ya'i bre /
dngul gyi gzhu rnams brtsegs pa'i stengs du gser gyi ska rags leb mo zheng cha phran gcig pa bzhi steng nas steng du brtsegs pa bzhi ga bsdoms pa'i dpangs cha phran gnyis /
de'i steng du pho brang khyams kyi lcam sne phyi ma bkal ba phyir thal ba'i sne la rin po che'i dra ba dra phyed /
ska rags kyi steng du bya 'dab zhing cha phran gnyis phyir 'phags pa'i sne las shar bu dkar po 'phyang ba /
bya 'dab de'i mtha'i steng du mda' yab dkar po cha phran gcig pa pad 'dab phyed pa lta bu langs pa /
mda' yab kyi steng du phyogs bzhir rgyal mtshan gnyis dang ba dan gnyis re ste bsdoms pas bcu drug /
mda' yab dang bcas pa'i gzhal yas khang gi dpangs cha phran bcu bdun par bzhed kyang /
thog bkab pa'i tshad gang du gtogs dpyad dgos so / /
gzhal yas khang gi rtsa thig dang tshangs thig 'phrad mtshams nas g.yas g.yon du cha phran gnyis gnyis dor bas sgo /
de nas sgo tshad re phyir dor bas sgo 'khyud /
de nas g.yas g.yon du sgo tshad re song ba sgo 'gram /
de nas phyir sgo tshad re song ba sgo logs te /
'bram logs sgo dang mnyam pa 'di la rtsig gdong nyid rdo rje'i lte ba dang mnyam mo / /
rtsig pa'i phyi rol tu 'og mtha' nas 'dod snam dmar po dpangs zheng cha phran gnyis pa la mchod pa'i lha mo bcu drug go /
thog 'bubs tshul @# / /
ni| sgo bzhi so so'i rtsa theg dang tshangs thig 'phrad mtshams nas nang du sgo tshad gcig song ba'i g.yas g.yon du chung lnga lnga song ba'i sar zheng cha phran gcig dang /
dbangs bra phul dang bcas pa'i ka ba cha phran bcu drug gi phyogs mdog /
phyogs re rer gnyis gnyis rnye brgyad btsugs pa'i steng du phyogs bzhir gdung mig mngas ris su rgyugs pa la lcam sne nang ma dang /
phyi ma gser gyi ska rags la bkal te phyi khyams 'bubs pa yin no / /
dbus su gar bu dbyibs maN+Dal lta bu /
dpangs sgo tshad /
gcig lhag tsam dang /
thad kar sgo bzhi pa'i steng gi mthar rdo rje rtse gsum pa dbangs cha phran gcig pas zlum por bskor ba'i r+wa'i 'phrad mtshams nas phyogs re rer ka ba sngar bzhin btsugs pa'i steng du gzhu 'khyogs dang gdung zlum gyis 'khor mar bskor ba'i steng du gdung bzhi migs ngas ris su byas pa /
lho byang du rgyugs pa'i gdung gi lho byang mtshams su rtsa ba zug pa'i ka ba bsegs kha yod pa btsugs pa'i steng du rdo rje'i gdung lto byang du rgyugs pa la lcam sne nang dang /
phyi ma phyi khyams kyi steng du ka chung bre phul dang bcas pa btsugs pa'i steng du gdung btang ba la bkal /
rgya phibs kyi gung gi dbus su rtsa rgyud bzhugs pa'i khang bu rdo rje nor bu'i tog gis spras pa'o / /
sgo bzhi'i mdun du rtsig gdong dang rdo rje'i lte ba nas cha phran gcig song ba'i mar rdo rje'i r+wa rtsa ba'i steng du stegs bu gru bzhi bum pa dang bcas pa la gnas pa'i ka ba zhing cha phran gcig /
dbangs cha phran lnga /
g.yas g.yon du gnyis de ste bzhi bzhi btsugs pa'i steng du snam bu bcu gcig snam bu lnga pa dang bdun pa'i dbangs la cha phran phyed dang gnyis re dang /
gzhan rnams kyi dbangs su cha phran re re bar mnyam mo / /
zheng ni thams cad kyang cha phran la sum gsum byas na legs /
spyir rta babs la sgo tshad gsum ma dang sgo tshad gcig ma gnyis yod pa'i snga ma la gnyis mnyam dgu mnyam dang lnga mnyam gsum gsum mnyam pa gnyis yod la /
phyi ma la lnga mnyam gsum gnyis mnyam pa kho nar nges so / /
gzhan yang rta babs sgo tshad gsum ma la 'gram logas sgo dang mnyam mi mnyam gnyis yod cing gcig ma ni mi mnyam pa'o / /
gzhal yas khang gi mtshan nyid gzhan ji lta bu yin tshul rgyas par gzhan du shes par bya'o / /
mtshon don ni /
gzhal yas khang gis rnam snang dag pa mtshon /
ngos bzhis bden pa bzhi /
grwa bzhis tshangs pa'i gnas bzhi /
sgo bzhis bsdu ba'i dngos po bzhi /
sgo 'khyud bzhis rdzu 'phrul gyi rkang pa bzhi mtshon pa sogs yin te /
dbang chog tu /
'phags pa'i bden bzhi ngos bzhir 'gyur / /
zhes sogs kyis mtshon tshul rgyas par bshad pa ltar ro / /
gzhal yas khang ni gzhi la gser dkyil gyi steng du ri gling sogs chags pa dang chos mthun zhing ma dag pa'i snod sbyong ba dang /
'bras dus kyi gzhal yas khang 'grub pa sogs kyi ched do / /
gzhal yas khang b+h+ruM las bskyed pa ni /
b+h+ruM rnam snang gi sa bon yin zhing /
rnam snang gzugs phung rnam par dag pa'i lha yin pas /
gzhal yas khang de'i ngo bor mos dgos pa'i dbang du byas pa'o / /
gnyis pa la gsum /
lhag mos kyi lha bskyed pa /
de'i mdzad pa /
de lus la bsdu ba'o / /
dang po la gnyis /
mthun yul dang /
de dang mthun par bsgom pa'o / /
dang po mthun yul bcud chags tshul bsdus te bshad na /
bsam gtan gnyis pa nas lha zhig shi 'phos nas bsam gtan dang por skyes te de rnams 'chags /
de nas shi 'phos te gzhan 'phrul dbang byed sogs 'dod lha rigs drug dang /
gling bzhi'i mi /
yi dwags /
dud 'gro /
grang dmyal /
tsha @# / /
dmyal rnams kyang rim gyis 'chags pa yin la /
mnar med du sems can gcig skyes pa'i tshe 'chags pa'i mjug rdzogs shing gnas bskal gyi 'go rtsom /
bskal pa dang po'i mi rnams rdzus skyes tshe dpag med thub pa sogs khyad chos mdun dang ldan la| de'i tshe kham zas mi za zhing dga' ba'i zas tsam za ba yin pa la /
las kyi dbang gis sa'i zhag dang bcud dang myu gu'i tshal dang 'bras sa lu rnams rim gyis byung ba zos pas pho mo'i dbang po dang ldan par gyur te /
nyi ma dang dus tshigs dang mang pos bkur ba'i rgyal po dang bcas byung ngo / /
gnyis pa ni /
skad cig gis lhag par mos pa tsam gyis lha sum cu rtsa gnyis dus gcig tu yongs su gyur pa ni zhes sogs gsungs pa ltar /
dus gcig tu skad cig gis bskyed nas rnam pa rnams rim gyis gsal 'debs pa yin la /
lhag mos kyi lha pho mo'i rnam par sgom pa ni /
bskal pa dang po'i 'dzam bu'i gling pa'i mi rim gyis pho mor song ba dang chos mthun zhing /
skad cig gis bskyed pa ni bskal pa dang po'i mi rdzus te skyes pa dang chos mthun /
sems can gyi rnam shes 'khor sems byung dang bcas pa la brten nas snod kyi 'jig rten 'chags pa'i rjes su bcud kyi sems can 'chags pa dang /
rdo rje 'chang gis lhag mos kyi rten gzhal yas khang sprul pa'i rjes su brten pa lha so gnyis sprul pa gnyis chos mthun no / /
dbus kyi gang bu'i steng du gtso bo dang /
gdung zlum gyi steng gdung bzhi mig mangs ris su rgyugs pa'i steng du re'u mig dbus ma dang shar ma'i bar gyi steng du 'khor bsgyur zhal nub gzigs /
gang bu'i nang du gnod mdzes zhal shar gzigs /
byams pa sogs brgyad kha nang lta ba'i dbang du byas pa'i sgo'i g.yas g.yon /
rdo rje ma bzhi bzhugs pa ni lha snam phyi ma las cung zad mtho ba /
lha gzhan bzhugs pa ni go sla zhing /
gshegs pa bzhi dang sems dpa' brgyad zhi ba'i nyams can /
lha mo dgu zhi khro phyed ma /
lha'i zhal phyag phyag mtshan rgyan sogs sgrub thabs su gsal ba ltar dang /
'ga' zhig gong du bshad pa rnams 'dir sbyor /
gdan rnams ni ha cang mtho ba min par cung zad 'bur ba'i rnam pa can no / /
gnyis pa lhag mos kyi mdzad pa ni /
rang gi thugs ga'i hUM las 'od zer dpag tu med pa spros te /
sems can thams cad bkug nas dkyil 'khor gyi phyogs bzhi nas thogs pa med par nang du zhugs te /
nang 'khrigs par gang bar bsam /
nang du sleb pa'i tshe lha'am sems can gang gi rnam par bsam pa ni gsal bar bshad pa ma mthong yang /
phal cher ltar na sems can gyi rnam par byed par gsal /
'on kyang ngan song ba thams cad kyi rnam par mos pa mi bde na mi'i rnam pa'am /
yang na spyi tsam gyi rnam par mos chog gam snyam mo / /
de nas rang yab yum snyoms par zhugs pa'i sbyor mtshams nas ngo bo byang chub sems yin pa la rnam pa 'od zer sems can gyi grangs dang mnyam pa spros /
gzhung che ba phal cher las mi gsal yang /
'khrid rgyun las 'od zer 'phros pa'i sne las rdo rje 'chang yab yum zung sems can gyi grangs dang mnyam pa spros te /
sems can thams cad kyi spyi bo nas snyoms par zhugs pa'i byang chub kyi sems kyis dbang bskur lus gang dri ma dag bde ba chen po myong ste thams cad kyang rdo rje 'chang du gyur /
de nas rang gi sangs rgyas kyi zhing du gshegs pa'i don gzhung che ba du ma las spyir bshad pa tsam ma gtogs mi gsal yang /
shar phyogs pa rnams shar phyogs su rnam snang gi zhing du gshegs par mos pa 'dra ste /
de bzhin du phyogs gzhan gsum @# / /
rim bzhin rin 'byung 'od dpag med don grub kyi zhing du gshegs par bsam /
'khrid rgyun 'ga' zhig las /
rang phyogs kyi de bzhin gshegs pa'i thugs gar thim par bsam pa ni gshegs pa'i don du mdzad kyang /
snga ma dang 'dra bar sems dgos pa ni /
sems can gyi don byed pa'i snying rje chen po gong 'phel du byed pa dang /
'bras bu sangs rgyas kyi mdzad pa dang mthun par bya ba'i ched do / /
gsum pa lhag mos lus la bsdu ba ni /
rang gi thugs ka'i hUM sngon po'i 'od zer lcags kyu'i rnam pa can gyis zhes sogs gsungs pa ltar yin la /
de yang rang gtso bor gsal ba'i hUM yig gi nA da las 'od zer lha grangs dang mnyam pa 'dir so gcig spros te /
rnam snang sogs rim gyis spyan drangs nas rang gi spyi bo la sogs pa lus kyi cha de dang der me long la gzugs brnyan shar ba ltar gzugs phung sogs dang ngo bo dbyer med du mos /
rnam snang rang gi spyi bor zhal shar du gzigs pa /
de bzhin du mgrin pa /
snying ga /
lte ba /
gsang gnas rnams su 'od dpag med sogs 'og ma steng ma la ma reg tsam /
mA ma ki snying gar zhal gtso bo'i sku rgyab la phyogs pa dang /
gzhan gsum rim bzhin rin 'byung 'od dpag med rnam snang la 'khyud par bsam pa la khrid yig bga' zhig las bshad cing /
de ltar na spyan ma dang sgrol ma'i yab spyi dang mi 'dra la /
gzhung phal cher las 'khyud pa'i gsal kha mi snang ngo / /
sa snying rtsa zhal gyi thad du sleb pa'i tshe gnyis su gyur nas zhal mig gi sgo la phyir gzigs pa /
phyag nor gnyis su gyur nas rna ba gnyis kyi nang nas sngar bzhin /
nam snying sna'i sum mdo'am sna bug gnyis 'jig rten dbang phyug lce chung gi dbus dang /
'jam dpal snying khar mA ma gir phyogs pa /
sgrib sel nor bu'i dbus nas zhal phyir phyogs pa kun bzang gcig snying kha'i rus pa gru bzhi pa'i dbus dang tshig gsum brgya drug cu'i grangs dang mnyam pa'i kun bzang re re /
byams pa rnam snang gi rgyab nas zhal rnam snang la gzigs pa /
gzugs rdo rje ma dang /
sgra rdo rje ma gnyis rer gyur nas sa snying dang phyag rdor la 'khyud pa /
dri rdo rje mas nam snying dang ro rdo rje mas 'jig rten dbang phyug la 'khyud cing /
gtso bo'i yum reg bya rdo rje ma spyan drangs nas sgrib sel la 'khyud pa'i tshe gtso bo yab rkyang yin no / /
gshin rje gshed kyi dbu lag pa g.yas kyi mthe bong dang zhal nang du phyogs par gsungs pa'i nang ni lag mthil phyogs la blta ba'i don du sems /
de bzhin du gzhan gyis mi thub pa lag pa g.yon /
'di gnyis la rje nor bzang rgya mtshos mi 'dra ba zhig bshad /
lce dang so bar du rta mgrin dang 'khyil pa sgrib sel gyi rgyab tu zhal phyed blta ba /
dpung pa g.yas g.yon gyi rtsa bar mi g.yo ba dang 'dod rgyal gnyis dbu dpung mgo dang zhal bdun /
dbyug sngon can dang stobs po che gnyis pus mo'i lha nga'i nang /
spyi bo'i sgrol ma'i steng gtsug tor 'khor los bsgyur ba zhal nub tu phyogs par gnam du gzigs pa /
gnod mdzes gnyis su gyur nas rkang mthil gnyis su dbu long bu phyogs la bstan nas gnas de dang der me long la gzugs brnyan shar ba bzhin du bsgom mo / /
dgos pa ni /
rang nyid la 'byung 'gyur gyi ma dag pa'i phung sogs de dang de rnams spyod /
dpe don gyi 'od gsal gyi rgyud smin byed lhag mos 'od gsal du sdud pa'i gzhi 'ding ba dang /
'bras bu'i lha de rnams 'grub pa'i ched do / /
gsum pa ni /
bdag nyid kyi lus kyi lha rnam snang spyan ma zhes sogs 'byung ba ltar bsgom pa yin la /
gzhi la mi mngal skyes khams drug ldan rim gyis 'chi ba na /
gzugs phung sogs phung po lnga /
sa sogs khams bzhi /
mig sogs skye mched drug /
gzugs sogs yul lnga /
gzhi dus kyi ye shes lnga ste rags pa nyer lnga'i thim rim dang mthun par 'od gsal du sdud pa yin la de yang rnam snang nas @# / /
mi g.yo ba'i bar 'od gsal du thim pa ni /
gzugs phung /
gzhi dus kyi me long ye shes /
sa khams /
mig gi dbang po / /
rang rgyud kyis bsdus pa'i gzugs /
lag pa g.yas dang dpung pa g.yas pa'i tshigs la gnas pa'i rlung rnams rim gyis 'od gsal du thim pa dang chos mthun /
de nas rin 'byung nas 'dod rgyal gyi bar thim pa ni /
tshor ba /
mnyam nyid ye shes /
chu khams /
rna ba'i dbang po / /
sgra lag pa g.yon dang dbung pa g.yon pa'i tshigs kyi rlung thim gyis rim pa dang mtshungs /
'od dpag med sogs thim pa ni /
'du shes so sor rtog pa'i ye shes /
me khams sna dbang dri kha pus mo g.yas pa'i tshigs kyi rlung rnams thim pa dang mtshungs /
don grub sogs thim pa ni /
'du byed bya grub ye shes rlung khams lce dbang po gsang gnas pus mo g.yon pa'i tshigs kyi rlung rnams thim pa dang mtshungs /
gtsug tor 'khor sgyur sogs thim pa ni /
rlung snang ba /
snang ba mched pa /
de nyer thob /
de 'od gsal du thim pa dang chos mthun no / /
rim gyis thim pa'i don ni lha rnams kyi stod smad nas rim gyis zhu ba'i don no / /
'khrid yig kha cig las lha sde tshan rim gyis spyan drangs te rim gyis zhu ba'i mthar hUM gi nA da la thim par bshad kyang gzhung che ba 'ga' zhig nas gnas de dang de rnams su 'od gsal du thim par bshad pas gang rung gis chog go /
gtso bo 'od gsal du thim pa na sngar bzhin lta ba dran par byas la /
stong pa nyid dang lhan skyes kyi bde ba chen po dbyer mi phyed pa'i chos sku'i bdag nyid de nga'o snyam du nga rgyal 'jog cing /
de brtan par bya ba'i ched du shU n+ya ta'i sngags brjod par bya'o / /
'di la 'chi ba chos skur 'khyer ba'i rnal 'byor zhes bya ste /
gzhi'i 'chi rim dang rnam pa legs par mthun zhing sgrub pa po rang nyid la 'byung 'gyur gyi 'chi ba sbyong bar byed pa dang /
lam 'bras kyi dpe don gyi 'od gsal dngos gnas la 'grub pa'i rgyud smin pa sogs kyi khyad chos du ma dang ldan pa'i phyir ro / /
gnyis pa bar do longs skur 'khyer ba'i rnal 'byor ni /
gdan dbus ma'i steng du hUM las byung ba'i nyi ma'i dkyil 'khor zhes sogs gsungs pa ltar bsgom pa yin la /
de yang mthun yul gzhi la 'chi ba 'od gsal las bar do 'grub pa'i rim pa dang mthun par bsgom par yin mod /
gzhi dus kyi bar do ba ni rdzus skyes yin zhing /
'od gsal las gzhan gyis bar chod pa med par lus rdzogs par 'grub pa yin no / /
de ltar yin kyang 'dir mtshon don khyad par can bsgrig pa'i ched du mngon byang lnga'i sgo nas bskyed pa yin pas sngar gyi gdan dbus ma nyi gdan gyi steng du 'od gsal las rang gi sems bde ba chen po'i ye shes de nyid /
yi ge hUM sngon po'i rnam par thol gyis byung /
de yongs su gyur pa las nyi ma'i dkyil 'khor /
de'i dbus su oM dkar po /
de yongs su gyur pa las zla ba'i dkyil 'khor /
de'i steng du AH dmar po /
de yongs su gyur pa las padma dmar po 'dab ma brgyad pa /
de'i lte ba'i dbus su thog mar oM /
de'i steng du AH de'i steng du hUM rnams steng nas steng du brtsegs par mkhas grub nor bzang bas bshad /
kha cig oM steng du yod par yang bzhed /
yi ge gsum mar zhu ste padma dang zla bar thim /
nyi ma nas yar zhu ste zla ba la thim nas thams cad 'dres pa las zla ba'i dkyil 'khor yongs rdzogs zhig tu gyur ba ni zla ba las byang chub pa yin la /
lhag mos 'od gsal du bsdus pa ni dang po de bzhin nyid las byang chub pa'o / /
zla ba de las 'od zer 'phros snod bcud thams cad la phog /
de thams cad me long la has btab pa'am /
kha ba'i gong pu nyi mas zhu ba ltar mtha' @# / /
nas rim gyis zhu ste /
zla ba la thim par bsam zhing /
snod bcud kyis bsdus pa'i chos thams cad kyi rtsa ba rlung sems tsam zla ba'i rnam par snang ba de nga'o snyam du nga rgyal bzhag ste /
sngags brjod /
sngags don ni d+ha ma ni chos /
d+hA tu ni dbyings sam khams swa b+hA wa ni rang bzhin /
At+ma ko haM ni bdag nyid de nga'o zhes pa'i don te /
nges don ni nga rgyal 'jog pa ltar ro / /
de nas zla ba'i dbus kyi g.yas su oM dkar po / /
g.yon du AH dmar po / /
dbus su hUM sngon po gsum thol gyis byung ? 'di la 'god tshul mi 'dra ba'ang yod do / /
de rnams las 'od zer 'phros /
phyogs bcu na bzhugs pa'i rigs lnga 'khor bcas dpag tu med pa spyan drangs sku'i rigs rnams oM dang /
gsung gi rigs rnams AH thugs kyi rigs rnams hUM la thim pa ni sa bon las byang chub pa'o / /
de gsum 'od du zhu ba las rdo rje dkar po lte ba la 'bru gsum gyis sngar bzhin mtshan par bsgom pa ni phyag mtshan las byang chub pa ste /
de brtan byed du sngags brjod /
don ni /
rdo rje'i bdag nyid nga'o zhes pa'o / /
rdo rje yi ge dang bcas pa yongs su gyur pa las rang nyid dang po'i mgon po sgrub thabs ltar gsal gdab pa ni sku yongs rdzogs las byang chub pa ste bar do longs sku'i lam khyer gyi rnal 'byor dngos so / /
'di la bar do longs sku'i rnal 'byor zhes bya ste /
gzhi la 'dzam bu gling pa'i bar do dang chos mthun zhing rang nyid la 'byung 'gyur gyi bar do sbyong bar byed /
lam dang 'bras bu'i sgyu lus dang rnam pa mthun zhing de 'grub pa'i dge rtsa smin par byed cing lam du byed pa'i phyir /
dang po de ltar yin te /
stong pa'i ngang las zla nyi pad gsum sgom pa ni /
gzhi'i 'chi ba 'od gsal las lugs ldog tu ldang ba'i snang mched thob gsum dang chos mthun /
yi ge gsum snga phyi rnams kyis rnam shes gsum po de'i skyed byed dang rang dus kyi bzhon pa'i rlung dang chos mthun de thams cad gcig tu 'dres pa ni gzhi dus kyi rlung sems ngo bor dbyer med dang chos mthun /
zla bar gyur te snod bcud de la thim pa ni rlung sems phra ba de snod bcud kyi rtsa bar mtshon /
yi ge gsum gyis ngag dang /
rdo rjes yid dang /
dang po'i mgon pos ni lus 'grub pa mtshon zhing chos mthun no / /
rtags gnyis pa ltar yin te /
zla nyi padma gsum ni dpe don gyi 'od gsal las langs pa'i lugs ldog gi snang ba dang chos mthun /
yi ge snga phyi rnams kyis ye shes de rnams skyed byed dang bzhon pa'i rlung mtshon /
zla bas ni dag ma dag gi sgyu lus pa gnyis kyi rgyud kyi rlung sems ngo bo dbyer med mtshon /
zla ba'i steng gi yi ge rdo rje dang po'i mgon po gsum gyis sgyu lus pa'i gsung thugs sku rnams mtshon zhing de rnams dang chos mthun la /
'bras bu sangs rgyas kyi sku gsung thugs sogs mtshon pa dang de rnams 'grub pa'i rgyud smin byed du 'gyur pa'i phyir /
gsum pa skye ba sprul skur 'khyer ba'i rnal 'byor bshad pa la bzhi /
sbyang gzhi skye ba len tshul /
sbyong byed chos mthun sbyod tshul /
lus dkyil bsgom tshul /
sku gsung thugs byin brlob dang sems dpa' sum brtsegs bsgom tshul lo / /
dang po ni /
bar do ba des rang gi pha mar 'gyur ba'i gang zag sgyu ma lta bur mthong nas pha'i kha'am spyi bo dang ma'i mngal gyi sgo gsum po gang rung nas zhugs te /
byang sems dkar dmar gyi dbus su nyid mtshams sbyor ba yin te /
rgyas par 'dir mi 'chad do / /
gnyis pa ni /
rang bzhin gyi gnas nas de bzhin gshegs pa yab yum zhes sogs gsungs pa ltar bsgom pa yin la /
de yang rang bzhin gyi gnas nas zhes pa'i don gzhung che ba nas 'byung ba ltar spyir de bzhin gshegs pa rang rang gi bzhugs @# / /
gnas sprul sku'i zhing khams mngon dga' lta bu sogs la byed dgos par mngon la /
'khrid rgyun 'ga' zhig ltar na rang bzhin gyi gnas steng gi re'u mig dbus ma'i bar snang der byas nas de nas stong pa'i ngang las mi bskyod pa yab yum snyoms par zhugs pa'i byang chub kyi sems las mi bskyod pa yab yum dpag tu med par gyur te /
des sems can thams cad la dbang bskur bas de thams cad mi bskyod par gyur snyam du bsam par bshad /
kha cig tu /
rang dang po'i mgon por gsal ba'i thugs ka'i hUM gi 'od zer gyi sne las yab yum spros te gdung zlum gyi steng du bzhugs pa dang /
de'i thugs ka nas 'od zer 'phros phyogs bcu'i de bzhin gshegs pa thams cad mi bskyod pa yab yum gyi rnam par steng gi re'u mig gi nam mkha' gang bar bshad /
tshig zin lta bu phyogs bcu'i rang bzhin gyi gnas na bzhugs bzhin pa'i de bzhin gshegs pa rnams yab yum gyi rnam par bsams te /
de thams cad snyoms par zhugs pa'i byang chub kyi sems kyi rdul las grub pa'i mi bskyod pa yab yum gyis nam mkha'i khams thams cad khyab par byas te /
snyoms par zhugs pa'i byang chub kyi sems kyis sems can rnams la dbang bskur /
bde ba dang yid bde thob pa'i tshul gyis byin gyis rlabs nas sangs rgyas par bsam dgos par mngon no / /
gang ltar yang mi bskyod pa thams cad mi bskyod pa gcig tu gyur nas /
rang dang po'i mgon po steng du 'phags pa ni /
de'i gdan la mi bskyod pa de bzhugs pa'i spyi bo nas zhugs te sprul sku rdor sems su bsgyur ba khrid yig kha cig las bshad /
gzhung che ba 'ga' zhig nas mi bskyod pa rang gi mdun du sleb pa na /
rang phar mi bskyod pa'i snying khar 'jug pa dang /
kha cig tu dang po'i mgon po'ang gnas nas ma g.yos bzhin du mi bskyod pa la 'jug par bshad pa rnams gang byas kyang mi 'gal bar mngon la /
'on kyang mi bskyod pa la phar 'jug pa yin gyi /
mi bskyod pa tshur 'jug pa min te /
mi bskyod pa pha ma'i khu khrag gi dod dang dang po'i mgon po bar do'i dod yin pas /
bar do ba khu khrag la 'jug gi /
khu khrag bar do la mi 'jug pa'i phyir ro / /
'di la skye ba sprul skur 'khyer ba'i rnal 'byor zhes bya ste /
gzhi la 'dzam bu'i gling pa'i mi mngal du skye ba len pa dang chos mthun zhing rang la 'byung 'gyur gyi skye ba sbyong /
lam 'bras kyi sgyu lus pa gnyis kyis rags pa'i sprul sku 'dzin pa dang rnam pa mthun zhing de'i dge rtsa smin byed du 'gyur ba dang /
da lta nas 'bras bu lam du byed pa'i tshul gyis bsgoms pas de myur du 'grub par 'gyur ba'i phyir ro / /
dang po ltar yin te /
de bzhin gshegs pa yab yum snyoms zhugs pa ni gzhi la pho mo snyoms par 'jug pa dang chos mthun /
mi bskyod pas nam mkha' khyab pa ni gzhi la pha ma'i khu khrag gis rtsa stong phrag don gnyis kyi nang gang ba de mtshon /
des sems can thams cad la byin gyis rlabs pas bde ba thob pa ni pha ma gnyis bde bas brgyal ba dang chos mthun /
mi bskyod pa thams cad gcig tu 'dres pa ni khu khrag mngal du 'dres pa dang chos mthun /
mi bskyod pa de la dang po'i mgon po zhugs pa ni /
bar do skye gnas su nyid 'tshams sbyar ba dang chos mthun zhing /
rigs lngas sems can de'i phung po / /
yum bzhis khams bzhi /
sems dpa' drug gis mig sogs| rdo rje ma lngas yul lnga mtshon pa sogs lhag ma rnams la'ang sbyor ba'i phyir ro / /
rtags phyi ma sngar bzhin rigs 'gre'o / /
gsum pa lus kyi dkyil 'khor ni /
rang gi lus kyi mdun rgyab dang g.yas g.yon zhes sogs bshad pa ltar bsgom pa yin la /
de yang lus kyi cha de @# / /
dang de rnams las rigs 'dra re chad de 'od kyi rnam par gyur te phyi dkyil gyi cha de dang de la thim pas rang gi lus kyi cha de dang des nyer len dang phyi dkyil gyi cha de dang des lhan cig byed rkyen byas nas lus dkyil gzhal yas khang de dang der gyur bar bsam /
'dir phyi dkyil gyi ? chas nyer len byed pa'i lugs kyang snang bas brtag /
de'i tshe lus dkyil de la phyi dkyil gyi sgra 'jug mi 'jug dang /
dkyil 'khor rgyal mchog gi skabs su lha bkod zin pa'i tshe lus rten gyi dkyil 'khor du gyur pa'i cha ma bsdus pas de la lus dkyil gyi tha snyad byed mi byed kyi brgal brtag mang yang mi brjod do /
sngags kyi skabs su ni tshig gtso bor mi byed pas so / /
dkyil 'khor gyi zur bzhi zhes pa'i don gzhung che ba phal cher nas mi gsal la /
'khrid yig 'ga' zhig nas rang gi lus kyi dbang ? nas bgos pa'i cha bzhi /
dkyil 'khor gyi sgo bzhi po so so nas g.yas g.yon du phye ba'i zur ram grwa bzhir 'gyur bar bshad pa ltar bya'i /
grwa tsam la mi byed do / /
lus dkyil 'god pa'i tshe shes pa rnams la gzugs med kyang gzugs can 'od du mos pa ni dgos pa'i dbang yin pas mi 'gal zhing /
lus dkyil gyi gtso bo ni bkod pa'i brten pa'i dkyil 'khor la byed kyang /
rten yang lus kyi cha las grub par bsgom dgos pas /
lus dkyil du rung snyam ste brtag /
lus kyi cha de dang de rnams gzhal yas khang gi cha de dang der gyur ba na lhag ma lus pa mi 'gyur ram snyam du dogs mi dgos so / /
lus dkyil gyi lha bsgom tshul ni /
rang gi spyi gtsug nas skra mtshams kyi bar du gzugs kyi phung po'i ngo bo oM dkar po zhig tu bsam /
de yongs su gyur ba las rnam snang sgrub thabs ltar bskyed /
de'i tshe gzugs phung yongs su gyur ba las oM /
de las rnam snang bskyed pa lta bu zhig mkhas grub rjes bshad kyang sgrub thabs kyi tshig zin ltar gzugs phung gi ngo bo rang nyid oM gyi rnam par bsam pa gzhan mang pos bshad pas de ltar bya /
de bzhin du gzhan rnams la'ang sbyar bar bya zhing /
gnas gang du gang bzhugs pa ni cho gar gsal zhing /
zhal gang du blta ba sogs kyi khyad par ni gong du bshad pa des shes par bya'o / /
gzugs phung spyir lus kyi cha la khyab kyang /
spyi bo na gzugs phung gi rgyu'i gtso bo byang sems yod pa dang /
'du shes snying gar yod kyang ngag smra ba'i 'du shes kyi cha gcig mgrin pa nas 'byung ba dang /
mig gi rnam shes sogs yod kyang rnam shes kyi gtso bo snying kha nas yod pa dang /
tshor ba lus sems kyi cha rnams la yod kyang tshor ba'i rten gtum mo lte bar yod pa dang /
'du byed lus kyi cha gzhan dang sems byung la yod kyang 'du byed kyi rten rlung lte ba man chad du yod pas de dang der rigs lnga de dang de bskyed pa dang /
gzhan la'ang phyogs tsam mtshon /
dgos pa yang sngar ltar ro / /
bzhi pa la gnyis /
sgo gsum byin gyis brlob pa dang /
sems dpa' sum brtsegs bsgom tshul lo / /
dang po ni /
rang gi spyi bor oM las byung ba'i zla ba'i dkyil 'khor zhes sogs gsungs pa ltar bsgom pa yin la /
de yang rang gi spyi bor oM las byung ba dang lce'i dbus su A las byung ba'i zhes pa tsam las mi gsal yang /
'khrid yig 'ga' zhig las /
spyi bo'i rnam snang /
mgrin pa'i 'od dpag med /
snying kha'i mi bskyod pa gsum gyi thugs kar rim bzhin oM AH hUM gsum 'god par bshad pa ltar na /
yi ge gsum las rim pa bzhin du 'khor lo padma nyi ma re re bskyed pa'i steng rim pa bzhin du oM AH hUM bkod de /
de rnams la 'od zer 'phros pa'i sne mo las spyan sogs dpag tu med pa spros /
rnam snang 'od dpag med mi bskyod pa rnams rim gyis spyan drangs te /
mdun gyi nam mkhar bzhugs la gsol ba gdab pa sogs yin la /
'on @# / /
kyang sgrub thabs kyi tshig zin ltar na /
spyi bor oM dang lce'i dbus kyi AH sogs las sngar bzhin spros te /
spyan 'dren pa ltar gzhung che ba phal cher nas sgras zin ltar bshad /
de yang rnam snang lta bu che ba re re dbus na yod pa'i mthar rnam snang yab yum dpag tu med pas bskor bar bsam pa yin la /
yang 'khrid yig 'ga' zhig las 'char bde ba'i dbang du byas nas lha mo bcu gcig re spros sangs rgyas thams cad rnam snang sogs bcu gcig re'i rnam par spyan drangs nas /
gdung 'khor gyi bar snang du dbus su sum brtsegs dang phyogs mtshams rnams su brgyad bkod de gsol ba 'debs pa sogs byed kyang /
snga ma ni cho ga'i gzhung tshig dang mthun zhing bde /
man ngag 'ga' zhig las 'byung ba ltar gsol gdab bya ba'i tshe rdor sems rang nyid bzhugs bzhin pa'i sprul pa gnyis pa zhig spros nas /
gtso bo yab yum gyi mdun du 'dug ste gsol 'debs byed pa'am /
rdor sems nyid steng du 'phags nas sam 'phags par mos nas 'dug bzhin par gsol 'debs byed pa'i mos pa byas kyang rung bar sems /
dpal ldan sangs rgyas sku 'chang ba /
zhes sogs kyis gtso bo dang /
phyogs bcur bzhugs pa'i zhes sogs kyis 'khor rnams la gsol gdab bya /
gzhan sla zhing dpal dang ldan pa'i don ni rang gi yum spyan sogs dang ldan pa dang /
sku 'chang ba ni sangs rgyas thams cad kyi sku rang gi bdag nyid du 'dzin pa dang /
rdo rje mi phyed gsum bsgoms pa ni / /
de gsum dbyer med pa'i rdo rje 'chang bsgoms pa'i sgrub pa po ste der nyid du rdo rje gsum dang 'dra bar byin gyis brlob par gsol ba'o / /
de'i tshe rnam snang yab yum rnams chags pa chen po'i mes thig le'i rnam par ram 'od zer gyi rnam par zhu ste gdung 'og tu sleb pa'i tshe gcig tu 'dus /
rdor sems kyi spyi bor sleb pa na cha gnyis su song /
cha gcig rnam snang dang cha gzhan rnams lus dkyil gyi lha so so'i spyi gtsug nas zhugs te lus gang /
lhag pa phyir 'thon pas gzhi'i rdor sems kyi sku'i cha thams cad gang nas bde chen gyi ye shes skyes /
sprul sku grangs med ston nus pa'i sku'i dbang phyug thob par bsam /
gsung gi skabs su rang gi mgrin par sleb pa na gnyis su gyur te cha gcig 'od dpag med dang /
thugs kyi tshe snying khar sleb pa na cha gnyis su gyur te gcig mi bskyod pa dang cha gcig lus dkyil gyi lha so so'i mgrin pa dang snying khar thim pas| 'gro ba mtha' dag gi skad dang mthun par chos ma lus par ston nus pa'i gsung dang /
shes bya thams cad gcig char du mngon sum gzigs pa'i thugs kyi dbang phyug thob par bsam pa ni 'khrid yig 'ga' zhig las bshad / /
sgrub thabs kyi tshig zin ltar gzhung che ba phal cher las dang po'i tshe rang gi spyi bo dang /
gnyis pa'i tshe lce steng dang /
gsum pa'i tshe snying ga nas zhugs te byin gyis brlabs pa las gzhan mi gsal yang /
dmigs pa rgyas bsdus su mngon no / /
de gsum so so'i mthar oM sarba ta thA ga ta kA ya dang /
de bzhin du wA ka dang /
tsit+ta badzra swa b+hA wa at+ma ko haM gsum so sor brjod nas /
de bzhin gshegs pa thams cad kyi sku'i bdag nyid dang gsung dang thugs kyi bdag nyid de nga'o snyam du so so'i nga rgyal dang /
mthar de bzhin gshegs pa thams cad kyi sku gsung thugs kyi rdo rje gsum gyi bdag nyid de nga'o snyam du zung 'jug gi nga rgyal bya'o / /
thun mong du byin brlab bya ba'i tshe /
gzhung che ba phal cher dang cho ga'i tshig zin la mi gsal yang /
'khrid yig 'ga' zhig las 'od zer 'phros pas phyogs bcu'i sangs rgyas thams cad spyan drangs te yid kyis gsol ba btab pas @# / /
lha yab yum snyoms par zhugs pas rang dang lus dkyil gyi lha so so la byin gyis brlob pa'i tshul zhig kyang bshad do / /
rtsa rgyud le'u gnyis pa las khyed kyis sems lus lta bu dang zhes sogs kyi don bskyed rim gyi skabs su 'di la sbyar dgos so / /
dgos pa ni /
sgo gsum byin gyis brlob pa dang /
'bras bu'i sku gsum myur du 'grub pa'i ched do / /
gnyis pa ni /
rang dam tshig sems dpa' rdo rje 'chang sngon por gsal ba'i zhes gsungs pa ltar bya ba yin te /
de yang /
rang dam tshig pa rdo rje 'chang gi thugs khar sna tshogs padma'i gdan la ye shes sems dpa' dmar po rang 'dra'i yum la 'khyud pa dang de'i thugs kar ting nge 'dzin sems dpa' hUM sngon po de yang rdo rje'i ste ba'i nang du me long ngos gzugs brnyan shar ba lta bu 'od dang ldan par bsam pa'o / /
ye shes sems dpa' de ni snying kha'i mi bskyod pa'i thugs gar ram mdun du gang ba de /
spyir gzhi'i sems dpa' gsum /
lam gyi sems dpa' gsum /
'bras bu'i sems dpa' gsum ste dgu /
dang po la gsum ni /
rags pa gnas skabs pa'i lus /
phra ba gnyug ma'i lus te shin tu phra ba'i rlung sems dbyer med du gnas pa'i rlung phra ba /
shin tu phra ba'i sems so / /
phyi ma gsum tshan gnyis kyang des go nus bsgom pa'i dgos pa ni /
gzhi'i sems dpa' gsum sbyangs te lam 'bras kyi sems dpa' gsum mngon du byed pa'i ched du'o / /
rigs bdag gis rgyas gdab pa'i tshe /
sgrub thabs su rang gi spyi bor rdo rje 'chang bsgoms pa'i sbyor mtshams nas byang chub kyi sems kyi bdud rtsi babs te rang gi lus thams cad tshim par byed pa tsam bshad pa ltar gzhung che ba dag las kyang de dang mthun /
'khrid yig kha cig las| rang gi spyi bo'i oM las 'od zer 'phros phyogs bcu'i sangs rgyas thams cad rnam snang yab yum gyi rnam par spyan drangs rang gi spyi bor sleb pa na rnam snang yab yum zung gcig tu gyur /
dam tshig pa'i spyi bo nas zhugs te ye shes sems dpa'i spyi bor snyoms par zhugs nas thim pas sku gang /
phyir thon dam tshig sems dpa'i sku gang ste yar lud pa las gtsug tor tu rigs bdag rdo rje 'chang dkar po zhig tu gyur ba dang /
yang mgrin pa dang snying kha nas 'od zer 'phros phyogs bcu'i sangs rgyas thams cad 'od dpag med dang mi bskyod pa yab yum gyi rnam par spyan 'dren pa sogs 'ga' re bshad de ma bris /
de yang dmigs skor rgyas bsdus su snang gi /
nges par dgos pa'i yan lag tu mi snang ngo /
! /
bzhi pa ni /
smon lam las /
rang don phun tshogs de yi myur ba'i lam / /
zhes sogs kyi rkang pa bzhis ston te /
de ni rang gi snying ga nas rang rigs kyi rig ma byung zhes sogs ltar bya ba yin la /
de yang sku gsum go 'phang bde chen gyi lam gyis thob par bstan pa'i phyir sngon rdo rje 'chang gis lha mo sprul te snyoms par 'jug pa'i tshul bstan pa ltar /
'dir yang de dang chos mthun par las dang ye shes kyi phyag rgya gang rung snyoms 'jug byed dgos pa yin yang /
las kyi phyag rgya dang sgrub pa po mtshan nyid tshang dka' bas /
ye shes kyi phyag rgya'i dbang du byas na /
rang gi snying ga nas rang rigs kyi rig ma rme sha can gyi bu mo tha mal pa'i rnam pa can zhig phyung ste /
tha mal gyi snang zhen dgag pa'i phyir du shU n+ya ta'i sngags kyis stong par sbyangs /
stong pa'i ngang las khaM sngon po zhig byung /
de zhu ba las rdo rje khaM gyis mtshan pa dang /
de yongs su gyur ba las reg bya rdo rje mar sgrub thabs ltar bskyed de gnas rnams @# / /
su rigs lnga sogs so sor 'god /
gang du ji ltar bzhugs pa ni gong gi des shes /
'on kyang ral gcig ma ni yum gyi bya rog gdong gi bu ga'i nang tsam rtsa 'khor yod pa der 'god /
yum dngos min par bsgom pa tsam la lus dkyil mtshan nyid pa mi 'ong ste /
lus kyi cha de dang der 'gyur ba'i sgrub gzhi med pa'i phyir /
des na sa bon las bskyed pa tsam yin no gsung /
khro bo'i yum rnams ji lta bu yin pa gzhan las ma mthong yang /
mkhas grub nor bzang bas rang rang gi yab khro bo rnams dang 'dra bar bshad /
'dir yum gyi pang nas yab kyis 'khyud par bya dgos te /
yum gtso che ba'i phyir ro / /
yab kyi rdo rje ni phyi yongs grags ltar la /
rdo rje rtse lnga pa gzugs brnyan shar ba ltar bsgom par bshad /
rin 'byung gi nga rgyal gyis oM sarba ta thA ga ta sogs brjod de snyoms 'jug gi sbyor ba brtsams shing /
de bzhin gshegs pa thams cad kyi rjes su chags pa'i bdag nyid nga'o snyam du nga rgyal bya /
snyoms 'jug dngos gzhi'i tshe rdo rje 'chang gi nga rgyal du 'pho / /
de nas don grub kyi nga rgyal gyis phaT brjod de /
byang sems nor bu'i rtse'i bar du bab pas lhan skyes kyi bde ba chen po'i ye shes skyes par bsams la /
lus kyi lha rnams mchod pa'i dus su sku rdo rje 'chang du gnas pa las nga rgyal snga phyi gnyis kyis byas chog par mngon te brtag /
byang sems 'babs pa'i tshe /
rje'i smon lam ltar na a wa d+hu ti'i nang nas 'bab par bsam dgos par snang zhing /
'khrid yig dag las lha rnams bde bas tshim nas sku las byang chub kyi sems rdul chu ltar 'byung ba bsam par bshad cing /
skabs 'dir lha rnams ye med du zhu ba min gsung /
gang du zhu na bdag bskyed gcig pu'i tshe gsang mchod kyi skabs dang /
bdag mdun gnyis ka'i tshe mdun bskyed kyi gsang mchod kyi skabs dang /
bdag 'jug byed tshe gsang dbang gi skabs su zhu ba man ngag yin gsung /
'on kyang tshig zin ltar na lha thams cad zhu ba ltar snang ba dang /
gzhung che ba phal cher las gong ltar zhib cha med par zhu ba lta bur bshad de brtag go /
de ltar bsgoms pa'i dgos pa ni /
rten brten pa thams cad bde stong gi rnam rol tu 'char ba dang /
rdzogs rim gyi bde chen 'dren pa sogs kyi ched do / /
'di yan chad ni dang po sbyor ba ste /
sgrub thabs bsdus pa bsgoms na 'di nas bsnyen pa la 'jug pa yin no / /
dkyil 'khor rgyal mchog mi bsgoms na byang sems phyir 'byin pa'i dmigs pa ni mi byed do /
! /
gnyis pa dkyil 'khor rgyal mchog ni /
smon lam las /
mkha' dbyings rdo rje sbyang bas sbar ba yis / /
zhes sogs tshigs bcad gnyis kyis ston te /
de yang zhu ba'i thig le yum gyi padmar phab pa zhes 'byung ba ltar bya ba yin la /
de yang yum gyi padmar thig le phab pa de cha gnyis su gyur te /
cha gcig b+h+ruM dang de yongs su gyur pa las gzhal yas khang gdan dang bcas par gyur par bsams ste /
'di la rdor ra sogs mi dgos gsung /
cha gcig gdan de rnams kyi steng tu re mig gi dbus nas gzung ste thig le so gnyis su gyur /
de rnams yongs su gyur pa las yi ge gsum dang spel te dbus su hUM dang khaM sngon po / /
shar du oM dkar po /
lhor swa ser po /
nub tu AH dmar po /
byang du hA ljang khu /
shar lhor laM dkar po /
nas /
khro bo bcu'i gnas su hUM re rer gyur bar bsam zhing /
sa bon rnams kyang lha'i mdog dang mthun pa'o / /
de rnams yongs su gyur pa las dbus su rdo rje rtse lnga pa hUM dang khaM gis mtshan pa gnyis /
de bzhin du lha rang rang gi sa bon gyi phyag mtshan re re /
de rnams las lha so gnyis gcig char du bskyed nas rnam pa rnams rim gyis gsal 'debs pa ni /
rang nyid mi bskyod @# / /
pa zhi ba mthing nag sogs sgrub thabs ltar ro / /
bskyed sngags rnams 'phreng bsgrigs bya zhing /
phyag mtshan yi ge dang bcas pa thams cad gyen bsgreng ngo / /
'dir mngal zhes pa ni 'dir yum gyi khong pa'i nang yin gyi mngal so min no / /
lha spro ba'i tshe /
mi bskyod pa rang gi thugs khar drangs /
badzra d+h+raM ka thugs ga nas phyir byung zhes sogs rang rang gi mtshan sngags brjod de bos pa ltar re re nas thugs gar drangs /
phyogs bcur spros zhes pa'i don gzhung che ba mthong ba phal cher las lha rang rang dpags tu med pa phyogs bcur 'phro bar bshad la /
'khrig yig 'ga' zhig las lha de dang des gtso bo byas pa'i dkyil 'khor yang dpag tu med pa spro bar bshad de /
dmigs skor rgyas bsdus su mngon no / /
de'i tshe lha thams cad kyang yum gyi padma nas yab kyi rdo rje brgyud de thugs khar byas te phyir 'byin pa ni 'dra'o / /
spyi dang sgos kyi mdzad pa so sor mdzad /
so so'i sprul pa rnams gcig tu 'dus pa la /
rang 'dra'i ye shes pa dpag tu med pa byung ste thim nas dbyer med du gyur rang gi rigs bdag lha gang yin yab yum te spyi bor bzhugs pa'i sbyor mtshams nas byang chub kyi sems kyi dbang bskur /
mi bskyod ba rang gi snying khar zhugs nas rang dang 'dres te zhe sdang rdo rjer gyur /
sngar gyi mngon byang lnga'i skabs kyi zla ba'i rgyun gyi zla ba de nyid rang gi 'og gi nyi gdan la thim /
reg bya rdo rje ma byon nas rang gi yum reg bya rdo rje ma la thim pas dbyer med du gyur /
mi bskyod pa gtso bor song ba'i tshe de ltar yin gyi /
gzhan reg bya rdo rje ma gtso bor song ba'i tshe /
mi bskyod pas reg bya rdo rje ma la 'khyud pa dang /
rnam snang sogs bzhi gtso bor song ba'i tshe spyan sogs bzhis 'khyud pa dang /
yum bzhi gtso bor song ba'i tshe yab zhis 'khyud pa dang /
lhag ma rnams la'ang gtso bo 'pho ba'i tshul shes par bya'o / /
'byin sngags rnams las badzra d+h+riga ni rdo rje 'chang ngam rdo rje 'dzin /
dzi na dzik ni rgyal bas rgyal ta rnam snang /
rat+Na d+h+r-iga ni rin chen 'chang ngam 'dzin /
a ro li ka ni 'khor ba 'jig ces pa ste padma 'chang /
pradz+nyA d+h+rIga ni shes rab 'dzin /
mo har ti sogs bzhi ni gti mug dga' ma zhe sdang dga' ma 'od dpag med dam 'dod chags dga' ma rdo rje don grub dga' ma ste rigs bzhi'i yum yin pa'i don no / /
rU pa badzra ni gzugs rdo rje ma zhes pa ste gzhan rnams rang rang gi mtshan sngags yin la /
de brjod cing ? lte re re nas phyung ste rang rang gi gdan la 'god do / /
mtshan rnams la nges don gyi bshad pa re'ang yod /
mthar gzhal yas khang phyung ste bstim par bya'o / /
zhal gsum gyi g.yas g.yon gnyis kyis sgyu lus dang 'od gsal dbus mas zung 'jug /
phyag drug gis lugs 'byung lugs zlog gi snang ba gsum bzhon ba'i rlung dang bcas pa mtshon no / /
dgos pa ni rdzogs rim gyi mthon po'i skabs gzhan dang 'bras bu'i tshe rten brten pa'i dkyil 'khor spral te gzhan don byed pa'i dge rtsa smin pa sogs kyi ched do /
! /
gsum pa las rgyal mchog ni /
smon lam las /
srog 'dzin thur ser lam gyi sna rtser ni / /
zhes sogs tshigs bcad gnyis kyis ston te /
'di la gnyis /
thun dngos dang 'brel ba'i rnal 'byor dang /
thun mtshams dang 'brel ba'i rnal 'byor ro / /
dang po la phra thig /
bzlas pa /
zhu ba klus bskul te bzheng ba /
mchod bstod bdud rtsi myang ba /
nyer bsdu lnga las /
dang po ni /
steng sgor phyag mtshan phra mo bsgom pa yin te /
de ni rigs pa'i rnal 'byor la brtan pa thob nas byed pa yin pas /
'dir rgyas par 'dir mi 'chad do / /
gnyis pa bzlas pa la spyir dam tshig gi bzlas pa /
khyogs kyi bzlas pa /
khros pa /
khro bo /
gong bu'i bzlas pa rnams su yod kyang @# / /
dam tshig gi bzlas pa ni bzlas bya'i sngags kyis bskor ba'i zhes sogs dkyus ltar yin la /
thog mar bskyed rim pa'i rdor bzlas byed na yid kyis yi ge gsum gyi rdor bzlas nyid bya'o / /
gtso bo'i sngags zla ba'i tshe /
ting nge 'dzin sems dpa'i mthar ste snying /
snying po /
rtsa sngags rnams gyen 'greng 'od zer lnga 'phro bas bskor nas bzla ste /
'on kyang gtso bo'i sngags rdo rje'i lte ba'am /
gdan gyi steng gang la 'god pa mi gsal yang gang rung gis chog par mngon no / /
de yang badzra d+h+ri ka ces pa'am oM badzra d+hi ka hUM zhes pa nye snying /
mtshan sngags 'bru gsum dang spel ba snying po /
kaM ka ni'i sngags rtsa sngags su bshad pa ltar ro / /
de'i tshe yum gyi lus la bkod pa'i mi bskyod pa'i thugs khar nyi gdan gyi steng du sa bon sngags 'phreng dang bcas pa bsam dgos par bshad /
lha gang dang gang gi sngags bzla ba'i tshe gtso bo yab yum gyi lus la bkod pa'i rang 'dra'i lha rnams kyi thugs khar /
zhi drag gi khyad par gyis zla nyi'i gdan nam /
zla gdan gyi steng gi sa bon gyi mthar rang rang gi sngags kyis bskor bar bsams nas bzla dgos so / /
rigs lnga'i rtsa sngags rnams rtsa rgyud las mi gsal yang spyi 'gro ltar ro / /
dmigs pa ni lha rang rang gi sa bon las lha rang rang gis gtso bo byas pa'i dkyil 'khor rdzogs pa'am rang 'dra dpag med spro bsdu'i dmigs pa bya /
lha'i rnam pa gsal zhing nga rgyal brtan pa nyis tshogs dgos kyang da lta'i gang zag blo dman pas dmigs pa mi gsal ba'i tshe'ang nga rgyal brtan po ni cis kyang bya dgos so / /
gtso 'khor thams cad rgyud gcig cing bde stong gi ngo bor blta zhing /
sngags gang bzla yang lha thams cad kyi zhal nas 'don par bsams na 'gyur che /
'phreng rdog 'dren pa'i tshe dkyil 'khor pa'am lha re re chad nas rang gi snying ga'i sa bon la thim par bsam /
grangs kyi bsnyen pa ni gtso bo la 'bum /
'khor rnams la khri /
klu byang gis bshad pa ltar de nyid rab gsal gyi dgongs pas /
bgegs mthar byed kyi 'phreng sngags khri /
ye shes 'bebs sngags 'bum /
de'i bcu cha'i sbyin bsreg bya ba ni rab yin la /
sngags rim ltar spyi 'gro'i dbang du byas tshe gzhan snga ma ltar la /
bgegs mthar byed kyi sngags gnyis gang rung dang ye shes 'bebs sngags gnyis khri /
bsnyen pa'i kha skong gi sbyin sreg ci 'grub kyis kyang rung bar mngon /
gsum pa ni /
yab yum snyoms par zhugs pa'i rkyen gyis zhes sogs ltar bya ba yin la /
des yab yum phan tshun snyoms par zhugs pas des rkyen byas te yum nas rim gyis 'od gsal du sdud pa yin la /
'dir lha thams cad sdud pa min gyi gtso bo yab yum gyi snang ba tsam bsdus nas stong par bsam pa la 'od gsal du btags pa'o / /
de'i tshe gzugs sku'i snang ba bsdus nas chos sku 'ba' zhig gi ngang du chu la chu bzhag pa'i tshul gyis mi snang ba ltar bzhugs par bsam pa ni /
sgyu lus 'od gsal du 'jug pa'i dge rtsa smin byed dang /
mchog gi sprul ba'i sku ni gdul bya'i dbang gis sku'i snang ba bsdus te mya ngan las 'da' ba'i tshul ston pa dang mthun pa sogs kyi ched do / /
de nas lha mo bzhis sems can gyi don du gtso bo 'od gsal las bzhengs par bskul ba ni /
'od gsal las sgyu lus 'grub pa'i dge rtsa smin byed dang /
mchog gi sprul skus slar zhing gzhan du sems can gyi don du 'tshang rgya ba'i tshul ston pa dang chos mthun pa dang /
de'i rgyud smin byed kyi ched do / /
bskul tshig gi don ni gzhan du shes par bya la /
spyan mas /
sems can khams na gnas kyi dbang phyug zhes sogs tshigs bcad gcig dang /
mA ma kIs /
rdo rje'i sku khyod zhes sogs dang /
gos dkar mos /
khyod ni rdo rje gsung @# / /
ste zhes sogs dang /
sgrol mas khyod ni rdo rje 'dod pa zhes sogs kyis bskul ba ste /
rim bzhin byams dang snying rje dang dga' ba dang btang snyoms tshad med kyi ngo bo /
gson par mchi bzhed na zhes pa ni /
khyod 'od gsal las ma bzhengs na lha mo bdag gson bar mi 'gyur pas bdag gson por gnas par bzhed na zhes pa'o / /
'di dag gi don ni /
sgron gsal las bshad cing /
nor bzang rgya mtsho'i bskyed rim Tik+ka las gsal bar 'byung ngo / /
bzhi pa ni /
mi bskyod rdo rje ye shes che / /
zhes sogs sho lo ka lngas bstod pa yin la /
tshig don ni bshad ma thag pa'i gzhung gnyis na gsal bas der blta'o / /
tshigs bcad lngas rim pa bzhin du mi bskyod pa rnam snang rin 'byung 'od dpag med don grub ste rigs lnga'i sgo nas bstod pa yin la /
de gang gis bstod pa ni /
rje nor bzang ba dang /
bsod grags pas 'khor thams cad kyis mgrin gcig tu gtso bo la rigs lnga'i yon tan tshang ba'i sgo nas bstod par bshad de /
gtso 'khor rgyud gcig pa'i dbang du mdzad pa'o / /
'khrid yig las mchod pa 'bul ba'i tshe lha mo spros te mchod dgos par bshad pa ltar na /
lha mo spros nas bstod pas kyang rung snyam ste /
dang po sbyor ba tsam la ni 'khor mi 'dug kyang /
bstod pa yod pa'i phyir ro / /
de nas phyi nang gsang ba de kho na nyid kyi mchod pas mchod par bya ba yin pas /
phyi mchod ni mchod lha mgron grangs dang mnyam pa spros te mchod pa'am /
nam mkha' gang bas mchod par bsams nas oM sarba sogs brjod /
de'i tshe dkyil 'khor gyi lha gzhan dang lus dkyil ma bzhus par yod na thams cad tshim par bsam mo / /
nang mchod ni /
bdag nyid kyi lag pa g.yon pa'i mthe bong yi ge kaShuM de yongs su gyur pa las sa gzhi dang /
ming med sum /
de zhu ba las ri rab tu bsams la rgya mtsho bsrubs pa'i dbus nas bdud rtsi blangs te mchod pa'i mos pa bya /
de'i tshe re mig dgu pa'i gdung zlum gyi steng ngam /
phyi 'khyams gru bzhi ba'i kha gdangs la seng ge'i khri'i steng du dbus su rang gi bla ma dang /
de'i g.yas su dbang brgyud g.yon du bshad brgyud kyi bla ma rnams bzhugs par dmigs pa 'am /
mi gsal na rang gi bla ma de thams cad kyis bskor nas bzhugs pa'i mos pa byas te /
lha mo spros nas mchod par bsams la mtshan gyi mthar 'bru gsum btags nas rim gyis 'bul /
de nas bsgom pa'i dkyil 'khor ba'i lha tshogs la sngags kyi mthar 'bru gsum btags nas 'bul zhing /
bla ma la dbral ba'i thad dang /
dkyil 'khor pa dang yi dam la snying ga'i thad nas dang mgron gzhan la lte ba man nas gtor te mchod /
'di'i che nang mchod 'bul yul gyi dkyil 'khor bzur du byas kyang mi 'gal zhing /
de ma byas par bsgom pa nyid la 'bul ba'ang 'thad cing bde'o / /
de nas gsang mchod ni /
mkha' gsang byin gyis brlabs te /
yab yum snyoms par zhugs pa'i byang chub kyi sems zhu ba'i bde bas lha thams cad tshim par bsams pa'i sgo nas mchod cing /
bde bas stong pa nges par bsam pa ni de kho na nyid kyi mchod par 'gyur ro / /
sgrub thabs la la'i tshig zin la de kho na nyid kyi mchod pa mi gsal yang man ngag gis byed pa yin no / /
lnga pa nyer bsdu ni /
rang gi thugs ka'i zhes sogs ltar bya ba yin la /
de yang dkyil 'khor rgyal mchog bsgoms pa yin na /
lhag mos kyi skabs bzhin lha rnams spyan drangs nas gnas rnams su 'god pa yin la /
'on kyang 'dir yum lus la mi 'god pas reg bya rdo rje ma zhes mi brjod pa'i rgyu mtshan de yin no / /
dang po sbyor ba tsam la ni lha nyer bsdu mi dgos shing /
@# / /
gang byas kyang gzhal yas khang gi cha rnams 'od kyi rnam par lus la bsdu dgos /
dbang bskur ba'i tshe lus dkyil gyi lha mi zhu bar bshad pa ltar na /
lha snga phyi gnyis dbyer med du mos dgos par mngon /
rang yab yum snyoms par zhugs pa'i sbyor mtshams nas byang chub sems kyi 'od zer 'phros te sems can thams cad la dbang bskur ba nas rdo rje 'chang du gyur pa rnams rang gi 'od zer gyis drangs nas rang nyid la thim par bsams te /
oM yo ga shud+ha sogs kyi sngags brjod /
yo ga ni rnal 'byor /
shud+d+ha ni dag pa /
sarba d+harmA ni chos thams cad /
yo ga shud+d+ho ny+haM ni /
rnal 'byor dag pa'i bdag nyid nga'o zhes pa'o / /
gnyis pa thun mtshams su gtor ma dang yus brtas par byed pa'i rnal 'byor sogs 'ga' zhig gzhan du shes par bya zhing /
gtor sngags kyi mjug gi sarba duSh+TaM sogs kyi don ni /
sarba duSh+TaM ni gnod byed thams cad /
sa ma ya ni daM tshig mu dra ni phyag rgya pra b+hany+dza ka ni rab tu 'joms pa /
mA ma ni bdag /
shan+ti ni zhi ba /
rak+Sha tsa ni srung ba /
ku ru ni mdzod cig ces pa'o / /
smon lam las /
des ni rdzas sngags 'khrul 'khor bsam gtan la / /
zhes sogs rkang pa bzhis las rgyal mchog kyang stan te 'dir mi 'chad do / /
bzhi pa ni /
lugs 'dir sgrub thabs rgyas bsdus gnyis su nges shing /
thun bzhir byed pa'i tshe /
thog mtha' gnyis rgyas shing bar pa gnyis bsdus pa dang /
thog ma rgyas shing gzhan gsum bsdu pa sogs byed tshul mi 'dra ba du ma yod pa las 'dir rgyas pa ni sgrub thabs rgyas par bshad pa ltar dang bsdus pa ni dang po sbyor ba tsam bsgom pa dang sngags bzla ba'i tshe lus dkyil gyi thugs khar sngags bkod nas bzlas pa byed pa yin la /
de gnyis ka la mngon rtogs kyi tshig nyung dur byas te 'don tshul kho bos rje yab sras dang paN chen gong ma'i man ngag la brten nas 'chad nus mod /
'dir mi 'chad de /
logs su bshad zin pa'i phyir ro / /
rgyas bsdus gang bsgoms kyang dmigs pa yid la bya tshul mdor bsdus ni /
bskyed rim gyi sbyang bya'i gtso bo tha mal gyi snang zhen gnyis yin la /
tha mal gyi snang ba'i gnyen por gsal snang la slob pa dang /
zhen pa'i gnyen por nga rgyal la slob pa yin no / /
slob tshul ni /
bden stong sgyu ma lta bu'i ngang nas 'bras dus kyi rten brten pa de dang de'o snyam du bsgom pa yin no / /
lnga pa ni /
rten brten pa'i dkyil 'khor thams cad la gsal snang shin tu brtan po gzhung nas bshad pa ltar thob cing /
rang gi ngang gis mnyam par 'jog pa yongs su rdzogs pa de'i tshe phra rags mthar phyin pa'o / /
'phros don sgrub thabs kyi chings bsdus te bshad na /
bskyed rim la /
bsnyen sgrub bzhi /
rnal 'byor bzhi /
ting nge 'dzin gsum /
de nyid zhe dgu /
rdo rje bzhi'i chings rnams las dang po ni /
ye shes kyi sa bsgom pa nas lhag mos 'od gsal du sdud pa'i bar bsnyen pa de nas lus dkyil gyi bar nye sgrub /
sgo gsum byin @# / /
brlab nas rigs bdag gi rgyas 'debs kyi bar sgrub pa /
dkyil 'khor rgyal mchog man sgrub ? chen no / /
gnyis pa ni /
ye shes kyi sa nas zla ba las byang chub pa'i bar rnal 'byor /
mngon byang lhag ma gsum rjes su rnal 'byor /
lus dkyil shin tu rnal 'byor /
sgo gsum byin brlab nas rig ma 'du bya ba'i bar rnal 'byor chen po'o / /
gsum pa ni dang po sbyor ba'i ting nge 'dzin sogs gsum mo / /
bzhi pa ni /
gnas kyi de nyid nas dngos grub 'bring sgrub pa'i de nyid kyi bar zhe dgu'o / /
lnga pa ni /
rgyud phyi ma las dang po stong nyid byang chub ste / /
gnyis pa sa bon bsdus pa'o / /
gsum pa gzugs ni rdzogs pa ste / /
bzhi pa yi ge dgod pa'o / /
zhes gsungs pa ltar /
gnas sam ye shes kyi sa nas lhag mos 'od gsal du bsdus pa'i bar dang po dang /
de nas phyag mtshan rdo rje las byang chub pa'i bar gnyis pa dang /
dang po'i mgon po nas lus dkyil rdzogs pa'i bar gsum pa dang /
sku gsung thugs byin gyis brlob pa nas mchod pa'i bar ram dngos grub 'bring sgrub pa'i bar bzhi pa'o / /
spyir bskyed rim pa'i dngos grub de la gsum yod de /
sgron gsal las /
zhi sogs bya ba'i cho ga dang / /
de bzhin grub pa brgyad dang ni / /
sangs rgyas kyang ni mchog yin no / /
zhes gsungs pa'i phyir ro / /
de ltar tshul bzhin nyams su blangs na grub chen brgyad dang sangs rgyas kyi go 'phang yang tshe 'dir thob par gsungs pa bzhin yin na'ang da lta'i dus kyi gang zag gis ni de ltar ma grub kyang skye ba phyi ma gzhan dang gzhan du sngags sgrub pa'i skal ldan du gyur te /
lam rim gyis bgrod nas 'tshang rgya ba'i bag chags bzang po 'jog pa la ni gzhan dang mi 'dra ba'i phan yon chen po yod tshul gyi khungs gong du smos zin pa rnams dang gzhan yod pas /
rang nus dang bstun pa'i bag chags brtan po re rang rgyud la legs par bzhag par bya'o / / / /
smras pa /
thub pa'i gsung rab kun gyi rab dang phul / /
dpal ldan rnal 'byor bla na med pa'i rgyud / /
de yi nang nas shin tu ches zab pa / /
dpal ldan gsang ba dus pa'i rgyud du grags / /
rgyud 'di mthong thos dran dang reg rnams rkyang / /
byang chub rdo rje dang 'dra phyag yul du / /
rgyal ba nyid kyis dngos su gsungs gyur na / /
gang 'di 'chad nyan thos bsam sgom pa kun / /
rdo rje 'chang dang 'dra bar cis mi blta / /
sngon bsags legs spyad smon lam mthu brtan pas / /
phyogs 'dir mdo sngags bstan pa'i srol chen po| /
sngon med bzung nas spel ba'i skyes bu mchog /
bstan pa'i gdugs dkar 'dzin pa zhig kyang byon / /
de yi mthu las rgyud grwa gsar btsugs kyi / /
thog ma'i go sar gyur ba'i mkhas rlom zhig /
dngos grub gnyis kyi gter gyur gzhung bzang 'dir / /
'jug pa'i brtson pas rang nyid ngal ba byas / /
tshul 'dir 'bad las byung ba'i dge des bdag /
rtag tu lam bzang 'di dang mi 'bral zhing / /
mdo rgyud dgongs 'grel bcas pa'i dam chos kun / /
thub pa'i dgongs pa ji bzhin 'dzin gyur cig /
ces pa 'di yang /
bstan pa'i mnga' bdag co ne'i go ru shri nang sos phyogs 'dir rgyud kyi 'chad nyan gsar du btsugs pa'i tshe /
'di lta bu zhig gyis zhes gsung gis @# / /
bskul ba dang /
rang gi slob ma dad ldan 'ga' zhig gis kyang bskul bas rkyen byas te /
shAkya'i dge slong grags pa bshad sgrub kyis slob dpon rdo rje 'chang blo gros rgya mtsho sogs yongs 'dzin du ma'i bka' drin la brten nas 'di skor gyi dbang lung man ngag rnams thob pa'i mthu las /
tshul 'di khungs dang bcas te rgyas par 'chad nus yang mang du dogs te go don gtso bor byas nas cung zad bsdus pa'i tshul du legs par sbyar ba ste /
phyis dad dang rnam dpyod ldan pa'i gnas brtan kun dga' chos grags zhes bgyi brgyud grwar zhugs nas sngags ram pa'i mtshan gsol ba'i tshe /
gzhan la phan par bsams te dad pas par du brkos pa'o / / / /
bkra shis / / / /

