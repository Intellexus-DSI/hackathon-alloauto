@# / /
dpal gsang bdag phyag na rdo rje 'khor lo chen po'i dkyil 'khor du 'jug cing dbang bskur ba'i cho ga dngos grub bdud rtsi'i bum bzang zhes bya ba bzhugs so / /
@# / /
rgyal kun gsang gsum ngo mtshar sgyu ma'i 'phrul / /
skal bzang yid la mngon dga'i dpal ster slad / /
gsum ldan rdo rje slob dpon skur ston pa / /
drin can bla ma rnams la gus phyag 'tshal / /
rab 'byams gang+gA'i rdul grangs las 'gong ba'i / /
rab 'byams rgyal ba zhi khro ma lus pa'i / /
rab 'byams mthu stongs nus kun gcig gyur pa / /
rab 'byams 'khor lo'i bdag por gus btud nas / /
lha mchog gsang bdag dkyil 'khor gsang ba che / /
sgrub mchod dbang bskur ji ltar bya ba'i tshul / /
sngon rabs mkhas mang bzhed gzhung la brten nas / /
gsal bar spel la mkha' 'gros gnang ba stsol / /
'dir rgyal ba kun gyi mthu stobs nus pa'i rang gzugs dpal phyag na rdo rje 'khor lo chen po'i dkyil 'khor du bdag nyid 'jug cing dbang len pa'am @# / /
skal ldan gyi slob ma gzhan la dbang bskur ba'i tshul la /
gang du bskur ba'i dkyil 'khor ni /
rdul tshon dang ras bris gnyis las deng dus kyi slob dpon phal cher ras bris kyi dkyil 'khor la brten nas byed pa mang bar 'dug pas des na 'dir ras bris kyi dkyil 'khor gyi dbang du byas pa'i cho ga'i rim pa dgod pa la gsum /
sa'i cho ga /
sta gon gyi cho ga /
dngos gzhi'i cho ga'o / /
dang po la /
sngags rim chen mor sa brtag bslang sbyang ba bzung ba bsrung zhing byin gyis brlab pa'i sa bcad lngar phye ba las /
dang po gsum ras bris kyi skabs 'dir mi dgos shing /
phyi ma gnyis kyang ma byas pas cho ga dngos chad pa'i skyon du 'gyur ba min mod kyang /
dkyil chog rdo rje phreng ba dang /
dbang don de nyid rab gsal sogs las ras bris dang /
bsam gtan gyi dkyil 'khor la yang sa bzung sogs dang /
sta gon gyi skor rnams bya bar gsungs pa bzhin bla ma gong ma rnams kyis phyag bzhes su yang mdzad pas /
des na 'di la gnyis /
sa bzung ba /
bgegs la phur bu btab ste bsrung pa'o / /
dang po la gsum /
dkyil 'khor gyi sa'i dbus su sgrub thabs bsgom pa dang /
sgo'i slob mas gsol ba gdab pa /
dkyil 'khor nam mkhar bteg ste bgegs la bka' bskos nas bskrad pa'o / /
dang po ni /
mchod gtor sogs 'og tu dgos pa'i yo byad rnams tshogs par byas nas rang dkyil 'khor gyi sa'i dbus su kha shar du phyogs pas 'dug ste /
rdor dril byin rlabs dang /
sngon 'gro gtor ma 'bul ba nas bzung ste bzlas pa la thug gi bar du sgrub thabs khams gsum las rnam par rgyal ba'i rdo rje'i lhun po brtsegs pa bzhin rdzogs par btang rjes mchod pa byin gyis brlabs te /
oM badzra pA Ni sa pA ri wa ra ar+g+haM pra tI ts+tsha nas shap+ta'i bar gyis mchod /
oM badzra pA Ni sa pA ri wa ra oM AH hUM gis nang mchod 'bul /
g.yas rdo rje dang spos thogs /
g.yon dril bu gsil zhing /
bdag nyid kyi lce hUM las byung ba'i rdo rjer gyur par bsams nas /
ma lus phyogs na bzhugs pa yi / /
sangs rgyas rnams ni bdag la dgongs / /
bdag ni che ge rdo rje yis / /
'khor lo chen po'i dkyil 'khor bsgrub / /
sangs rgyas kun deng gshegs su gsol / /
dngos grub 'dir ni stsal du gsol /
zhes lan gsum gsol ba gdab /
'di'i tshe dril bu gsil bar bde chen rol mtsho sogs las gsungs so / /
gnyis pa ni /
bla ma phyag na rdo rjer gsal bas rdor dril 'gying bas bsnams pa la phyogs bzhi'i slob ma lha mo 'od zer can la sogs pa bzhi'i nga rgyal dang ldan pa lag na rdor dril thogs pa bzhis mchod pa byin gyis brlabs nas bla ma phyag na rdo rjer mos pa la /
oM badzra pA Ni ar+g+haM nas @# / /
shap+ta'i bar dang maN+Dal bzhi kas thun mong du 'bul /
chos dbyings ye shes ngo bo nyid /
ces sogs kyis bstod /
sgo'i slob ma bzhi ka langs la shar gyi slob ma sa gzhi mas maN+Dal 'bul /
sgo'i slob ma rnams lha mo 'od zer can ma sogs su bskyed pa ni /
grub chen dza wa ri pas /
lha mo bzhi yi ting 'dzin zhugs / /
tshul bzhin dang ni ldan pa yis / /
phyogs bzhi nas ni gsol ba gdab /
ces pa'i dgongs pa'o / /
rdor dril 'dzin pas /
rang nyid skad cig gis lha mo 'od zer can ma dkar mo zhal gcig phyag gnyis kyis spu gri dang thod pa 'dzin pa /
nam mkhar gnas pa'i de bzhin gshegs pa rnams dang lhan cig tu gsol ba ni /
gsang ba'i bdag po brtson chen po / /
sangs rgyas sku dang 'dra ba'i lus / /
gti mug rdo rje'i rang bzhin can / /
rdo rje sku la phyag 'tshal lo / /
rdo rje gos sngon rigs kyi gtso / /
mnyam pa'i ngang las 'bar ba'i sku / /
zhe sdang chen po tshar gcod phyir / /
rdo rje'i rigs kyi sa bzung mdzod /
ces dang /
lho nas maN+Dal 'bul /
rang nyid skad cig gis lha mo mdangs can ma ser mo zhal gcig phyag gnyis kyis zangs gri dang thod pa 'dzin par gyur te /
nam mkhar zhes pa nas gsol ba ni /
gsang ba'i bdag po brtson chen po / /
sangs rgyas gsung dang 'dra ba'i ngag /
'dod chags rdo rje'i rang bzhin bdag /
rdo rje gsung la phyag 'tshal lo / /
rin chen gos sngon rigs kyi gtso / /
mnyam pa'i ngang las 'bar ba'i sku / /
nga rgyal can rnams gzhom pa'i phyir / /
rin chen rigs kyi sa bzung mdzod /
nub nas maN+Dal 'bul /
rang nyid skad cig gis sgrag can ma dmar mo zhal gcig phyag gnyis kyis sta re dang thod pa 'dzin par gyur te /
nam mkhar zhes pa nas gsol ba ni /
gsang ba'i bdag po brtson chen po / /
sangs rgyas thugs dang 'dra ba'i yid / /
zhe sdang rdo rje'i rang bzhin bdag /
rdo rje thugs la phyag 'tshal lo / /
padma'i gos sngon rigs kyi gtso / /
mnyam pa'i ngang las 'bang ba'i skra / /
'dod chags can rnams gdul ba'i phyir / /
padma'i rigs kyi sa bzung mdzod /
byang nas maN+Dal phul la /
rang nyid skad cig gis lha mo rlung 'byin ma ljang gu zhal gcig phyag gnyis kyis 'khor lo dang thod pa 'dzin par gyur te /
nam mkhar zhes pa nas gsol ba ni /
gsang ba'i bdag po brtson chen po / /
sangs rgyas mdzad dang 'dra ba'i las / /
phrag dog rdo rje'i rang bzhin can / /
rdo rje las la phyag 'tshal lo / /
las kyi gos sngon rigs kyi gtso / /
mnyam pa'i ngang las 'bar ba'i sku / /
phrag dog can rnams gdul ba'i phyir / /
las kyi rigs kyis bzung mdzod /
ces phyogs so so nas gsol ba gdab /
sgo'i slob ma gcig las med na gcig pus shar nas rim bzhin g.yas bskor du song nas lha mo so so'i nga rgyal dang gsol 'debs sngar bzhin bya zhing /
slob ma med na /
bla ma rang nyid kyis lha mo de rnams phyogs so so nas gsol ba btab par mos la tshig rnams rang nyid kyis brjod do / /
slob dpon gyis kyang rang gtso bor gnas pa la /
phyogs kyi lha mo bzhis gsol ba gdab par bsam mo / /
gsum pa ni /
de nas slob dpon gyis /
slob ma rnams dbyangs gcig gis gsol ba btab par rig nas /
sems can @# / /
thams cad nyon mongs pas gzir ba la bltas te nyon mongs pa la slar khro ba ste de rnams kyi nyon mongs gzhom par bya'o snyam du bsams nas /
rdo rje khu tshur gnyis kyi mdzub mo brkyangs /
rtse mo gshibs la 'og tu phyogs pa spyi bor bzung zhing /
hUM badzra ut+tiShTHa /
zhes brjod nas /
bsgoms pa'i dkyil 'khor nam mkha' la bzhugs par gyur par bsam /
de nas skyil krung bshig nas /
langs te shar du phyogs pas mnyam pa'i rkang stabs byas la /
mgo bor thal mo sbyar te /
oM pra na ma mi sarba ta thA ga ta na /
zhes de bzhin gshegs pa rnams la phyag bya /
de nas /
sems can ma rig pa'i mun pas bsgribs shing bdud kyi dbang du song ba rnams kyi bdud bsal ba'i phyir du rang nyid gtso bo las phye ba'i phyag na rdo rje sku mdog ser sprin ltar gnag cing shin tu khros pa'i nyams can /
g.yon brkyang ba'i stabs kyis bzhugs pa'i mig g.yas pa ma las nyi ma g.yon pa Da las zla ba /
mig 'bras hUM las dus mtha'i me ltar 'bar ba las khro bo'i rdo rje phyogs bcur spros pas bgegs thams cad bskrad par gyur par bsam zhing /
phyogs thams cad du 'gro bas blta'o / /
de nas kha shar ram dbang ldan du phyogs la rdo rje gsor dril bu gsil zhing /
nga ni rang nyid rdo rje can / /
rdo rje sems dpa' nga rang nyid / /
nga ni sangs rgyas rgyal po che / /
nga ni stobs chen rdo rje can / /
nga ni rnal 'byor dbang phyug rgyal / /
phyag na rdo rje brtan pa nga / /
nga ni bdag po rdo rje che / /
byin gyis brlabs pa mi 'dor ro / /
zhes nga rgyal bzung ngo / /
de nas /
rkang mthil gnyis su a a las byung ba'i rdo rje 'bar ba re re /
hUM zhes brjod cing /
bskor ba gcig byas pa'i mthar kha nang du phyogs te /
lus ngag sems la gnas pa yi / /
bgegs kyi tshogs kun yang dag nyon / /
nga ni dpal ldan rdo rje 'chang / /
bka' yi 'khor lo sbyor ba po / /
rdo rje 'bar ba'i gzugs kyis ni / /
lus gsum las byung dgas byas te / /
gal te kha cig bdag las 'das / /
'dir ni 'jigs 'gyur gzhan du min /
zhes lan gsum gyis bka' bskos te /
drag sngags brjod cing bgegs bskrad par bya la /
de'i tshe yungs kar gyis brab cing gu gul gyis bdug /
rol mo'i tsham rngam bya bar tshad ldan 'gas gsungs pas spro na bya'o / /
gnyis pa ni /
seng ldeng la sogs pa las byas pa'i phur bu snod kyi nang du bshams la /
bsangs sbyangs /
stong pa'i ngang las hUM las rdo rje hUM gis mtshan pa las khro bo rdo rje phur bu stod bdud rtsi 'khyil ba ljang gu zhal gcig phyag bzhi'i g.yas g.yon gyi dang po rdo rje dang be con 'dzin pa /
'og ma gnyis sdigs mdzub thugs kar bsnol ba /
spyan gsum pa khro bo'i nyams thams cad dang ldan pa /
lte ba man chad mdung rtse gcig pa'i dbyibs can gyi phur bur gyur par bsams la /
rang gi thugs ka'i hUM gi 'od zer gyis bgegs thams cad bkug ste dkyil 'khor gyi dbus su hUM ring po las grub pa'i khron par bcug pa'i spyi bor phur bu btsugs /
rdo rje 'bar ba'i tho bas brdungs pas bgegs rnams kyi spyi bo nas rkang mthil gyi bar phug pas lus ngag yid gsum g.yo 'gul med par gyur par bsams la /
lag pa g.yon pas phur bu bzung ba'i mgo nas g.yas kyi tho bas brdung bzhin par /
oM g+ha g+ha g+hA ta ya g+hA ta ya /
sarba duSh+DA na @# / /
phaT phaT /
kI la ya kI la ya sarba pA paM phaT phaT /
hUM hUM hUM badzra kI la ya /
badzra d+hA ra adz+nyA pa ya ti sarba big+h+nana kA ya wa ka tsit+ta badzra kI la ya /
hUM hUM hUM phaT phaT /
ces brjod nas dbus su 'debs stangs byas la dbang ldan du btab bo / /
de nas /
rang gi thugs ka nas spros pa'i rdo rje 'bar ba'i 'od zer rnon pos steng 'og dang phyogs mtshams brgyad po kun tu khyab pas phyogs mtshams bcing bar byas nas /
sa gzhi bgegs thams cad dang bral bar gyur par bsam mo / /
gnyis pa la bzhi /
sa'i lha mo lhag gnas /
dkyil 'khor gyi lha lhag gnas /
bum pa lhag gnas /
slob ma lhag par gnas pa'i cho ga'o / /
dang po ni /
dkyil 'khor gyi dbus dngos sam maN+Dal lta bu'i khar dri'i thig le'i steng du me tog gi tshom bu dgod /
rang dkyil 'khor gyi shar nas kha nub tu phyogs pas 'dug la /
tshom bu'i steng du baM las byung ba'i sa'i lha mo ser mo dga' ba dang ldan pa'i thugs can /
zhi ba na bza' dkar po mnabs pa /
rgyan sna tshogs pas brgyan pa /
zhal gcig phyag gnyis kyi g.yas pa skyabs sbyin dang /
g.yon pas gser gyi bum pa bsnams pa /
padma'i gdan la bzhugs pa /
bskyed la /
lag pa g.yas par zla ba'i steng du hUM gsum gnas par gyur par bsams la /
rdo rje dang bcas pa'i g.yas pa'i sor mo'i rtse mos /
hUM zhes brjod de sa la lan gsum bsnun pa dang /
de'i sgra dang hUM gi 'od zer gyis bskul bas sa g.yos pa'i gseb nas sa'i lha mo ye shes pa 'thon pa dang 'dres nas bdag gis ci bgyi ba bka' stsol cig ces gsung par gyur par bsams la /
mchod pa bsangs sbyangs byin gyis brlabs te phyag rgya dang bcas pas /
oM pri thi wI de wI sa pA ri wa ra pra wA ra sang+ka raM ar+g+haM pra tI ts+tsha hUM swAhA /
zhes mchod yon dang de bzhin du ar+g+haM gyi gnas su /
pA dyaM gyis zhabs bsil dang /
any+tsa mA NAM gyis zhal bsil dang /
prok+Sha NaM gyis bsang gtor dang /
oM pri thi wI de wI sa pA ri wa ra badzra puSh+pe nas shap+ta'i bar gyis rol mo dang bcas pa phul la /
rdo rje gsor dril bu gsil zhing /
skyob pa sangs rgyas thams cad kyi / /
spyod pa'i tshul gyi khyad par dang / /
sa dang pha rol phyin rnams la / /
lha mo khyod ni dpang du gyur / /
skyob pa shAkya seng+ge yis / /
ji ltar bdud kyi dpung bcom ltar / /
de bzhin bdag gis bdud kyi dpung / /
pham par byas te dkyil 'khor bsgrub /
ces lan gsum brjod cing gsol ba btab pas /
de ltar gyis shig ces gsungs nas de nyid du thim nas sa'i ngo bor gnas par gyur par bsams la /
lag pa rdo rje nang bsdams byas nas sa de mnan la /
oM badzra b+ha wa hUM /
zhes lan gsum brjod la /
rdo rje bsdams pa las byung ba'i hUM yig las 'od zer 'bar ba 'phros pas dbang chen gyi bar rdo rjer byas par gyur par bsams la /
oM badzra dri D+ha tiShTHa /
zhes lan gsum brjod pas byin gyis brlab po / /
gnyis pa la gnyis /
dkyil 'khor spyan drangs te lhag par gnas pa'i cho ga bya ba /
dkyil 'khor gyi lha la gsol ba gdab po / /
dang po ni /
dkyil 'khor gyi sa gzhir many+dzi'i khar maN+Dal gyi steng du dri zhim pos byug /
me tog gcal du bkram la 'dud rtsi lnga dang bcas pa'i dri zhim po'i lde gus gtso bo'i gnas su gru bzhi /
phyogs bzhi dang sgo bzhir zlum po re lha rang rang gi snying po brjod cing byas la /
mtha' skor du nyer @# / /
spyod tshar bcu las mi nyung ba bsham /
chu bzhi 'bul mi'i mdun du dung chos gsum la chu bzhi rdzas dang bcas pa /
bzed zhal gyi snod gsum yang bzhag /
dkyil 'khor gyi shar nas kha nub tu phyogs pas 'dug /
lha'i rnal 'byor dang ldan pas /
bsangs sbyangs /
stong pa'i ngang las skad cig gis rdo rje'i sa gzhir ba gur bla re me ri dang bcas pa'i dbus su sna tshogs padma la gnas pa'i sna tshogs rdo rje'i lte bar rin po che sna tshogs las grub pa'i gzhal yas khang gru bzhi sgo bzhi pa la sogs pa'i mtshan nyid thams cad yongs su rdzogs pa'i dbus dang phyogs bzhir pad nyi'i gdan /
sgo bzhir padma dang zla ba'i gdan /
de rnams kyi steng du lha rang rang gi snying po yongs su gyur pa las dbus su sangs rgyas 'khor lo chen po yab yum zhal phyag rgyan cha lugs yongs su rdzogs pa /
de'i thugs kar ye shes sems dpa' phyag na rdo rje zhal gcig phyag gnyis pa /
de'i thugs kar ting nge 'dzin sems dpa' hUM yig mthing nag 'od zer lnga 'phro ba /
shar gyi gdan la khro bo bdud las rgyal byed yab yum /
zhes pa nas /
byang sgor rdo rje dril bu yab yum thams cad kyang ye shes kyi me 'bar ba'i dbus na bzhugs par gyur /
rang gi thugs ka'i hUM gi 'od zer gyis sngar nam mkhar btegs pa'i rten dang brten pa'i dkyil 'khor spyan drangs /
dzaH hUM baM hoH gnyis su med par gyur par bsams la sku gsung thugs byin rlabs dbang bskur rgyas gdab rnams bya /
de nas mchod phreng dang bcas pa'i rgyas pa'am sngags tsam gyis mchod pa dang nang mchod bstod pa rnams bya'o / /
gnyis pa ni pus mo g.yas pa'i lha nga sa la btsugs te /
lag pa g.yas spos dang rdo rje 'dzin /
g.yon dril bu 'khrol zhing /
bdag nyid kyi lce hUM las skyes pa'i rdo rjer gyur /
oM badzra dzI hwa /
zhes lce byin gyis brlabs te /
dkyil 'khor gyi lha dang sangs rgyas rnams la 'di ltar gsol ba gdab bo / /
bcom ldan phyag na rdo rje che / /
rig pa'i rgyal mchog khyod la 'dud / /
slob ma rnams la brtse ba dang / /
khyed rnams la yang mchod pa'i phyir / /
mgon po thugs rje'i bdag nyid can / /
dkyil 'khor bsgrub par bdag 'tshal lo / /
de phyir bcom ldan bdag gus la / /
bka' drin gnang bar mdzad par rigs / /
sangs rgyas 'gro 'khor bya don stsol / /
byang chub sems dpa' 'bras gnas dang / /
gzhan yang gang dag gsang sngags lha / /
lha dang 'jig rten skyong ba dang /
'byung po byang chub bstan gnas dang / /
sems can bstan la mngon dga' ba / /
gang su rdo rje'i spyan ldan rnams / /
bdag la yang dag dgongs su gsol / /
rdo rje 'chang chen che ge bdag /
phyag na rdo rje'i dkyil 'khor ni / /
ji ltar nus pa'i nyer spyod kyis / /
'gro ba sbyang phyir sgrub par bgyi / /
deng bdag slob ma bcas pa la / /
rjes su brtse bas nyer bzung nas / /
'dus pa thams cad dkyil 'khor du / /
nye bar gnas par mdzad par rigs /
zhes lan gsum gsol ba btab pas /
dgyes bzhin du gnang ba byin par gyur par bsams la /
sngar ltar mchod bstod mdor bsdus byas rjes sngar gyi sngags rgyas dkyil 'khor bteg la nam mkhar dgod par bya'o / /
gsum pa ni /
rnam rgyal bum pa zhabs stegs dang nag nog med pa /
mchu @# / /
'phyang ba mgrin pa ring ba gsus pa che ba ste /
nag nog med pa ni rang bzhin gyis dkar na des chog la /
de ltar min na 'bras btags pa 'am thod le kor ram tsan+dan gyi lde gus dkar por bya ste /
rdo rgyus dang sa dkar gyis kyang byugs pas rung /
rnam rgyal bum pa'i phyi'i shar du nyi gdan la gtso bo'i phyag mtshan rdo rje /
de'i 'og tsam dang lho dang nub dang byang rnams su khro bo bzhi'i rdo rje re re dang /
las bum gyi gdong la'ang rdo rje'i mtshan ma rnams 'dri ba 'am gdags /
gos dkar po la sogs pa sna lnga gang rung zung gis mgul bar prog gsum pa'i tshul gyis bcing /
hUM lan bdun bzlas pa'i srad bu dkar po bdun gyis /
oM badzra she kha ra ru ta ma Da di shaM b+han d+ha hUM /
zhes pas mgul chings dkri /
de nas bum pa la gu gul gyis bdug /
las thams cad pa'i sngags bzlas pa'i yungs kar gyis brdegs la /
bgegs bskrad cing /
chu gtsang ma srog chags med pa dri bzang dang bsres pas ran par dgang /
de dag gi nang du rin po che lnga 'bru lnga sman lnga dri lnga la sogs pa gzhug /
lo ma dang me tog dang bcas pa'i yal 'dab kyis kha brgyan /
rnam rgyal bum pa'i steng du dung chos sam rdza phor dri bzang dang bdud rtsi lngas bkang la gzhag /
de'i steng du rdo rje la me tog gi phreng ba btags pa bzhag la /
bum pa gnyis me tog gam ku sha'i gdan gyi steng du gnas ma 'chol bar 'jog /
mchod pa bshams shing byin gyis brlabs pa sngon du 'gro bas /
bum pa gnyis /
oM badzra a mr-i tas bsangs /
shU n+ya tas sbyangs /
bum pa stong pa nyid du gyur /
stong pa'i ngang las baM baM las byung ba'i rin po che'i bum pa dkar po /
lto ba che ba /
mgrin pa ring ba /
mchu 'phyang ba la sogs pa mtshan nyid thams cad dang ldan par gyur /
oM tap+te tap+te mahA tap+te swAhA /
lha'i chu bo gang+gA dang bum pa'i chu dbyer mi phyed par gyur /
rnam rgyal bum pa'i nang du yaM las rlung gi dkyil 'khor ljang sngon gzhu lta bu ba dan gyis mtshan pa /
zhes pa nas /
byang gi rtsibs la gnod sbyin pho mo rnams kyi steng du nyi ma'i gdan dang sgo bzhir zla ba'i gdan re re zhes pa'i bar dang /
dbus kyi gdan gyi steng du hUM hUM las khro bo'i rdo rje rtse lnga pa dang thod pa hUM hUM gis mtshan pa /
rtsibs bzhi'i gdan gyi steng du hUM hUM las rdo rje dang thod pa hUM hUM gis mtshan pa re re /
shar sgor dza las lcags kyu dzas mtshan pa gnyis /
lho sgor hUM las zhags pa hUM gis mtshan pa gnyis /
nub sgor baM las lcags sgrog baM gyis mtshan pa gnyis /
byang sgor ho las dril bu hos mtshan pa gnyis /
de rnams las 'od zer 'phros /
phyogs bcu'i gang+gA'i klung gi bye ma snyed kyi sangs rgyas rnams spyan drangs /
phyag mtshan sa bon dang bcas pa rnams la thim pa yongs su gyur pa las dpal 'khor lo chen po lha bco brgyad kyi skur yongs su rdzogs par gyur pa ni /
dbus kyi gdan la sangs rgyas 'khor lo chen po gos sngon po can sku mdog mthing nag zhal gsum phyag drug pa zhes pa nas /
de'i thugs kar nyi ma'i dkyil 'khor gyi steng du ting nge 'dzin sems dpa' hUM yig mthing nag 'od zer lnga 'phro ba /
zhes pa'i bar dang /
shar gyi rtsibs kyi gdan la khro bo bdud las rgyal byed /
ces pa nas /
g.yas 'khor lo 'dzin pas yab la 'khyud cing /
g.yon thod pa khrag gis gang ba yab kyi zhal du stob pa /
zhes pa'i bar dang /
@# / /
shar sgo'i gdan la rdo rje lcags kyu /
zhes pa nas /
thams cad kyang ye shes kyi me rab tu 'bar ba'i dbus na bzhugs par gyur ces pa'i bar rnams sgrub thabs ltar dang /
rnam rgyal bum pa'i mtshan ma lnga'i gnas su pad nyi'i gdan la hUM las rdo rje hUM gis mtshan pa re re yongs su gyur pa las /
bum pa'i phyi'i shar du sangs rgyas 'khor lo chen po /
de'i 'og tu bdud las rgyal byed /
lhor rdo rje gzi brjid /
nub tu rngam pa sgra sgrog /
byang du bdud rtsi 'khyil ba yab rkyang rnams su gyur /
las bum gyi nang dang mtshan ma'i gnas su sna tshogs padma dang nyi ma'i gdan re re /
gdan de gnyis kyi steng du hUM las rdo rje hUM gis mtshan pa gnyis yongs su gyur pa las khro bo bdud rtsi 'khyil ba ljang gu zhal gcig phyag bzhi'i g.yas kyi dang pos khro bo'i rdo rje rtse lnga pa 'phyar zhing /
g.yon gyi dang pos sna tshogs rdo rjes mtshan pa'i be con 'dzin pa /
'og ma gnyis thugs kar sdigs mdzub bsnol ba /
dbu skra kham ser gyen du brdzes pa /
zhal mche ba gtsigs shing spyan gsum dang ldan pa /
gos sngon po'i stod g.yogs dang stag gi pags pa'i sham thabs 'phyar ba /
klu rigs bzhis brgyan cing /
g.yon brkyang gi stabs kyis bzhugs pa /
rang gi thugs ka'i hUM gi 'od zer gyis ye shes pa'i 'khor lo chen po lha bcu dgu dang mtshan ma'i lha ye shes pa rnams spyan drangs /
oM sarba ta thA ga ta ar+g+haM nas shap+ta pU dza me g+ha sa mu dra s+pha ra Na sa ma ye hUM gi bar gyis mchod /
dzaH hUM baM hoH sa /
rang rang gi dam tshig pa dang gnyis su med par gyur /
ces ye shes pa dgug bstim bya /
lha thams cad kyi spyi bor zla ba la zhes pa nas /
dbang gi lha rnams de nyid la thim par gyur /
ces pa'i bar sku gsung thugs byin rlabs dbang bskur rgyas gdab rnams sgrub thabs bzhin bya /
de nas /
oM sarba ta thA ga ta ar+g+haM zhes sogs kyis chu bzhi nyer spyod rol mo dang bcas pas mchod /
oM nI lAM wa ra d+ha ra badzra pA Ni hrI da ya mahA kro d+ha sa twa hUM phaT /
oM AH hUM /
zhes pa nas /
oM nA sha ya nA sha ya hoH oM AH hUM gi bar dang /
oM ro Sha Na ya hUM phaT /
oM AH hUM /
zhes pas nang mchod 'bul /
chos dbyings ye shes ngo bo nyid /
ces sogs kyi mjug tu /
hUM 'jigs pa'i hUM sgra nges sgrog cing /
zhes sogs sh+lau ka gcig dang bcas pas bstod /
de nas /
oM badzra a mr-i ta ud ka hUM /
zhes lan bdun bzlas pas /
dung chos kyi chu ye shes kyi bdud rtsir byas pa'i rdo rje'i rdul phra rab kyi rang bzhin du gyur par bsam /
hUM zhes gzungs thag blangs la /
lha rang rang gi thugs kar nyi gdan la gnas pa'i sa bon gyi mtha' bskor ba'i sngags phreng gi 'od zer gyis rgyal ba sras bcas kyi ye shes kyi bdud rtsi bkug nas bum pa'i chu dang ro gcig tu gyur par bsam zhing /
gtso bo'i sngags brgya rtsa brgyad /
lha gzhan rnams kyi sngags brgya rtsa brgyad dam lnga bcu re /
las bum la /
oM badzra a mr-i ta kuN+Da li ha na ha na hUM phaT /
ces pa brgya rtsa brgyad /
thun mong du /
oM AH hUM /
zhes pa brgya rtsa brgyad dang /
yig brgya lan gsum bzla /
gtso bo'i sngags dang /
oM AH hUM gis bum pa gnyis su dung chos kyi chus mchod yon dang /
las thams cad pas me tog dkar po @# / /
gsum gsum gzhug /
las sngags brjod cing las bum gyi chus bum pa gnyis la bsangs te /
ji srid dkyil 'khor gyi bya ba rnams ma rdzogs pa de srid du bgegs rnams bzlog par mdzod cig /
ces gsol ba gdab /
gtor ma byin gyis brlabs la /
bum pa'i lha rnams kyi ljags hUM las byung ba'i rdo rje rtse gcig pa dmar po nas 'bru tsam oM gyis mtshan pa'i 'od kyi sbu gus gtor ma'i bcud thams cad drangs te gsol bar gyur /
oM nI lAM wa ra d+ha ra zhes sogs gtso 'khor so so'i sngags kyi mthar /
a kA ro btags pa lan gsum gsum gyis dbul la /
me tog la sogs pas mchod /
bum pa'i lha rnams chags pa chen po'i mes zhu nas byang chub kyi sems kyi ngo bor bum pa'i chu dang ro gcig tu gyur /
gzhal yas khang bum pa la thim zhing /
mtshan ma'i lha rnams kyang zhu nas lha rang rang gi phyag mtshan gyi rnam par gyur /
ces brjod cing bsams la /
rnam rgyal bum pa la ga bur dang a ka rus bdugs pa'i ras kyis bkab nas gnas dben par sba zhing /
las bum bsang gtor gyi don du rang gi nye sogs su bzhag /
bum pa gnyis la nyin re bzhin mchod bstod bzlas pa gtor 'bul dma' mtha' thun re ma chag par bya'o / /
bzhi pa la lnga /
kun slong 'chos shing nang dbang bskur ba /
gsol ba gdab cing 'dzin du gzhug pa /
sdom pa bzung zhing byin gyis brlab pa /
so shing 'dor zhing khyor chu sogs gsum sbyin pa /
spro ba bskyed cing bsrungs te rmi lam brtag par gdams pa'o / /
dang po ni /
slob dpon rang nyid bde ba 'dod pa tsam ma yin par sems can la brtse ba snying rje chen po'i gzhan dbang du gyur pas slob ma dbang bskur bas bsdu bar 'dod pa na /
de'i tshe dkyil 'khor gyi khang pa'i phyi rol lam phyag len la dkyil 'khor yol bas bcad pa'i phyi rol tu slob ma rigs dang /
gzugs dang /
lang tsho dang /
dad pa dang /
thos pa dang /
gtong ba dang /
rnal 'byor la sogs pa dang ldan zhing /
sngags kyi lam don du gnyer pa'i yon tan rnams tshang ba 'am de ltar med kyang dkon mchog gsum la skyabs su song zhing dge bcu'i las lam la gnas pa'i slob ma snod du rung zhing nang gshin pa gcig nas nyi shu rtsa lnga'i bar zung du ma gyur pa rnams las bum gyi chus khrus byas shing me tog bkye bsdu byas nas maN+Dal 'bul du bcug ste lag na me tog thogs te 'khod pa la /
rang gi bslab ldan 'khor bzhi po / /
theg chen blo can rnams la ni / /
de bzhin gshegs pas gsungs pa yi / /
yang dag cho ga rjes su gnang / /
la la gsang sngags sgrub don gnyer / /
'di na dkyil 'khor 'jug par byed / /
bsod nams 'dod pas de las gzhan / /
gzhan dag 'jig rten gzhan don gnyer / /
'jig rten pha rol don gnyer ba'i / /
dad pa med du byed pa yi / /
blo ldan dkyil 'khor 'jug bya yi / /
tshe 'di'i 'bras bu 'dod mi bya / /
tshe 'di 'dod par gyur pa la / /
'jig rten pha rol don mi 'gyur / /
'jig rten pha rol don gnyer skyes / /
'jig rten 'di yi 'bras bu rgyas / /
zhes brjod nas /
tshe 'di'i phun tshogs tsam 'dod nas dkyil 'khor du 'jug pa dang /
tshe phyi ma'i mngon mtho tsam 'dod nas dkyil 'khor du 'jug pa sogs rang nyid gcig pu bde ba don @# / /
du gnyer pa ma yin par /
mar gyur nam mkha'i mtha' khyab kyi sems can rnams kyi don du rdzogs byang thob 'dod kyi blo kho nas dkyil 'khor du 'jug dgos pa'i tshul legs par bshad de kun slong 'chos pa shin tu gal che'o / /
de nas nang dbang bskur ba ni /
slob ma rnams la badzra a mr-i ta'i sngags brjod pa dang mnyam du las bum gyi chus bsangs /
rang gi thugs ka'i hUM gi 'od zer gyis slob ma rnams re re nas drangs pa zhal nas zhugs /
sku'i dbyibs brgyud rdo rje'i lam nas thon te yum gyi padmar gnas par gyur /
rang gi thugs ka'i hUM gi 'od zer gyis rigs lnga yab yum dpag tu med pa spyan drangs /
rang gi zhal nas zhugs /
thugs kar chags pa chen po'i mes zhu /
rdo rje'i lam nas yum gyi padmar thon pa'i byang chub kyi sems kyis dbang bskur /
slob ma rnams byang chub kyi sems su zhu ba las khro bo bdud las rgyal byed zhal gcig phyag gnyis pa'i rnam par gyur pa yum gyi padma nas phyung ste rang gnas su 'khod par gyur par bsam mo / /
gnyis pa ni /
bla ma dang dkyil 'khor gyi gtso bo tha mi dad par mos pa la gsol 'debs kyi don rnams dran bzhin pa'i sgo nas /
skye rta 'chi ba na kra yi / /
chu srin la sogs 'jigs rung ba / /
srid pa'i mtsho las bdag sgrol mdzod / /
dga' chen ston pa khyod gcig pu / /
byang chub chen po'i tshul brtan pa / /
mgon po chen po bdag 'tshal lo / /
dam tshig de nyid bdag la stsol / /
byang chub sems kyang bdag la stsol / /
sangs rgyas chos dang dge 'dun te / /
skyabs gsum dag kyang bdag la stsol / /
thar pa chen po'i grong mchog tu / /
mgon pos bdag ni gzhug tu gsol /
zhes pa lan gsum gyis gsol ba gdab bo / /
de nas slob ma gcig gtso bor byas te /
de'i sgo nas thams cad la 'di skad ces /
bu tshur shog cig theg chen po / /
gsang sngags spyod tshul cho ga ni / /
khyod la yang dag bstan par bya / /
khyod ni tshul chen snod yin gyis / /
sku gsung thugs kyi rdo rje can / /
dus gsum 'byung ba'i sangs rgyas rnams / /
rdo rje sngags kyi mthu yis ni / /
ye shes mnyam med yang dag brnyes / /
gsang sngags sbyor ba mnyam med pa / /
gang gis shAkya seng+ge sogs / /
mchog rnams kyis ni bdud kyi sde / /
mi bzad chen po stobs chen bcom / /
'jig rten rjes 'jug rtogs nas ni / /
'khor lo bskor nas mya ngan 'das / /
de bas kun mkhyen thob bya'i phyir / /
bu yis blo gros 'di gyis shig /
ces bya ba'i don bshad de sngags la mos pa brtan po 'dzin du gzhug go /
gsum pa ni /
bla ma dang dkyil 'khor gyi gtso bo tha mi dad pa dang /
nam mkha' la yang dpal phyag na rdo rje'i dkyil 'khor lha tshogs dngos brgyud kyi bla ma yi dam sangs rgyas byang sems dpa' bo mkha' 'gro chos skyong bsrung ma'i tshogs dang bcas pa bzhugs par mos pa'i spyan sngar sems can thams cad kyi don du rdzogs pa'i sangs rgyas kyi go 'phang thob par bya /
de'i phyir du byang chub sems dpa'i sdom pa blangs te rgyal sras kyi spyod pa la byang chub ma thob kyi bar du bslab par bya'o snyam pa'i byang chub sems dpa'i sdom pa len 'dod dang bsrung 'dod sogs brda legs par sprad nas /
dkon mchog gsum la bdag skyabs mchi /
zhes pa nas /
'gro la phan phyir sangs rgyas 'grub par shog /
@# / /
ces pa'i bar lan gsum gyis byang chub sems dpa'i sdom pa 'dzin du bcug /
de nas sngags sdom len pa'i yul sngar ltar gsal btab pa'i spyan sngar /
sems can thams cad kyi don du rdzogs pa'i sangs rgyas kyi go 'phang dus myur ba myur ba nyid du thob par bya /
de'i ched du gsang sngags kyi sdom pa blangs te rigs lnga spyi dang bye brag gi dam tshig rnams tshul bzhin du bsrung bar bya'o snyam pa'i bsam pas /
sangs rgyas byang chub sems dpa' kun /
zhes pa nas /
sems can mya ngan 'das la 'god /
ces pa'i bar lan gsum rjes zlos kyi sgo nas sngags sdom len du bcug la /
byang sdom dang sngags sdom gnyis ka'i 'bogs chog lan gsum pa'i mthar sdom pa skyes pa'i dus kyang slob mas shes par bya'o / /
de nas slob ma la las sngags dang bsang chus gtor te bsrung /
sku gsung thugs byin gyis brlabs pa ni /
slob ma rnams kyi snying gar hUM las rdo rje sngon po'i lte bar hUM gis mtshan pa /
mgrin par AH las padma dmar po'i lte bar AH sa mtshan pa /
spyi bor oM las 'khor lo dkar po'i lte bar oM gyis mtshan par bsams la /
hUM AH oM /
zhes brjod cing rdo rje khu tshur gyis dri snying ga dang /
mgrin pa /
mgo bo rnams su byug /
de nas slob ma rnams kyi mgor me tog /
mdun du bdug spos /
snying gar dri /
mdun du mar me rnams las sngags kyis byin /
bzhi pa la /
so shing dor ba ni /
'o ma can gyi shing ha cang sbom pa dang phra ba min pa /
drang zhing tshigs med pa ma gas rma med pa /
mgo mjug mnyam pa /
dri'i chus bkrus shing bdug pas bdugs pa /
'khor bcu gnyis pa rtse mor me tog bcings pa /
slob dpon byang du phyogs te /
oM AH hUM /
bzlas nas slob ma la byin la sa la las thams cad pas bsngags nas /
dri bzang dang ba byung gis ba'i ko ba'i srab ma thug tsam du khru bzhi pa gru bzhi ru byugs nas /
slob ma kha shar ram byang du phyogs pas /
oM badzra hA sa ha /
zhes brjod nas rtse mo nas 'chos te mig steng du blta zhing ltos pa med par maN+Dal gyi steng du 'dor ro / /
rtse mo steng du bltas na rig 'dzin /
bla ma la phyogs na mchog /
thur du bltas na sa 'og /
shar byang nub lhor zhi rgyas dbang drag 'grub la /
phyi rol tu lhung na dngos grub med do / /
khyor chu sbyin pa ni /
baM las byung ba'i chu /
baM bzlas pa kha bshal ba'i phyir byin nas las thams cad pa lan bdun bzlas pa'i dri zhim po'i chu khyor ba gsum /
oM hrIH su bi shud d+ha d+har+m+ma sarba pA pa ni tsA asya bi sho d+ha ya sarba bi kawAn a pa na ya hUM /
zhes bzlas te 'thung du bcug pas sgo gsum gyi sdig pa thams cad bkrus nas sbyangs par bsam mo / /
ku sha sbyin pa ni /
hUM las byng zhing de 'am las thams cad pa bzlas pa'i ku sha mang po rtse mo ma nyams pa stan du gding ba'i don dang /
de bzhin du sngas kyi don du yi ge d+hI las skyes shing de dang 'khyil ba bzlas pa'i ku sha cig /
oM badzra tik+Sh+Na baM /
zhes pa'i sngags kyis sbyin no / /
srung skud bcing ba ni /
srad bu dmar po slob ma'i lus tshad dang mnyam pa sum bsgril mdud pa gsum dang ldan pa hUM las skyes shing /
las thams cad pa bzlas la dbung pa g.yon pa la /
oM bud+d+ha mai tri rak+Sha rak+Sha sarba na swAhA /
zhes pas bcing ngo / /
lnga pa ni /
'jig rten du ni kun mkhyen rnams / /
res 'ga' 'byung ngam mi 'byung srid / /
u dum wa ra'i me tog bzhin / /
brgya lam na ni res 'ga' 'byung / /
gang gis sems can mnyam med don / /
mya ngan mi 'da' byed par nus / /
@# / /
gsang sngags spyod pa'i tshul 'byung ba / /
de bas kyang ni shin tu dkon / /
bskal ba bye ba du ma ru / /
sngon byas sdig pa ci mchis pa / /
dkyil 'khor 'di 'dra mthong ba yis / /
de dag thams cad zad gyur na / /
grags pa mtha' yas gsang sngags kyi / /
spyod tshul la gnas smos ci dgos / /
skyob pa'i gsang sngags bzlas na ni / /
go 'phang bla na med par gyur / /
spyod mchog 'di la gang rnams kyi / /
blo gros shin tu dri med na / /
de rnams kyi ni sdug bsngal kun / /
'byung ba'i ngan 'gro yang dag bcad / /
bdag nyid chen po khyod rnams kyis / /
de ring rnyed pa mnyam med rnyed / /
gang gis khyed rnams rgyal ba kun / /
bdag nyid chen po sras bcas kyis / /
bstan pa 'di la thams cad ni / /
yongs su bzung zhing skye 'gyur ba / /
de yis khyed rnams theg chen la / /
legs par skye ba nyid du 'gyur / /
theg pa chen po cher 'byung ba'i / /
lam mchog 'di ni dpal dang ldan / /
gang la khyed rnams 'gro 'gyur bas / /
de bzhin gshegs par 'gyur ba yin /
zhes pa'i don bshad nas gsang sngags la spro ba bskyed do / /
de nas slob ma la bsang chu gtor nas las sngags brjod bas bsrungs shing sngags de bzlas pa'i don du'ang byin la /
ku sha chung ba sngas dang che ba stan du bting ba'i steng du nyal nas /
rmi lam gang cung zad mthong ba sang nang par nga la smros shig /
ces pa lta bus rmi lam brtag par gdams nas /
sta gon thob pa'i gtang ngag gi maN+Dal dbul du gzhug go /
phyi nyin rmi lam dris nas mi dge ba'i mtshan ma smra na las thams cad pa'i sngags kyis gzhom pa sogs bzlog thabs ci rigs pa bya'o / /
gsum pa la gnyis bum ba dgod cing dkyil 'khor brgyan pa dang /
bsgrub cing mchod nas dbang bskur ba'o / /
dang po ni /
rang gi mdun ngos sam 'os pa'i phyogs su stegs kyi khar ras bris kyi dkyil 'khor legs par dgram /
sngar lhag gnas byas pa'i bum pa gnyis po spos kyis sna drangs nas rol mo'i cha byad sna tshogs pa dang bcas pas /
dkyil 'khor la lan gsum bskor te rnam bum kha nang lha'i shar sgo 'am g.yas dang /
las bum g.yon du dgod /
dkyil 'khor gyi g.yas nas 'go brtsams te /
me tog /
bdug spos /
mar me /
dri chab /
zhal zas dang bcas pa'i nyer spyod lnga lha grangs dang mnyam pa 'am /
ma 'byor na nyung mtha' tshar bcu las mi nyung bas mtha' bskor /
'byor na rgyal srid sna bdun sogs dang /
gar bum dang /
gos zung dang /
ba dan sogs kyang bshams la /
dkyil 'khor gyi grwa bzhir mda' dar me long gis brgyan ba bzhi yang 'dzug /
de rnams hUM dang gtso bo'i sngags bzlas la /
oM badzra s+pha ra Na khaM /
zhes brjod de dgram par bya'o / /
gnyis pa la gsum /
dkyil 'khor bsgrub pa /
dkyil 'khor mchod bstod sogs bya ba /
dbang bskur ba'o / /
dang po ni /
dkyil 'khor gyi mdun phyogs su dkyil 'khor ba dang phyogs skyong gi gtor ma bsham /
rang gi mdun du rdor dril nang mchod chu bzhi'i snod gsum /
de'i pha rol tu bzed zhal gsum rnams many+dzi'i steng du bshams la /
sgrub pa po rnams kyis bdag bskyed ting 'dzin rnam gsum mchod bstod dang bcas pa rdzogs pa'i mthar dkyil 'khor nyer bsdu byas te rang gtso bo'i nga rgyal gyis bris pa'i dkyil 'khor gyi dbus su bzhugs par mos /
las bum gyi chu gtor te a mr-i tas bsangs /
oM shU n+ya tas sbyangs /
bdag dang dkyil 'khor la sogs pa phyi nang gi dngos po thams cad bden pa'i gcig dang @# / /
du ma'i ngo bo nyid dang bral ba'i phyir rang bzhin gyis stong zhing bdag med par gyur /
stong pa'i ngang las raM las nyi ma'i dkyil 'khor gyi steng du hUM las sna tshogs rdo rje zhes pa nas /
sgo bzhir zla ba'i gdan re re zhes pa'i bar sgrub thabs ltar brjod /
dbus kyi gdan gyi steng du hUM hUM las khro bo'i rdo rje rtse lnga pa dang thod pa hUM hUM gis mtshan pa /
rtsibs bzhi'i gdan gyi steng du hUM hUM las rdo rje dang thod pa hUM hUM gis mtshan pa re re /
shar sgor dzaH las lcags kyu dzaH sa mtshan pa gnyis /
lho sgor hUM las zhags pa hUM gis mtshan pa gnyis /
nub sgor baM las lcags sgrog baM gyis mtshan pa gnyis /
byang sgor hoH las dril bu hoH sa mtshan pa gnyis /
de rnams las 'od zer 'phros /
phyogs bcu'i gang+gA'i klung gi bye ma snyed kyi sangs rgyas rnams spyan drangs /
phyag mtshan sa bon dang bcas pa rnams la thim pa yongs su gyur pa las dpal 'khor lo chen po lha bco brgyad kyi skur yongs su rdzogs par gyur pa ni /
dbus su rang nyid sangs rgyas 'khor lo chen po gos sngon po can sku mdog mthing nag zhal gsum phyag drug pa zhes pa nas /
ting nge 'dzin sems dpa' hUM yig mthing nag 'od zer lnga 'phro ba zhes pa'i bar sgrub thabs bzhin brjod /
de nas /
shar gyi rtsibs kyi gdan la khro bo bdud las rgyal byed sku mdog dkar po zhes pa nas /
de'i pang na lha mo rlung 'byin ma ljang gu nas zhal du stob ba /
shar sgo'i gdan la rdo rje lcags kyu dkar po zhes pa nas /
thams cad kyang ye shes kyi me rab tu 'bar ba'i dbus na bzhugs par gyur /
ces pa'i bar brjod /
yab kyi gsang gnas mi dmigs pa'i ngang las hUM las byung ba'i rdo rje rtse lnga pa bu ga hUM gis mtshan pa /
yum gyi gsang gnas mi dmigs pa'i ngang las a las byung ba'i padma 'dab ma brgyad pa ze'u 'bru la as mtshan pa /
yab yum snyoms par zhugs pa'i thugs ka'i hUM gi 'od zer gyis nam mkha' khyab pa'i sangs rgyas rnams spyan drangs /
rang gi zhal nas zhugs /
thugs kar rjes su chags pa'i mes zhu /
rdo rje'i lam nas yum gyi padmar thon pa'i thig le cha bco brgyad du gyur /
de rnams yongs su gyur pa las dpal 'khor lo chen po lha bco brgyad kyi skur gyur pa ni /
dbus su sangs rgyas 'khor lo chen po yab yum /
shar du khro bo bdud las rgyal byed yab yum /
lhor rdo rje gzi brjid yab yum /
nub tu rngam pa sgra sgrog yab yum /
byang du bdud rtsi 'khyil ba yab yum /
de'i phyi rol gyi shar du rdo rje lcags kyu yab yum /
lhor rdo rje zhags pa yab yum /
nub tu rdo rje lcags sgrog yab yum /
byang du rdo rje dril bu yab yum thams cad kyang ye shes kyi me rab tu 'bar ba'i dbus na bzhugs pa /
oM badzra s+pha r+Na khaM /
lha rnams yum gyi padma nas phyung /
badzra aM ku sha dzaH badzra pA sha hUM /
badzra s+pho Da baM /
badzra gaN+Da hoH ye shes pa rnams rang rang gi dam tshigs dang gnyis su med par gyur /
thugs ka'i hUM las 'od 'phros rang bzhin gyi gnas nas 'khor lo chen po lha bco brgyad kyi dkyil 'khor rten dang brten par bcas pa la sangs rgyas dang byang chub sems dpas bskor ba spyan drangs /
oM nI laM b+ha ra b+ha ra badzra pA Ni hrwi d+ha ya mahA @# / /
kro d+ha satwa hUM phaT /
oM sarba ta thA ga ta ar+g+haM nas shap+ta pU dza me g+ha sa mu dra s+pha ra Na sa ma ye hUM /
zhes pas mchod /
badzra aM ku sha dzaH zhes sogs sngar bzhin brjod /
ye shes pa'i rten dang brten pa'i dkyil 'khor dam tshig pa'i rten dang brten pa'i dkyil 'khor la dbyer med du thim par gyur /
rang gi thugs ka'i hUM las 'od zer 'phros /
nam mkhar btegs pa'i sta gon gyi rten dang brten par bcas pa'i dkyil 'khor spyan drangs /
chu gnyis nyer spyod kyis mchod nas dgug gzhug bcing mnyes bya /
de nas /
lha thams cad kyi spyi bor zla ba la de bzhin gshegs pa gang+gA'i klung gi bye ma snyed kyi sku rdo rje'i ngo bo oM dkar po zhes pa nas /
gtso 'khor thams cad la mi bskyod pas dbu brgyan par gyur /
ces pa'i bar gyis sgo gsum byin rlabs dang dbang bskur rgyas gdab rnams sgrub thabs ltar bya'o / /
gnyis pa ni /
mchod pa rnams a mr-i tas bsangs /
swa b+ha was sbyangs /
stong pa nyid du gyur /
stong pa'i ngang las a las byung ba'i thod pa yangs shing rgya che ba zhes pa nas /
oM shap+ta AH hUM zhes dang /
oM rU pa AH hUM /
zhes pa nas /
spar+sha AH hUM /
zhes pa'i bar gyis chu bzhi nyer spyod rol mo 'dod yon lnga dang bcas pa byin gyis brlab /
rang nyid gtso bo las mar me gcig las gnyis chad kyi tshul du phye nas dkyil 'khor gyi shar sgo'i thad kyi phyi rol tu mchod pa'i las la gnas par gyur par bsams la /
mchod phreng rgyas pa'am /
bsdu na /
oM AH hrI pra wa ra sad ka raM ar+g+haM + pAdyaM + any+tsa ma NaM + prok+Sha NaM pra tI ts+tsha hUM swAhA /
zhes chu bzhi dang /
oM sarba ta thA ga ta puSh+pe pU dza me g+ha sa mu dra s+pha ra Na sa ma ye hUM /
zhes sogs kyis nyer spyod dang rol mo /
spar+sha zhes na bza' /
oM badzra a laM ga ra wa pu Sha ni AH hUM swAhA /
zhes rgyan /
oM badzra mahA pU dza me g+ha AH hUM /
zhes nyer mkho'i yo byad /
oM badzra ka la sha AH hUM /
zhes gang bum 'bul /
oM sarba ta thA ga ta rU pa zhes sogs kyis 'dod yon lnga dang /
oM sarba ta thA ga ta tsakra zhes sogs kyis rgyal srid sna bdun 'bul /
lha rang rang gi sngags la 'bru gsum btags pas dkyil 'khor gyi lha la nang mchod 'bul /
rang nyid dkyil 'khor gyi nang du zhugs /
gtso bo dang tha mi dad par gyur /
yab kyi gsang gnas mi dmigs pa'i ngang las hUM las byung ba'i rdo rje rtse lnga ba bu ga hUM gis mtshan pa /
yum gyi gsang gnas mi dmigs pa'i ngang las a las byung ba'i padma 'dab ma brgyad pa ze'u 'bru la as mtshan pa /
yab yum snyoms par zhugs pas byang sems zhu ba spyi bo nas mgrin par slebs pa na dga' ba /
mgrin pa nas snying gar slebs pa na mchog dga' /
snying ga nas lte bar slebs pa na khyad par gyi dga' ba /
lte ba nas nor bu'i rtser slebs pa na lhan cig skyes pa'i dga' ba skyes /
lha thams cad kyis kyang bde ba chen po dang de kho na nyid dbyer mi phyed pa'i ting nge 'dzin la snyoms par zhugs pas de kho na nyid kyi mchod pas mnyes par gyur /
ces brjod cing /
chos dbyings ye shes ngo bo nyid /
ces pa nas /
'phrin las grub mdzad yab yum bstod /
ces pa'i bar gyis bstod /
lha rang rang gi thugs ka'i sa bon gyi mthar bzlas bya'i sngags kyis bskor ba las dkyil 'khor gyi lha tshogs 'phros /
'gro ba'i don byas /
slar 'dus thugs ka'i @# / /
sa bon la thim pa'i spro ba dang bsdu ba'i mdzad pa can dang lha thams cad kyi zhal nas sngags kyi sgra byung bar gyur par bsams la /
gtso bo'i snying po brgya rtsa brgyad /
nye snying phrer sngags ci 'grub /
'khor rnams kyi sngags nyer gcig re bzla /
rang gzhan gyi bar chad bzlog pa sogs dgos pa khyad par can gyi dus su phrong sngags nyid mang du bzlas na shin tu legs par gsungs /
mjug tu yi ge brgya pa brjod /
gtor ma rnams sgrub thabs ltar bsangs sbyangs bskyed de byin gyis brlab /
'dir 'das ma 'das kyi gtor ma gnyis ka dbul ba la 'das gtor ni dkyil 'khor pa'i lha nyid la dbul ba yin pas gtor mgron logs su bskyed mi dgos la /
'jig rten pa'i gtor ma ni mgron gsar du spyan drangs pa la dbul dgos pas de'i mgron bskyed tshul ni /
rang nyid 'khor lo chen por gsal ba'i thugs ka'i hUM sngon po'i 'od zer lcags kyu'i rnam pa can gyis klu chen brgyad /
gnod sbyin brgyad /
bdud brgyad 'khor dang bcas pa sogs sa 'og sa steng sa bla'i 'byung po'i tshogs thams cad bkug pa dkyil 'khor gyi phyi'i phyogs mtshams rnams su 'khod pa skad cig gis 'od gsal du bcug pa las sangs rgyas 'khor lo chen po'i sku gsung thugs kyi lha'i skur bzhengs par gyur /
'jig rten dang 'jig rten las 'das pa'i mgron rnams kyi ljags hUM las byung ba'i rdo rje rtse gcig pa dmar po nas 'bru tsam oM gyis mtshan pa'i 'od kyi sbu gus gtor ma'i bcud thams cad drangs te gsol bar gyur par bsams la /
oM nI laM b+ha ra d+ha ra badzra pA Ni hr-i d+ha ya mahA kro d+ha satwa hUM phaT /
oM a kA ro mu khaM sarba d+harmA NaM adya nut+pa nan twad oM AH hUM phaT swAhA /
zhes pa lan gsum gyis gtso bo dang /
tadyathA /
b+ho b+ho bA na zhes sogs yum gyi sdigs dang /
oM ba ra kra ma na zhes pa nas /
nA sha ya nA sha ya hoH zhes pa'i bar brjod pa'i mjug tu /
a kA ro btags pa lan gsum gyis 'khor rnams la 'bul /
yang a kA ro la 'bru gsum btags pa lan gsum gyis 'jig rten pa rnams la 'bul /
oM sarba ta thA ga ta ar+g+haM zhes sogs chu bzhi nyer spyod rol mo dang bcas pas mchod /
oM nI laM b+ha ra d+ha ra zhes sogs gtso 'khor gyi sngags kyi mjug tu /
oM AH hUM btags pas dkyil 'khor pa rnams dang /
phyogs skyong dang /
zhing skyong dang /
klu la sogs pa rnams kyi zhal du oM AH hUM /
zhes pas 'jig rten pa rnams la nang mchod 'bul /
chos dbyings ye shes ngo bo nyid /
ces sogs kyis bstod /
hUM dga' rab dbang phyug thod phreng can /
zhes pa nas /
yid la 'dod ba kun 'grub shog /
ces pas 'jig rten pa rnams la 'phrin las bcol /
yig brgya brjod de lhag chad kha bskang /
oM badzra muH zhes se gol gtog cing /
'jig rten pa rnams rang gnas su gshegs par gyur par bsams la /
sgrub grogs dkyil 'khor bsrung du bcug la /
phyi rol tu phyin nas mchod pa dang gtor ma sgrub thabs ltar byin gyis brlabs la /
lag pa gnyis 'bar ba'i phyag rgya dpral ba'i gnas su g.yon dang g.yas su bskor zhing /
phaiM /
zhes brjod la /
rang gi thugs ka'i hUM gi 'od zer gyis phyogs skyong dang gnod sbyin dang klu chen po brgyad 'khor dang bcas pa spyan drangs te /
phyogs mtshams su 'khod pa skad cig gis 'od gsal du bcug pa las 'khor lo chen po yab yum gyi skur bzhengs @# / /
pa'i mgron rnams kyi ljags hUM las byung ba'i rdo rje rtse gcig pa dmar po 'od kyi sbu gu can du gyur par bsams la /
chu bzhi sngags tsam gyis phul nas /
oM kha kha /
khA hi khA hi /
sarba yak+Sha /
rak+Sha sa /
b+hU ta /
pre ta /
pi shA tsa /
un+mA ta /
a pasmA ra /
badzra DA ki n+yA da yaH i maM ba liM gr-i h+nan+tu /
sa ma ya rak+Shan+tu /
ma ma sarba sid+d+hi m+me pra ya ts+tshan+tu /
ya thai baM /
ya theSh+DaM /
b+hu dza tha /
bi ba tha /
dzi g+h+ra tha /
ma ti kra ma tha /
ma ma sarbA kA ra ta ya /
sad su khaM bi shud+d+ha ye /
sa ha yi ka b+ha wan+tu hUM hUM phaT phaT swAhA /
zhes pa lan gnyis kyis phul nas /
oM da sha di ka lo ka pA la sa pA ri wa ra ar+g+haM pra tI ts+tsha swAhA /
zhes sogs chu gnyis nyer spyod rol mo dang bcas pa dang /
nang mchod kyang phul la /
lha yi tshogs rnams ma lus dang /
nas /
yid la 'dod pa kun 'grub shog /
ces brjod cing /
ji srid du dkyil 'khor gyi bya ba rnams ma rdzogs pa de srid du bgegs rnams bzlog par mdzod cig /
ces 'phrin las bcol nas rol mo dang bcas pas gtor ma bskyal /
bgegs bskrad /
gtor skyel la sogs pa'i gnas gsum 'bru gsum gyis bsrung /
de nas nye reg bya ba ni /
rkang lag bkrus te tsog tsog por 'dug cing ngag bcad lag pa gnyis pus mo'i nang du 'ong ba byas la g.yas pa gan rkyal du gnas pa'i gung mo dang srin lag cung zad bkug pa /
g.yon pas chu gtsang ma bzung nas blangs te /
kha /
sna /
mig /
rna ba /
kha /
lag /
lte ba /
mgo rnams su lan gnyis sam gsum du byug cing hub gsum 'thungs nas g.yon pa'i khu tshur gyis mchu lan gsum phyi bar bya'o / /
de nas slob dpon gyis brting mnan nas rtsa sngags sam /
las thams cad pa gdon cing nang du 'ongs te sgo dbye ba la me tog gi phreng ba blangs nas /
dkyil 'khor la phyogs te /
rang nyid skad cig gis hUM mdzad sngon po zhal gcig phyag gnyis kyis rdo rje dang dril bu 'dzin pa g.yon brkyang gi stabs kyis bzhugs par bsams la /
oM badzra be gA kra ma hUM /
rdo rje shugs kyi 'jug pas dkyil 'khor gyi nang du zhugs par gyur par bsam /
rkang mthil gnyis su hUM hUM las byung ba'i rdo rje 'bar ba re re bsams la /
rdo rje gsor dril bu gsil zhing /
oM badzra d+ha rod sa ma ya swAhA /
zhes brjod cing /
rdo rje'i rkang stabs kyis lha snam gyi steng nas bskor ba byed par bsams nas dngos su bskor ba gsum bya /
de nas kha dkyil 'khor la phyogs par byas nas /
oM mchog tu bde ba'i sems ni rol par ldan / /
sgeg pa'i phyag gis bcom ldan 'das la 'dud /
dzaH hUM baM hoH hi hi hi hi hIH mgon po snyim pa'i me tog bzhes su gsol /
zhes brjod de me tog gi phreng ba gtso bo la phul bar mos nas /
chad lhag gi nyes pa zhi bar bya /
khro bo'i lta bas blta zhing dkyil 'khor la g.yas bskor byas te nub tu song nas rkang pa g.yon brkyang dang /
lag pa gnyis hUM mdzad kyi phyag rgya byas la /
oM badzra ud g+hA Da sa ma ya pra be sha ya hUM /
zhes brjod cing phyag rgya de bkrol nas shar sgo nang nas phye bar bsam /
de bzhin du byang nas lho sgo dang /
shar nas nub sgo dang /
lho nas byang sgo rnams sngar gyi sngags dang phyag rgyas phye bar mos /
de nas shar sgo nas /
oM sa ma ya pra be sha ya mi /
zhes brjod nas sdar phul ba'i me tog gi phreng ba gar byed cing blangs la rang gi mgor bcing /
dkyil 'khor la phyag byas te /
sems can thams cad la dngos grub thams cad kyi bka' drin stsol cig /
@# / /
ces gsol ba gdab bo / /
gsum pa la gsum /
rang nyid zhugs nas gsol ba gdab pa dang /
slob ma gzhug cing dbang bskur ba /
dkyil 'khor gyi mjug gi cho ga'o / /
dang po ni /
las dang po pa rnams la phan pa'i ched bdag 'jug gi ngag 'don tsam gtso bor byas nas dgod pas /
des na 'di la gsum /
dkyil 'khor du gzhug pa dang /
zhugs nas dbang blang ba /
bden stobs brjod nas gsol ba gdab pa'o / /
dang po la gnyis /
gdong g.yogs dang bcas te 'jug pa dang /
dkyil 'khor mthong ba'i bdag nyid du 'jug pa'o / /
dang po la gnyis /
yol ba'i phyi rol tu 'jug pa dang /
nang du 'jug pa'o / /
dang po ni /
dngos su dkyil 'khor la yol bas bcad cing /
bsgom don la dkyil 'khor gyi shar sgo'i phyi rol tu rang nyid dbang zhu ba po slob ma'i tshul dang /
bla ma dang dkyil 'khor gyi gtso bo tha mi dad pas dbang gi bya ba rnams mdzad par mos la /
thog mar dkyil 'khor du 'jug pa'i skor rnams zhu ba'i yon tu maN+Dal rgyas pa 'bul /
slob ma la dbang bskur ba'i skabs yin na las thams cad pa'i bum pa'i chu'i khrus dang /
me tog bkye bsdu maN+Dal gyi sngon du bya /
de nas gsol 'debs kyi don dran bzhin pa'i sgo nas /
skye rga 'chi ba na kra yi /
nas /
mgon pos bdag ni gzhug tu gsol /
zhes pa lan gsum gyis gsol ba gdab /
rang nyid khro bo bdud las rgyal byed sku mdog dkar po zhal gcig phyag bzhi'i g.yas kyi dang pos khro bo'i rdo rje rtse lnga pa 'phyar zhing /
g.yon gyi dang pos 'khor los mtshan pa'i rtse gsum 'dzin pa /
'og ma gnyis sdigs mdzub bsnol pa /
g.yon brkyang gis bzhugs par gyur par bsam /
bla mas lha la 'bul ba'i don du /
AH khaM bI ra hUM /
zhes pas me tog gi phreng ba byin par mos /
bla mas gdong g.yogs dmar po /
oM tsak+Shu b+han+d+ha wa ra ma na ya hUM /
zhes pas bcing zhing /
las bum gyi chu dang /
badzra a mr-i tas bsangs /
sta gon gyi skabs ltar byang sdom len pa'i yul dang ji ltar len lugs kyi bsam pa sogs legs par gsal btab nas /
dkon mchog gsum la bdag skyabs mchi /
zhes pa nas /
'gro la phan phyir sangs rgyas 'grub par shog /
ces pa'i bar lan gsum gyis byang sdom bzung /
de nas sngags sdom 'dzin pa'i yul dang /
kun slong gi khyad par sogs sngar sta gon gyi skabs su bshad pa ltar byas nas /
sangs rgyas byang chub sems dpa' kun /
zhes pa nas /
sems can mya ngan 'das la 'god /
ces pa'i bar lan gsum gyis sngags sdom bzung /
cho ga 'di tshang ma gsum ma byas pa dang /
byas kyang slob dpon gyi sngar zlos pa dang mnyam du zlos pa la mi skye zhing /
'di'i rjes zlos tshang ba gsum byas pa'i mthar sngags sdom skye bas chu dbang phyin chad kyi dbang bskur thob pa la mi ltos te /
rgyud rdo rje rtse mo las /
sdom pa gsum la bkod nas ni / /
de nas dkyil 'khor bstan par bya /
zhes sngags sdom la bkod pa'i 'og tu lha ngo ston par gsungs pa'i phyir ro / /
de nas bla mas /
kyai khyod su yin ci la dga' /
zhes rigs dang mos pa dris pa'i lan du /
skal bzang bdag bde ba chen po la'o / /
zhes dang /
yang /
de yis bu la ci zhig bya /
zhes dris pa'i lan du /
sangs rgyas mchog gi dam tshig bgyi 'tshal /
zhes lan btab par mos /
sems can thams cad kyi don du sangs rgyas kyi go 'phang 'thob par bya snyam pa'i smon sems dmigs rnam phyed par bskyed cing /
mtha' bral gyi gnas lugs des zin pa'i rigs yin na /
de la dmigs @# / /
pa'i lta ba yang legs par dran par bya ba dang de ltar min na'ang /
chos thams cad rang bzhin gyis stong pa nyid do snyam du mos pa tshun chad kyis kyang bsams nas /
sems can thams cad kyi don du sangs rgyas thob par bya'o snyam pa'i smon pa'i sems kun rdzob pa de nyid snying gar zla ba'i dkyil 'khor yongs su rdzogs pa'i rnam par gyur /
chos thams cad rang bzhin med pa'i stong pa nyid dang /
rang gi sems ro gcig tu gyur pa'i don dam pa'i byang chub kyi sems zla ba'i steng du rdo rje dkar po rtse lnga pa'i rnam par gyur par bsams la /
oM sarba yo ga tsit+taM ut+pa ta yA mi /
zhes brjod /
des ni lam gzhan du mi ldog par rigs nges par byed do / /
bla mas rdo rje me tog dang bcas pas snying gar reg nas /
oM su ra te sa ma ya stwaM hoH sid+d+h+ya badzra ya thA su khaM /
zhes brjod nas gsang bar gdams pa ni /
de bzhin gshegs pa thams cad kyi / /
mchog tu gsang ba'i dkyil 'khor 'di / /
ma mthong snod dang mi ldan na / /
su la'ang ston par ma byed cig /
ces brjod /
'di'i tshe bde chen rol mtshor mgo bor rdo rje 'jog par gsungs /
gnyis pa la gsum /
nang du zhugs shing bskor nas phyag bya ba /
dam la bzhag pa /
ye shes phab nas bden stobs brjod pa'o / /
dang po ni /
bla mas /
oM tshin+d+ha tshin+d+ha dzaH zhes brjod cing khrid de /
AH khaM bI ra hUM gis bsgom don la dkyil 'khor gyi nang du bcug par mos shing /
dngos su yol ba bsal ba'i nang du 'jug /
mahA ra ta /
su ti D+ha /
su twa Sho /
su su kho /
badzra satwa A d+d+h+ya sid+d+h+ya maM /
zhes brjod nas bskor ba lan gsum bya /
de nas shar sgor /
rang nyid mi bskyod pa sngon po rdo rje dang dril bu 'dzin par gyur mar bsams la /
oM sarba ta thA ga ta pU dza u pas+thA nA ya at+ma naM nir+ya ta yA mi /
sarba ta thA ga ta badzra satwa ad+hi tiShTHa swa maM /
zhes gtso bo la rdo rje thal mo brkyang bas lus thams cad sa la phab pa'i phyag bya /
de bzhin gshegs pa thams cad kyi ngo bo rdo rje sems dpa' bdag la byin gyis brlabs par gyur par bsam /
yang shar sgo nas /
rang nyid khro bo bdud las rgyal byed du gyur par bsams la /
oM sarba ta thA ga ta bud+d+ha pU dza u pas+thA nA ya At+ma naM nir+ya ta yA mi /
sarba ta thA ga ta badzra bai ro tsa na a d+hi tiShTHa maM /
zhes rnam snang la sngar bzhin phyag dang gsol ba btab pas /
rgyal ba thams cad la mchod cing bsnyen bkur ba'i nus pa can du byin gyis brlabs par gyur par bsam /
lho sgo nas thal mo snying gar sbyar te /
rang nyid rdo rje gzi brjid du gyur par bsams la /
oM sarba ta thA ga ta pU dza a b+hi She ka ya At+ma naM nir+ya ta yA mi /
sarba ta thA ga ta badzra rat+na a b+hi Sheny+tsa maM /
zhes rin 'byung la dpral ba sa la reg pa'i phyag byas pas /
rgyal ba thams cad la mchod cing dbang bskur ba'i nus pa can + rang nyid rngam pa sgra sgrog tu gyur par bsams la /
thal mo spyi bor sbyar la /
nub sgo nas /
oM sarba ta thA ga ta pU dza pra brta ya At+ma naM nir+ya ta yA mi /
sarba ta thA ga ta badzra d+har+m+ma pra brta yA maM /
zhes 'od dpag med la kha sa la reg pa'i phyag byas pas /
rgyal ba thams cad la mchod cing chos 'khor bskor ba'i nus pa can + rang nyid bdud rtsi 'khyil bar gyur par bsams la /
thal mo snying gar sbyar te /
byang sgo nas /
oM sarba ta thA ga ta pU dza karma Ni At+ma naM nir+ya ta yA mi /
sarba ta thA ga ta badzra karma ku ru maM /
zhes don grub la spyi bo sa la reg pa'i phyag byas pas /
rgyal ba @# / /
thams cad la mchod cing 'phrin las phun tshogs kyi nus pa can du byin gyis brlabs pa'i mos pa mdzod /
ces brjod /
slar yang shar sgo nas /
oM gu ru tsa ra Na ya pU dza u pa s+thA na ya At+ma naM nir+ya ta yA mi /
oM sarba stwa pa ri pra NA r+thaM at+ma naM nir+yA ta yA mi /
zhes bla ma la phyag bya'o / /
gnyis pa ni /
bla mas mgo bor rdo rje bzhag nas /
deng khyod de bzhin gshegs pa thams cad kyi rigs su zhugs kyi /
des na ngas khyod la rdo rje ye shes bskyed par bya ste /
ye shes gang gis khyod de bzhin gshegs pa thams cad kyi dngos grub rnams kyang thob par 'gyur na /
dngos grub gzhan rnams lta smos kyang ci dgos /
khyod kyis kyang 'di dkyil 'khor ma mthong ba rnams kyi mdun du smra bar mi bya ste /
khyod dam tshig nyams par gyur ta re /
zhes brjod de phan yon gyi sgo nas dam la bzhag par mos /
'di'i tshe wa ba pa dang mi thub zla bas /
slob ma'i lag pa nas bzung ste byed par gsungs /
de nas spyi bor rdo rje bzhag nas /
khyod kyi dam tshig rdo rje 'di / /
gal te khyod kyis 'ga' zhig la / /
'di smras na ni mgo bo 'gems /
zhes brjod cing dril bu dkrol la nyes dmigs kyi sgo nas ngam la bzhag go /
rdo rje snying gar bzhag la /
oM de ring rdo rje sems dpa' rang / /
khyod kyi snying la yang dag zhugs / /
gal te tshul 'di smras na ni / /
de ma thag tu dral te gshegs /
zhes brjod /
de gnyis ni nyes dmigs kyi sgo nas dam la bzhag pa'o / /
de rnams ni rtsa ltung bdun pa la khyad par du dam bzhag mdzad pa'o / /
dung chos kyi chu mthe bong dang ming med kyis bzung la /
oM AH hUM /
zhes lan gsum bzlas te /
'di ni rdo rje'i dam tshig chu / /
srungs shig ma bsrungs sreg par byed / /
bsrung na dngos grub ster bar byed / /
bdud rtsi 'di ni myang bar gyis /
oM pany+tsa a mr-i ta ud ka THaH zhes brjod de 'thung du bcug ste phan yon dang nyes dmigs gnyis ka'i sgo nas dam la bzhag go /
rdo rje spyi bor bzung la /
nga ni phyag na rdo rje ste / /
nga yi bsgo ba'i las nyon cig /
ma mos brnyas par ma byed cig /
gal te khyod kyis brnyas na ni / /
dam tshig 'dis ni sreg par byed / /
tsha ba chen po'i gnas su bsreg /
ces brjod de bla ma'i bka' nyan pa'i sgo nas dam la bzhag pa'o / /
gsum pa ni /
bla ma dang dkyil 'khor gyi gtso bo tha mi dad pa la /
de bzhin gshegs pa thams cad kyis byin gyis brlab tu gsol /
rdo rje sems dpa' bdag la dbab par gyur cig /
ces lan gsum gyis gsol ba gdab /
badzra a mr-i tas bsangs /
shU n+ya tas sbyangs /
stong pa'i ngang las hUM las rdo rje hUM gis mtshan pa yongs su gyur pa las /
rang nyid khro bo rngam pa sgra sgrog dmar po zhal gcig phyag bzhi'i g.yas kyi dang pos khro bo'i rdo rje rtse lnga pa 'phyar zhing /
g.yon gyi dang pos pad mas mtshan pa'i sbrul zhags 'dzin pa /
'og ma gnyis sdigs mdzub bsnol ba /
g.yon brkyang gi stabs kyis bzhugs pa'i spyi bor baM las chu'i dkyil 'khor dkar zhing zlum pa bum pas mtshan par 'khor lo'i steng du zla ba la oM dkar po /
mgrin par yaM las byung ba'i rlung gi dkyil 'khor sngon po gzhu lta bu ba dan gnyis kyis mtshan par padma'i steng du zla ba la AH dmar po /
snying gar laM las byung ba'i sa'i dkyil 'khor ser po gru bzhi pa grwa bzhir rdo rje rtse gsum pas mtshan par rdo rje'i lte bar nyi ma la hUM sngon po /
rkang pa'i 'og tu yaM las rlung gi dkyil @# / /
'khor gzhu lta bu /
de'i steng du raM las me'i dkyil 'khor dmar po gru gsum pa raM gyis mtshan pa /
de'i steng du rkang mthil gnyis su dz+heMH dmar po de las 'og gi rlung g.yos me sbar dz+heMH gyi 'od zer gyi tshogs rkang pa'i bu ga nas zhugs /
hUM la sogs pa'i 'od kyis lus mtha' dag gang /
bla ma dang gtso bo tha mi dad pa'i thugs ka'i hUM gi 'od zer gyis sku gsung thugs rdo rje'i lha tshogs spyan drangs pa oM AH hUM gsum la rim pa bzhin du thim /
bla ma dang gtso bo tha mi dad pa'i thugs ka nas AH dmar po 'phros te rang gi snying gar zhugs par bsams nas /
yi ge nyer gcig pa dang /
A be sha ya stwaM b+ha ya /
ra ra ra ra /
tsA la ya tsA la ya /
hUM haH AH dz+haiMH hUM phaT /
lan mang du brjod cing dbab /
de'i tshe rlung gis 'degs pa'i dmigs pa dang bla ma phyag na rdo rje'i nga rgyal brtan pos /
g.yas rdo rje gsor zhing g.yon dril bu dkrol ba dang /
bdug rdzas kyis legs par bdugs /
slob ma'i lus kyi nang gi me'i 'od zer phyogs bcur 'phros pas sangs rgyas dang byang chub sems dpa' thams cad dpal phyag na rdo rje'i rnam par spyan drangs te char bzhin du phab nas thim par bsam pa yang slob ma la spod bsgom bya'o / /
de ltar ye shes pa phab pa'i tshe /
gsung babs na dge ba dang mi dge ba lung du ston pa dang /
thugs babs na 'jig rten gsum na gtogs pa shes /
sku babs na nam mkha' la 'phar ba sogs kyi phebs rtags che chung sna tshogs pa zhig 'byung bar gsungs la /
ha cang 'phar che na /
de'i mgo'i steng du laM las byung ba'i dbang chen gyi dkyil 'khor sna tshogs rdo rjes mnan par bsgom na 'gul bar mi 'gyur ro / /
de nas /
bla ma dang gtso bo tha mi dad pa'i thugs ka'i hUM gi 'od zer gyis phyag na rdo rje spyan drangs /
rang gi spyi bor gnas pa zhu nas hUM du gyur /
hUM yongs su gyur pa las rdo rje rtse lnga pa de zhu nas tshangs bug nas zhugs snying gar sangs rgyas 'khor lo chen por gyur te gnas par gyur par bsams la /
oM nI li b+ha ra d+ha ra badzra pA Ni tsit+ta maN+Dal badzra sa ma ya stwaM /
snying gar rdo rje bzhag la /
tiShTHa badzra /
zhes brjod nas byin rlabs brtan par bya /
de nas slob ma'i mig dar bsal nas dkyil 'khor gyi steng gi bar snang la har gyis bltar bcug nas /
khyod kyi mig la ji ltar snang zhes dris la /
dkar ser dmar sngo snang zer na rim pa bzhin zhi rgyas dbang drag gi dngos grub 'grub pa'i skal ba can du go bar bya /
de nas rang gi mthe bong gnyis bla ma'i rdo rje dang bcas pa'i phyag g.yas kyis bzung /
dkyil 'khor la bskor ba gsum byed par mos shing /
las sngags lan gsum brjod /
de nas bla mas dkyil 'khor gyi shar sgo'i thad du 'grengs nas /
yang dag pa yi dkyil 'khor 'dir / /
bdag gi slob ma bcug pa 'di'i / /
lha rnams rigs kyi rim pa ni / /
bsod nams ji lta de ltar shog /
'di yi dngos grub ji ltar 'gyur / /
rigs ni gang gi snod du 'gyur / /
bsod nams mthu yang ji 'dra ba / /
de 'dra dkyil 'khor du gyur cig /
ces lan gsum brjod nas bden pa'i byin rlabs bya'o / /
gnyis pa ni /
sngar byin pa'i me tog gi phreng ba /
bla mas traM zhes bsngags pa las me tog gcig bton te rin po che'i phreng bar mos pa thal mo sbyar ba'i bar du byin par bsams nas /
rang nyid dkyil 'khor gyi nang du zhugs /
gtso bo'i mdun du gnas par gyur par mos /
gus pa chen po sngon du 'gro bas gtso bo'i dbu la rin po che'i phreng ba phul bar bsams nas /
oM tiShTHa badzra @# / /
Di D+ho me b+ha wa sha shwa to me b+ha wa hri da ya me d+hi tiShTHa sarba sid+d+hi m+me pra ya ts+tsha hUM a khaM bI ra hUM /
pra tI ts+tsha ku su mi any+dza li nA thAH hoH zhes brjod de me tog dkyil 'khor du dor /
gzhan la dbang bskur pa'i tshe gtso bo'i sku la phog na myur du 'grub cing /
lha'i sku bkod pa'i mdzod spu la sogs pa la phog na phyag chen la sogs pa'i dngos grub 'grub /
sku las ha cang ring na yun ring pos 'grub la nyi na myur ro / /
rtsig pa'i phyir lhung na lan gsum bskyar /
yang phyir lhung na dngos grub phra mo 'grub /
'di wa ba pas mi bzung bar bshad /
rdo r+wa'i nang du lhung na tshegs chen pos 'grub la /
de'i phyir lhung na dngos grub med cing /
dkyil 'khor yang re zhig mi bstan par sngags bzlas pa la sogs pas skal ba dang ldan par byas nas phyis gzhug par gsungs /
gsang ba spyi rgyud nas de dang rtsig pa la me tog lhung ba la yang zhi ba'i sbyin sreg byas nas gzhug par bshad /
de nas me tog de sngar gyi me tog phreng ba dang lhan cig par /
slob ma'i mgo bor bcings nas /
oM pra ti grih+Na stwaM /
i maM satwa mahA bA la /
zhes brjod /
de ni sems dpa' stobs po che /
zhes lha la bos nas /
slob ma 'di byang chub ma thob kyi bar du rjes su zungs shig /
ces lha la slob ma gtad pas lha des slob ma byang chub ma thob kyi bar du rjes su gzung ba'i thabs zab mo dang /
rigs kyi dri ma 'khrud pa'i nus pa 'jog pa ste me tog gi phreng ba'i dbang bskur zhes bya'o / /
de nas /
rang gi snying gar zla ba la hUM /
dpral bar raM /
mig gnyis la oM 'od zer 'bar ba re re bsams la /
oM de ring rdo rje sems dpa' rang / /
khyod kyi mig ni 'byed par brtson / /
rdo rje'i mig ni bla na med / /
thams cad mig ni 'byed par mdzad / /
oM dz+nyA na tsak+Shu hUM AH swAhA /
zhes brjod nas ma rig pa'i sgrib g.yogs dang mig dar lhan cig tu phye bar bsam /
rang bzhin rnam dag bdag nyid lus / /
dpa' bo dbang phyug ma yi gnas / /
dri med rang bzhin dkyil 'khor 'di / /
bu khyod kyis ni blta bar gyis / /
he badzra pa shya /
zhes bla mas dkyil 'khor la blta bar bskul nas bstan pa'i rim pa star mthong bar bsams la /
de'ang dur khrod brgyad kyis yongs su bskor ba'i rdo rje'i r+wa ba me ri dang bcas pa'i nang gi chos 'byung gi dbus su sna tshogs padma la gnas pa'i sna tshogs rdo rje'i lte bar gzhal yas khang gru bzhi sgo bzhi rta bab bzhi dang bcas pa'i nang du 'khor lo sngon po rtsibs bzhi pa'i lte bar sangs rgyas 'khor lo chen po yab yum /
shar gyi rtsibs la bdud las rgyal byed yab yum /
lho'i rtsibs la rdo rje gzi brjid yab yum /
nub kyi rtsibs la rngam pa sgra sgrog yab yum /
byang gi rtsibs la bdud rtsi 'khyil ba yab yum /
shar sgor rdo rje lcags skyu yab yum /
lho sgor rdo rje zhags pa yab yum /
nub sgor rdo rje lcags sgrog yab yum /
byang sgor rdo rje dril bu yab yum ste /
de ltar rten dang brten par bcas pa'i dkyil 'khor gyi 'khor lo mngon sum du mthong bar gyur par mos nas /
oM ma ma ya hoH rdo rje'i dkyil 'khor dkyil 'khor chen por bdag zhugs so / /
oM sa ma ya hoH rnal 'byor dkyil 'khor dkyil 'khor chen po bdag gis mthong /
oM sa ma ya hoH gsang ba'i dkyil 'khor dkyil 'khor chen por bdag dbang bskur /
hoH hoH hoH zhes brjod de /
de dag ni dkyil 'khor du 'jug pa'i skor ro / /
gnyis pa zhugs nas dbang blang ba la bzhi /
bum pa /
gsang ba /
@# / /
shes rab ye shes /
dbang bzhi pa'o / /
dang po la gnyis /
thun mong ba rdo rje slob ma'i dbang dang /
thun mong ma yin pa rdo rje slob dpon gyi dbang ngo / /
dang po la bzhi /
rig pa'i dbang /
sngags kyi dbang /
brtul zhugs kyi dbang /
lung bstan dbugs dbyung ngo / /
dang po rig pa'i dbang la /
chu /
cod pan /
rdo rje /
dril bu /
ming dbang dang lnga'o / /
dang po ni /
rig pa'i dbang lnga zhu ba'i don du maN+Dal 'bul /
phyag byas /
pus mo g.yas pa'i lha nga sa la btsugs me tog gi snyiM pas thal mo sbyar la /
bsam gyis mi khyab dam chos snod / /
dbang bskur dam pa mdzad du gsol /
zhes lan gsum gyis rig pa'i dbang lnga'i don du gsol ba gdab /
dbang lha'i mchod pa byin gyis brlab /
de nas grub mchog a b+h+ya ka ra sogs bla ma lha'i rnal 'byor mi 'pho zhing slob ma dang dbang rdzas kyi dmigs pa 'pho bar bzhed pas 'dir bla ma gtso bo'i rnal 'byor dang ldan pa gcig pus chog la /
slob ma dang dbang rdzas rigs so sor bskyed dgos pas rang dang dbang rdzas bum chu /
badzra a mr-i tas las bum gyi chus bsangs la /
shU n+ya ta zhes sogs brjod cing /
rang dang dbang rdzas bum chu stong pa nyid du gyur /
stong pa'i ngang las hUM las rdo rje rtse lnga pa hUM gis mtshan pa yongs su gyur pa las mi bskyod pa 'khor lo chen po sku mdog mthing nag zhal gcig phyag gnyis kyis rdo rje dang dril bu 'dzin pas /
mA ma kI sngon mo gri gug dang thod pa 'dzin pa la 'khyud pa /
bla ma dang gtso bo tha mi dad pa'i thugs ka'i hUM gi 'od zer gyis rang bzhin gyi gnas nas bsgoms pa dang 'dra ba'i ye shes pa spyan drangs /
dzaH hUM baM hoH gnyis su med par gyur /
bla ma dang gtso bo tha mi dad pa'i thugs ka'i hUM gi 'od zer gyis dbang gi lha rnams spyan drangs /
de rnams kyis oM sarba ta thA ga ta a b+hi She ka ta sa ma ya shrI ye hUM swAhA /
zhes dbang rdzas kyi lha la dbang bskur /
lus gang dri ma dag /
chu'i lhag ma spyi bor gnas pa yongs su gyur pa las mi bskyod pas dbu brgyan par bsam /
oM sarba ta thA ga ta ar+g+haM nas shap+ta pra tI ts+tsha hUM swAhA /
zhes pa'i bar gyis mchod la /
mi bskyod pa yab yum zhu ba las byung ba'i dbang rdzas bum chur gyur par bsam /
de nas slob ma la dbang bskur ba la bsgrubs pa'i dkyil 'khor pa rnams kyis dbang bskur ba la dgongs pa gtad pa tsam las dngos su dbang bskur ba'i bya ba mi mdzad cing /
dbang re re bzhin dngos su dbang bskur ba'i lha gsar pa spyan 'dren dgos pas na /
bla ma dang gtso bo tha mi dad pa'i thugs ka'i hUM gi 'od zer gyis rang bzhin gyi gnas nas gang+gA'i klung gi bye ma snyed kyi de bzhin gshegs pa dang gshegs ma /
sems dpa' dang sems ma /
khro bo dang khro mo mdun gyi nam mkhar spyan drangs /
oM sarba ta thA ga ta ar+g+haM nas shap+ta pra tI ts+tsha hUM swAhA /
zhes pa'i bar gyis mchod /
rdo rje can gyis sangs rgyas la / /
'gro ba skyob pa'i ched du dbang / /
yon tan 'byung gnas ji ltar stsal / /
de ltar 'di la stsal du gsol /
zhes gsol ba btab pas bsgrubs pa'i dkyil 'khor pa rnams dang /
de bzhin gshegs pa rnams kyis dbang bskur ba'i dgongs pa mdzad /
spyan ma la sogs pa'i rig ma rnams kyis gdugs dang rgyal mtshan la sogs pa rang gi steng phyogs su 'dzin glu gar mdzad cing rol mo brdung /
me tog dang gur gum la sogs pa'i char 'bebs /
@# / /
phyag gis cung zad yo bar bzung ba'i rdo rje rtse lnga pas mtshan pa'i bum pa dkar po byang chub kyi sems kyi bdud rtsis bkang ba rnams kyis dbang bskur /
gzugs rdo rje ma la sogs pa rnams kyis bkra shis kyi glu dbyangs kyi shis pa brjod /
khro bo rnams phyogs mtshams su 'khod nas bgegs bskrad par gyur par bsam /
bla mas bum pa btegs te /
bkra shis gang zhig sems can kun gyi snying la gnas / /
kun gyi bdag nyid dam pa'i rigs rnams kyi ni rje / /
ma lus sems can skyed byed bde ba chen po ste / /
bkra shis des ni de ring khyod la dbang rab bskur /
zhes brjod cing me tog gtor /
bum pa'i chu dung chos la sogs par blug pa'am /
yang na dbang gi bum pa slob dpon gyis thogs te /
dbang bskur rdo rje chen po ste / /
khams gsum pa yis phyag byas pa / /
sangs rgyas kun gyi gsang gsum pa'i / /
gnas las byung ba sbyin par bya /
zhes dang /
sku gsum dam tshig las byung ba'i / /
ye shes bdud rtsi dri ma med / /
lha yi chu ni dag pa yis / /
mi bskyod pas ni dbang bskur ro / /
oM badzra a drar+sha dz+nyAna a b+hi Sheny+tsa maM /
zhes bum chu spyi bor gtor zhing 'thung /
de ltar bdud rtsi'i chus dbang bskur bas lus thams cad gang /
bde ba chen po myong /
dri ma thams cad dag /
chu lhag ma spyi gtsug tu gnas pa las grub pa'i mi bskyod pas dbu brgyan par gyur par bsam /
de nas /
bla ma dang gtso bo tha mi dad pa'i thugs ka'i hUM gi 'od zer gyis dbang gi lha rnams bkug nas rang gi ba spu'i sgo nas thim par gyur par bsam /
de nas chu gnyis nyer spyod rol mo dang bcas pas mchod /
de ltar mi bskyod pa chu'i dbang thob /
zhe sdang gi dri ma sbyangs /
rnam shes kyi phung po gnas bsgyur /
chos kyi dbyings kyi ye shes mngon du byas /
mi bskyod pa dang de'i rigs kyi dngos grub bsgrub pa la dbang bar byas so / /
zhes dbang don ngo sprod pa'i dag pa brjod /
gnyis pa ni /
rang dang dbang rdzas cod pan bsangs sbyangs /
stong pa'i ngang las aM las rin po che aM gyis mtshan pa yongs su gyur pa las rin chen 'byung ldan 'khor lo chen po sku mdog ser po zhal gcig phyag gnyis kyis rin po che dang dril bu 'dzin pas /
mA ma kI ser mo gri gug dang thod pa 'dzin pa la 'khyud pa /
bla ma dpag gtso bo tha mi dad pa'i thugs ka'i hUM gi 'od zer gyis rang bzhin gyi gnas nas + yongs su gyur pa las rin chen 'byung ldan gyis dbu brgyan par gyur par bsam /
oM sarba ta thA ga ta ar+g+haM sogs kyis mchod /
rin 'byung yab yum zhu ba las byung ba'i dbang rdzas cod par du gyur /
bla ma dang gtso bo zhes pa nas bgegs bskrad par bsams la /
bkra shis gang zhig ma lus rin chen rigs dang ldan / /
phongs pa'i sdug bsngal grol bar yongs su rab brtson zhing / /
khengs pas zil mnan 'gro ba yongs su sbyong mdzad pa / /
bkra shis des ni de ring khyod la dbang rab bskur / /
dbang bskur rdo rje nas gnas las byung ba sbyin par bya / /
sangs rgyas kun gyi rgyal srid che / /
dbu rgyan rin chen bla na med / /
dbu rgyan rin chen mchog 'gro ba / /
rdzogs sangs rgyas su dbang bskur ro / /
oM badzra sa man+ta dz+nyA na rat+na saM b+ha wa hUM /
a b+hi Sheny+tsa maM /
zhes brjod de dbu rgyan mgo la bskor /
oM hUM traM hrI AH zhes bsngags pa'i dar dpyangs dpral bar bcing /
oM badzra tuSh+ya hoH zhes pas mnyam pa'i thal mo snying gar sbyar @# / /
bas mnyes par bya /
de bzhin gshegs pa thams cad rigs kyi bdag po'i cod pan la bzhugs par bsam /
de ltar cod pan gyi dbang bskur ba la brten nas bde stong gi ye shes rgyud la skyes pa sogs kyi mos pa bya /
dbang bskur rdo rje zhes sogs kyi mjug tu /
oM AH sarba ta thA ga ta a b+hi She ka ta sa ma ya shri ye hUM swAhA /
zhes pas mtha' rten gyi dbang bskur /
de ltar bdud rtsi'i chus nas gnas pa las grub pa'i rin chen 'byung ldan gyis dbu brgyan par gyur /
bla ma dang nas thim par gyur /
shap+ta pra tI ts+tsha hUM swAhA /
zhes pa'i bar dang /
de ltar rin chen 'byung ldan cod pan gyi dbang thob /
nga rgyal dang ser sna'i dri ma sbyangs /
tshor ba'i phung po gnas bsgyur /
mnyam pa nyid kyi ye shes mngon du byas /
rin chen 'byung ldan dang de'i rigs kyi dngos grub bsgrub pa la dbang bar byas so / /
zhes dag pa brjod /
gsum pa ni /
rang dang dbang rdzas rdo rje bsangs sbyangs /
stong pa'i ngang las dzriM las padma dzriM gis mtshan pa yongs su gyur pa las 'od dpag med 'khor lo chen po sku mdog dmar po zhal gcig phyag gnyis kyis padma dang dril bu 'dzin pa /
gos dkar mo dmar mo gri gug dang thod pa 'dzin pa la 'khyud pa /
bla ma dang gtso bo tha mi dad pa'i thugs ka'i hUM gi 'od zer gyis rang bzhin gyi gnas nas + yongs su gyur pa las 'od dpag med kyis dbu brgyan par bsam /
oM sarba ta thA ga ta ar+g+haM sogs kyis mchod /
'od dpag med yab yum zhu ba las byung ba'i dbang rdzas rdo rjer gyur /
bla ma dang zhes pa nas bgegs bskrad par gyur ces pa'i bar dang /
bkra shis gang zhig ma lus padma'i rigs dang ldan / /
'jig rten dbang phyug srid pa'i dra ba 'joms pa po / /
chags pas zil mnan 'gro ba yongs su sbyong mdzad pa / /
bkra shis des ni de ring khyod la dbang rab bskur / /
dbang bskur rdo rje nas /
gnas las byung ba sbyin par bya / /
sangs rgyas kun gyi rdo rje'i dbang / /
mi phyed rdo rje gsal ba las / /
chos rnams kun gyi sgor gyur pa / /
rdo rje chos kyi dbang bskur ro / /
oM pra dz+nyA A be sha dz+nyA na a b+hi Sheny+tsa maM /
zhes brjod de rdo rje snying ga /
mgrin pa /
spyi bo gsum la reg nas /
lag pa gnyis su gtad par mos rjes /
lha'i nga rgyal dang bcas snyems pa'i tshul gyis rdo rje bzung nas gsor /
de ltar dbang bskur ba la brten nas bde stong gi ye shes skyes pa sogs kyi mos pa byed /
dbang bskur rdo rje zhes sogs kyi mjug tu /
oM AH sarba ta thA ga ta a b+hi She ka ta sa ma ya shri ye hUM swAhA /
zhes pas mtha' rten gyi dbang bskur /
de ltar bdud rtsi'i chus nas /
gnas pa las grub pa'i 'od dpag tu med pas dbu brgyan par gyur /
bla ma dang nas thim par gyur /
shap+ta pra tI ts+tsha hUM swAhA /
zhes pa'i bar dang /
de ltar 'od dpag med rdo rje'i dbang thob /
'dod chags kyi dri ma sbyangs /
'du shes kyi phung po gnas bsgyur /
so sor rtog pa'i ye shes mngon du byas /
'od dpag med dang de'i rigs kyi dngos grub bsgrub pa la dbang bar byas so / /
zhes dag pa brjod /
bzhi pa ni /
rang dang dbang rdzas dril bu bsangs sbyangs /
stong pa'i ngang las khaM las ral gri khaM gis mtshan pa yongs su gyur pa las don yod grub pa 'khor lo chen po sku mdog ljang gu zhal gcig phyag gnyis kyis ral gri dang dril bu 'dzin pa /
sgrol ma ljang gu gri gug dang thod pa 'dzin pa la 'khyud pa /
bla ma dang gtso bo tha mi dad pa'i @# / /
thugs ka'i hUM gi 'od zer gyis rang bzhin gyi gnas nas /
yongs su gyur pa las don yod grub pas dbu brgyan par bsam /
oM sarba ta thA ga ta ar+g+haM sogs kyis mchod /
don grub yab yum zhu ba las byung ba'i dbang rdzas dril bur gyur /
bla ma dang zhes pa nas /
bgegs bskrad par gyur ces pa'i bar dang /
bkra shis gang zhig ma lus las kyi rigs dang ldan / /
brtse ba'i bdag nyid log par lta ba nges par spong / /
de sbyong thabs ston de ni kun nas sel mdzad pa / /
bkra shis des ni de ring khyod la dbang rab bskur / /
dbang bskur rdo rje nas /
gnas las byung ba sbyin par bya / /
thabs dang shes rab ldan pa yis / /
'gro don mnyam med byed pa yi / /
mchod pa'i las rnams rdzogs byed pa / /
dril bu las kyi dbang bskur ro / /
oM tiShTHa a nu ta ra pa ta ye badzra a b+hi Sheny+tsa maM /
zhes brjod de lag pa g.yon du dril bu sbyin par bsams nas /
lag pa gnyis rdor dril dang ldan pas 'khyud pa'i tshul byed /
de ltar dril bu'i dbang bskur ba la brten nas bde stong gi ye shes skyes pa sogs kyi mos pa byed /
dbang bskur rdo rje zhes sogs kyi mjug tu /
oM AH sarba ta thA ga ta a b+hi She ka ta sa ma ya shri ye hUM swAhA /
zhes pas mtha' rten gyi dbang bskur /
de ltar bdud rtsi'i chus nas /
gnas pa las grub pa'i don yod grub pas dbu brgyan par gyur /
bla ma dang nas thim par gyur /
shap+ta pra tI ts+tsha hUM swAhA /
zhes pa'i bar dang /
de ltar don yod grub pa dril bu'i dbang thob /
phrag dog gi dri ma sbyangs /
'du byed kyi phung po gnas bsgyur /
bya ba grub pa'i ye shes mngon du byas /
don yod grub pa dang de'i rigs kyi dngos grub bsgrub pa la dbang bar byas so / /
zhes dag pa brjod /
lnga pa ni /
rang nyid bsangs sbyangs /
stong pa'i ngang las oM las 'khor lo oM gyis mtshan pa yongs su gyur pa las rnam par snang mdzad 'khor lo chen po sku mdog dkar po zhal gcig phyag gnyis kyis 'khor lo dang dril bu 'dzin pa /
spyan ma dkar mo gri gug dang thod pa 'dzin pa la 'khyud pa /
bla ma dang gtso bo tha mi dad pa'i + gnyis su med par gyur /
bla ma dang gtso bo tha mi dad pa'i thugs ka'i hUM gi 'od zer gyis rang bzhin gyi gnas nas gang+gA'i klung gi bye ma snyed kyi + bgegs bskrad par gyur ces pa'i bar dang /
bkra shis gang zhig mtha' dag 'khor lo'i rigs dang ldan / /
rnam par snang mdzad 'khor ba'i sdug bsngal rtag 'phrog cing / /
rmongs pas zil mnan skye bo yongs su sbyong mdzad pa / /
bkra shis des ni de ring khyod la dbang rab bskur / /
dbang bskur rdo rje nas /
gnas las byung ba sbyin par bya / /
rdo rje ming gi dbang bskur bas / /
byang chub snying po'i bar du ni / /
cis kyang mi chod mi shigs pa'i / /
rdo rje'i ming du rab tu grags /
rdor dril mnyam du mgo bor bzung zhing /
oM trai tsakra ma la a mo g+ha dz+nyA na a b+hi Sheny+tsa maM /
kyai /
dpal che ge rdo rje zhes bya ba'i de bzhin gshegs pa sid+d+hi sa ma ya stwaM b+hu ra b+hu wa /
zhes dbang bskur bas bde stong gi ye shes skyes pa sogs kyi dmigs pa bya /
dbang bskur rdo rje zhes sogs kyi mjug tu /
oM sarba ta thA ga ta a b+hi She ka ta sa ma ya shri ye hUM swAhA /
zhes pas mtha' rten gyi dbang bskur /
de ltar bdud rtsi'i chus nas /
gnas pa las grub pa'i rnam par snang mdzad kyis dbu brgyan @# / /
par gyur /
bla ma dang nas thim par gyur /
shap+ta pra tI ts+tsha hUM swAhA /
zhes pa'i bar dang /
de ltar rnam par snang mdzad ming gi dbang thob /
gti mug gi dri ma sbyangs /
gzugs kyi phung po gnas bsgyur /
me long lta bu'i ye shes mngon du byas /
rnam par snang mdzad dang de'i rigs kyi dngos grub bsgrub pa la dbang bar byas so / /
zhes dag pa brjod /
de'ang phreng ba'i dbang gis ni slob ma de rgyal ba gang gi rigs yin pa shes par byed /
chu dbang gis rigs de la sgrib pa'i ma rig pa'i dri ma 'khrud pa'i nus pa khyad par can 'jog /
cod pan gyi dbang gis mthang rigs bdag gang gis byed pa dang /
gtsug tor gyi nus pa dang /
rdo rje'i dbang gis sangs rgyas kyi thugs gnyis su med pa'i ye shes dang /
dril bu'i dbang gis chos phung brgyad khri bzhi stong 'doms pa'i sangs rgyas kyi gsung gi nus pa dang /
ming dbang gis sangs rgyas pa'i tshe de'i mtshan gyi nus pa khyad par can 'jog go /
gnyis pa sngags dbang ni /
rang gi lag tu spos thogs /
dril bu gsil zhing dkyil 'khor rgyas par mchod pa sngon du btang nas /
bla ma dang gtso bo tha mi dad pa sems dpa' sum brtsegs su gnas pa'i thugs ka'i ting nge 'dzin sems dpa' hUM yig gi mtha' skor du /
snying po /
nye snying /
phreng sngags rnams kyis bskor bar bsam zhing lan gsum re bzlas nas /
bcom ldan bdag gis sbyin lags kyi / /
'di la 'go bar mdzad du gsol / /
sngags kyi dngos grub stsal du gsol / /
brtul zhugs brtan par mdzad du gsol /
zhes bla mas dkyil 'khor pa la gsol ba btab nas /
rang gi lag tu me tog gtad par bsam /
de nas /
rang nyid skad cig gis 'khor lo chen po sku mdog mthing nag zhal gsum phyag drug pa /
de'i thugs kar ye shes sems dpa' phyag na rdo rje zhal gcig phyag gnyis pa /
de'i thugs kar ting nge 'dzin sems dpa' rdo rje sngon po'i lte bar hUM sngon pos mtshan par gyur par bsam zhing /
bcom ldan bdag gis gzung lags kyi / /
bdag la 'go bar mdzad du gsol /
zhes gsol ba btab nas me tog slar phul te /
sngags de rnams kyi rjes zlos bya bar mos la lan gsum re bzla /
sngags kyi phreng ba bla ma'i thugs ka nas brgyud de zhal nas byung /
rang gi rna ba g.yas pa nas zhugs te snying gar ting nge 'dzin sems dpa'i mtha' skor du gnas par gyur par bsam /
gsum pa brtul zhugs kyi dbang la gnyis las /
dang po thun mong ba rdo rje'i brtul zhugs ni /
rang nyid skad cig gis mi bskyod pa dang /
rdo rje hUM las byung ba'i rdo rjer gyur bar bsam /
'di de sangs rgyas thams cad kyi / /
mthu stobs mnga' bdag phyag na gnas / /
khyod kyis kyang ni rtag tu bcang / /
phyag na rdo rje'i brtul zhugs brtan /
oM badzra sa ma ya stwaM b+ha ya /
a b+hi Sheny+tsa maM /
zhes rdo rje gsor nas snying gar bzung ngo / /
gnyis pa thun mong ma yin pa spyod pa'i brtul zhugs ni /
rang nyid skad cig gis 'khor lo chen po zhal gsum phyag drug pa'i rnam pa can du gyur par bsams la /
sbrul rgyan /
gos sngon po'i stod g.yogs /
stag lpags kyi sham thabs rnams bskon cing /
rgyan dang cha lugs 'bar ba ni / /
dpa' bo bu yis blang bar gyis / /
phyag na rdo rje'i brtul zhugs brtan / /
phyi rol nang na yang dag gnas /
oM nI lAM wa ra d+ha ra badzra pA Ni he he zhes brjod /
bzhi pa lung bstan dbugs dbyung ni /
bla ma shAkya thub pa'i cha lugs can du gyur @# / /
par bsam zhing /
des phyag g.yon pas chos gos kyi grwa gnyis dril bu dang mnyam du seng+ge'i rna ba ltar bzung /
g.yas mchog sbyin gyi phyag rgya byas te lung bstan par mos la /
bu khyod 'khor lo'i dbang bskur gyis / /
sangs rgyas kun gyi bdag nyid yin / /
phyag na rdo rje mthu stobs can / /
de bzhin gshegs par lung bstan no / /
khams gsum bdag po rgyal srid che / /
dpal ldan yon tan 'byung ba'i gnas / /
bdud kyi sde rnams bcom zin gyi / /
khyod kyis grong khyer mchog tu zhugs / /
oM nI lAM wa ra d+ha ra badzra pA Ni sid+d+hi sa ma ya stwaM b+ha ya a b+hi Sheny+tsa maM /
kyai /
dpal che ge mo rdo rje zhes bya ba'i ta thA ga ta sid+d+hi sa ma ya stwaM b+hur b+hu wa swaH zhes brjod /
de'i tshe bla ma dang nam mkhar bzhugs pa'i rgyal ba sras bcas thams cad kyis kyang tshul de lta bur lung bstan par mos /
de nas bla mas phyag g.yas pa mi 'jigs pa'i phyag rgya byas te bsrung zhing dbugs dbyung bang mos la /
nga ni shAkya seng+ge ste / /
rgyan chas phyag na rdo rje byas / /
'di kun nga yi sprul pa ste / /
ma 'jigs 'jigs par ma byed cig /
khyod ni 'khor ba'i 'jigs las mthar / /
mi bskyod sangs rgyas zhing dag tu / /
rgyal ba'i sras su skye bar 'gyur /
oM badzra rak+Sha rak+Sha hUM a b+hi Sheny+tsa maM /
zhes brjod do / /
gnyis pa thun mongs ma yin pa rdo rje slob dpon gyi dbang la gsum /
dbang dngos dang /
de kho na nyid dang las kyi rim pa /
rjes su gnang ba dang gsum /
dang po ni /
maN+Dal phul te /
mtshan ma med pa 'gro ba'i don / /
gang dag gis ni byed nus pa / /
phyir mi ldog pa'i dbang bskur che / /
dpa' bo chen po bdag la stsol /
zhes lan gsum gyis gsol ba gdab /
rang nyid dkyil 'khor gyi shar du khrus kyi dkyil 'khor gru bzhi sgo bzhi pa /
phyi nas rim pa bzhin dkar dmar nag pa'i rtsig pa rim pa gsum dang ldan pa /
'phar ma gnyis dang ldan pa'i nang du sna tshogs padma 'dab ma brgyad pa'i dbus su rdo rje /
shar du 'khor lo /
lhor rin po che /
nub tu padma /
byang du ral gris mtshan pa la gnas pa'i seng ge'i khri'i steng du sna tshogs padma dang zla ba'i gdan la gnas shing gdugs dang rgyal mtshan ba dan la sogs pas brgyan par gyur par bsams la /
bsangs sbyangs /
stong pa'i ngang las hUM las rdo rje dkar po rtse lnga pa hUM gis mtshan pa yongs su gyur pa las rang nyid rdo rje 'chang sku mdog dkar po zhal gcig phyag gnyis kyis rdo rje dang dril bu 'dzin pa /
rdo rje dbyings kyi dbang phyug ma dkar mo rdo rje dang dril bu 'dzin pa la 'khyud pa'i spyi bor oM /
mgrin par AH thugs kar hUM /
bla ma dang gtso bo tha mi dad pa'i thugs ka'i hUM gi 'od zer gyis rang bzhin gyi gnas nas bsgoms pa dang 'dra ba'i ye shes pa spyan drangs /
dzaH hUM baM hoH gnyis su med par gyur par bsam /
de nas dbang dngos bskur ba la dam tshig gsum sbyin pa sngon du 'gro dgos pas rdo rje bsangs sbyangs /
stong pa'i ngang las hUM las byung ba'i rdo rjer gyur /
thog mtha' med pa'i sems dpa' ni / /
rdo rje sems dpa' dga' ba che / /
kun tu bzang po kun bdag nyid / /
rdo rje snyems tshul bdag po'i bdag /
bcom ldan 'das mchog gi dang po'i skyes bu'o / /
oM mahA badzra hUM /
stong pa nyid dang dbyer med pa'i ye shes rgyal ba'i thugs kyi ngo bo nyid ni gsang @# / /
ba'i rdo rje yin la /
de dran pa'i don du rdo rje 'dzin par byed pa'i rdo rje de kho na nyid kyi sgo nas zungs shig /
ces brjod nas lag pa g.yas su gtad pa bde stong gi ye shes dran pa'i sgo nas rdo rje sems dpa'i nga rgyal gyis rdo rje gsor nas thugs kar bzung /
dril bu bsangs sbyangs /
stong pa'i ngang las dbyangs tha ma AH las byung ba'i dril bur gyur par bsams nas /
'di de sangs rgyas thams cad kyi / /
shes rab dbyangs kyi rjes 'gror bshad / /
khyod kyis kyang ni rtag tu bzung / /
byang chub mchog tu rgyal ba bzhed /
chos thams cad rang bzhin med pa'i sgra dril bus sgrog par bsams nas dril bu 'dzin par byed pa'i dril bu de kho na nyid kyi sgo nas zungs shig /
ces brjod nas byin la /
dril bus rang bzhin med pa'i sgra sgrogs par sems pa de kho na nyid dran bzhin par /
srid pa ngo bo nyid kyis dag /
ngo bo nyid kyis srid bral byas / /
rang bzhin dag pa'i sems ldan pa'i / /
srid pa dam pa byed par 'gyur /
zhes brjod de dkrol /
de nas /
yid kyi lus ni brtan pa nyid / /
phyag rgya'i dam tshig rab tu brjod / /
gang gi lus ni thams cad brtan / /
des na phyag rgyar rab tu bsgrags /
rang rdo rje sems dpa'i rnal 'byor dang ldan pas ye shes kyi phyag rgya 'du byas nas 'dod yon la longs spyod pa'i tshul gyis dngos grub thams cad bsgrub par bya'o / /
zhes go bar byas te /
phyag rgya'i dam tshig sbyin /
de nas /
rdor dril gnyis sngar ji ltar brda sprod pa bzhin gyi de nyid dran bzhin pas bzung nas snying gar 'khyud pa'i tshul byas te /
rang rdo rje 'chang du gsal bas pang du ye shes kyi phyag rgya rdo rje dbyings kyi dbang phyug ma gsal bas dmigs par 'khyud pa la brten nas bde stong gi ye shes skyes par mos pa 'am /
dma' mtha'ang bde ba tsam skyes pa'i mos pa bya la /
de nyid rdo rje slob dpon gyi dbang dngos gzhi'o / /
bla ma dang gtso bo tha mi dad pa'i thugs kar zla ba'i steng du hUM yig yongs su gyur pa las rdo rje sngon po rtse lnga pa /
de'i lte ba'i nad du skad cig gis dbus su sangs rgyas 'khor lo chen po yab yum /
shar du bdud las rgyal byed yab yum /
lhor rdo rje gzi brjid yab yum /
nub tu rngam pa sgra sgrog yab yum /
byang du bdud rtsi 'khyil ba yab yum /
de'i phyi rol gyi shar du rdo rje lcags kyu yab yum /
lhor rdo rje zhags pa yab yum /
nub tu rdo rje lcags sgrog yab yum /
byang du rdo rje dril bu yab yum rnams su gyur par bsam /
rang gi snying gar zla ba'i steng du hUM las rdo rje rtse lnga pa zhig gnas par gyur /
de nas /
bla ma dang gtso bo tha mi dad pa'i thugs ka'i 'khor lo chen po lha bco brgyad re re zhing phyir phyung ba /
rang gi snying ga'i lte ba'i nang du rim pa bzhin du 'khod pa ni /
dbus su sangs rgyas 'khor lo chen po yab yum /
zhes pa nas /
byang du rdo rje dril bu yab yum rnams bzhugs par gyur par bsam /
bla ma dang gtso bo tha mi dad pa'i thugs ka'i hUM gi 'od zer gyis rang bzhin gyi gnas nas bsgoms pa dang 'dra ba'i ye shes pa spyan drangs /
dzaH hUM baM hoH rang rang gi dam tshig pa dang gnyis su med par gyur /
lha thams cad kyi spyi bor oM dkar po /
mgrin par AH dmar po /
thugs kar hUM sngon pos mtshan par gyur /
bla ma dang gtso bo tha mi dad pa'i @# / /
thugs ka'i hUM gi 'od zer gyis dbang gi lha rnams spyan drangs /
de rnams kyis oM sarba ta thA ga ta a b+hi She ka ta sa ma ya shri ye hUM /
zhes gsungs shing dbang bskur /
chu'i lhag ma yar lud pa las gtso 'khor thams cad la mi bskyod pas dbu brgyan par gyur /
de nas /
bla ma dang gtso bo tha mi dad pa'i thugs ka'i hUM gi 'od zer gyis rang bzhin gyi gnas nas gang+gA'i klung gi bye ma snyed kyi + bgegs bskrad par gyur /
shis pa brjod /
ji ltar bltams pa tsam gyis kyang / /
lha rnams kyis ni khrus gsol ltar / /
de bzhin lha yi bdud rtsi yis / /
sku khrus dam pa gsol bar bya /
oM badzra a b+hi She ka ta a b+hi Sheny+tsa maM /
zhes brjod de bum chu spyi bor gtor la 'thung /
de ltar bdud rtsi'i chus nas /
mi bskyod pas dbu brgyan par gyur /
bla ma dang nas thim par gyur /
shap+ta pra tI ts+tsha hUM swAhA /
zhes pa'i bar dang /
rang nyid khams gsum chos kyi rgyal por mnga' gsol ba brtan par byas par mos la /
oM su pra tiShTHa badzra ye swAhA /
zhes brjod de rang la me tog 'thor /
gnyis pa de kho na nyid dang las kyi rim pa ni /
rnam shes brgyad dag pa'i dur khrod brgyad /
ye shes kyi snang ba 'bar ba'i me ri mdor na gzhal yas khang ni rnam snang gi rang bzhin /
phung po lnga rnam par dag pa ni gtso bo la sogs pa'i rigs lnga /
khams lnga dag ni mdzes ldan ma la sogs pa'i yum lnga /
tshad med bzhi dang 'phrin las bzhi ni lcags kyu la sogs pa'i khro bo bzhi dang lcags kyu ma la sogs pa'i khro mo bzhi ste /
mdor na dkyil 'khor gyi gtso bo gcig gi ye shes kyi gzung bya rten dang brten pa'i dkyil 'khor gyi rnam pa sna tshogs par snang ba yin gyi /
de las gud na med pas /
thams cad kyang ye shes kyi bdag nyid do / /
slob dpon gyi las kyi rim pa ni /
dkyil 'khor sgrub cing mchod pa dang /
bdag nyid 'jug cing dbang blang ba dang /
slob ma 'jug cing dbang bskur ba rnams yin no / /
zhes brjod /
gsum pa rjes su gnang ba ni /
dbyangs tha ma AH las byung ba'i dung /
oM badzra b+ha Sha raM /
zhes dung lag pa g.yas su gtad la 'bud du bcug /
lag pa g.yas su rnga gtad la /
chos kyi rnga bo che rdungs shig /
ces brjod /
dbyangs dang po a las skyes pa'i po ti /
zhes rgyud kyi glegs bam lag pa g.yas su gtad la /
deng nas brtsams te sems bskyed pa / /
tsam gyis chos dung bla med pa / /
kun nas yongs su bkang nas ni / /
chos kyi 'khor lo bskor bar gyis /
zhes chos kyi 'khor lo bskor ba'i rjes gnang dang /
rnal 'byor 'di ni shes pa yis / /
mi bya ba ni gang yang med / /
dpa' bo chen po nga yi bka' / /
'dod yon lnga la spyad par gyis /
zhes 'dod yon la longs spyod pa'i rjes gnang dang /
deng nas bzung ste bu khyod kyis / /
lus dang srog la mi 'phangs par / /
chos kyi 'khor lo bskor ba dang / /
'gro ba'i don ni dpag med byos / /
sems can gzugs brnyan lta bu ste / /
rten cing 'brel ba'i chos dang ldan / /
khams gsum de ltar shes nas ni / /
sems can don ni mnyam med byos /
zhes sems can gyi don byed pa'i rjes gnang rnams so / /
de ltar phyi nang gi dkyil 'khor gnyis las phyi ras bris kyi dkyil 'khor du sa bcu @# / /
las phyir mi ldog pa'i sems dpa' chen po rnams la phyogs bcu'i rgyal ba rnams kyis 'od zer chen po'i dbang bskur ba bzhin du /
bla ma rgyal ba sras dang bcas pas sems can dpag tu med pa la gzhal du med pa'i chos ston pa la sogs pa slob dpon du bya ba'i ched du chos kyi rgyal srid du dbang bskur bas na slob dpon gyi dbang dang /
phyir mi ldog pa rnams kyi dbang dang 'dra zhing /
phyir mi ldog pa'i sa bon khyad par can bskrun par byed pa'i phyir na phyir mi ldog pa'i dbang zhes pa dang /
dbang drug ka la bum pa'i chu'i bya ba rjes su 'gro bas na bum pa'i dbang zhes bya ba de thob /
gtso bor lus kyi dri ma gsum sngar bsags sbyong zhing phyi ma sdom pa dang /
lus tha mal du gnas pa'i snang zhen gyi dri ma 'khrud pas na sku rdo rje sbyong /
lam bskyed rim yan lag dang bcas pa bsgom pa la dbang /
'bras bu sprul pa'i sku mngon du byed pa'i nus pa khyad par can 'jog go /
zhes dag pa brjod /
gnyis pa gsang ba'i dbang ni /
skye bo log lta can la sogs pas dben pa'i gnas su bla ma la yid du 'ong ba'i gzugs la sogs pa'i yon tan ldan zhing dam tshig dang sdom pa bsrung ba /
rnal 'byor bzhi la mkhas pa'i rig ma maN+Dal dang lhan cig phul bar mos nas /
maN+Dal 'bul /
slob dpon khyod ni dgongs su gsol / /
gsang spyod thabs dang ldan pa yi / /
shes rab chen po'i snod 'gyur phyir / /
dbang bskur chen po mdzad du gsol /
zhes lan gsum gyis gsol ba gdab /
bla ma yab yum snyoms par 'jug pa sogs kyi gsang ba 'geb pa'i phyir mig dar 'ching /
rang nyid bsangs sbyangs /
stong pa'i ngang las dzriM las padma dzriM gyis mtshan pa yongs su gyur pa las rang nyid 'od dpag med dmar po zhal gcig phyag gnyis kyis padma dang dril bu 'dzin par gyur par bsam /
bla mas /
gsang spyod thabs dang ldan pa yi / /
ye shes bdud rtsi dri ma med / /
bdud rtsi chen po'i ro myong phyir / /
dbang bskur 'di la khyod spro 'am /
zhes dris par mos /
slob dpon khyod ni dgongs su gsol / /
lha mo 'di ni khyad par can / /
yon tan mtha' yas ldan pa ste / /
gsang spyod thabs kyi sbyor ba las / /
gsang ba'i dbang bskur mdzad du gsol /
zhes slar yang gsol ba gdab /
bla ma dang gtso bo tha mi dad pa 'khor lo chen po zhal gsum phyag drug pa'i rnam pa can du gyur /
rig ma bsangs sbyangs /
stong pa'i ngang las hUM las thod pa hUM gis mtshan pa /
yongs su gyur pa las lha mo mdzes ldan ma sku mdog mthing nag /
ces pa nas /
snyoms par 'jug pa'i dga' bas rol par bsam /
bla ma dang gtso bo tha mi dad pa'i thugs ka'i hUM gi 'od zer gyis /
dus gsum gyi sangs rgyas thams cad kyi yum rnams spyan drangs /
rig ma'i spyi gtsug nas zhugs te zhu ba yongs su gyur pa las gsang ba'i padmar dbus su mdzes ldan ma /
mdun du 'dod zer can ma /
g.yas su mdangs can ma /
rgyab tu sgra gcan ma /
g.yon du rlung 'byin ma rnams su gyur par bsam /
slar yang bla ma dang gtso bo tha mi dad pa'i thugs ka'i hUM gi 'od zer gyis sangs rgyas thams cad spyan drangs /
bla ma dang gtso bo tha mi dad pa'i spyi gtsug nas zhugs te zhu ba yongs su gyur pa las rdo rje'i nor bur dbus su @# / /
sangs rgyas 'khor lo chen po /
mdun du bdud las rgyal byed /
g.yas su rdo rje gzi brjid /
rgyab tu rngam pa sgra sgrog /
g.yon du bdud rtsi 'khyil ba rnams su gyur par bsam /
yab kyi gsang gnas mi dmigs pa'i ngang las hUM las byung ba'i rdo rje rtse lnga ba bu ga hUM gis mtshan pa /
yum gyi gsang gnas mi dmigs pa'i ngang las AH las byung ba'i padma 'dab ma brgyad pa'i ze'u 'bru la AH sa mtshan pa /
oM sarba ta thA ga ta a nu rA ga Na badzra swa b+ha wa At+ma konyahaM /
bla ma yab yum snyoms par zhugs pa'i thugs ka'i hUM gi 'od zer gyis sangs rgyas yab yum dpag tu med pa spyan drangs pa bla ma dang gtso bo tha mi dad pa'i rnam snang gi sgo nas zhugs /
chags pa chen po'i mes zhu ba byang chub kyi sems dang lhan cig spyi bo nas mgrin par slebs pa na dga' ba /
mgrin pa nas snying gar slebs pa na mchog dga' /
snying ga nas lte bar slebs pa na khyad par gyi dga' ba /
lte ba nas nor bu'i dbus su slebs pa na lhan skyes kyi dga' ba nyams su myong /
rgyal ba yab yum zhu ba las byung ba'i byang chub kyi sems su gyur par bsams /
bla mas byang sems mtheb srin gyis bzung ste lce thog tu stsal bar mos shing /
dpa' bo rnal 'byor ma kun gyis / /
byang chub 'di ni ngo mtshar che / /
khams lnga yi ni ro yis gang / /
bde ba chen po myang bar gyis /
zhes dang /
'das pa'i rdo rje 'chang sogs kyis / /
ji ltar sangs rgyas sras dbang bskur / /
byang chub sems ni bzang po yis / /
de lta bu khyod dbang bskur ro / /
oM nI lAM b+ha ra d+ha ra zhes sogs yi ge nyer gcig pa brjod de /
slob ma rang gi khar byin par mos la dngos su chang dang bu ram bsres pa lta bu'i gsang rdzas myang /
de la brten nas bde stong gi ye shes sam /
dma' mtha' bde ba skyes par mos nas /
a ho mahA su kha /
zhes brjod /
slar yang yum gyis kyang rang gi padmar gnas pa'i thig le /
'das pa'i rdo rje 'chang sogs kyis /
zhes sogs sngar gyi tshigs bcad sngags dang bcas pas byin par mos la bdud rtsi myang ba las bde ba sngar bzhin skyes par bsams nas /
a ho mahA su kha /
zhes brjod /
de ltar bla ma yab yum gyi byang sems dkar dmar myangs pas bde ba skyes pa dang /
bde ba des stong pa nges par byas pa'i bde stong dbyer med gsang dbang gi ngo bo rgyud la skyes par bsgom /
gdong g.yogs dkrol te /
de ltar kun rdzob byang chub sems kyi dkyil 'khor du rdzas gsang ba las byung ba'i dbang la gsang ba'i dbang zhes bshad pa de thob /
ngag gi dri ma sbyangs /
lam kun rdzob sgyu ma'i rdzogs rim yan lag dang bcas pa bsgom pa la dbang /
'bras bu longs spyod rdzogs pa'i sku 'grub pa'i nus pa khyad par can bzhag go /
zhes dag pa brjod /
gsum pa shes rab ye shes kyi dbang ni /
slob dpon la /
sngar gyi gsang dbang gi rig ma de nyid dam gzhan yang gzugs la sogs pa'i mtshan nyid dang ldan pa'i rig ma gang yang rung ba yang dag par rig pa tsam gyis ye shes mngon du bya ba'i phyir /
maN+Dal dang lhan du phul bar mos nas maN+Dal 'bul /
slob dpon khyod ni dgongs su gsol /
zhes sogs lan gsum gyis sher dbang gi don du gsol ba btab cing /
mig dar bcing /
bla mas rig ma'i lag pa g.yon pa rang gi g.yas par gtad par bsam zhing /
lha mo 'di ni khyad par @# / /
can / /
bde ba mtha' yas ster byed ma / /
blangs nas rnam pa thams cad du / /
bu yis bla med mchod par gyis /
zhes brjod /
rig mas kyang /
byang chub sems ni bla na med / /
bu yis ci dgar bza' nus sam / /
phyag rgya lnga las byung ba yi / /
rig ma dad pas mchod nus sam / /
bshang gci khu ba rak+ta sogs / /
'di nyid du ni bza' nus sam / /
nga yi gsang ba'i padma 'di / /
bde ba'i myu gu bskyed pa ste / /
khyod kyis rtag tu mchod nus sam /
zhes dris pa'i lan du /
ji skad bshad pa'i dam tshig rnams / /
lha mo ci phyir bdag mi nus / /
lha mo'i padma mchod par bgyi /
zhes lan btab pas /
rig ma de dgyes nas lus dri zhim po dang /
bdud rtsi lngas byugs /
gcer bu skra dkrol zhing chu skyes phye nas gsal bar ston cing /
e ma bdag gi padma 'di / /
bde ba kun dang yang dag ldan / /
gang zhig cho gas bsten byed pa / /
de yi mdun na bdag gnas so / /
sangs rgyas bsten pa la sogs pa / /
padmar bya ba ji bzhin gyis / /
bde chen rgyal po rang nyid ni / /
'di nyid du ni rtag tu bzhugs / /
b+hany+tsa mok+Sha hoH zhes gsung bar mos /
de nas /
rang nyid stong pa nyid du gyur /
stong pa'i ngang las rang nyid hUM las rdo rje hUM ki pa mtshan pa /
de yongs su gyur pa las sangs rgyas 'khor lo chen po gos sngon po can zhes pa nas /
rigs ldan nag pos ska rags byas pa /
zhes pa'i bar dang /
rig ma stong pa nyid du gyur /
stong pa'i ngang las aM las thod pa aM gis mtshan pa /
de yongs su gyur pa las yum lha mo mdzes ldan ma sku mdog mthing nag ces pa nas /
snyoms par 'jug pa'i dga' bas rol pa /
zhes pa'i bar sgrub thabs bzhin dang /
yab yum gnyis ka'i spyi bor oM /
mgrin par AH thugs kar hUM gis mtshan par gyur /
bla ma dang gtso bo tha mi dad pa'i thugs ka'i hUM gi 'od zer gyis rang bzhin gyi gnas nas bsgoms pa dang 'dra ba'i ye shes pa spyan drangs /
dzaH hUM baM hoH gnyis su med par gyur /
slar yang thugs ka'i hUM las 'od zer 'phros rigs lnga 'khor bcas spyan drangs /
de rnams kyis oM sarba ta thA ga ta a b+hi She ka ta sa ma ya shri ye hUM /
zhes gsung zhing dbang bskur /
mi bskyod pas dbu brgyan par gyur /
rang gi gsang gnas mi dmigs pa'i ngang las zhes pa nas /
ze'u 'bru la AH sa mtshan pa /
oM shI shI shI ha ha ha swAhA /
oM sarba ta thA ga ta A nurA ga Na badzra swa b+hA wa At+ma konyahaM /
rang yab yum snyoms par zhugs pa'i thugs ka'i hUM dang /
bla ma dang gtso bo tha mi dad pa'i thugs ka'i hUM gi 'od zer gyis phyogs bcu'i rgyal ba yab yum spyan drangs /
rang gi lus la thim pas rlung g.yos /
gsang gnas kyi gtum mo sbar /
lte ba'i gtum mo dang gcig tu kyur te gyen du song nas spyi bo'i haM yig zhu ba'i byang sems spyi bo nas mgrin par slebs pa na dga' ba /
zhes pa nas /
nor bu'i rtser slebs te gnas pa na lhan skyes kyi dga' ba nyams su myong /
de lta bu'i bde ba des stong pa nges ba'i bde stong dbyer med du sbyar ba'i shes rab ye shes kyi dbang gi ngo bo rgyud la skyes par bsgom /
de'i tshe snyoms par zhugs pa la brten nas bde stong gi ye shes skyes pa dang /
de skyes par mos pa dang bde ba chen po skyes pa 'am skyes par mos pa sogs kyi dbang po'i @# / /
rim lam sher dbang thob zhugs sna tshogs shig 'ong ba ngo 'phrod nges bya /
de nas rig mas rkang pa g.yon pa rang gis go bor bzhag nas /
nga dang rdo rje slob dpon dang / /
mchod dang lcam dral thams cad la / /
khams gsum sems can ma lus pa /
ma mos brnyas par ma byed cig /
gzhan yang dam tshig bshad pa rnams / /
rtag tu khyod kyis bsrung bar gyis / /
deng nas bzung ste bu khyod kyis / /
ji srid byang chub ma thob par / /
sems can kun gyi don rnams ni / /
rtag tu smi lam bzhin du gyis / /
zhes brjod par bsam zhing /
gdong g.yogs dkrol /
de ltar b+ha ga'i dkyil 'khor du shes rab ma la brten nas thob pa'i dbang la shes rab ye shes kyi dbang zhes bshad pa de thob /
yid kyi dri ma sbyangs /
lam 'od gsal gyi rdzogs rim 'khor dang bcas pa bsgom pa la dbang /
'bras bu chos kyi sku 'grub pa'i nus pa khyad par can bzhag go /
zhes nas brjod /
bzhi pa tshig dbang ni /
maN+Dal phul te /
khyod zhabs padmo'i bka' drin gyis / /
gtso bo dbang bskur rnam gsum thob / /
de ring rin chen bzhi pa yang / /
bka' drin gyis ni bskyab tu gsol /
zhes lan gsum gyis gsol ba gdab /
shes sgrib bag chags dang bcas pa dag pa'i 'od gsal lhan cig skyes pa'i bde ba chen po las nam yang mi g.yo ba'i ye shes dang /
de nyid bzhin lag gi rnam pa can du shar ba'i sku mtshan dpes spras pa gnyis ngo bo dbyer med pa'i mi slob pa'i zung 'jug don gyi dbang bzhi pa dang /
de 'dren byed las dus kyi 'od gsal dang sgyu ma'i sku ngo bo dbyer med du 'jug pa'i slob ba'i zung 'jug gnyis la 'di lta bu'o zhes tshig gis brda sprad pa tsam gyis bskur dgos pas de'i tshul ni /
khyod kyis dbang gsum pa thob pa'i skabs su rang dang rig ma gnyis kyi lus 'dod lha yab yum du snang bzhin pa'i dus na /
sems lhan cig skyes pa'i dga' bas de kho na nyid kyi don nges pa gnyis mnyam du yod pa de bzhin du don 'di goms par byas pa las mthar rlung sems tsam las grub pa'i longs spyod rdzogs pa'i ye shes kyi sku rang snang gi rig ma dang kha sbyor ba'i lus can dang /
de'i dus nyid na thugs lhan cig skyes pa'i dga' ba dang stong pa nyid gnyis ro gcig tu zhugs pa'i 'od gsal thams cad stong pa gnyis ngo bo dbyer med pa'i gnyis su med pa'i ye shes zung 'jug gi go 'phang mngon du byed de /
de ni thob bya don gyi dbang bzhi pa yin no / /
zhes brjod nas /
brda 'phrod nges su ngo sprad /
cing /
de la brten nas slob ma'i rgyud la zung 'jug 'di lta bu yod par 'dug go snyam du go ba chags pa de gas tshig gi dbang bzhi pa thob pa yin no / /
de ltar don dam byang chub sems kyi dkyil 'khor du dbang bzhi pa tshig dbang rin po che thob /
lus ngag yid gsum gyi sgrib pa'i bag chags 'khrud pa'i nus pa khyad par can bzhag /
bden gnyis dbyer med zung 'jug gi rdzogs rim bsgom pa sogs la dbang bar byas /
'bras bu zung 'jug rdo rje 'chang gi sku mngon du gyur pa'i skal pa can du byas so / /
zhes dag pa brjod /
de nas slob ma la dbang bskur ba'i skabs yin na 'byor ba ci yod kyis yon 'bul zhing /
gzhan yang 'khor 'das kyi phun tshogs thams cad blos bslang ste phul bar mos nas /
maN+Dal rgyas pa dbul lo / /
gsum pa ni /
de ltar bdag 'jug zin pa dang /
slob ma @# / /
gzhug pa'i don du thal mo sbyar te /
chos rnams gzugs brnyan lta bu ste / /
dag cing gsal la rnyog pa med / /
gzung du med cing brjod du med / /
rgyu dang las las yang dag 'byung / /
de bzhin nyid las nges par skye / /
bden pa des ni dkyil 'khor du / /
gzugs brnyan gsal bar slob ma ni / /
kun gyis dri med mthong bar shog /
ces bden stobs brjod la /
dkyil 'khor la gsol ba gdab po / /
gnyis pa slob ma gzhug cing dbang bskur ba ni /
de ltar bdag 'jug legs par grub pa'i rjes su dkyil 'khor dang rnam rgyal bum pa sogs yol bas bsgribs te mi mngon pa'i gnas su slob ma las bum gyi chus khrus byas te dkyil 'khor du gzhug pa'i sgor zhu ba'i yon du maN+Dal 'bul ba nas bzung /
gtang rag gi maN+Dal 'bul ba'i bar bdag 'jug gi skabs ji lta ba bzhin la /
rang nyid cas pa la slob ma rnams zhes pa lta bu'i skabs thob kyi tshig gi bsgyur kha dang /
tshigs bcad sngags dang bcas pa rnams kyi don dang /
dbang gi ngo bo ji lta bu zhig rgyud la skye ba sogs kyi don gal che ba rnams slob ma'i dbang po dang 'tsham par brda 'phrod nges kyi bshad pas zur legs par brgyan te /
nyon mongs pa lnga'i dri ma 'khrud cing /
ye shes lnga dang sku bzhi'i sa bon khyad par can thebs nges pa dang /
bskyed rdzogs kyi lam gyi rim pa mtha' dag bsgom pa la dbang bar 'gyur ba'i dbang bzhi 'ol tshod dang sla chos su ma song bar 'khrul ba dang bral ba'i gzhung lugs chen po rnams gyi don mtshan ldan dge ba'i bshes gnyen gyi man ngag la brten nas gdams par shar ba byas te /
mtshan nyid dang ldan par bskur ba la 'bad par bya ste /
'di nyid rdo rje theg pa'i 'jug sgo thun mong ma yin pa lam gyi rmang 'dzugs pa lta bu yin pa'i phyir ro / /
gsum pa ni /
slob ma rnams la nus pa ci yod kyis dkyil 'khor mchod du bcug nas /
'os pa'i slob ma rnams bzung ste bza' bca' dang bsdag pa dang chang la sogs pa dkyil 'khor la phul bas tshim par bya /
bla ma rang gis btang rag gi mchod pa byin gyis brlabs te /
mchod phreng dang bcas rgyas pa 'am bsdu na sngags tsam gyis mchod cing /
nang mchod dang bsngon pa bya /
de nas bla mas dbang bskur tshul bzhin du bgyis pa sogs dang /
slob mas kyang tshul bzhin nga nyan pa sogs kyis mtshon dus gsum gyi dge tshogs mtha' dag bla med rdzogs byang 'thob pa'i rgyur bsngo ba dang smon lam shugs drag bos kha bsgyur zhing /
ga len du gtang rag gi maN+Dal gyi mjug tu dpon slob lhan cig par gnas skabs dang mthar thug tu dge ba'i smon lam dang /
bstan pa rgyas pa'i bden tshig brjod pa sogs mdzad pa'i phyag srol yod /
de nas bla mas yi ge brgya ba lan gsum brjod de chad lhag gi nyes pa zhi bar bya /
me tog dang bcas pa'i thal mo snying gar sbyar nas /
gang yang bdag blo rmongs pa yis / /
nyes byas cung zad gang bgyis pa / /
gang phyir lus can skyabs yin phyir / /
mgon khyod de kun bzod par mdzod / /
ma rnyed yongs su ma shes dang / /
gang yang nus pa ma mchis pas / /
'dir ni bya ba gang bgyis pa / /
de kun gtso bos bzod mdzad rigs /
zhes brjod de chang lhag gi nyes pa zhi ba'i phyir bzod par gsol /
de nas /
bcom ldan 'das dpal gsang ba'i bdag po 'khor lo chen po'i lha tshogs khyed rnams la mkhyen pa'i ye shes /
brtse ba'i thugs rje /
mdzad pa'i 'phrin las /
skyobs pa'i nus mthu bsam gyis mi khyab pa mnga' ba lags pas /
phan bde'i 'byung gnas sangs rgyas kyi bstan pa rin po che sgo thams cad nas phyogs thams cad du @# / /
dar zhing rgyas la yun ring du gnas par byin gyis brlab tu gsol /
dpal ldan bla ma dam pa rnams dang /
bstan pa 'dzin pa'i skyes bu dam pa thams cad sku khams bzang zhing sku tshe ring ba dang /
rnam par dkar ba'i 'phrin las thams cad dar rgyas su 'byung bar byis gyis brlab tu gsol /
bdag cag dpon slob 'khor dang bcas pa rnams dang /
sbyin pa'i bdag po sogs sems can thams cad kyis thar pa dang thams cad mkhyen pa bsgrub pa'i 'gal rkyen bar chad thams cad zhi zhing mthun rkyen legs tshogs thams cad lhun gyi 'grub pa dang /
'jig rten gyi khams thams cad du bkra shis kyi dge mtshan rgya chen po rgyun mi chad du 'byung bar byin gyis brlab tu gsol /
zhes bstan pa rgyas shing 'gro ba bde ba /
rang gzhan gyi chos sgrub pa'i 'gal rkyen zhi zhing /
mthun rkyen 'phel ba sogs gnas skabs dang mthar thug gi 'dod pa'i don rnams 'grub par gsol ba gdab /
rang gi thugs ka'i hUM las 'od zer 'phros /
'khor gyi lha rnams kyi dam tshig pa'i cha gcig bsdus te rang nyid la thim /
rang nyid gtso bo las mar me gcig las gnyis chad kyi tshul du phye nas dkyil 'khor gyi phyi rol du gnas pa'i spyi bor oM /
mgrin par AH thugs kar hUM gis mtshan par gyur /
bsgrubs pa'i dkyil 'khor gyi dam tshig pa'i cha gcig dang ye shes pa rnams bsgrub gzhi 'di la sa chu me rlung gi gnod pas ma zhig bar du brtan par bzhugs nas bdag sogs can thams cad la mchog dang thun mong gi dngos grub ma lus pa stsal tu gsol /
'dir ni gzugs dang lhan cig tu / /
'gro ba'i don du bzhugs nas kyang / /
nad med tshe dang dbang phyug dang / /
mchog rnams legs par stsal du gsol / /
oM su pra tiShTHa badzra ye swAhA /
zhes brtan bzhugs bya /
de nas rang nyid khro po khams gsum rnams rgyal gyi nga rgyal gyis /
rdo dril bzung ba'i lag pa rdo rje khu tshur gyi mdzub mo lcags kyu bzhin byas te phan tshun 'khyud pa skam pa'i phyag rgyas /
oM kI la ud kI la ya sarba big+h+nA na badzra d+ha ra ya A dz+nyA pa ya hUM hUM phaT phaT hoH zhes brjod de /
phur bu dbyung la /
oM ru ru s+phu ru dzwa la tiShTHa sid+d+ha lo tsa ni sarba ar+tha sA d+ha ni swAhA /
zhes pa 'o ma la brgya rtsa brgyad bzlas te /
phur bu bkrus pas /
bgegs rnams sos te sangs rgyas par gyur par bsams la /
khung bu 'o mas dgang ba'i phyag len yod do / /
yang dag 'jug tsam len par 'dod na sa chog dang /
sta gon gyi skor thams cad bzhag nas bdag 'jug gi dkyil 'khor sgrub lugs dang /
bum bskyed rnams bshad zin pa ltar byas rjes /
bdag 'jug gi ngag 'don ji skad bshad pa ltar bsgrub par bya'o / /
de ltar rgyal ba thams cad kyi mthu phyag na rdo rje 'khor lo chen po 'di ni snyigs ma phyag na rdo rje 'khor lo chen po 'di ni snyigs ma lnga ches cher bdo ba'i dus 'dir lhag pa'i lha 'di nyid skyabs su bzung nas dbang bskur rnam par dag pas rgyud smin par byas te bsgoms pas gnas skabs su 'jigs pa chen po brgyad sogs kyi nyer 'tshe thams cad zhi ba dang las sgrib 'dag pa la yang mchog tu bsngags shing /
khyad par du lhag pa'i lha 'di'i bskyed rim las shar sgom gyi mos man tsam dang yid ches kyi dad pa'i sgo nas phreng sngags bzlos pa tsam la'ang steng gdon 'og gdon sogs kyi gnod pas nam yang mi tshugs zhing sde brgyad gdug rtsub can dag gis skad cig tsam yang glags lta bar mi nus pa sogs phan yon mtha' yas @# / /
shing /
bskyed rim la sems las rung gi brtan pa thob nas lugs 'di'i rdzogs rim byin rlabs bzhi ldan la 'bad pas gcig dril du nyams su blangs nas tshe 'di nyid la sangs rgyas 'khor lo chen po'i go 'phang mngon du 'gyur ba'i thabs tshul la 'bad par bya'o / /
bgrang yas rgyal kun ye shes gcig bsdus nas / /
ma rungs bdud sde'i gshed du gtum drag gar / /
chu zla bzhin du 'gog med 'char ba la / /
gsang sngags rgyal po lag na rdo rjer grags / /
de yi dkyil 'khor mchog tu smin byed tshul / /
'jam mgon bla ma kun mkhyen btsong kha pa'i / /
gdams pa'i mdzod 'dzin tshad ldan mkhas rnams kyi / /
legs bshad lam la brten nas gsal bar bkod / /
'di yi dge bas bdag gzhan 'gro ba kun / /
brgyud mar bla lha yis rjes gzung nas / /
phyi nang bdud sde'i g.yul las rnam rgyal te /
gsang bdag rdo rje 'dzin pa'i sa thob shog /
ces dpal gsang bdag phyag na rdo rje 'khor lo chen po'i dkyil 'khor du 'jug cing dbang bskur ba'i cho ga dngos grub bdud rtsi'i bum bzang zhes bya ba 'di ni /
or to su ta lad pes ze'i shog bkra shis theg chen gling gi khri pa /
rgyal bstan rin po che 'dzin skyong spel ba'i lhag bsam lhur len cing /
jo shAka rnam gnyis gtsug lag khang sogs bzhengs nas 'gro ba du ma'i 'dren pa dam par gyur pa /
zhabs drung rnam rgyal bstan 'dzin nyi mas bskul ma mdzad pa bzhin rtsom 'dun yod thog /
nye char hal ha g.yon ru nas ngos yi sbyin bdag bsod nams dpal gyis mngon par mtho ba ji rje gung er khe us tsing tas cing sa man+ta b+ha dra'i rigs sras er te ni us tsing no yon pra ti sa ras rin chen gnyis pa'i rten dang bcas yang bskyar dran bskul bgyis pa la brten nas /
grub chen dza wa ri pa /
dmar chos kyi rgyal po /
'dul 'dzin rin po che grags pa rgyal mtshan /
paN chen ye shes rtse mo /
bdag gi rnam 'dren dam pa rdo rje 'chang lcang skya rol ba'i rdo rje'i zhal snga nas kyi gsung rab rnams dang /
dkyil 'khor thams cad kyi cho ga rdo rje phreng ba'i dgongs pa gzhir bzung /
mtshan ldan dam pa'i phyag bzhes kha 'gengs 'os kyis brgyan te /
rigs dang dkyil 'khor kun gyi khyab bdag des par mkhas shing grub pa'i go 'phang mthon por gshegs pa pha bong kha ba rje rgya mtsho mtha' yas dpal bzang po'i zhabs drung nas yi dam 'di'i smin byed kyi rim pa sogs zab chos mang du thob pa'i bka' drin dang byin rlabs chen pos nye bar 'tsho ba /
zhwa ser cod pan 'dzin pa rnams kyi rba shal dga' ldan bstan pa'i gsal byed ar+ya paN+Di ta nag gi dbang phyug blo bzang bstan pa'i rgyal mtshan dpal bzang pos /
'jam dbyang gong ma bdag po chen po'i gser gyi bka' lung gis bsod nams kun sdud gling zhes bsngags pa'i gan+d+ho la'i bla brang bkra shis bsam gtan pho brang gi gzims chung rab zhi bde ldan dga' tshal du rab byung bcu bzhi pa'i bgrang bya sum cu rtsa lnga pa lcags glang lo'i lha babs dus chen nyin gsar spel bgyis pa'o / /
'dis kyang thub bstan yang snying dpal mnyam med ri bo dge ldan pa'i mdo sngags kyi ring lugs dri ma med pa 'di nyid phyogs dus kun tu dar zhing rgyas pa'i rgyu gyur cig / / / /
