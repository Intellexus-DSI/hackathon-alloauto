@# / /
rgyas pa'i bstan bcos tshad ma rnam 'grel gyi rgya cher bshad pa rigs pa'i rgya mtsho las rang don le'u'i rnam bshad bzhugs so / /
@## / /
rgyas pa'i bstan bcos tshad ma rnam 'grel gyi rgya cher bshad pa rigs pa'i rgya mtsho zhes bya ba /
rje btsun 'jam pa'i dbyangs kyi zhabs kyi padmo la skye ba kun tu gus pas phyag 'tshal lo / /
gang zhig rkang drug ldan pa'i phreng ba 'phur lding sgra snyan sgrogs pa yi / /
rkang pas bsnun pa'i 'dar ba dang ldan bcu phrag 'dab ma'i ze'u 'bru dkar / /
yid srubs zol skyes spu long gos can cod pan me tog 'dzin pa 'dis / /
bdag gis rgyal ba'i zhabs la mchod pas 'jig rten 'di dag zhi gyur cig /
mtshams sprin la chags mtsho skyes gzhon nus phyogs kun brgyan phyir nyi ma ma lus spro ba dang / /
yongs rdzogs rgyu skar bdag po'i dpal las rab rgyas ut+pal mkha' la gar gyi ri mo bzhin / /
gang zhig chu yi 'od zer gos can li khri'i rdul brtsegs mig sman thor cog bcings pa yis / /
dpal ldan thub pa rnams kyi yid ni ci yang chags byed zhabs sen 'od des skyong gyur cig /
'jigs med phyogs rnams kun las rnam rgyal sa 'di grags pa'i goms pa gcig gis khyab par bris / /
legs bshad mtha' dag @# / /
ro 'dzin gzugs kyis gang gi kha la rnam par bkod pa'i rtse mo ni / /
cung zad bskyong bas srid gsum 'di dag me tog mda' can snying dang lhan cig 'dar bar byed / /
log par smra ba kun gyi lce yang g.yo med ting 'dzin dag la 'god de rgyal gyur cig /
dri med dag pa'i chu shel ngos la sna tshogs spros pa'i tshon ris 'dzin pa min pa nyid / /
gang gi dpal las rgya mtsho'i gos can rigs tshul ku mud bzhad pa'i rtse dgas rol pa na / /
an+da rnyil gyi me long ngos la gzugs brnyan 'phos pa'i rgyu skar 'od kyi thig le bzhin / /
stobs ldan lam 'jug gnas bzang las brgal 'od dkar rgya chen bshes gnyen bde 'byung cod pan rgyal / /
gang 'dir legs bshad nor bu'i do shal rab dkar 'od kyis phyogs kyi 'byer 'jig ston pa dang / /
rigs pa'i rgya mtsho'i rlabs phrang chal chil shes bya'i nor 'dzin yud kyis gang bar byed pa dang / /
bdag blo'i zla 'od gsung rab nam mkha'i mdzes ma dag la gos bzang sbyin pa'i dga' ston dpal / /
'di dag 'gran bzhin 'jig rten 'di na ya mtshan ma lus deng nyid nye bar 'ongs pa 'dra / /
gang zhig yid la mun pa dang / /
mig la phrag dog rab rib dag /
kha la gdug pa'i ngag bzhin du / /
rang gi bya bas gnas 'cha' zhing / /
rnying bral 'khor gyi rna ba la / /
nyes bshad bcos ma'i me tog dag /
nyin re bzhin du 'god byed pa / /
dam bca' tsam gyis mkhas pa zhes / /
bya rog 'dab bzang sde dpon du / /
khengs ldan gang yin de kun la / /
mi bzad rgud pa lta bu 'di / /
dus kyi char pa bzhin du bab / /
rna ba'i sgo la thos pa'i lam byang zhing / /
tshig mang khur gyis ngal ba'i dka' thub bsten / /
shes bya'i khyon la kun rtog cher 'dris pas / /
mkhas mang khrod na mngon rlom gyis mtho zhing / /
gang gi lag rtse bskyod pa'i 'du byed kyis / /
yi ge'i ri mo 'god pa la brtson pa / /
de dag gis kyang rang gi mthu grub pas / /
kun rtog chu 'dzin 'gal 'du'i chu ris can / /
'jig rten nyi ma'i gsung 'od sgrib pa gang / /
rgya cher spel bas blo gros myos byed pa / /
de kun snying las chung ngur ngal sos shig /
rgya chen thos pa'i khur gyis rab ngal rigs pa'i 'khun sgras phyogs rnams rgod byed rnam dpyod chu 'dzin lto ba las 'ongs legs bshad chu rgyun pad mos sbrang rtsi skyug pa bzhin / /
dge legs dbang chen gser gyi gzhi las rin chen 'byung gnas chu gter 'khrul 'khor ches cher g.yos pa'i dga' ston dpal 'di e ma mtshar zhes sngon med chu rgyun do shel la / /
blo gsal rma bya dga' ba'i gar gyis mdongs @# / /
rnams rab brkyangs mjug sgro rgyas pa'i rtse dga' ston cing mgrin pa'i glu dbyangs rgyud mangs sgra yis phug dag gang bar byed pa na / /
chos kun rang gi ngang tshul sgrogs pa'i nga ro rab 'phrul ngo mtshar gtam 'di rab 'phar grangs med dud dang ldan pa'i rgya mtsho'i 'dus rlabs sbrogs par byed pa ma yin nam / /
de lta mod kyi thun mtshams smug rtsis mkhur tshos dmar ba'i sngo bsangs mdzes sdug lang tsho'i dpal / /
rab dkar chu 'dzin gzhon nu'i phung po mu tig chu rgyun zim bu g.yo bas rol ba dang / /
chu skyar phru gu dga' bas rtsa ba'i lang ling dang 'grogs dbyar dus rnga sgra sgrogs ba gang / /
de 'dras gnyis skyes yid la ji bzhin dga' ba'i dpal bskyed gtam 'di grags pa'i gdung 'tshob yin / /
de yang /
rtog pa'i dra ba rnam bsal cing / /
zhes bya ba nas bzung ste /
mkhas pa'i pad mo rgyas byed yin / /
ces bya ba'i bar mtha' dag ni 'dir gang bshad bar bya ba'i chos yin no / /
de la re zhig bstan bcos kyi 'brel pa ni ci /
brjod par bya ba ni gang /
ci'i phyir brtsams zhe na /
bde bar gshegs pas rigs can gsum gyi 'gro ba mtha' dag la thugs brtse ba chen pos nye bar gzigs te srid pa dang zhi ba'i rgud pa mtha' dag las yang dag par bsgral nas thar pa dang thams cad mkhyen pa'i go 'phang bla na med pa la nye bar bzhag par bzhed de /
yan lag bcu gnyis dang ldan pa'i gsung rab rin po che'i phung po ji snyed cig bka' stsal pa thams cad kyang phyis kyi gdul bya blo dang brtson 'grus zhan pa dag gis yang dag par khong du ma chud cing /
rigs pa'i snang ba dang ni bral /
mi shes pa'i rab rib kyis ni mig ldongs / /
log par rtog pa dang the tshom gyi gzhan dbang gis blo gros kyi gom 'gros ni 'khyor te /
phyin ci log gi mya ngam gyi thad la brdeg 'chos shing 'khyams pa'i skyo bo 'di mtha' dag la lhag par brtse ba'i gzhan dbang du gyur pa /
gcig tu byams pa'i bdag nyid can gyi thugs dang ldan zhing /
rje btsun 'jam pa'i dbyangs kyi thugs kyi 'od zer gyis blo gros kyi padmo kha bye bas shes bya'i dkyil 'khor mtha' dag la gzigs pa dag pa'i ye shes kyi spyan dang ldan pa'i bdag nyid chen po slob dpon phyogs kyi glang pos grol ba don gnyer thar pa dang thams cad mkhyen par 'gro ba'i theg pa gsum gyi lam gyi gnad ma lus pa la mtha' gzhan du srid pa'i dogs pa bcad de /
tshad ma'i lam nas gsal bar ston pa tshad ma'i mdo kun las btus pa mdzad cing /
de lta na yang bdag nyid chen po'i blo gros mchog tu zab pas gzhung gi tshig rab tu brling ba blo'i mthu chung ba dag gis ma rtogs te /
phan pa rgya chen por ma gyur par gzigs nas /
rgyal ba nyid kyis lung bstan pa brnyes shing /
so so yang dag par rig pa bzhi'i pha rol tu son pas 'jigs pa med pa khyu mchog rlabs po che'i gnas thob pa /
rigs pa smra ba rnams kyi gtsug gi nor bu dpal ldan chos kyi grags pas tshad ma @# / /
kun las btus pa de nyid kyi tshig don gnyis ka'i cha 'phros dang bcas te rgyas par gtan la 'bebs pa tshad ma rnam 'grel /
tshig don gyi cha rags rim zhig rigs pa'i rnam grangs kyis zhib par 'grel pa tshad ma rnam nges /
dgag sgrub kyi spros pa rgyas pa dor te don gyi gtso bo dag gi rnam grangs dang /
mtshan nyid dang /
dbye ba dang /
dper brjod btsam ston pa rigs pa'i thigs pa ste gtso bo lus lta bu'i bstan bcos gsum mdzad cing /
de dag kyang gdul bya dbang po rtul po dang /
'bring dang /
rnon po dag gi dbang du byas te /
rim pa bzhin rgyas pa dang /
'bring dang /
mdor bsdus par bstan pa'o / /
de'i rjes su gtso bor gyur pa'i bstan bcos de dag gi rang don le'u'i skabs las 'phros te /
rtogs dka' ba gtan tshigs kyi mtshan nyid bye brag tu gtan la 'bebs par byed pa gten tshigs thigs pa dang /
rang don le'u'i skabs kyi rtags chos kyi 'brel pa ston pa nyid las 'phros te /
'brel pa gnyis ka don dam par ma grub cing kun rdzob tu rnam par 'jog pa'i tshul bye brag tu gtan la 'bebs par byed pa 'brel pa brtag pa dang /
mngon sum le'u'i skabs su gzugs sogs rnam rig tsam du gtan la phab pa la /
rgol ba rang nyid la snang ba rang gi sems kyi bdag nyid yin pa'i phyir /
sgrub ngag 'god pa'i yul gang zag gzhan gyi rgyud yod par ji ltar 'thad ces smra ba'i klan ka bsal te /
snang mkhan shes pa las rdzas gzhan du gyur pa'i gzugs sogs med kyang rgol ba rang nyid las rgyud gzhan du gyur pa'i gang zag 'thad pa'i tshul ston pa rgyud gzhan grub pa dang /
gzhan don le'u'i skabs las 'phros te /
sgrub ngag dang /
sgrub ngag gi lam spyod ston pa'i snga rgol dang phyi rgol dang dbang po dag gi mtshan nyid dang /
de dag gi rtsod pa ji ltar bya ba'i tshul dang /
rtsod pa'i ngo bo sun 'byin dang /
thal 'gyur gyi rnam par bzhag pa dang /
de'i gol sa ltag chod kyi rab dbye sogs dang bcas pa bye brag tu gtan la 'bebs par byed pa rtsod pa'i rigs pa ste /
'phros pa yan lag lta bu'i bstan bcos bzhi mdzad cing /
de ltar sde bdun mdo dang bcas pa skal pa dang ldan pa dag la rig pa'i mig sbyin par mdzad pa yin no zhes bya ba ni bstan bcos kyi thog mar 'brel rnam par gzhag pa'i tshig mdor bsdus pa'o / /
brjod bya dang dgos pa dang /
dgos pa'i dgos pa dag ni 'og tu rtogs par bya ba yin pa'i phyir 'dir ma bris te /
zlos bu'i tshig rnam par 'god pa mkhas pas spangs pa yin no / /
de lta bu'i rgyas pa'i bstan bcos tshad ma rnam 'grel 'chad pa la don rnam pa gsum ste /
bstan bcos rtsom pa la 'jug pa'i yin lag /
'jug bya bstan bcos kyi rang bzhin /
rtogs dka' bar bstan pa 'jug gi bya ba'o / /
dang po la bsod nams spel ba'i yan lag mchod brjod /
bya ba mthar phyin pa'i yan lag rtsom par dam bca' ba'o / /
dang po la /
dgos don /
bsdus don /
tshig don gsum las /
dgos pa ni /
dam pa dag rang gi bya ba la 'jug pa'i thog mar 'dod pa'i lha la phyag byed pa yin pas 'dir yang /
dam pa'i spyod @# / /
pa dang mthun par bstan pa na /
dam pas byas pa'i bstan bcos su shes te /
gzhan dag 'jug par bya ba'i phyir dang /
yul khyad par can la bstod cing phyag byas pas bstan bcos rtsom pa'i 'gal rkyen bar chad log cing mthun rkyen bsod nams 'phel te rtsom pa mthar phyin par bya ba'i phyir ro / /
bsdus pa'i don ni rtog pa'i dra ba rnam bsal cing zhes sogs rkang pa bzhi po 'dis sku gsum 'phrin las dang bcas pa'i sgo nas yon tan brjod de bcom ldan 'das la 'dud pa'i tshul ston pa'am /
yang na rang don spangs rtogs phun sum tshogs pa dang /
gzhan don 'phrin las phun sum tshogs pa'i sgo nas thub pa sangs rgyas bcom ldan 'das la bstod cing sgo gsum gus pas 'dud pa'i tshul bstan pa yin no / /
tshig gi don bshad par bya ste /
phyag 'tshal lo / /
zhes drang ngo / /
yul gang la na /
sangs rgyas bcom ldan 'das la'o / /
rgyu mtshan gang gi sgo nas phyag 'tshal zhe na /
sku gsum phrin las dang bcas pa'i yon tan mnga' ba'i phyir ro / /
zhes pa ni tshig lhag ma dag gis ston te /
de yang gnyis snang gi bag chags kyis bslad pa'i rtog pa ni lus can 'ching bar byed pa'i dra ba zhes brjod la /
de nyid nyan rang dgra bcom sogs kyis 'dun pa la 'dod chags dang bral ba'i tshul gyis spangs pa lta bu ma yin par /
slar mi skye ba'i tshul gyis spangs pas na rnam par bsal ba'i sku mnga' zhes bya zhing spangs pa de ni ngo bo nyid kyi sku'o / /
zab pa'i sku mnga' ba zhes pas longs spyod rdzogs pa'i sku bstan te nyan rang dang so skye'i spyod yul ma yin pa'i phyir zab pa zhes bya'o / /
rgya che'i sku mnga' ba zhes pas sprul pa'i sku bstan te /
de ni gdul bya'i dbang gis rnam pa sna tshogs par snang zhing /
nyan rang dang byang sems so so skye sogs gdul bya dag ma dag sna tshogs pa'i dngos kyi spyod yul yin pa'i phyir rgya che ba zhes bya'o / /
rkang pa tha ma gnyis kyis 'phrin las kyi yon tan bstan cing /
de yang kun tu bzang po zhes pas 'phrin las kyi ngo bo bstan pa yin te /
'di ltar gdul bya rnams kyi rgyud kyi mngon par mtho ba dang /
nges par legs pa'i rang bzhin gyi dge legs ni 'phrin las kyi ngo bo yin cing /
de nyid gdul bya rnams la rnam pa thams cad du phan pa'i ngo bo yin pa'i phyir kun tu bzang po zhes bya'o / /
de lta bu'i 'phrin las kyi ngo bo nyid rgyu gang las byung ba ni /
'od zer dag kun nas 'phro zhes pa ste /
bcom ldan 'das kyis dam pa'i chos ston pa'i gsung ni /
gdul bya rnams kyi gling du 'os par 'bab cing /
mi shes pa'i mun pa sel bar byed pa dang /
blo gros kyi padmo rgyas par byed pa sogs kyi sgo nas nyi ma'i 'od zer dag kun nas 'phro ba dang chos mthun pa'i phyir /
gsung nyid 'od zer dag kun nas 'phro ba'i gzugs su bkod pa gzugs can gyi rgyan no / /
yang na rkang pa dang pos spangs pa phun sum tshogs pa dang /
zab pa'i sku mnga' ba /
zhes pas nyan rang sogs kyi spyod yul ma yin pa'i chos kyi bdag med pa mngon sum du rtogs pa mthar phyin pa'i ji lta ba mkhyen pa'i @# / /
ye shes dang /
rgya che'i sku mnga' ba zhes pas rnam rtags mtshan ma'i sgo nas mtha' yas pa shes bya ji snyed pa'i chos thams cad skyu ru ra lag mthil du bzhag pa ltar mngon sum du gzigs pa'i ji snyed pa mkhyen pa'i ye shes dang /
kun tu bzang po /
zhes pas bya ba las la yod pa'i 'phrin las dang /
'od zer dag kun nas 'phro zhes pas byed pa po la yod pa'i 'phrin las bstan cing /
de ltar rang don spangs rtogs phun sum tshogs pa dang /
gzhan don 'phrin las phun sum tshogs pa mnga' ba'i sgo nas /
lha dang klu dang grub pa'i skye bos zhabs kyi pad mo la /
phyag byas pa thub pa sangs rgyas bcom ldan 'das de nyid la gus pas 'dud cing phyag 'tshal lo zhes bya ba'i don to / /
'dir sku gsum dang cho 'phrul gsum dang /
ji lta ba dang ji snyed pa'i ye shes gnyis kyis ji lta ba dang ji snyed pa tshul ji ltar mkhyen pa la sogs pa'i rnam gzhag don che zhing dgos pa che ba rtogs par dka' ba'i gnas du ma zhig bshad par bya ba yod mod kyi 'dir yi ge ha cang mangs par 'gyur bas ma bris shing skabs gzhan du bshad par bya la /
blo gros gzhon nu grub mtha' rgya mtsho'i pha rol tu ma phyin pa kha cig na re /
rnam 'grel gyi lugs la yang ngo bo nyid kyi sku ni chos kyi dbyings kyi ye shes te /
de yang rtag brtan lhun grub rang bzhin gyis 'od gsal ba nam mkha' ltar kun la khyab cing /
sgra rtog gi dngos yul ma yin pa /
bems po'i chos las 'das pa med dgag min zhing /
chad stong ma yin pa'o zhes zer ro / /
gnas ma yin pa la yang log par rtog pa 'tshang bar byed pa lha dag gis mchod sbyin la 'os pa'i blo gros can khyod kyi grub mtha' mi bzad pa'i gdon dang 'dra ba 'di ni /
kye ma kho bo cag bde bar gshegs pa'i ston pa thugs rje can nyid kyi btan pa la sgyu thabs kyis yang dag pa'i lta ba ma rungs par byed pa'i mu stegs kyi pho nya nyes par spyad pa'i las kyis drangs pa zhig ring mo nas 'ongs so / /
phyogs 'di ni rgyal ba'i gsung rab dang /
de'i dgongs 'grel gyi shing rta chen po dag dang /
grub mtha' smra ba bzhi po thams cad kyi lugs las phyi rol tu gyur pa ste /
'di nyid kyi gnod byed rgyas par 'dir bshad kyang dkyus ma 'chad pa'i gegs su 'gyur ba'i phyir ma bris shing /
ngo bo nyid kyi sku ni 'gog pa'i bden pa mthar thug yin la| 'gog pa'i bden pa thams cad kyang dgag gzhi sems kyi chos nyid rang bzhin gyis 'od gsal ba la 'god byed lam gyi bden pas dgag bya rang gi ngo skal gyi spang byar gyur pa'i blo bur gyi dri ma slar mi skye bar byas pa'i sko nas bkag pa tsam gyi med dgag nyid yin cing /
de'i phyir rtag pa yin kyang /
sgrub pa rang dbang ba ma yin la /
phyogs 'di nyid theg pa chen po'i slob dpon klu sgrub dang /
thogs med dang /
phyogs kyi glang po sogs mtha' dag bzhed cing /
de nyid med dgag ma yin na /
'os gzhan med pas /
sgrub pa rang dbang bar 'dod dgos la /
de ltar na /
sgrub pa rang dbang ba'i rtag pa yin pa'i phyir /
rtag dngos su thal bar 'gyur ba'i phyir ro / /
de bas na ngo bo nyid kyi sku dang /
'gog pa'i bden @# / /
pa dang /
bde bar gshegs pa'i snying po sogs med dgag ma yin par sgrub par rang dbang ba'i rtag pa yin no zhes khas len pa khyed kyis ni de dag thams cad rtag dngos su khas blangs pa'i phyir /
sangs rgyas pa'i grub pa'i mtha' las 'das te /
grangs can gyi lugs gsal bar byas bzhin du /
phyogs glang yab sras sogs kyi dgongs par khas len pa'i ngo tsha bor pa khyod ni phyugs kyi'ang phyugs so / /
des na sgrub pa rang dbang ba'i rtag pa khas len pa ni /
rtag dngos khas len pa dag ma gtogs pa phyi nang gi grub mtha' smra ba su 'ang med do / /
gzhan yang med dgag yin na /
cahd stong yin dgos par smra pas ni / /
stong pa nyid yin na sgrub pa rang dbang pa yin par khas blangs pa yin pas /
de bzhin nyid yin na /
dngos po yin par khas blangs pa'i phyir /
de bzhin nyid yin na /
'dis ma byas yin pas khyab par gsung rab dgongs 'grel dang bcas pa phal che ba nas gsungs pa dang 'gal /
de blangs pa yin pas /
de bzhin nyid yin na /
dngos p0o yin par lbangs pa'i phyir /
de bzhin nyid yin na /
'dus ma byas yin pas khyab par gsung rab dgongs 'grel dang bcas pa phal che ba nas gsungs pa dang 'gal /
de bzhin nyid thams cad dngos med yin par smras pa'i rang tshig dang 'gal /
rtag dngos 'gog pa'i dngos po stobs zhugs kyi rigs pa mtha' dag dang 'gal /
mngon sum tshad ma la sgrub pa rang dbang bar snang ba med pa dang 'gal /
med dgag yin na chad stong yin dgos na /
chad stong shes bya la mi srid pa dang 'gal /
chad stong shes bya la srid na /
rtag chad kyi mtha' gnyi ga shes bya la srid dgos pas chos thams cad rtag chad kyi mtha' dang bral ba 'gal /
chos thams cad rtag chad kyi mtha' dang bral ba ma yin na /
de bzhin nyid kyis shes bya thams cad la nam mkha ltar khyab pa'i sgo nas chos thams cad kyi gnas lugs yin pa 'gal /
ngo bo nyid sku ye shes yin cing /
rtag pa yin pa slob dpon gyi dgongs pa yin na /
don dam pa'i tshad ma rtag pa srid pa bkag pa dang 'gal /
shes pa yin pa'i rtag pa yod na /
rtag dngos med pa 'gal /
shes pa yin kyang dngos po ma yin na /
rgyu las ma skyes pa'i shes pa med par rigs pa'i rnam grangs du mas bsgrubs pa dang 'gal /
ngo bo nyid sku dngos por med pa'i chos yin kyang /
sgra rtog gi dngos yul las 'das pa slob dpon gyi dgongs pa yin na /
don byed mi nus pa'i chos thams cad spyi mtshan yin cing phyi mtshan thams cad sgra rtog gi dngos yul yin par mngon sum gyi le'ur lan mang du bsgrubs pa dang 'gal zhing /
gzhung de dag 'chad pa'i tshe /
khyed rang gis kyang de ltar smras pa dang khas blangs dngos su 'gal /
ngo bo nyid sku shes bya thams cad la khyab pa de nyid sgra rtog gi dngos yul min par smras pa dang /
de nyid des don gyi gsung rab kun gyis dngos su btan par smras pa khas blangs 'gal /
nam mkha' ltar khyb pa'i don /
chos nyid thams cad ngo bo nyid sku yin pa la 'dod mod /
de lta na /
chos can thams cad sangs rgyas yin par thal /
chos nyid thams cad ngo bo nyid sku yin pa'i phyir /
khyab tshe /
chos nyid thams cad ngo bo nyid sku yin na /
lam bden gyis chos can thams cad la @# / /
blo bur gyi dri ma bral bar byed dgos pa'i phyir ro / /
des na 'di nyid khas blangs pas ni /
dri ma shes bya la mi srid pa dang /
'gog bden lam bden gyi bral 'bras ma yin pa dang /
sangs rgyas kyi ye shes dang /
bdag 'dzin lhan cig mi gnas 'gal ma yin pa dang /
ngo bo nyid sku sgrib gnyis kyi rang bzhin yin pa dang /
sangs rgyas kyi ye shes ma rig pa dang /
gdod ma nas lhan cig tu gnas pas khyab pa sogs du ma zhig mi 'dod bzhin du yang khas blang dgos par 'gyur ro / /
chos nyid rgyud kyis ma bsdus pas chos nyid yin na ngo bo nyid sku yod pas khyab kyang /
sems can gyi rgyud la sangs rgyas yod mi dgos so zhes smra pa yang rmongs pa ngo mtshar skyed pa'i gtam yin te /
sems can gyi rgyud la chos nyid yod dam med /
yod na ngo bo nyid sku yod par thal /
chos nyid yod pa'i phyir /
rtags gsal dngos /
ma khyab na de gnyis rnam grangs yin pa bud /
med na /
sems can gyi rgyud chos can /
khyed gzhi ma grub par thal /
khyod la chos nyid med pa'i phyir /
gzhan yang shes bya thams cad la chos nyid kyis nam mkha' ltar khyab nas yod bzhin du /
sems can gyi rgyud la chos nyid med pa khas blangs 'gal ba ngo mi shes par zad do / /
sbrum ma'i lto na gnas pa'i 'khor lo bsgyur rgyal la yod pa'i yon tan sbrum ma la yod mi dgos pa ltar /
sems can gyi chos nyid la stobs sogs bral 'bras kyi yon tan yod kyang /
sems can la yon tan de dag yod mi dgos so zhes smra ba yang rigs pa'i rnam pa ma chags pa'i gtam yin te /
sems can gyi sems kyi chos nyid de sems can gyi sems kyi gnas lugs ma yin par thal /
sbrum pa'i lto na gnas pa'i 'khor lo bsgyur rgyal sbrum ma dang rdzas tha dad yin pa'i phyir /
des na chos can dang chos nyid kyi 'brel ba de sbrum ma dang /
de'i lto na gnas pa'i skyes bu'i 'brel ba bzhin du khas len pa'i skyes bu khod kyis khas blang bar mi bya ba ci zhig yod /
des na smes can la rtag gcig rang db+nag can gyi de bzhin gshegs pa yod par 'dzin pa ni gang zag gi bdag tu 'dzin pa chen po yin cing /
de nyid shes bya thams cad la lta bar byed pa'i shes pa rtag par 'dzin pa ni /
gzung 'dzin rdzas gzhan du bden par 'dzin pa'i chos kyi bdag tu 'dzin pa chen po yin la /
bdag gnyis su lta ba ni /
thar pa dang thams cad mkhyen pa'i lam du 'gyur ba lta zhog /
nyes pa thams cad kyi 'byung gnas su gyur ba yin no / /
de'i phyir smes can thams cad la khyab pa'i ngo bo nyid kyi sku rtag gcig rang dbang can shes rig gi ngo bor gnas pa chos thams cad la lta bar byed pa po /
khas len pa de ni rangs can pa gang dag thams cad la khyab pa'i bdag shes rig gi skyes bu rtag gcig rang dbang can yul thams cad la longs spyod par byed pa por khas len pa dang khyad par cung zad kyang med cing /
'on kyang bdag shes rig gi skyes bu la ngo bo nyid sku zhes pa'i tha snyad sbyar ba tsam zhig khyad par du zad de /
'di gangs can gyi @# / /
blun po phal che ba zhig log pa'i g+yang sa chen por 'khrid pa'i sgyu thabs so / /
smras pa /
de ltar 'gal ba'i phung po brgya phrag gi / /
khur chen khyer ba grangs can ring lugs 'dzin / /
mgrin bzang smyon pa'i zlos gar byed pa khyod / /
dri med rigs pa'i tshogs kyis bzlog par dka' / /
bar skabs kyi tshigs su bcad pa'o / /
gnyis pa bya ba mthar phyin pa'i yan lag rtsom par dam bca' ba la /
dgos don /
bsdus don /
tshig don /
mtha' dpyad pa dang bzhi /
dang po ni /
ji skad du /
dam pa mang po khas 'che mi byed la / /
gal te dka' bas khas ni blangs gyur na / /
rdo la ri mo bris pa lta bur ni / /
shi yang gzhan du byed par mi 'gyur ro / /
zhes gsungs pa ltar /
dam pa rnams srog la bab kyang dam bcas pa'i khur mi 'dor bas brtsams pa mthar phyin par bya ba'i ched yin no / /
'o na mchod brjod kyi dgos pa dang zlos par 'gyur ro / /
zhe na skyon med de /
mchod brjod kyis rtsom pa mthar phyin pa'i 'gal rkyen bdud dam bdud kyi rigs kyi lhas byas pa'i bar du gcod pa sogs sel bar byed cing /
mthun rkyen bsod nams khyad par can skyed par byed la /
rtsom par dam bcas 'gal rkyen phyi bshol gyi le lo sogs 'gog par byed cing mthun rkyen spro ba dang brtson 'grus khyad par can skyed par byed pa'i phyir ro / /
gnyis pa bsdus don ni /
bram ze chen po ltar na /
tshigs su bcad pa 'di nyid kyis /
bstan bcos rnam 'grel 'di nyid rtsam pa'i khyad par gyis gtso bo'i dgos pa gzhan gyi don yin par rtogs mod kyi /
'on kyang nyan pa po'i skyon spangs pa'i phyir du dngos su gzhan don du mi rtsom pa ltar bcos shing /
bdag nyid legs bshad la goms pa skyed pa'i phyir du rtsom pa yin no zhes bstan nas shugs la nyan pa po rnams snod kyi skyon 'di dang bral bar byas nas mnyan na yun ring du phan pa'i rgyur 'gyur ro zhes gzhan don du'ang rtsom par bstan no zhes '+cahd cing /
sh+'+k+ya blos /
gzhan gyi lugs shig bkod pa yang lugs 'di dang phyogs mthun pa yin no / /
slob dpon sh+'+k+ya blo rang nyid kyi lugs ltar na /
slob dpon phyogs kyi glang pos gsung rab kun gyi rnam 'grel tshad na kun las btus pa mdzad pa de nyid /
shes rab bzhan pa dag gis ma rtogs pa'i dbang gis phan pa chen por ma gyur cing /
slob dpon la phrag dog gis sdang ba dang /
smod pa sogs kyi sgo nas don ma yin pa chen po bskyed par mthong bas /
de dag sdug bsngal gyi rgyu las bzlog par 'dod pa'i snying rje dang /
tshad ma kun las btus pa 'di nyid ji ltar na gzhan la phan pa rgya chen por 'gyur bar bya snyam du sems pa ste /
de lta bu'i sems pa dang snying rje gnyis kun nas bslangs nas kun las btus kyi rnam 'grel 'di rtsom pa la dga' ba skyes so / /
zhes 'chad par byed do / /
gsum pa tshig don la /
bsdus don dang po dang mthun par bshad na /
rtog pa sngon du gtong pa dag bya ba 'ga' yang ma mthong bar mchod pa brjod pa'i tshig rtsom par mi byed pas bya ba gang rtsom pa yin @# / /
zhe na /
bstan bcos rtsam pa'i bya ba la 'jug go zhes khong nas drang ngo / /
rtog ldan gyi bya ba la dgos pa yod pas khyab pas /
rang gzhan gyi dgos pa ci zhig mthong nas bstan bcos rtsom pa la 'jug ce na /
chos grags bdag la rnam 'grel 'di ni gzhan la mtha' gcig tu phan pa rgya chen po 'gyur ba yin zhes bsam pa'ang med kyi 'on kyang rang gi sems ni sngar dus yun ring por gsung rab dang de'i dgongs 'grel kun las btus la sogs pa'i legs bshad rnams la goms shing 'dris par byas pas /
des thugs phrogs par gyur te /
da dung legs bshad lhur len cing ches cher 'dzin pa bskyed pa'am 'phel bar bya ba'i phyir rnam 'grel 'di rtsom pa la dga' ba skyes so / /
ci'i phyir 'di nyid gzhan la phan pa rgya chen por mi 'gyur zhe na /
skye bo phal cher la legs bshad rtogs pa'i 'gal rkyen nye bar gnas shing /
mthun rkyen ma tshang ba des na'o / /
de yang 'di ltar /
legs bshad rtogs pa'i 'gal rkyen ni gnyis te /
nyes bshad dam /
bstan bcos phal pa dag la yang rang gi yin pa'i 'du shes kyis chags shing zhen pa dang /
legs bshad dag la ni gzhan gyi yin pa'i 'du shes kyis de kho nar ma zad phrag dog dri ma dag gis sdang bar yongs su gyur pa'o / /
legs bshad rtogs pa'i mthun rkyen ni gnyis te /
legs bshad la 'jug pa'i don gnyer dang /
zhugs nas don rtogs pa'i yan lag shes rab po / /
dang po dang mi ldan pa ni /
legs bshad rnams don du mi gnyer zhes pa dang /
gnyis pa dang mi ldan pa ni /
shes rab rtsal med pas na zhes pas ston par byed do / /
yang na skye bo phal char bstan bcos phal pa nyes bshad dang /
bya ba phal ba zhing las sogs la chags sning legs bshad rnams don du mi gnyer ro / /
de'i rgyu mtshan yang /
nyes legs 'byed pa'i shes rab kyi rtsal med pas na'o / /
shes rab med pa'i dbang gis nyes bshad la chags shing legs bshad don du mi gnyer ba kho nar ma zad phrag dog dri ma dag gis bsgos pa'i dbang gis legs bshad ston pa po la sdang bar yang yongs su gyur pa des na zhes sbyar ro / /
de ltar dngos su bstan pa'i shugs kyis /
ji skad du /
bzhi brgya par /
gzur gnas blo ldan don gnyer ba / /
nyan po snod ces bya bar brjod ces gsungs pa ltar /
'jig rten gyi bya ba phal pa thams cad la chags pa yongs su btang ste /
rang gzhan gyi phyogs su 'dzin pa'i phrag dog gi dri mas chos smra ba'i gang zag sogs la sdang ba yongs su bor nas thog mar nyes legs 'byed pa'i shes rab kyis yon tan dang skyon legs par brtags te /
nyes bshad dor zhing lags bshad don du gnyer ba'i blos 'jug par bya la /
zhugs pa'i 'og tu shas rab kyis legs bshad kyi don yongs su btsal bar bya'o / /
zhes gdams pa'i sgo nas nyan pa po snod kyi mtshan nyid dang ldan par gyis la nyon cig dang /
ngas legs bshad 'di nyid bshad par bya'o zhes don kyis 'phangs ba yin no / /
bsdus don gnyis pa dang mthun par bshad na /
yongs gyur nge @# / /
na bdag la 'di ni gzhan la phan pa min zhes sems pa'ang yin /
zhes bton nas bshad par bya ste /
'di ltar skye bo phal cher rab /
mang du lugs phal pa 'jig rten ma rabs kyi lugs dang /
de bzhin du phyi rol ba'i bstan bcos dang /
phyogs glang gi lugs sun 'byin pa'i gzhung lugs phal che ba nyes bshad dag la chags shing rjes su chags so / /
rgyu gang gis chags zhe na /
shes rab kyi rtsal med pas nyes bshad la'ang legs bshad du bzung nas so / /
des na shes rab med pa'i mthus /
slob dpon gyi legs bshad kun las btus la sogs pa rnams legs bshad du ma go ba'i dbang gis don du mi gnyer ba kho nar ma zad /
slob dpon phyogs glang la phrag dog gi dri ma dag gis sdang bar yongs su gyur to / /
slob dpon ji lta bu la zhe na /
legs bshad goms pas lhur len bskyed pa la'o / /
tshig de ni tshig gzhan gyis bar du chod kyang /
'brel pa kho na yin pas 'dir len pa la kha na ma thob med de /
lugs las /
gang zhig gang dang 'brel ba ni / /
ring na 'dug kyang de dang der / /
zhes 'byung pa'i phyir ro / /
de yang legs bshad ni bshad pa bzang po ste /
de la goms pas legs bshad la lhur len bskyed cing /
de kho na la thugs shin tu gzhol bar gyur ba'o / /
'dis ni slob dpon bsod nams dang ye shes bsags pa nyid yin par bstan te /
bsod nams dang ye shes bsags pa dag kho na legs par bshad pa la goms pas lhur len pa skyed par 'gyur ro / /
gang gi phyir shes rab kyi mthu med pas slob dpon gyi legs bshad don bu mi gnyer zhing nyes bshad la chags pa'i kun las btus 'di gzhan la phan pa rgya chen por gyur ba min pa'i rgyu mtshan des na chos grags bdag la kun las btus pa 'di ni /
don chen po yin yang mang bo dag la phan par ma gyur te /
de bas ni ji ltar 'di shin tu 'bras bu dang bcas par bya snyam pa'i sems pa'ang 'dir rtsom pa'i rgyur yod pa yin la /
'ang gi sgras slob dpon byang chub sems dpa' la cung zad sdang pa'ang phung ba'i rgyu yin pas /
bdag gis slob dpon gyi lugs legs par bshad do /
slob dpon la gus pa bskyed nas phung ba'i rgyu las bzlog par bya'o snyam pa la sogs pa gzhan sdug bsngal dang bral bar 'dod pa'i rnam pa can gyi snying rje yang bstan bcos 'di rtsom pa'i rgyur sdud pa'o / /
de'i phyir sems pa dang snying rje de gnyis kyis bskul nas kho bo'i sems ni yun ring mo nas kun las btus kyi rnam bshad du gyur ba'i rnam 'grel 'di rtsom pa la dga' ba skye so / /
bzhi pa mtha' dpyad pa ni /
rtsom par dam bca' ba'i tshigs su bcad pa 'di nyid kyis gtso bor rtsem par dam bca' ba bstan pa'i sgo nas bstan bcos kyi brjod par bya ba dang /
dgos pa dag kyang bstan pa yin te /
'di ltar /
gong du ji skad bshad pa'i sems pa dang /
snying rje gnyis kyis kun las btus kyi rnam bshad du gyur pa'i rnam 'grel 'di rtsom pa la dga' ba skyes so / /
zhes bstan pa nyid kyis kun las btus kyi tshig dang don dag ni 'di'i brjod par bya bar bstan pa'i @# / /
phyir dang /
kun las btus kyi tshig don rnams gdul bya dag gis phyin ci ma log par khong du chud pa'i sgo nas gzhan la phan pa rgya chen por gyur pa dang /
bdag gzhan phung bar byed pa'i rgyu slob dpon bdag nyid chen po sogs la phrag dog gis smod cing sdang bar byed pa sogs las log nas chos smra ba'i gang zag la shes nas dad pa thob par gyur pa nyid bstan bcos 'di'i dgos pa yin par bstan pa'i phyir ro / /
de ltar na bstan bcos 'di'i brjod par bya ba ni /
tshad ma'i mdo kun las btus pa'i brjod par bya ba gang yin pa dag dang /
de'i gzhung tshig rtogs par dka' ba gang yin pa rnams so / /
dgos pa ni dngos su tshad ma'i mdo kun las btus pa nyid kyi don ji lta ba bzhin khong du chud pa'i sgo nas chos dad chos smra ba'i gang zag slob dpon bdag nyid chen po la shes nas dad pa thob pa nyid yin cing /
kun las btus pa de nyid kyang gsung rab mtha' dag gi don rigs pas gtan la 'bebs par byed pa yin pas /
de'i don khong du chud pa ni /
gsung rab mtha' dag gi don la rigs pa'i lam nas drangs pa'i nges pa gting tshugs shing tshigs tsam ma yin pa rnyed par 'gyur bas de'i phyir ston pa dang /
de'i bstan pa la shes nas dad pa thob cing /
bdud dang phas kyi rgol bas ston pa dang lam gzhan la bkrir mi rung ba zhes bya ba ni /
tshad ma'i mdo kun las btus pa dang /
de nyid kyi rnam 'grel du gyur pa'i bstan bcos 'di gnyi ga'i dgos pa'o / /
dgos pa'i yang dgos pa ni /
rtog pa'i dra ba rnams bsal cing /
zhes bya ba la sogs pas sku gsum 'phrin las dang bcas pa mthar phyin pa'i bdag nyid can gyi yang dag par rdzogs pa'i sangs rgyas de la phyag 'tshal nas de nyid mngon du bya ba'i phyir /
de'i thabs su gyur pa'i lam gyi rim ba mtha' dag rigs pa'i lam nas drangs te mtha' gzhan du srid pa'i dogs pa bcad pa'i sgo nas tshul bzhin du btan la 'bebs par byed pa'i bstan bcos 'di brtsam par bya'o zhes dam bcas pa yin pas /
mchod brjod kyi skabs su ji skad bshad pa'i sku bsum 'phrin las dang bcas pa mthar phyin pa'i rdzogs pa'i sangs rgyas de nyid thob par byed pa'i thabs ma lus pa mdo dang rnam 'grel 'dir /
rigs pa'i sgo nas gtan la phab pa de nyid thos bsam gyi shes rab kyis ji lta ba bzhin rtogs pa dang mthun par /
sgom byung gis nyams su blangs pas mngon du gyur pa zhes bya ba ni dgos pa'i yang dogs pa yin no / /
bstan bcos dang /
brjod par bya ba dang /
dgos pa dang /
dgos pa'i yang dgos pa rnams snga ma snga ma thabs dang /
phyi ma phyi ma thabs las byung ba'i tshul gyis 'brel ba zhes bya ba ni 'brel ba yin no / /
de la dpyod pa dang ldan pa gang dag 'di snyam du /
bstan bcos 'dir 'khor lo dang po'i mdo'i dgongs pa btan la 'bebs pa'i dbang du byas te /
phyir rol gyi don khas byangs nas /
gang zag gi bdag med pa tsam btan la phab cing /
de nyid rtogs pa'i shes rab la brten nas 'khor ba'i rtsa ba bcad de /
thar pa ji ltar thob par byed pa'i lam gyi rim pa zhig kyang bstan la /
@# / /
theg pa chen po'i mdo'i dgongs pa 'grel ba'i dbang du byas te /
phyi rol gyi don bkag cing /
chos kyi bdag med gtan la phab nas de nyid rtogs pa'i shes rab kyis shes bya'i sgrib pa spangs pa'i sgo nas thams cad mkhyen pa ji ltar thob par byed pa'i tshul gyis lam gyi rim pa zhig kyang bstan pa'i phyir /
theg pa gsum ga'i lam gyi rim pa bstan pas /
bstan bcos 'di ni /
theg pa che chung gi mdo sde mtha' dag gi dgongs 'grel yin cing /
de'i phyir bstan bcos 'di'i ched du bya ba'i gdul bya la yang /
rigs can gsum du yod pa ma yin nam /
de lta na ni nyid dgos kyang byang chub rnam pa gsum du 'byed par rigs kyi /
rdzogs pa'i byang chub kho na nyid dgos su ji ltar 'gyur zhe na /
bden mod kyi 'on kyang 'dir theg pa gsum ga'i lam gyi rnam gzhag gtan la phab pa ni /
bstan bcos 'di'i ched du bya ba'i gdul bya la /
rigs can gsum du yod pa'i rgyu mtshan gyis ma yin gyi| 'di ltar byang chub sems dpa' rnams kyi bzhed don gyi gtso bo ni 'gro ba mtha' dag gi don byed pa yin pas /
rigs can gsum ga'i don byed dgos shing /
de dag gi don byed pa la yang /
rang rang gi rigs dang rjes su mthun pa'i lam bstan pa'i sgo nas /
rang rang gi skal ba dang 'tsham par byang chub rnam pa gsum la dgod par bya ba yin no / /
de lta bu'i sgo nas rigs can gsum gyi don byed pa la yang /
thabs byung de rgyu lkog gyur pa / /
de 'chad pa ni dka' ba yin / /
ces gsungs pa ltar /
rang gis rigs can gsum gyi lam ji lta ba bzhin du mi shes par gzhan la phyin ci ma log par bstan mi nus pa'i phyir /
theg pa chen po pa dag gis rigs can gsum ga'i lam la mkhas par bya ba yin la /
de'i phyir theg pa chen po'i sde snod dag tu yang rigs can gsum ga'i lam gyi rnam gzhag ston par byed pa yin pas /
'di nyid theg pa chen po'i bstan bcos yin kyang /
rigs can gsum ga'i lam gyi rnam gzhag ston pa la 'gal ba med par shes par bya zhing /
theg pa gsum ga'i lam gyi rim pa ston pa dang /
de nyid gang la ston pa'i ched du bya ba'i gdul bya theg pa chen po'i rigs can yin pa la yang 'gal ba med par shes par bya'o / /
'on kyang byang chub sems dpa' rnams ni nyan thos dang rang sangs rgyas kyi lam dag de lta bu'i rigs can rjes su gzung ba'i yan lag tu shes par byed pa tsam yin gyi /
rang nyid lam de dag gi 'bras bu mngon du bya ba'i phyir sgom par byed pa ni ma yin la /
de'i phyir theg pa chen po'i snge snod dag tu nyan rang gi lam gyi rim pa gsungs pa thams cad kyang bstan bcos de'i ched du bya ba'i gdul byas lam de dag shes par byed pa'i yan lag tu gsungs pa yin gyi /
des lam de dag gi 'bras bu mngon du byed pa'i yan lag tu gsungs pa ma yin la /
thog pa dman pa'i sde snod dag nyan rang gi lam gyi rim pa gsungs pa dag ni /
bstan bcos de'i ched du bya ba'i gdul bya dad lam de dag gi 'bras bu mngon du byed pa'i yan lag tu gsungs pa yin pas de lta bu'i khyad par yod pa'i phyir /
nyan rang gi lam gyi rim pa bstan na /
bstan bcos de'i nyid dgos la nyan thos dang rang sangs rgyas kyi byang chub dag kyang dbye dgos pa'i skyon med do zhes shes par bya'o / /
de'i phyir bstan bcos 'di ni theg pa chen po'i sde snod yin la /
de yang re shig chos kyi bdag med dngos su bstan pa'i @# / /
snod du mi rung ba'i rigs can dag rjes su gsung ba'i ched du 'khor lo dang po'i mdo'i rjes su 'brangs te /
phyir rol gyi don khas blang nas gang zag gi bdag med pa tsam zhig gtan la phab pa'i lam gyi rim pa dag kyang ston par byed mod kyi /
de lta na yang 'khor lo dang po'i mdo dang /
bar pa mtshan nyid med pa'i mdo gnyig drang don du bsgrubs nas tha ma legs par rnam par phye ba dang ldan pa'i chos kyi 'khor lo nyid nges pa'i don du sgrub par byed cing /
de dag gi tshul ni ji lta ji ltar don bsams pa /
zhes bya ba la sogs pa'i skabs nyid du 'chad par 'gyur ro / /
de'i phyir bstan bcos 'de'i phyir bstan bcos 'di'i rang lugs kyi grub pa'i mtha' yang rnam par rig pa tsam gyi tshul du gnas so / /
zhes shes par bya la /
gang dag rnam 'grel rang lugs kyi lta ba ngo no nyid med par smra ba'i tshul dang mthun pa yin no / /
zhes sgrogs pa de dag ni /
rang nyid ngo bo nyid med par smra ba'i ming tsam la dga' bstan par byed cing /
grub pa'i mtha' gnyi ga'i rnam par bzhag pa'i don dag sngon chad rna ba'i lam tsam du yang grag par ma gyur pa mtshon par byas pa yin te /
chos thams cad ngo bo nyid med par ston pa'i theg pa chen po'i mdo sde dag drang don du khas len pa'i dbu ma pa de dag gang na yod gzhon nu khyed kyis ston cig /
gzhan yang phyi rol gyi don skabs 'ga' zhig tu khas blangs pa'i rnam gzhag gsungs kyang| slar de nyid 'gog ba'i rigs pa rgyas par gsungs la /
shes pa bden par grub pa ni /
skabs gang du'ang ma bkag cing /
rigs pa brgya phrag dag gis legs par bsgrubs pa'i phyir /
ji ltar na ngo bo nyid med pa par 'gyur /
gzhan yang de ltar smra ba dag gis ni| rgyud gzhan grub ba rtsa 'grel gyi klegs bam tsam yang ma mthong bar zad mod /
'di yi ge mngas pa'i 'jigs pas ma bris so / /
'o na slob dpon 'di nyid mthar thug theg pa gcig tu bzhed pa ma yin nam zhe na /
de nyid kyi mtha' dpyad pa dag ni /
dgra bcom sems gang yin de yang /
zhes bya ba la sogs pa'i skabs su bshad par bya'o / /
gal te tshad ma kun las btus pa'i brjod par bya ba gang yin pa de /
bstan bcos 'di nyid kyi yang brjod par bya ba yin na /
kun las btus kyi brjod par bya ba gang yin zhe na /
de yang rigs sgo las /
mngon sum dang ni rjes su dpag /
ltar snang bcas pa bdag rig phyir / /
sgrub pa dang ni sun 'byin dag /
ltar snang bcas pa gzhan rig phyir / /
zhes gsungs pa ltar /
rang nyid kyis ston pa dang /
de'i bstan pa skyon med du tshad mas nges pa'i thabs dang des nas gzhan rjes su 'dzin pa'i thabs so / /
dang po ni /
mngon sum dang rjes su dpag pa ste /
de yang rang nyid kyis ji ltar gtan la phab pa ltar don la gnas mi gnas ni /
gtan la 'bebs byed kyi blo yang dag tu song ma song la rab las pa yin cing /
de la lkog gyur nges byed kyi blo skyon med rjes dpag dang /
mngon gyur des byed kyi blo skyon med mngon sum tshad ma yin pas mngon rjes kyi tshad ma gnyis gsungs la /
blo gzhan gyi rjes su 'brangs nas gzhal bya'i gnas dag la dbyad kyang /
slu bar 'gyur pas lam gyi gol sa gcod ba'i yan lag tu mngon rjes ltar snang gnyis gsungs shing /
rang gis nges nas gzhan la rtogs pa bskyed pa'i yan lag tu /
yang dag dang ltar snang phyi ma bzhi gsungs te /
de yang mtha' gcig tu 'dzin pa'i log rtog gi dpal gzhem pa'i phyir du /
sun 'byin yang dag bstan @# / /
la| mtha' gnyis su dgos pa'i the tshom bsal ba'i phyir du sgrub ngag yang dag gsungs shing /
sun 'byin dang sgrub ngag ltar snang gis bya ba de dag byed mi nus so zhes bstan pa'i sgo nas gos sa gcod pa'i phyir du ltar snang de gnyis gsungs so / /
des na rtog ge'i tshig don brgyad po 'di nyid rdzogs par ston pa ni tshad ma'i bstan bcos kyi lus yongs su rdzogs pa yin pas /
tshad ma mdo dang /
rnam 'grel dang /
rnam nges dang /
rigs pa'i thigs pa rnams ni bstan bcos lus yongs su rdzogs pa yin cing /
gtan tshigs thigs pa la sogs pa gzhan dag ni lus yongs su rdzogs pa ma yin par shes par bya'o / /
de'i phyir ston pa dang /
de'i bstan pa skyon med par ji ltar sgrub pa'i tshul dang /
de nyid sgrub byed kyi yan lag mngon rjes kyi tshad ma gnyis dang /
gnyis po de'i gol sa mngon rjes ltar snang gnyis dang /
de ltar rang gis nges nas ston pa dang /
de'i bstan pa la log par rtag ba'i gzhan rgyud kyi sgro 'dogs bsal te /
nges pa skyed pa'i yan lag sun 'byin dang /
sgrub ngag yang dag gnyis dang /
de gnyis kyi gol sa gcod pa'i yan lag sun 'byin dang sgrub ngag ltar snang gnyis te /
'di dag ni tshad ma kun las btus pa'i brjod par bya ba yin cing /
de'i phyir bstan bcos 'di nyid kyi yang brjod par bya ba yin no / /
'o na ston pa dang de'i bstan pa skyon med par sgrub pa'i tshul ji lta bu zhig 'chad ci na /
ston pa'i bstan pa ni gnyis te /
lung gi bstan pa dang /
rtogs pa'i bstan pa'o / /
dang po ni /
'brel ba dang ni rjes mthun thabs / /
skyes bu'i don ni rjod byed dag /
yongs brtags dbang du byas yin gyi / /
de las gzhan pa'i dbang byas min / /
zhes bshad pa ltar /
grol ba don gnyer gyi skyes bu'i mngon par 'dod pa'i don dang /
dgos pa sgrub nus pa'i rjes mthun gyi thabs dam pa dang /
de yang 'grel chags su ston pa ste /
ngag khyad par gsum ldan nyid yin la /
de skyon med du sgrub pa'i tshul yang de'i brjod bya'i don mngon gyur dang lkog gyur dag /
mngon rjes kyi tshad ma gnyis kyis grub pa dang /
shin tu lkog gyur rjod par byed pa'i cha la dpyad pa gsum gyis dag par bsgrubs nas skyon med par sgrub pa yin te /
mthong dang ma mthong ba dag la /
rigs pas grub dang rang tshig gis / /
gnod med bstan bcos gang yin pa / /
gzungs bar bya phyir spyod 'jug 'gyur| |zhes gsungs pa ltar ro / /
yang na brjod bya'i gtso bo tshad mas grub par bsgrubs nas de dang rtsom pa po gcig yin pa'i rtags kyis brjod bya'i don phal pa ston pa rnams skyon med du sgrub pa yin te /
gtso bo'i don la mi slu ba /
phal pa'i don la slu bar mi rigs pa'i phyir ro / /
ji skad du /
gtso bo'i don la mi slu'i phyir / /
gzhan la'ang rjes su dpag pa yin / /
ces pa ltar ro / /
de yang lung gi bstan pa'i brjod bya ni /
mngon mtho bde 'gro'i go 'phang dang /
des legs thar ba dang thams cad mkhyen pa'i go 'phang thabs dang bcas par 'dus pa yin la /
de yang rgyud la skye ba'i rim pa'i dbang du byas na /
dang por mngon mtho rgyud la skyes nas /
phyis nges legs rgyud la skye ba yin cing /
gtso phal gyi dbang du byas na nges legs gtso bo dang /
mngon mtho phal pa yin mod kyi /
tshad mas sgrub pa na /
dang por nges legs thabs dang bcas pa tshad mas bsgrubs nas /
de'i rjes su mngon mtho tshad mas sgrub par byed pa yin te /
blang dang dor bya'i de nyid ni / /
thabs bcas rab tu nges pa yis / /
gtso bo'i don la mi slu'i phyir /
gzhan la'ang rjes su dpag pa yin @# / /
ces bshad pa ltar ro / /
rtogs pa'i bstan pa ni /
theg pa gsum gyi lam 'bras bu dang bcas pa yin la /
de yang nges legs kyi go 'phang thabs dang bcas pa nyid la zer ba yin pas brjod bya rtogs pa'i bstan pa tshad mas bsgrubs pa'i sgo nas /
rjod byed lung gi bstan pa skyon med par sgrub pa yin la /
bstan pa skyon med par grub pa na /
de'i rtags kyis ston pa tshad ma'i skyes bur sgrub par byed pa yin cing /
de nyid kyis bstan pa'i don tshul bzhin du sgrub pa'i dge 'dun yang skyon med par grub pa yin no / /
de'i phyir /
de lta'i dngos ston bstod pa ni / /
de yi bstan pa nyid las ni / /
tshad ma'i de nyid grub don te / /
zhes sogs gsungs so / /
brjod bya'i gtso bo thar pa dang thams cad mkhyen pa dang /
de nyid thob par byed pa'i thabs su gyur pa'i lam gyi ngo bo dang grangs nges dang go rim dag dngos po stobs zhugs kyi tshad mas ji ltar grub pa'i tshul ni tshad ma grub pa'i le'ur 'chad par 'gyur ro / /
de bas na /
bstan bcos 'di dag tu tshad ma rnam pa gnyis la sogs pa'i rnam par gzhag pa ji snyed cig gsungs pa thams cad kyang /
sangs rgyas bcom ldan 'das grol ba don gnyer la tshad ma'i skyes bu dang /
de'i bstan pa kho na tshad mas gnod pa med pa'i sgo nas thar 'dod kyi 'jug ngogs su shes par bya ba'i phyir dang /
gzhan dbang phyug la sogs pa dag ni grol ba don gnyer gyi ston pa ma yin cing /
dbang phyug dang ser skya sogs kyis bstan pa'i lam de dag kyang tshad mas gnod pa dang bcas pa'i phyir /
thar 'dod kyi 'jug ngogs ma yin no zhes gtan la phab pa'i sgo nas skyabs gsum las gzhan du bdud dang phas kyi rgol bas bkrir mi rung ba'i thabs 'ba' zhig tu gsungs ba yin cing de'i phyir rnam dpyod dang ldan pa dag gis ni lam gyis thog ma skyabs su 'gro ba'i sgo tsam zhig la nges pa gting tshugs pa tshol na yang /
rigs pa'i gzhung lugs 'di nyid la ci nas kyang brten par bya dgos na /
lam gyi lus yongs su rdzogs pa la snying nas sgrub pa lhur len pa'i bsam pas nges pa gting tshugs pa zhig tshol na /
rigs pa'i gzhung lugs 'di lta bu'i don la thos bsam gyi shes rab kyis nges pa rnyed pa med mi rung gi yan lag tu dgos pa lta smros kyang ci zhig dgos snyam du shes par bya'i /
gang gi tshe phyi'i go rgya tsam gcod pa dang /
tshe 'di'i snang shas 'ba' zhig lhur len pa'i thabs su gzhan dang kha gshags 'gyed pa tsam gyi yan lag tu rigs pa'i gzhung lugs dag la thos bsam gyis 'jug cing /
snying nas sgrub pa lhur len pa'i bsam pa cung zad cig skyes pa de'i tshe rigs pa'i brtag dpyad dor nas blun po dag gi tshig tsam zhig skyabs su bzung ste /
tshad mas gnod pa 'ba' zhig gi don mon mnos tsam gyis yid la byed pa'i snying rus 'ba' zhig gis thar pa dang thams cad mkhyen pa'i go 'phang lo'am zla ba'am zhag gi dus tshigs la mngon du byed par khas 'che ba'i rmongs pa lug ltar lkugs pa dag gi ha cang yang mi 'tshams pa'i log pa'i gtam la shes ldan dag gi rna ba dgab bar bya'o / /
yang mkhas par grags pa kha cig na re /
sde bdun mdo dang bcas pa 'di dag grol ba don gnyer la nye bar mkho ba ma yin te /
rtog ge'i bstan bcos yin pas nang rig pa'i sde snod las phyi rol du gyur pa'i phyir ro zhes zer ro / /
de yang mi 'thad de / /
'di ltar rtog ge zhes bya ba ni @# / /
rnam pa gnyis te /
phyi rol pa'i ston pa drang srong gling skyes la sogs pa'i rtog pas btags pa tsam gyi sgo nas bzhag pa'i rtog ge dang /
yang mdo sde rgyan las /
rtog ge brtan cing ma nges la / /
ma khyab kun rdzob skyo ba can / /
byis pa la ni brten par 'dod /
cas bshad pa ltar /
dngos po'i de kho na nyid don spyi tsam gzung ba'i sgo nas /
rtog pas nges dgos kyi /
mngon du ma gyur ba la rtog ger byas pa'o / /
bstan bcos 'di dag snga ma'i dbang du byas pa'i rtog ge'i bstan bcos yin par ni khyed rang yang mi 'dod la /
'thad pa yang ma yin te /
rang gi ston pa thams cad mkhyen pa'i rjes su 'brangs nas bzhag pa'i bstan bcos yin pa'i phyir ro / /
gnyis pa'i dbang du byas pa'i rtog ge yin pas /
grol ba don gnyer la mi mkho bar 'dod na /
sbyor lam chos mchog man chad grol ba don gnyer la mi mkho bar 'gyur te /
chos nyid don spyi'i tshul gyis yul du byed dgos pa'i phyir ro / /
rang rig pa'i bstan bcos ma yin par 'dod pa yang mi 'thad de /
nang rig pa'i sde snod ces pa ni /
nang sems rgyud kyis bsdus pa'i spang bya ma rig pa spong ba dang /
gnyen po bdag med rtogs pa'i shes rab bskyed pa'i thabs ston pa'i bstan bcos la brjod pa yin la /
gzhung lugs 'di dag las kyang /
gang zag dang chos kyi bdag med pa rigs pas legs par gtan la phab nas gang zag gi bdag tu 'dzin pa dang /
gnyis snang 'khrul pa'i bag chags drungs 'byin pa'i thabs phyin ci ma log par ston par byed pa'i phyir ro / /
de tsam gyis nang rig pa'i bstan bcos su mi 'gyur na /
nang rig pa'i sde snod gang yin pa smros shig /
gzhan yang nang rig pa ma yin pa tsam gyis grol ba don gnyer la mi mkho bar 'dod pa yang mi 'thad de /
rig pa'i gnas lnga la mkhas par ma byas par thams cad mkhyen par mi 'gyur ba'i phyir ro / /
de ltar yang theg pa chen po mdo sde'i rgyan las /
rig pa'i gnas lnga dag la brtson par ma byas par / /
'phags mchog gis kyang thams cad mkhyen nyid mi 'gyur te / /
de lta bas na gzhan dag tshar gcod rjes bzung dang / /
bdag nyid kun shes bya phyir de la de brtson byed /
ces gsungs pa yin no / /
'o na 'di dag gtan tshigs rigs pa'i bstan bcos ma yin nam /
zhe na /
de ni mi 'gal te /
gtan tshigs rig pa'i don rgyu mtshan rig pa zhes pa yin la /
bstan bcos 'di dag kyang blang dor gyi gnas rgyu mtshan yang dag gi sgo nas rig par byed pa'i thabs kyi gtso bo yin pa'i phyir ro / /
de bas na nang rig pa dang gtan tshigs rig pa gnyi ga'i bstan bcos tshad ma sde bdun lta bu dang /
ji skad du /
shAkya blos /
slob dpon gyi 'dul ba'i TIk+ka la sogs pa yod mod kyi /
tshad ma'i mtshan nyid kyi bstan bcos ma yin no zhes bshad pa ltar /
nang rig pa kho na'i bstan bcos 'dul ba'i mdo lta bu dang /
gtan tshigs rig pa kho na'i bstan bcos /
bram ze rkang mig gis byas pa'i rtog ge'i tshig don bcu drug ston pa'i bstan bcos lta bu dang /
gnyi ga ma yin pa gso dpyad kyi gzhung lta bu ste /
mu bzhir 'gyur ba yin no / /
de lta ma yin par tshad ma rnam pa gnyis dang /
gtan tshigs dang /
sgrub pa'i ngag dang /
sun 'byin pa ston par byed pa tsam gyis nang rig pa'i sde snod ma yin par 'dod na /
rgyal ba'i gsung rab kyang nang rig pa'i sde snod ma yin par 'gyur te /
tshad ma gnyis dang /
gtan tshigs la sogs pa de dag ston par byed pa'i phyir ro / /
de dag gsung rab las ji ltar bshad @# / /
pa'i tshul dang /
bstan bcos 'di dag gi dgos pa la log par rtog pa gzhan 'ga' zhig dgag pa'i phyogs tsam mtshon pa ni /
kho bos gzhan du bshad zin pa'i phyir 'dir ma bris so / /
gal te 'di dag nang rig pa'i bstan bcos yin na /
tshad ma kun las btus las /
thub pa'i dbang po'i bstan pa las ni yun ring nyams gyur pa /
gang yin rtog ge'i lam gyis chos nyid bgrod par byed ma yin / /
de lta na yang de bzhin gshegs pa'i rtog ge'i mtshan nyid ni /
gal te rnam par 'gyur bar 'gro bar byed dam brtag par gyis /
zhes gsungs pa ji ltar drang zhe na /
de'i don log par bzung ba nyid kyis nongs pa yin te /
'di ltar thub pa'i dbang po'i bstan pa las ni yun ring mo nas nyams par gyur pa gang yin pa /
mu stegs byed rnams kyi rtog ge'i lam gyis chos nyid bgrod par byed pa ma yin te /
chos nyid rtogs pa'i thabs su 'gyur ba ma yin la /
de lta na yang de bzhin gshegs pas gsungs pa'i rtog ge'i mtshan nyid ni /
gal te chos nyid rtogs pa'i thabs las gzhan du rnam par 'gyur bar 'gro bar byed dam /
des na phyi rol pa'i rtog ge dang /
de bzhin gshegs pas gsungs pa'i rtog ge'i khyad par shes ldan dag gis brtag par gyis shig /
ces bya ba'i don to / /
'o na kun las btus kyi rang 'grel du /
mu stegs pa'i 'dod pa snying po med pa'i phyir /
der zhen pa rnams bzlog pa'i don du 'di brtsams pa yin gyi /
'di tsam gyis de bzhin gshegs pa'i bstan pa la zhugs pa'i don du ni ma yin te /
de'i chos ni rtog ge'i yul ma yin pa'i phyir ro / /
zhes gsungs pa ji ltar drang zhe na /
bshad par bya ste /
de'i don ni /
spyir chos nyid mngon sum du byed pa'i rim pa ni /
chos nyid mngon sum du byed pa'i 'gal rkyen bdag gnyis su 'dzin pa'i sgro 'dogs kun btags thams cad kyang /
de lta bu'i sgra 'dogs lhan skyes kyi rtsa ba can yin cing /
de yang lhan skyes kyis ji ltar bzung ba ltar gyi bdag grub na /
bdag 'dzin kun btags kyis bzung ba ltar gyi don de dag tu grub dgos te /
dper na gang zag gi bdag 'dzin lhan skyes la /
nga grangs can gyis kun btags pa'i bdag shes rig gi skyes bu ltar du 'dzin pa'i 'dzin stangs dngos su med kyang bdag 'dzin lhan skyes kyis ji ltar bzung ba ltar gyi nga bden par grub na /
grangs can gyis btags pa'i bdag shes rig gi skyes bu ltar du grub dgos pa bzhin no / /
des na /
phyi rol pa la sogs pa rang gzhan gyi grub mtha' smra ba rnams kyis gang zag dang chos kyi bdag ji snyed cig sgro btags pa thams cad kyang /
grub mtha' ngan pas bdag 'dzin lhan skyes kyis 'dzin stangs gsos btab nas /
de nyid sgrub pa'i phyir du /
tshad ma dang gzhal bya dang gtan tshigs sogs kyi rnam par bzhag pa phyin ci log du ma zhig sgro btags pa yin pas /
bdag 'dzin lhan skyes kyis ji ltar bzung ba ltar grub pa khegs pa la /
de nyid grub mtha' ngan pas gsos btab ste /
mtha' sna tshogs par kun btags pa'i mtha' gzhan thams cad khegs dgos te /
gang yang rung ba zhig ma khegs na yang /
bdag 'dzin lhan skyes kyi dmigs yul du gyur pa'i bdag de /
phyogs des rnam par bzhag @# / /
pa ltar /
gnas sam snyam pa'i sgro 'dogs mi chod pa'i phyir ro / /
des na sgro 'dogs kun btags kyis ji ltar kun btags pa ltar gyi mtha' thams cad rigs pas legs par khegs pa na /
bdag 'dzin lhan skyes kyis ji ltar bzung ba ltar grub pa yang khegs par 'gyur bas /
dang por sun 'byin yang dag gis rang gzhan gyi grub mthas kun btags pa'i sgro 'dogs mngon gyur dag gi 'dzin stangs kyi dpal gzhom par bya ba yin la /
de'i rjes su bdag 'dzin kun btags dang lhan skyes kyis ji ltar bzung ba ltar du ma grub na /
gang zag dang chos kyi rang bzhin ji ltar grub snyam du the tshom gyi lhag ma dang bcas pa de'i tshe /
gang zag dang chos kyi bdag med par sgrub pa'i gtan tshigs yang dag la brten nas bdag med par rtogs pa'i rjes dpag bskyed par bya'o / /
de lta bu'i rjes dpag de nyid kyi rgyun rtse gcig pa'i zhi gnas la brten te /
yun ring du goms par byas pa las /
bdag gnyis dang bral ba'i dngos po'i rang bzhin la don spyi'i tshul gyis gsal snang nge cher 'gyur zhing /
de dag ni 'jig rten pa'i lam yin la /
ji ltar rjes dpag dang 'jig rten pa'i sgom byung gis chos nyid rtogs kyang chos nyid kyi rang gi ngo bo gnyis snang dang bral ba ji lta ba bzhin mthong ba ni ma yin te /
gnyis snang dang bcas pa'i phyir ro / /
de lta na yang chos nyid ma rtogs par mi 'gyur te /
dper na bum 'dzin rtog pas bum pa rtogs kyang /
bum pa'i rang gi ngo bo ji ltar gnas pa ltar mthong ba ma yin pa bzhin no / /
gal te mthong na /
mngon sum dang rtog pa'i yul snang tshul khyad med du 'gyur bas /
bum 'dzin rtog pa sogs snang yul la ma 'khrul ba'i shes par 'gyur ro / /
gal te de lta na yang /
rtags yang dag la brten nas dngos po rnams gang zag dang chos kyi bdag gis stong par 'jal ba'i rjes dpag tshad mas dngos po rnams bdag med par rtogs pa ma yin na /
sgra mi rtag rtogs kyi rngas dpag tshad mas kyang sgra mi rtag par ma rtogs par thal zhing /
mdor na /
rang gi gzhal bya rtogs pa'i rjes dpag tshad ma mi srid dgos pas /
tshad ma mngon sum gcig bu'o / /
zhes smros la /
rgyang pan gyi slob mar khas leng zhig /
des na chos nyid rtog ge'i yul ma yin par 'dod pas chos kyi bdag med rtogs pa'i rjes dpag mi srid par khas len dgos la /
de ltar na chos kyi bdag med sgrub pa'i rtags yang dag mi srid par khas len dgos shing /
de ltar na chos kyi bdag med pa'i rgyu mtshan yang dag med do zhes khas len dgos pas /
chos kyi bdag med par dam bcas pa'i dam bca' rgyab rten tshad ma med pa'i dam bcar 'gyur te /
de'i sgrub byed kyi rtags med pa'i phyir dang /
chos kyi bdag med 'jal ba'i tshur mthong mngon sum mi srid pa'i phyir ro / /
gal te tshur mthong mngon sum gyi yul ma yin kyang rnal 'byor mngon sum gyis rtogs pas skyon med do zhe na /
de ltar na chos kyi bdag med par rnal 'byor mngon sum gyis rtogs pa de nyid phyi rgol gyi ngor chos kyi bdag med par sgrub pa'i rtags yang dag tu 'gyur pas /
chos kyi bdag med sgrub pa'i rtags yang dag med pa nyams so / /
de sgrub kyi rtags yang dag yod na de rtogs pa'i rjes dpag med pa 'gal lo / /
de rtogs pa'i rjes dpag yod na /
de rtog ge'i yul ma yin pa nyams so / /
chos kyi bdag @# / /
med rtog ge'i yul yin na /
chos nyid rtog ge'i yul ma yin pa nyams so / /
gal te chos kyi bdag med sgrub pa la /
de rnal 'byor mngon sum gyis dmigs pa rtags su bkod kyang /
phyi rgol phyi ngor phyogs chos sgrub pa'i tshad ma ston par mi nus so zhe na /
de ltar na chos kyi bdag med rnal 'byor mngon sum gyis dmigs pa la yang tshad ma med pa'i phyir /
chos kyi bdag med yod par tshad ma gang gi sgo nas kyang gzhag mi nus pas /
chos nyid ri bong gi r+wa dang mtshungs par 'gyur ro / /
gzhan yang da lta chos kyi bdag med sgrub pa'i rtags yang dag bstan rgyu cung zad kyang med bzhin du /
ma 'ongs pa na de nyid mngon sum du rtogs pa'i rnal 'byor mngon sum sha mo brdol ba bzhin du 'byung bar 'dod pa ni /
grangs can pa dag blo bde sems med sgrub pa'i rigs pa thams cad rang gi tshad mas grub pa cung zad kyang bstan du med kyang /
ma 'ongs pa na de nyid mngon sum du rtogs pa'i rnal 'byor mngon sum 'byung pas /
blo bde sems med du grub par 'dod pa dang khyad par cung zad kyang med la /
chos nyid rtog ge'i yul ma yin par smras pas ni chos nyid sgra rtog gi yul ma yin par smras pa yin la /
de nyid ni grags pa'i bsal ba yin te /
gzhi grub na sgra 'jug tu rung bas khyad par grags pa'i tshad mas grub pa'i phyir ro / /
chos nyid sgra rtog gi yul ma yin par sgrub pa la sgrub byed kyi rtags med na /
dam bca' tsam du zad la /
yod na chos nyid rtags de'i chos can du 'gyur bas sgra rtog gi yul ma yin pa'i chos su smras pa dang rang tshig 'gal lo / /
gang dag chos nyid rtog ge'i dngos yul ma yin par smra ba la yang bshad zin pa'i rigs pa 'di dag thams cad mtshungs par 'jug te /
'di ltar chos kyi bdag med dngos su sgrub pa'i rtags yang dag mi srid par 'gyur zhing /
de 'dod na chos kyi bdag yod par 'dzin pa'i sgo 'dogs kun btags mngon gyur dngos su mgo mnon pa'i tshad ma so skye'i rgyud la mi srid par 'gyur zhing /
gal te de dngos su sgrub pa'i rtags yang dag yod na /
de dngos su rtogs pa'i rjes dpag tshad ma yod par 'gyur zhing de 'dod na /
rtog ge'i dngos yul ma yin pa nyams so / /
gzhan yang chos nyid rtog ge'i dngos yul ma yin na /
chos nyid dngos su brjod pa'i sgra mi srid par 'gyur te /
de dngos su brjod pa'i sgra yod na /
de dngos su rtogs pa'i rtog pa med pa 'gal ba'i phyir ro / /
de lta na yang chos kyi bdag med dngos su ston pa'i bstan bcos mi srid par 'gyur zhing /
chos kyi bdag med ces dngos su smras bzhin du yang de nyid sgra'i dngos kyi brjod bya ma yin par smra ba la / /
rang tshig 'gal pa gzhan ci zhig bya rgyu yod /
chos kyi bdag med ces brjod pa'i sgra de chos kyi bdag med kyi dngos ming ma yin na /
bum pa zhes brjod pa'i sgra yang bum pa'i dngos ming ma yin pa sogs su legs par mtshungs pas /
dngos ming shes bya la mi srid par 'gyur ro / /
des na chos nyid rtog ge'i yul ma yin zhes smra ba /
'di nyid kyis chos nyid zab mo yin par byas pa tsam du 'dod par snang yang /
chos nyid rtog ge'i yul ma yin par smras pas chos nyid ri sbong gi r+wa bzhin du smras pa yin no / /
des na chos nyid rtog  @# / /
ge'i yul ma yin pa dag chos nyid sgra rtog gi yul las 'das pa sogs su gsungs pa'i dgongs pa'i don ni /
rtags yang dag la brten nas chos kyi bdag med rtogs pa'i rjes dpag tshad ma des /
chos kyi bdag med dngos su rtogs kyang /
chos kyi bdag med kyi spyi'i ngo bo tsam zhig gi rnam pa shar ba'i sgo nas dngos su rtogs pa yin gyi /
chos kyi bdag med kyi thun mong ma yin pa'i rang gi ngo bo gnyis snang dang bral ba ji lta ba'i rnam pa shar ba'i sgo nas mthong ba ma yin zhing /
de bzhin du bum pa zhes brjod pa'i sgra las bum pa dngos su rtogs pa'i blo des kyang bum pa'i spyi'i ngo bo tsam zhig gi rnam pa shar ba'i sgo nas dngos su rtogs kyi /
bum pa'i thun mong ma yin pa'i rang gi ngo bo yul dus rang bzhin ma 'dres pa'i dngos por ji ltar gnas pa ltar rtogs pa'i blo sgra de la brten nas skye mi nus pa ltar /
chos kyi bdag med pas khyad par du byas pa'i dngos po'i rang gi ngo bo thun mong ma yin pa ji ltar gnas pa ltar snang ba'i blo sgra tsam la brten nas skye mi nus pas de'i phyir chos nyid sgra rtog gi yul las 'das pa dang /
rtog ge'i blos bsam gyis mi khyab pa zhes gsungs pa yin gyi /
chos nyid sgras dngos su brjod du mi rung bzhin /
rtog ge'i blos dngos su rtogs su mi rung ba'i rgyu mtshan gyis de ltar gsungs pa ma yin no / /
des na de ltar chos kyi bdag med pa'i don rjes dpag gis rtogs pa'i rgyun 'jig rten pa'i sgom byung gis goms par byas pa las gsal snang je cher gyur pa'i mthar gnyis snang thams cad dang bral ba de'i sgo nas chos kyi bdag med pa'i don rang gi ngo bo ji lta ba bzhin du mngon du gyur pa'i ye shes dang por skyes pa ni /
chos nyid mngon sum du mthong ba'i 'jig rten las 'das pa'i lam dang por skyes pa'i don yin no / /
de'i phyir kun las btus kyi rang 'grel gyi gzhung des kyang mu stegs pa sogs kyi 'dod pas btags pa'i sgro 'dogs kun btags dag bzlog nas /
bdag med pa rnam pa gnyis kyi don rtogs pa'i rjes dpag bskyed pa'i don du 'di brtsams pa yin gyi /
'on kyang de tsam gyis de bzhin gshegs pa'i rtogs pa'i bstan pa la zhugs nas /
chos nyid kyi rang gi ngo bo gnyis snang thams cad dang bral ba'i don ji lta ba bzhin du mthong ba ni ma yin te /
chos nyid de'i chos gnyis snang thams cad dang bral ba de'i sgo nas /
rtog ge'i yul ma yin pa'i phyir ro / /
zhes bya ba 'di nyid bstan pa yin te /
tshig de'i mjug thogs su ldog pa las ni ston pa'i chos nyid thos nas 'bad pa med par rtogs par 'gyur te /
bar du ma bskal pa'i phyir ro zhes gsungs pa'i phyir /
'o na de'i don ci zhe na| ldog pa las ni zhes pa snga ma las ldog pa la gnod pa can gyi tshad ma sten pa'i tshig go /
gnod pa can gyi tshad ma de yang gang zhe na /
ston pa'i chos nyid thos nas bsgom mi dgos par 'bad pa med par mngon sum du rtogs par 'gyur te /
chos nyid brjod pa'i sgra tsam la brten nas gnyis snang dang bcas pa'i don spyis bar du ma bskal bar /
gnyis snang thams cad dang bral ba'i chos nyid kyi rang gi ngo bo ji lta ba bzhin du mthong ba'i blo skye ba'i phyir ro zhes pa'o / /
de'i phyir rtog ge'i @# / /
yul ma yin pa'i phyir /
zhes pa'ang rtog ge'i yul du 'gyur tshul de lta bu nyid 'gog pa yin par gzhung 'di'i nus pa las shes so / /
mdor na /
sgra rtog gis chos nyid gnyis snang dang bral ba'i sgo nas yul du byed mi nus pa nyid chos nyid rtog ge'i yul las 'das pa'i don to / /
de'i phyir gzhan dag gis smras pa'i bstan bcos 'di nyid nang rigs pa'i sde snod ma yin pa'i rgyu mtshan ji snyed cig bkod pa de dag thams cad spun pa dang 'dra bar gyur pa yin pas /
rtog ge dang nang rig pa'i sde snod kyi don dang gzhung lugs 'di dag gi brjod bya dang dgos pa sogs ji lta bu zhig yin pa'i 'ol spyi tsam yang blo yul du ma shar bar chos spong ba'i las kyi sgrib pa shin tu che ba'i mtshon cha rnon pos 'jig rten mtha' dag gi mig nyams par ma byed cig /
gnyis pa 'jug bya bstan bcos kyi rang bzhin bshad pa la /
spyi'i don dang /
yan lag gi don gnyis /
dang po ni /
gal te bstan bcos 'di nyid tshad ma kun las btus pa'i rnam 'grel du rtsom na /
kun las btus la ni /
le'u drug yod pa ma yin nam /
ji ltar na /
'dir le'u bzhir byas zhe na /
skyon med de /
kun las btus kyi dpe brtag pa dang /
sel ba brtag pa'i le'u gnyis /
rang don rjes dpag gi le'ur 'dus pas /
'dir rang don rjes dpag gi le'u'i nang du bsdus nas gtan la phab pa yin cing /
ltag chod brtag pa gzhan don rjes dpag gi le'ur 'dus kyang de nyid rtsod rigs su rgyas par gtan la phab pas 'dir dngos su ma bstan la| gtan la dbab bya'i gtso bo thar pa dang thams cad mkhyen pa lam dang bcas pa nyid kun las btus su mchod brjod kyi tshigs su bcad pas bstan nas le'u drug po dag gis de nyid rang gis rtogs par byed pa'i thabs dang /
gzhan la ston par byed pa'i tshul yan lag dang bcas pa 'chad par byed pa yin na yang /
'dir bstan la dbab bya'i gtso bo thar pa dang thams cad mkhyen pa lam dang bcas pa nyid rgyas par gtan la phab pa'i sgo nas /
kun las btus kyi mchod brjod kyi tshigs su bcad pa phyed po de nyid 'grel pa la tshad ma grub pa'i le'u logs su mdzad pas le'u bzhir 'gyur ba yin no / /
de ltar na bstan bcos 'di'i le'u bzhi po dag gi grangs nges pa ni 'di yin te /
rang gzhan gyis rtogs par bya ba'i don gyis gtso bo thar pa dang thams cad mkhyen pa lam dang bcas par nges shing /
de yang tshur mthong gi mngon sum tshad mas mig gis gzugs la blta ba bzhin du /
dngos su nges par byed mi nus pas /
dngos su rjes dpag tshad mas nges par byed dgos la /
rjes dpag tshad ma de nyid kyi rten gtan tshigs kyi tshul gsum po de thams cad kyang mthar mngon sum gyis grub pa'i sgo nas /
nges byed kyi tshad ma mngon sum gyi mthar thug pa zhig dgos te /
de lta ma yin par rjes dpag 'ba' zhig brgyud dgos na thug med du thal par 'gyur ro / /
de'i phyir gtan la dbab bya'i gtso bo thar pa dang thams cad mkhyen pa lam dang bcas pa de nyid rang gis rtogs par byed pa'i thabs /
mngon sum @# / /
dang rjes dpag gnyis su grangs nges shing /
rang gis rtogs nas gzhan rjes su 'dzin par byed pa na /
rang gis gang la brten nas rtogs pa'i rgyu mtshan de nyid dngos su ston pa'i snod rung du byed pa'i thabs log rtogs mngon gyur mgo gnon pa'i sun 'byin dang /
snod rung du gyur nas shas par 'dod pa'i don gnyer dang ldan pa la rgyu mtshan de nyid ston par byed pa'i gdam ngag gi ngo bo gzhan don rjes dpag gnyis su nges pas de dag gtan la 'bebs par byed pa'i le'u yang bzhi po 'dir grangs nges pa yin no / /
'o na le'u bzhi po 'di dag gi go rim nges pa ji ltar yin zhe na /
slob dpon rgyan mkhan po'i rjes su 'brang ba yam rin re /
dang por gtan la dbab bya'i gtso tshad ma grub pa'i le'u gsungs shing| de nyid kyis tshad ma spyi'i mtshan nyid dang /
thar pa dang /
thams cad mkhyen pa thabs dang bcas pa nyid ston par byed la /
mtshan nyid de dag dang ldan pa'i tshad ma de'i dbye ba yang du zhig yod ce na /
mngon sum dang ni rjes su dpag /
tshad ma'o zhes gsungs pa ltar /
mngon sum dang rjes su dpag pa gnyis su grangs nges so zhes bsgrubs nas mngon sum tshad ma rgyas par gtan la 'bebs pa mngon sum gyi le'u nyid de'i rjes su gsungs shing /
'o na /
rjes su dpag pa de yang ji lta bu zhes pa la /
rjes dpag rnam gnyis rang don ni / /
tshul gsum rtags las don mthong yin / /
gzhan don rjes su dpag pa ni / /
rang gis mthong don rab gsal byed / /
ces gsungs pa dang mthun par /
rjes dpag de yang rang nyid kyis bsgrub bya rtogs par byed pa'i thabs rang don rjes dpag dang /
de nyid gzhan la go bar byed pa'i thabs gzhan don rjes dpag gnyis su phye nas rang don rjes dpag gi le'u nyid de'i rjes su gsungs la /
gzhan don rjes dpag gi le'u mthar gsungs so / /
de yang dbye gzhi dbye ba'i sngar nges dgos shing /
gtan la dbab bya gang yin ma shes na /
tshad ma rnam pa gnyis po de gtan la 'bebs byed du mi shes pas /
tshad ma grub pa'i le'u dang por gsungs shing /
mi slu ba mtshan nyid du ldan pa'i tshad ma tsam dbye gzhir byas pa las phye ba'i tshad ma de yang mngon rjes gnyis su grangs nges pa las /
mngon sum dang ni dang por skye ba'i tshad ma yin cing /
rjes dpag ni phyis skye ba yin pas /
skye rim dang mthun par mngon sum gyi le'u dang por gsungs shing /
rjes dpag gnyis kyi le'u de'i gyis gsungs la /
rjes dpag gnyis po la yang rang gis ma nges par gzhan la ston mi nus pas /
rang don rjes dpag gi le'u sngar gsungs shing /
gzhan don rjes dpag gi le'u phyis gsungs pa yin no / /
de lta na yang /
rang don rjes dpag gi le'u dang por snang ba ni /
slob dpon gyis de nyid rtogs dka' bar gzigs nas /
dang por phyung ste 'grel pa mdzad pas /
de'i phyir glegs bam gnas pa'i go rim yin gyi /
gzhung rtsam pa'i go rim ma yin no / /
'o na mchod brjod dang rtsom par dam bca' rang don rjes dpag gi le'u'i thog mar 'byung ba ci'i phyir zhe na /
rtog pa'i dra ba rnam bsal cing /
zhes sogs dang /
skye bo phal cher zhes sogs ni rang 'grel gyi mchod brjod dang rtsos par dam bca' yin cing /
gzhung @# / /
rtsa ba'i mchod brjod dang /
rtsom par dam bca' ba ni /
tshad ma grub pa'i le'u'i thog ma nyid du /
rgyan mkhan po'i 'grel par bkod pa'i /
tshad mar gyur pa 'gro la phan bzhed pa / /
ston pa bde gshegs skyob la phyag 'tshal te / /
rtog ge ngan 'khrul 'gro la ches brtse bas / /
tshad ma grub pa tshul bzhin bshad par bya / /
zhes bya ba de nyid yin no / /
zhes zer ro / /
nyi ma sbas pa na re /
bstan bcos 'di nyid gzhungs spyi'i rnam 'grel yin gyi /
tshad ma kun las btus pa kho na'i rnam 'grel ma yin mod /
'on kyang le'u'i go rim la ni lha dbang blo 'khrul pa med de /
'di ltar /
dang por rang don rjes dpag gi le'u /
de nas tshad ma grub pa'i le'u /
de nas mngon sum gyi le'u /
de nas gzhan don rjes dpag gi le'u'o zhes zer ro / /
rgyan mdzad pa'i bsam pa ni snga ma nyid yin te /
ji skad du /
rgyan las /
rang gi don gyi rjes su dpag pa'i de ma thag tu /
gzhan gyi don gyi rjes su dpag pa brjod de /
gzhan gyi don gyi rjes su dpag pa ni /
rang gi don gyi rjes su dpag pa sngon du 'gro ba can yin pa'i phyir ro / /
zhes gsungs shing /
tshad ma grub pa'i le'u'i mgor /
tshad ma yang dag 'gro la phan bzhed pa / /
zhes sogs bkod nas /
'di la bstan bcos kyi dang por bcom ldan 'das rgyu dang 'bras bu phun sum tshogs pas tshad ma yang dag pa nyid du bstod par mngon par brjod pa ni /
zhes sogs kyis de'i don bshad cing /
de lta bu'i bcom ldan 'das la phyag 'tshal nas tshad ma grub pa bshad par bya'o /
zhes bshad pa'i mjug thogs nyid nas /
tshad ma slu ba med can gyi / /
zhes bya ba la sogs pa'i bshad pa la 'jug par byed pa'i phyir ro / /
ci ste /
de nyid tshad ma kun las btus pa'i mchod brjod dang rtsom par dam bca' ba'i tshigs su bcad pa bkod nas /
de'i don bshad pa ma yin nam /
zhe na /
de gnyis ni mi 'dra ste /
kun las btus kyi thog mar /
tshad mar gyur pa 'gro la phan bzhed pa / /
ston pa bde las btus kyi rnam 'grel ma yin no zhes zer ba ni khyab pa 'gal ba kun las / /
btus te sna tshogs 'thor rnams 'dir gcig bya / /
zhes 'byung ba'i phyir ro / /
rgyan mkhan po le'u'i go rim de ltar bzhed kyang /
bstan bcos 'di nyid tshad ma kun las btus kyi rnam 'grel du mi bzhed pa'i rgyu mtshan kho bos ni cung zad kyang ma mthong la /
de lta bu'i rgyu mtshan sus kyang dgod par mi nus so / /
gsung rab spyi'i rnam 'grel yin pa'i phyir /
kun las btus kyi rnam 'grel ma yin no zhes zer ba ni khyab pa 'gal ba yin te /
kun las btus nyid gsung rab mtha' dag gi lhag pa shes rab kyi bslab pa dang 'grel pa'i cha dag gtso bor gtan la 'bebs pa'i phyir ro / /
gsung rab spyi'i rnam 'grel yin ces pa yang /
theg pa che chung gi sde snod nas bshad pa'i theg pa gsum gyi lam gyi rim pa ston pa tsam la zer na 'thad kyi /
theg pa che chung gi sde snod mtha' dag gi dgongs 'grel yin pas bstan bcos 'di theg pa che chung gnyis ka'i gzhung thun mong ba'o snyam du gzung bar mi bya'o / /
ji skad bshad pa'i le'u'i go rim de yang 'thad pa ma yin te /
slob dpon gyis rang 'grel du /
rang don rjes dpag dang por 'chad @# / /
pa'i rgyu mtshan gsungs pa dang 'gal ba'i phyir ro / /
de bas na /
slob dpon lha dbang blo dang /
shAkya blo'i bzhed pa ltar /
dang por rang don rjes dpag gi le'u nyid 'chad pa slob dpon gyi dgongs pa yin pas 'dir ni de bzhin du bshad par bya'o / /
de ltar yang 'di ltar /
gal te khyod bstan bcos 'di kun las btus kyi rnam 'grel du rtsom na /
der ni /
dang por mngon sum gyi le'u /
de nas rang don rjes dpag gi le'u /
de nas gzhan don rjes dpag gi le'u /
de nas dpe dang dpe ltar snang ba rtags pa'i le'u /
de nas sel ba brtag pa'i le'u / /
de nas ltag chod brtag pa'i le'u 'byung ba yin pa la /
'dir go rim bzlog ste /
ci'i phyir rang don rjes dpag dang por 'chad ce na /
de nyid kyi lan bstan pa'i phyir /
slob dpon gyis rang 'grel du /
don dang don ma yin pa rnam par 'byed pa ni rjes su dpag pa la brten pa yin pa'i phyir la /
de la log par rtog pas de rnam par bzhag pa'i phyir bshad pa zhes gsungs shing /
'di'i don shAkya blos /
mtha' bcad pa'i sgo nas gtan la phab pa dag gi don ni 'di yin te /
gal te don dang don ma yin pa rnam par 'byed pa rjes su dpag pa la bstan pa'i phyir /
rjes dpag dang por bshad pa yin na /
de yang don dang don ma yin pa rnam par 'byed pa rjes dpag kho na la brten pa'i phyir zer ram /
don dang don ma yin pa rnam par 'byed pa kho na rjes dpag la brten pa'i phyir zhes zer /
dang po ni mi 'thad de /
de dag rnam par 'byed pa mngon sum la yang brten pa'i phyir ro / /
des na rnam nges su phan pa dang mi phan pa 'thob pa dang spong ba ni /
nges par yang dag pa'i shes pa mngon sum dang rjes dpag gnyis ka la ltos par bshad pa dang nang 'gal bar 'gyur ro / /
phyogs gnyis pa ltar na /
don dang don ma yin pa rnam par 'byed pa kho na rjes dpag dang mngon sum la brten mi rten gyi khyad med pas /
rgyu mtshan de'i sgo nas rjes dpag dang por 'chad na /
mngon sum yang dang por 'chad rigs par thal lo / /
ci ste nges bzung gi khyad par mi sbyor bar /
don dang don ma yin pa rnam par 'byed pa ni /
rjes su dpag pa la yang brten pa yin pas de'i phyir dang por bshad pa yin na /
mngon sum yang dang por 'chad rigs par thal /
don dang don ma yin pa rnam par 'byed pa ni mngon sum la yang brten pa yin pa'i phyir ro / /
zhe na /
bshad par bya ste /
bstan bcos 'dir ni ston pa dang /
de'i bstan pa skyon med par bsgrubs pa'i sgo nas thar pa dang thams cad mkhyen pa thabs dang bcas pa phyin ci ma log par gtan la 'phebs par byed pa yin la /
de dag kyang tshur mthong gi mngon sum gyis dngos su nges par byed mi nus pas /
rjes dpag gis dngos su nges par byed dgos shing /
de la yang rjes dpag de nyid kyi mtshan nyid dang gtan tshigs sogs la phyin ci log tu smra ba du ma yod @# / /
pas /
de dag bsal te /
de dag gi rnam par bzhag pa phyin ci ma log par slob dpon phyogs kyi glang pos tshad ma kun las btus su bshad pa yang shin tu rtogs dka' bar gzigs shing gtan la 'bebs byed kyi rjes dpag dang /
gtan tshigs sogs la log par rtog pa ma bsal bar /
de dag yang dag par rtogs mi nus shing /
gtan la 'bebs byed kyi thabs yang dag par ma rtogs par thabs de la brten nas gtan la dbab bya'i don nges par mi nus pas de'i phyir thar pa dang thams cad mkhyen pa lam dang bcas pa rtogs pa /
mthar mngon sum tshad ma la rag las kyang /
dngos su rjes su dpag pa kho na la rag las shing /
de la log par rtog pa ma bsal bar yang /
de la brten nas gtan la dbab bya'i don de dag nges mi nus par gzigs te /
slob dpon gyis thog mar rang gi don gyi rjes su dpag pa'i le'u nyid 'chad par mdzad do / /
de ltar dgos pa'i dbang gis rang don le'u bshad pa'i rjes su /
rjes dpag des gtan la dbab par bya ba'i gtso bo thar pa dang thams cad mkhyen pa thabs dang bcas pa gtan la 'bebs par byed pa tshad ma grub pa'i le'u gsungs te /
'di gnyis ni thabs dang thabs las byung ba'i rim pa'o / /
thabs de la brten nas gtan la dbab bya'i don de dag nges par byed pa yang rjes su dpag pa de'i rten gtan tshigs kyi tshul gsum po thams cad mngon sum gyis grub pa la rag las pa'i sgo nas mngon sum gyi mthar thug pa can yin pas /
de'i 'og tu mngon sum gyi le'u gsungs so / /
de ltar rang nyid kyis ston pa dang de'i bstan pa skyon med par tshad mas nges nas de nyid gdul bya gzhan la ston par byed pa ma yin gyi /
rang gis ma nges par gzhan la ston mi nus pas /
de'i phyir gzhan rjes su 'dzin pa'i thabs ston pa'i gzhan don gyi le'u nyid mthar gsungs so zhes bya ba ni /
le'u dag gi go rim nges pa yin no / /
'o na rang don rjes dpag 'chad pa yin na /
de'i mtshan nyid dang dbye ba sogs mi ston par dang por gtan tshigs kyi mtshan nyid dang dbye ba sogs bshad pas ci bya zhe na /
gzhan dag na re /
rgyu gtan tshigs gtan la phab pa'i sgo nas 'bras bu rjes dpag shugs la 'chad pa yin no / /
zhes zer ro / /
kho bo ni de ltar mi smra yi /
de bas na bstan bcos 'di nyid la brten nas tshad ma kun las btus pa'i don rnam par 'grel par 'dod pa rnams la man ngag cung zhig sbyin par bya ste /
'di ltar /
gang zhig kun las btus su dngos su bshad zin pa'i mtshan nyid dang /
dbye ba'i rnam grangs sogs de nyid las bshad par bya ba gzhan med pa dag ni /
der bshad zin pa'i dbang du byas nas /
tshig tshogs bskyung ba'i phyir dang /
rtsa 'grel zlos pa'i nyes pa spang ba'i phyir /
gzhung 'dir de dag zlos te smra bar mi byed cing /
'on kyang der bshad pa'i mtshan nyid kyi tshig zur dag gi rnam bcad dang /
yongs gcod kyi dgos pa dang /
dbye ba dag gi grangs nges dang /
grangs nges dag la rtsod pa spang ba sogs mdo der dngos su ma bshad cing /
'chad dgos pa gang yin pa de dag thams cad gzhung 'dir 'chad par byed pa yin te /
dper na /
gzhan don rjes su dpag pa ni /
rang gis mthong don rab gsal byed /
ces gzhan don rjes dpag gi mtshan nyid dngos su bstan zin pas de nyid 'dir zlos te ma smras par mtshan @# / /
nyid de'i tshig zur dag gi rnam bcad dang yongs gcod kyi dgos pa dang /
dgos pa de dag sgrub pa'i rigs pa sogs 'dir dngos su ma gsungs pa dag gzhung 'dir rgyas par bshad pa dang /
ngo bo la sogs pa'i chos lnga dang ldan par bstan par bya ba gzhan don bsgrub bya'i mtshan nyid yin no / /
zhes dngos su ma smras shing /
de ltar kun las btus su bshad zin pa'i dbang du byas nas 'dir tshig lnga po de nyid kyi rnam bcad dang /
yongs gcod kyi dogs pa dang /
dgos pa de nyid sgrub pa'i rigs pa sogs mdo las dngos su ma gsungs pa dag rgyas par bshad pa dang /
ming dang rigs sogs sbyor ba yi / /
rtog pa dang bral mngon sum mo / /
zhes gsungs zin pas /
de nyid zlos te ma smras par mngon sum rtog bral du sgrub pa'i rigs pa mdo las rgyas par ma gsungs par 'dir rgyas par bshad pa la sogs pa lta bu dang /
kun las btus su /
mngon sum dang ni rjes su dpag /
tshad ma'i mtshan nyid gnyis gzhal bya / /
de la rab sbyor phyir tshad ma / /
gzhan ni yod pa ma yin no / /
zhes pa rtsa 'grel gyis /
tshad ma dang gzhal bya'i grangs nges dang /
grangs de las grangs gzhan du rtog pa 'gog pa'i tshul mdo tsam zhig gsungs pa de nyid 'dir rgyas par bshad pa dang /
yang tshad ma kun las btus su phyogs chos can dgu'i sbyor ba'i dper brjod dang /
de dag mthun phyogs la khyab byed dang /
mi mthun phyogs la cha gnyis su 'jug pa dang /
mi mthun phyogs la khyab byed /
mthun phyogs la cha gnyis dang /
gnyis ka la khyab byed du 'jug pa dang /
gnyis ka la cha gnyis su 'jug pa sogs kyi khyad par rnams dngos su gsal bar gsungs pas /
der bshad zin pa'i dbang du byas nas 'dir de dag dngos su ma bkod par phyogs chos can dgur phye ba'i dgos pa dang /
dgu po de las gzhan pa'i dper brjod dngos su ma gsungs pa'i rgyu mtshan tsam zhig rgyas par bshad pa lta bu'o / /
de bzhin du kun las btus dngos su ma gsungs shing /
bshad par bya dgos pa'i mtshan nyid dag ni 'dir dngos su 'god par byed de /
dper na kun las btus su tshad ma'i dbye ba tsam zhig gsungs nas tshad ma spyi'i mtshan nyid dngos su ma gsungs pas /
'dir kha bskangs te /
tshad ma bslu mod can shes pa zhes bshad pa lta bu'o / /
de bzhin du tshad ma mdor /
gzhan gyi 'dod pa gsal bar bkod nas /
de nyid bskog pa'i rigs pa mdor bsdus pa tsam zhig gsungs pa rnams la ni /
der bkod zin pa'i dbang du byas nas /
'dir gzhan gyi 'dod pa de mi 'god par /
de'i gnod byed rgyas par 'chad pa yin te /
dper na rigs pa can pa'i lugs kyi dam bca' yang dag gi mtshan nyid dang /
dam bca' ltar snang gi dpe 'gog pa'i skabs la sogs pa lta bu'o / /
de bzhin du rang gi 'dod pa 'ga' zhig gi dam bca'i de na gsal bar ma bkod par /
de sgrub byed kyi rigs pa gsungs pa rnams la ni /
dang por rang lugs kyi dam bca' de nyid kyi don gsal bar bkod nas de sgrub pa'i rigs pa rgyas par 'chad pa yin te /
dper na /
blo tshul gnyis kyi don gsal bar dngos su ma gsungs par de sgrub pa'i rigs pa'i sgo tsam zhig bstan pa la /
'dir yul rnams las ni byung ba yin zhes sogs kyis bsgrub bya blo tshul gnyis kyi don gsal bar bshad pa'i sgo nas rang lcags @# / /
kyi dam bca' thog mar bkod de /
de'i rjes su de dag sgrub pa'i rigs pa rgyas par bshad pa lta bu'o / /
gang zhig /
mdor gzhan gyi 'dod pa dang /
de nyid kyi gnod byed mtha' gzhan 'gog pa'i rigs pa phal che ba gsal bar dngos su gsungs nas /
dogs pa'i mtha' re re tsam dngos su ma bkag par bzhag pa de dag la ni der dngos su bshad pa de dag thams cad 'dir mi 'god par /
gang dngos su ma bkag par bzhag pa'i mtha' de nyid 'gog pa'i rigs pa 'dir kha bskangs nas 'chad pa yin te /
dper na /
tshogs pa bsgrub bya nyid yin na'ang /
zhes bya ba la sogs pa'i skabs lta bu'o / /
gang kun las btus su phyogs snga ma dang /
de nyid 'gog pa'i rigs pa gnyis ga rgyas par bshad pa de dag ni 'dir 'chad par mi byed do /
dper na rigs pa can pa rnams kyis snga ma dang ldan pa zhes pa la sogs pa'i rtags kyi tshul gzhan smra ba de dag gi phyogs snga ma dang /
de 'gog pa'i rigs pa gnyis ka tshad ma mdor rgyas par bshad zin cing /
grangs can pa rnams 'brel ba rnam pa bdun yod pa'i nang nas /
ji ltar srid pa'i 'brel pa gcig gis mngon sum las lhag pa grub pa ni /
rjes su dpag pa'o zhes zer ba sogs kyi phyogs snga ma dang /
'gog byed kyi rigs pa gnyis ka gsal zhing rgyas pa tshad ma mdor bshad zin pas /
'dir de dag gi phyogs snga ma dang /
de 'gog byed kyi rigs pa gnyis ka ma bshad pa lta bu'o / /
de bzhin du rang lugs kyi sgrub byed rnams la yang /
mdor rgyas par bshad zin pa dag ni 'dir mi 'chad cing /
gang der ma bshad pa dag ni 'dir 'chad par byed pa yin te /
dper na du bas du ldan la la me'i khyad par gsal zhing /
'bar ba la sogs pa sgrub par byed pa ma yin gyi /
me tsam zhig go bar byed pa yin no zhes bya ba'i sgrub byed ni /
tshad ma mdor /
don gyi chos rnams du ma ni / /
thams cad rtags las rtogs ma yin / /
gang zhig rjes 'bral gzhan las ni / /
ldog pa rtogs par byed pa yin / /
me'i 'bar ba dang rno ba'i khyad par ji lta ba de rnams ni du ba las rtogs pa ma yin te /
'khrul ba'i phyir ro / /
zhes bya ba la sogs pa rtsa 'grel gyis rgyas par bshad zin pa'i phyir /
'dir rgyu mtshan de dag zhib par dngos su ma bshad cing /
tshad ma mdor /
dper na /
byas pa nyid yod pa mi rtag pa la yod pa bzhin no / /
zhes bya ba la sogs pa rtsa 'grel gyis /
rang bzhin gyi rtags kyi don la mtha' bcad pa mdor bsdus pa tsam zhig gsungs kyang /
rang bzhin gyi rtags kyi sbyor ba'i khyad par gyi dper brjod pa dang /
ltos med gnod pa can gyi rtags la sogs pa 'dir kha bskangs te rgyas par bshad pa lta bu'o / /
gang zhig kun las btus su don de nyid rgyas par bshad kyang /
'chad byed kyi tshig brling bas rtogs par dka' ba'i gnas 'ga' zhig la ni /
mdo de nyid kyi tshig don rgyas par bshad pa'i sgo nas kyang 'grel bar byed de /
dper na /
gang la thun mong ma yin pa'i phyir /
rjes su dpag pa ni med la /
zhes sogs kyi mdo'i tshig don /
de 'gog rjes dpag las 'gyur te /
zhes bya ba la sogs pas rgyas par 'chad pa byed pa lta bu'o / /
gang zhig tshad ma mdor /
don de nyid kyi ngo bo tsam zhig gsungs kyang de'i mtshan nyid dang de la gzhan gyis klan ka bsal dgos pa ji ltar sel ba'i tshul la sogs @# / /
pa rgyas par ma gsungs pa dag la ni /
'dir de dag thams cad rgyas par bshad pa'i sgo nas 'grel bar byed pa yin te /
dper na /
mdor /
yid kyang don dang zhes pa tsam las ma gsungs pa la /
'dir yid kyi mngon sum tshad ma med par rtsod pa'i gzhan gyi klan ka legs par spangs shing /
de phyir dbang po'i rnam par shes / /
zhes bya ba la sogs pa'i sgo nas /
rgyu dang yul gyis khyad par gyis yid kyi mngon sum gyi mtshan nyid dang bcas te bshad pa lta bu'o / /
de'i phyir gzhung 'di nyid 'chad par 'dod pa rnams kyis kun las btus pa'i don khong du chud par byas nas /
de nyid dang gzhung 'di'i rtsa 'grel sbyor ba'i man ngag phyogs tsam zhig bstan pa 'di lta bu'i sgo nas 'di nyid kun las btus kyi rnam 'grel du ji ltar 'gyur ba'i tshul zhib tu brtags te /
'ol spyi tsam la ma las par /
mdo gzhung sbyar nas kun las btus su mtshan nyid bkod zin pa dag 'dir mi 'god par mtshan nyid de'i tshig zur rnams kyi rnam bcad yongs gcod kyi dgos pa sogs 'dir rgyas par 'chad pa dang /
gzhan yang 'dir dbye gzhi 'ga' zhig la dbye ba bshad cing /
'ga' zhig la ma bshad pa dang /
mtshon bya 'ga' zhig la mtshan nyid dngos su bkod cing /
'ga' zhig la dngos su ma bkod pa rnams ni mdor /
dbye ba rgyas par gsungs pa dag bshad zin pa'i dbang du byas nas 'dir mi 'chad cing /
der ma bshad pa dag 'dir 'chad pa dang /
der mtshan nyid dngos su bkod pa dag der bkod zin pa'i dbang du byas nas 'dir mi 'god cing /
der ma bkod la /
'god dgos pa kha cig 'dir 'god pa yin pas /
de'i sgo nas 'gal ba med par shes par bya zhing /
'dir dgag yul ma bkod par 'gog byed rgyas par bshad pa dang /
rtsod pa spong ba'i yul dngos su ma bkod par rtsod spong rgyas par bkod pa sogs kyang de bzhin du shes par byas nas /
mdo nyid la 'phros btsal te /
legs par bshad par bya'i /
slob dpon gyis mdo nyid kyi rtsod spongs sogs su bkod pa la /
de ltar ma shes par 'brel med kyi blos byas sna tshogs pas gzhung gi don 'chad pa'i gzu lums mi bya'o / /
de bas na /
'dir yang tshad ma kun las btus su /
rang don ni /
tshul gsum rtags las don mthong yin /
ces rang don rjes dpag gi mtshan nyid /
tshul gsum pa'i rtags las bsgrub bya rtogs pa la gsal bar bshad zin pas /
de nyid 'dir zlos te smra bar mi byed kyi /
tshad ma mdor /
rang don rjes dpag gi mtshan nyid bshad pa de'i mjug tu tshul gsum rtags las zhes gang bstan pa de bshad par bya ste /
rjes dpag bya dang de mtshungs la / /
yod dang med la med par ni / /
nges pa /
zhes tshul gsum so so'i mtshan nyid bstan nas rtags yang dag tsam gyi mtshan nyid dngos su ma bstan pas /
de'i phyir /
'dir rtags yang dag gi mtshan nyid dngos su ston par byed cing /
tshad ma mdor /
tshul gsum so so'i mtshan nyid bshad zin pa'i dbang du byas nas 'dir de dag dngos su mi 'chad par kun las btus su /
de dag gi mtshan nyid gyi zur du nges pa smos pa'i dgos pa ngos gzung ba tsam zhig mdzad do / /
de bzhin du /
tshad ma mdor /
gzhan don rjes dpag 'chad pa'i skabs su /
gtan tshigs kyi dbye ba phyogs chos can dgur phye ba tsam zhig gsungs kyang /
rtags yang dag la 'bras rang ma dmigs g+pa gsum du phye nas /
de dag tu grangs nges pa'i @# / /
grangs nges kyi rnam gzhag mdor dngos su ma gsungs pas 'dir de lta bu'i grangs nges kyi rnam gzhag rgyas par 'chad pa yin la /
de lta bu'i phye ba so so'i ngo bo gtan la 'bebs par yang /
kun las btus su rang don rjes dpag gi mtshan nyid ston pa'i skabs las 'phros nas 'bras rtags kyi sbyor ba dang /
de nyid kyis bsgrub bya ji ltar sgrub pa sogs kyi rnams gzhag rigs pa dang bcas pa rgyas par gsungs pas 'dir de dag rgyas par mi 'chad cing /
rang bzhin gyi rtags kyi sbyor ba'i dbye ba dang /
rjes khyab dang ldog khyab bsgrub pa'i rigs pa sogs rgyas par dngos su ma gsungs pas 'dir de dag rgyas par 'chad par byed cing 'bras bu'i rtags la yang rtags chos 'brel ba sgrub byed rgyu 'bras nges byed kyi tshad ma dngos su rgyas bar ma gsungs pas /
'dir de nyid rgyas par 'chad pa yin la /
kun las btus su phyogs chos can dgu'i dbye ba 'chad pa'i tshe /
'bras rang gi sbyor ba'i dper brjod gnyis dngos su smos pa'i shugs kyis /
rgyu khyab byed ma dmigs pa'i rtags gnyis shugs la 'phangs pa lta bu dang /
rigs pa can pa 'gog pa'i tsha /
bdag yod kyang snod du mi rung ba la /
bdag ma dmigs pa'i rtags kyis bdag med pa go bar byed mi nus so zhes gsungs pas /
mi snang ba ma dmigs pa dang /
snang rung ma dmigs pa'i rtags gyi khyad par shugs la 'phangs pa lta bu ma gtogs pa ma dmigs pa'i rtags kyi dbye ba dang /
phye ba so so'i gno bo sogs kyi rnam gzhag dngos su gsal bar gsungs pa gcig kyang med pas /
'dir ma dmigs pa'i rtags kyi dbye ba dang /
phye ba so so'i ngo bo sogs kyi rnam gzhag rgyas par gsungs pa yin cing /
mdor na /
kun las btus su /
rang don rjes dpag gi le'ur /
de'i mtshan nyid dang /
tshul gsum so so'i rnam gzhag sogs rgyas par gsungs shing /
gzhan dag tshul drug tu 'dod pa la sogs pa'i rnam gzhag rnams rgyas par bkag kyang rtags yang dag spyi'i mtshan nyid dang /
de'i dbye ba gsum gyi grangs nges dang /
phye ba so so'i ngo bo sogs kyi rnam gzhag dngos su 'brel chags par ma gsungs pas 'dir ni de dag nyid rgyas par bshad pa'i sgo nas rang don rjes dpag gi rten gtan tshigs la log par rtog pa 'gog par byed pa yin la /
de ltar gtan tshigs la log par rtog pa bkag pas kyang /
rang don rjes dpag la log par rtog pa bsal bar 'gyur te| rten gtan tshigs phyin ci ma log par nges pa na /
de la brten pa'i rjes dpag bde blag tu nges par 'gyur ba'i phyir ro / /
kun las btus su /
rang don gyi le'ur /
rang don rjes dpag gi mtshan nyid gsungs kyang /
dbye ba ma gsungs pa ni bsgrub bya'i mtshan nyid 'chad pa'i skabs su /
sel byed kyi tshad ma bzhir phye ba nyid las /
rtogs par nus pa la dgongs nas /
ma gsungs pa yin cing /
'dir yang rten gtan tshigs kyi dbye ba rgyas par bshad pa na /
de la brten pa'i rjes dpag gi dbye ba bde blag tu rtogs par nus pa la dgongs nas ma gsungs pa yin no / /
'o na tshad ma kun las btus par /
'chad dgos pa'i don du ma zhig ma bshad par snang bas bstan bcos skyon chags pa nyid du mi 'gyur ram zhe na /
tshad ma kun las btus pa ni /
gdul bya @# / /
dbang po rnon po mdor bsdus pa la dga' ba mgo smos pas go bdag gi dbang du byas pa yin pas dngos su ma bshad pa de dag kyang dngos su bstan pa dag gi tshig gi nus pa dang /
skabs thob dang /
tshig zur dang /
don gyis thob pa ci rigs pa'i sgo nas 'phangs pa sha stag yin pa'i phyir skyon med la /
de ltar na yang /
de nyid phyis kyi gdul bya dbang po rtul po phal che bas ma rtogs pa rtogs par bya ba'i phyir du /
de nyid kyi don khong na gnas pa sogs gsal bar phyung zhing /
don gyi thob pa dag kha bskangs nas gs+la bar 'grel pa'i bstan bcos 'di nyid mdzad pa yin no / /
gnyis pa yan lag gi don la /
thar pa dang thams cad mkhyen pa lam dang bcas pa rang gis nges par byed pa'i tshul dang /
des nas gzhan rjes su 'dzin pa'i thabs bshad pa'o / /
dang po la /
de nyid dngos su nges byed kyi thabs rang don rjes dpag bshad pa dang /
nges bya thar ba dang thams cad mkhyen pa lam dang bcas pa bshad pa dang /
rjes dpag gis de nyid nges pa mthar gang la rag las pa'i tshad ma mngon sum bshad pa'o / /
dang po la /
lus kyi tshul gyis mdor bstan pa dang /
yan lag gi tshul gyis rgyas pa bshad pa'o / /
dang po ni /
phyogs chos zhes sogs sho lo ka gcig ste /
de la rkang pa dang pos rtags yang dag gi mtshan nyid dang /
gtan tshigs zhes pas mtshon bya dang /
de ni rnam gsum nyid ches pas dbye ba'i grangs nges dang /
de nas rkang pa gcig gis grangs nges pa'i rgyu mtshan dang /
rkang pa tha mas de dag gi bzlog phyogs ston par byed cing /
lhag ma rang don le'u'i gzhung mtha' dag gis sho lo ka gcig po 'di rgyas par 'chad pa yin no / /
de yang /
'di ltar /
rang don rjes su dpag pa ni /
tshul gsum rtags las don mthong yin no / /
rjes dpag gi rten du gyur pa'i gtan tshigs de yi mtshan nyid ni gad /
dbye ba ni du zhig ce na /
rtags rang gi shes 'dod chos can la 'god tshul dang mthun par yod pa kho nar nges pa'i phyogs chos dang phyogs kyi ming can shes 'dod chos can de'i cha ste /
bsgrub bya'i chos kyis rtags la khyab pa yi tshul gsum tshang ba ni gtan tshigs yang dag gi mtshan nyid yin no / /
de lta bu'i gtan tshigs de ni 'bras rang ma dmigs pa'i gtan tshigs rnam pa gsum nyid du grangs nges te med na mi 'byung ba'i 'brel pa bdag gcig dang de byung 'byung ba'i 'brel ba de ni 'byung ba'i 'brel ba de ni /
phyogs chos can gyi gtan tshigs gsum po de kho na la nges pa'i phyir ro / /
rkang pa tha ma 'dis 'chad tshul gsum ste /
'di ltar rtags chos med na mi 'byung ba'i 'brel pa grub pa de las gzhan ma grub pa rnams ni /
gtan tshigs ltar snang ba yin no /
zhes pa dang /
tshul gsum tshang ba de las gzhan ma tshang pa rnams ni gtan tshigs ltar snang ba yin no / /
zhes pa dang /
'bras rang ma dmigs pa gsum po de las gzhan de gsum gang yang ma yin pa'i gtan tshigs dag ni /
gtan tshigs ltar snang ba yin no / /
zhes pa rnams so / /
de la bshad tshul dang po nyid 'thad par mi sems te /
'dis ni rtags yang dag gi bzlog phyogs su rgyur pa'i gtan tshigs ltar snang thams cad spyir ston pa yin la /
rtags chos med na mi 'byung ba'i 'brel ba ma grub pas ni /
rtags ltar snang thams cad la khyab pa ma yin pa'i phyir te /
mig @# / /
gi gzung byas sgra mi rtag par sgrub pa lta bu la rtags chos med na mi 'byung ba'i 'brel pa de yod pa'i phyir ro / /
bshad tshul gnyis pa yang 'thad par mi sems te /
gzhung tshig snga ma dag gis tshul gsum tshang pa rtags yang dag gi mtshan nyid du bstan pa na /
des mtshan nyid de dang mi ldan pa'i gtan tshigs dag gtan tshigs ltar snang du go mi nus na /
de de'i mtshan nyid du mi 'gyur zhing /
go nus na de ltar go nus bzhin du slar yang de nyid zlos ston te ston pa'i rkang pa tha ma 'di brtsams pa don med cing zlos pa'i nyes par 'gyur ba'i phyir ro / /
des na bshad tshul gsum pa nyid bzang zhing /
slob dpon sh+'.kya blo yang de ltar 'chad de /
ji skad du /
gtan tshigs ltar snang de las gzhan / /
zhes pa ni /
mi mthun pa'i phyogs las ldog pa ste /
gtan tshigs gsum po de las gzhan pa ni gtan tshigs ltar snang ba dag yin no / /
zhes 'byung bas so / /
'o na /
de ni rnam gsum nyid /
ces pa'i nges gzung gi tshig gis 'bras rang ma dmigs pa gsum po kho na gtan tshigs yang dag tu go bar byed nus sam mi nus /
mi nus na de ltar shes par bya ba'i phyir du nges gzung gi tshig de nyid smos pa don med cing /
nus na /
de nyid kyis gsum po de gang yang ma yin pa'i gtan tshigs rnams gtan tshigs ltar snang du go nus pas /
rkang pa tha ma smos pa don med cing /
zlos pa'i nyes bar 'gyur ro / /
zhe na /
bden mod kyang /
nyid ces pa grangs nges ston pa'i nges bzung gi tshig tu sbyar pa yin kyang /
der ma go bar dngos po'i rgyan yin nam snyam du dogs pa'i sgo nas grangs nges rtogs pa'i gegs su 'gyur ba spang ba'i phyir dang tshig las 'dod chags dpog pa sogs 'bras rtags ma yin pa bzhin du /
'bras rtags yang dag tu 'dod pa dang /
rgyu ma tshogs pa kha yar ba las 'bras bu dpog pa'i rtags 'ga' zhig rang bzhin gyi rtags su khas len pa dang /
mi mthun phyogs las mthong pa tsam /
gyis de nges su sgrub pa'i ma dmigs pa'i rtags yang dag tu gzhan gyis la med nges su sgrub pa'i ma dmigs pa'i rtags yang dag tu gzhan gyis btags pa de dag 'bras rang ma dmigs pa gang yang ma yin pa'i gtan tshigs ltar snang du bstan pa'i phyir /
slar yang gtan tshigs ltar snang de las gzhan zhes gsungs pa yin pas skyon med do /
de la 'dir phyogs chos zhes pa'i phyogs kyi sgra ni shes '+sos chos can la btags pa yin te /
'dogs pa'i rgyu mtshan /
phyogs dngos chos dang chos can tshogs pa'i ya gyal yin pas phyogs kyi phyogs cig yin pa'i phyir te /
ras yul gi phyogs cig tshig pa la ras yug tshig ces brjod pa bzhin no / /
dngos la gnod byed phyi rgol gyis grub zin pa'i phyir ro / /
btags pa'i dgos pa ni /
chos can rang ming gis bstan na /
sgra rtag pa'am mi rtag par sgrub pa la mig gi gzung bya rtags su bkod pa lta bu mthun dpe chos can dang mi mthun dpe chos can gyi chos su gyur pa dag kyang /
chos can gyi chos su gyur pa'i gtan tshigs yin pas tshul dang po grub bam snyan du dogs par 'gyur ba spang ba'i phyir phyogs kyi chos zhes smros so / /
de'i skyon med de /
chos can gyi chos zhes pa'i chos can gyi sgas mthun dpe bzung na rjes khyab ston pa'i ngag las rtags mthun phyogs kho na la yod par bstan zin pa dang /
sgra zlos pa'i skyon du 'gyur la /
mi mthun dpe @# / /
bzung na /
ldog khyab ston pa'i ngag gis rtags mi mthun phyogs mtha' dag la med par bstan zin pa dang /
sgra 'gal mi rigs te /
phyogs kyi sgra ni shes 'dod chos can dang /
bsgrub shugs kyis kyang rtsod gzhi kho na la go bar 'gyur ro / /
de'i phyir chos can gyi chos zhes smos rigs kyi /
phyogs kyi chos zhes smos par mi rigs te /
phyogs kyi sgra ni shes 'dod chos can dang /
bsgrub bya'i chos dang /
de gnyis ka'i tshogs pa ste /
gsum ka la 'jug pas phyogs kyi chos zhes smos pa na /
tshogs don dang bsrub bya'i chos kyi chos su gyur pa dag /
rtags kyi tshul dang po yin par dogs pa mi khegs pa'i phyir ro / /
zhe na /
phyogs kyi sgra brjod kyang nyes pa de 'dra med par thal /
tshul dang po ston pa'i phyogs kyi sgras tshogs don bzung na /
rtags de tshogs don sngar ma grub pa'i sgrub byed du bstan pa dang /
sgra 'gal ba dang /
bsgrub bya'i chos bzung na rjes khyab brjod pa'i ngag gis rtags mthun phyogs kho na yod par bstan pa dang sgra zlos pa'i skyon du 'gyur ba'i shugs kyis rtsod gzhi kho na bzung bar go ba'i phyir /
'khor gsum khas blangs so / /
gzhan yang shes byed skabs kyi chos can gyi sgra ni /
chos can gsum ga la nye bar khyad med pas /
rtsod gzhi kho na la nye bar mi 'grub la /
chos can gyi chos zhes pa'i chos can gyi sgras mthun dpe bzung na /
rjes khyab sron pa'i ngag las rtags mthun phyogs kho na la yod par grub zin pa dang /
sgra zlos pa'i skyon du 'gyur ba yang mi 'thad de /
de ltar na byas pa sgra mi rtag par sgrub pa'i mthun phyogs kho na la yod par grub na /
byas pa de nyid mthun dpe la khyab ston pa'i tshag zlos pa'i skyon can du thal /
rjes kyab grub na /
bsgrub bya grub dgos par thal ba'i phyir dan /
gzhan yang /
slob dpon phyogs glang gis /
tshul gsum gyi mtshan nyid ston pa na /
rjes dpag bya dang de mtshugs la / /
yod dang med la med par ni / /
nges pa /
zhes gsungs pa'i ldog khyab ston pa'i tshig zlos pa'i skyon can du thal /
rjes khyab ston pa na rtags mthun phyogs kho na la yod par bstan pas /
mi mthun phyogs la med par grub zin pa'i phyir /
skyon med de /
grub zin kyang /
khyab pa gnyis po gcig dngos su brjod pa'i shugs kyis gcig shos kyang 'phen pa'i tshul gyis sbyor ba'i dbye ba rtogs pa'i don du yin no zhe na /
mthun dpe la yod par grub zin kyang /
de nyid yang bsnan nas nges pa'i phyir du btan nam snyam pa'i dogs pa mi chod pa'i phyir mtshungs so / /
des na rtags mthun phyogs kho na la yod par grub pas /
mthun dpe la yod par grub zin pa mi 'thad cing /
grub zin pa'i dbang du byas kyang /
zlos pa'i skyon du 'gyur ba mi 'thad do / /
des na chos can gyi chos zhes pa'i sgo nas shugs kyis rtogs par byas dgos na /
dogs pa de dag rim par yang dgos bas rtogs dka' ba'i phyir dang /
phyogs kyi sgras smos na /
rtsod gzhi bde blag tu go bar 'gyur ba'i phyir phyogs kyi sgras bstan no / /
gal te shes 'dod chos can gyi chos zhes smos na /
nyes pa cir 'gyur zhe na /
de lta na ni tshigs su bcad pa'i sdeb sbyor nyams par 'gyur bas de'i nyes pa ni rnam gsum zhes pa rgyas par 'chad par byed cing @# / /
phyir yang phyogs kyi sgras bstan no / /
gnyis pa yan lag gi tshul gyis rgyas par bshad pa la /
gzhung spyi'i bsdu ba mdor bstan pa dang /
gzhung don bshad pa dngos la 'jug pa gnyis dang /
dang po ni /
gal te bshad zin pa'i tshigs su bcad pa de nyid mdor bstan dang /
gzhung lhag ma dag gis de nyid rgyas par 'chad pa yin na /
gang gis gang rgyas par 'chad ce na /
rgyu la rang bzhin ji snyed cig ces sogs kyis de ni rnam gsum zhes pa rgyas par 'chad par byed cing /
rgyu tshogs pa las 'bras skye bar zhes sogs kyis /
nyid ces pa'i nges bzung gi tshig la rtsod pa spong bar byed pa yin la /
rgyu ma tshogs pas 'bras bu ni /
zhes sogs kyis /
gtan tshigs ltar snang de las gzhan / /
zhes pa nyid rgyas par 'chad par byed cing /
gtan tshigs kyi ni tshul gsum la'ang /
zhes pa man chad nas /
mi dmigs pas ni mi 'grub po / /
zhes pa'i bar gyi mthar thug pa ni /
med ma mi 'byung nges phyir ro / /
zhes bya ba 'di nyid rgyas par 'chad pa yin no / /
'o na rkang pa dang po la rgyas bshad mi byed pa ci zhe na /
kun las btus su /
tshul gsum so so'i mtshan nyid rgyas par bshad zin pas /
'dir mi 'chad do zhes bshad zin cing /
mdor tshul gsum so so'i mtshan nyid kyi zur du nges pa smos pa'i rnam bcad yongs gcod kyi dgos pa mdo'i 'grel byed kha cig gis ji ltar bzhin du ma rtogs pa ni /
rtags chos med na mi 'byung ba'i 'brel ba grub pa'i yan lag tu bstan pa yin no /
'o na' mdor rgyas par 'chad pa'i yan lag tu bstan pa yin no / /
'o na mdor bstan gyi go rim dang mi mthun par gtan tshigs ltar snang de las gzhan /
zhes pa'i rgyas bshad sngar 'chad cing /
med na mi 'byung nges phyir ro / /
zhes pa'i rgyas bshad phyis 'chad pa ci zhe na /
med na mi 'byung ba'i 'grel ba nyid bshad par bya ba ches mang zhing /
gtan tshigs ltar sngang ni bshad bya nyung ba'i phyir dang /
mdor bstan gyi skabs su gtan tshigs ltar snang de las gzhan /
zhes smos pa de 'bras rang ma dmigs pa gsum po de las gzhan pa'i /
rtags rnams gtan tshigs ltar snang yin no / /
zhes bshad pa'i sgo nas de ni rnam gsum nyid ces pa la 'brel bar shes par bya ba'i phyir du /
de ni rnam gsum nyid ces pa'i rgyas bshad dang sbrel nas rkang pa tha ma'i rgyas bshad mdzad pa yin no / /
gnyis pa gzhung don gshad pa dngos la 'jug pa la /
gtan tshigs rnam gsum so so'i ngo bo bshad /
yang dag gsum por nges pa la rtsod pa spang /
gsum po de las gzhan ltar snang phyogs tsam bshad /
med na mi 'byung ba'i 'brel pa rgyas par bshad pa'o / /
dang po la /
gsum las 'bras bu'i rtags bshad pa ni /
gal te de ni rnam gsum zhes /
'bras rang ma dmigs pa gsum ka yang dag tu smras na /
'bras bu las rgyu go m+bar byed pa ni /
rtags yang dag tu mi 'thad de /
'di ltar me las du ba skya bo dang sngo ba sogs skye bar mthong ba'i phyir /
rdzas skya bo sogs kyang me'i go byed du 'gyur zhing /
tsan+dan dang seng ldeng la sogs pa'i me las kyang 'bras bu du ba skye bar mthong ba'i phyir /
de dag kyang du ba'i go byar thal lo / /
gzhan yang la'i steng du /
du ba mngon sum gyis mthong nas /
med dpo @# / /
par byed pa na /
la'i steng gi du ba de nyid /
la'i me go byed du 'gyur te /
de nyid la'i me las skyes pa'i phyir ro / /
'dod mi rigs te /
de nyid tshang mang gi du ba sogs mthun dpe la rjes 'gro med pa'i phyir ro / /
de bzhin du ba'i rtags kyis la la me dpog par byed pa na /
me dang grub bde rdzas gcig pa'i mi rtag pa yang go bar byed par thal /
du ba de me las skyes pa bzhin du de 'dra'i mi rtag pa las kyang skyes pa'i phyir /
gzhan yang me grub dus na du ba ma skyes shing /
du ba skyes dus ni me 'gags pas /
du ba yod na me yod par 'gal ba'i phyir rgyu 'bras go bya go byed du 'gyur ba mi 'thad de zhe na /
skyon med de /
rgyu me de la gsal ba dang /
'bar pa dang /
tsan+dan las byung ba dang /
seng ldeng las byung ba sogs kyi rang bzhin nam rdzas mi 'dra ba ji snyed cig yod kyang rung /
de lta bu'i rdzas kyi khyad par las du ba skye srid kyang /
de dag phan byed du med na /
du ba mi skye ba'i ldog pa sgrub pa ma yin te /
tsan+dan gyi me phan byed du med kyang /
shug pa'i me las du ba 'byung ba mthong ba'i phyir ro / /
des na /
de lta bu'i me'i rdzas khyad par bsgrub pa la du ba rtags yang dag tu 'gyur ba ma yin gyi /
gang phan 'gogs byed du med na du ba mi 'byung ba'i me'i rdzas mi ma yin las log pa khyad par du byas pa'i tsha zhing bsreg pa tsam yod par sgrub pa la /
'bras bu du ba lta bu ni /
rang phyogs kyi chos su grub pa'i gzhir /
gtan tshigs yang dag tu 'thad de /
de sgrub kyi tshul gsum yin pa'i phyir ro / /
des na de ltar rgyu 'bras kyi rigs la rjes su 'gro ldog nges pa de nyid go bya go byed yin pas nyes pa snga ma de dag med la /
la'i du ba ni rtags su mi 'dod de /
de lta na la'i me nyid bsgrub bya'i chos su 'gyur bas phyogs dang bsgrub bya'i chos khyad med du 'gyur zhing /
rjes khyab nges pa na bsgrub bya grub par thal ba'i nyes pa sogs su 'gyur ba'i phyir ro / /
mngon sum gyis la la dmigs pa'i du ba rtags su 'dod pa yang /
la la yod pa'i du ba rtags su 'dod pa dang khyad par med pas nyes pa snga ma so na gnas so / /
gang dag rtags 'god pa'i tshe du ba tsam bkod kyang song ba ni /
la'i du ba song par 'dod pa de la yang /
la la me yod par sgrub pa la rtags su gang song ba de de sgrub kyi rtags yang dag ma yin par thal ba'i nyes pa snga ma nyid so na gnas so / /
kha cig rtags yang dag rnams la rlom tshod dang /
song tshod sogs kyi dbye ba mang du byed pa dag ni /
kho bos tshad ma yid kyi mun sel du rgyas par bkag zin cing /
me'i rang dus dang du ba'i rang dus gang rung re re kho na'i dbang du byas nas me du rgyu 'bras su 'jog pa ma yin gyi /
dus de gnyis ga cha shas su ldan pa'i dus kyi dbang du byas nas rgyu 'bras su 'jog pa yin cing /
rgyu 'bras kyi go bya go byed du 'gyur ba yang de lta bu'i dus la ltos nas yin no zhes rgyas par gzhan du bshad zin to / /
'o na de sgrub kyi rtags su song ba ni /
du ba tsam yin gyi la'i du ba ma yin na /
la'i du ba mthong ba'i mngon sum nyid de sgrub kyi phyogs chos 'jal ba'i tshad mar 'gyur ba ci zhe na /
la'i du ba mthong ba'i mig shes de du ba mthong ba'i mig shes yin nam min /
yin na du ba tsam de sgrub kyi rtags su song ba dang /
de 'dra'i dbang shes phyogs chos 'jal ba'i tshad mar song ba la 'gal ba med cing /
ma yin na /
ut+pal sngon po mthong ba'i mig shes kyang sngo 'dzin mig shes ma yin @# / /
dgos pas sngo 'dzin mig shes yin pa mi srid par 'gyur ba'am /
sngo 'dzin mig shes yin na /
sngon po la ltos pa'i kun mkhyen du thal bar 'gyur ro / /
des na me tsam bsgrub bya'i chos yin pa dang 'dra bar du ba tsam rtags su song ba yin cing /
de yang gzhung 'dis rgyu'i khyad par go bar mi byed kyi /
rgyu tsam go bar byed pa yin no zhes dngos su bstan pa'i shugs kyis 'phangs pa yin no / /
gnyis pa rang bzhin gyi rtags bshad pa ni /
de lta bu'i 'bras rtags rtags yang dag yin par ma zad /
rang gi rang bzhin yod tsam dang /
rang chas su 'brel pa can gyi ngo bo /
mi rtag pa sgra la go bar byed pa la byas pa rtags su bkod pa lta bu'i rang bzhin gyi rtags yang gtan tshigs yang dag yin te /
de sgrub kyi tshul gsum yin pa'i phyir ro / /
tsam gyi sgras /
phyis byung gi rgyu la rag las pa bcad nas /
byas pa rang nyid yod tsam du bskyed pa'i rgyu des mi rtag par yang bskyed pas /
mi rtag pa rang yod tsam nas rang chas su 'brel ba zhes bya ba'i don to / /
gtan tshigs zhes pa'i tshig de nyid 'bras rang ma dmigs pa gsum ga'i mthar sbyar bar bya ba yin pas 'di dag kyang 'bras rang ma dmigs pa'i sbyor ba chos can du bzung nas /
de nyid gtan tshigs yang dag tu sgrub pa la /
tshul gsum tshang ba rtags su 'god pa skabs su bab pa yin cing /
de ltar na /
mdor bstan du /
tshul gsum tshang ba rtags yang dag gi mtshan nyid dang /
'bras rang ma dmigs pa gsum po de'i mtshan gzhir bshad pa la /
rgyas bshad kyi gzhung 'di dag gis gsum po de nyid la mtshan nyid la mtshan nyid de tshang pa'i rtags kyis rtags yang dag gi mtshan gzhir 'thad do zhes sgrub pa yin cing /
mtshan nyid tshang bar sgrub pa yang /
med na mi 'byung nges phyir ro / /
zhes pa'i rgyas bshad kyi gzhung dag gis 'bras rang ma dmigs pa gsum gyi rtags chos med na mi 'byung ba'i 'brel ba nges byed kyi tshad ma rgyas par bshad pa'i sgo nas 'chad pa yin no / /
de lta min par /
'dir du ba dang byas pa sogs chos can du bzung nas /
'bras rtags dang rang bzhin gyi rtags sogs su sgrub pa skabs su bab pa yin na /
'bras bu'i gtan tshigs zhes gsung bar 'gyur gyi /
'bras bu ni gtan tshigs zhes gsung bar mi 'gyur ro / /
gsum pa ma dmigs pa'i gtan tshigs bshad pa la /
mi snang ba ma dmigs pa dang /
snang rung ma dmigs pa bshad pa gnyis /
dang po ni /
sha za rang gang la bskal don du song ba'i skyes bu'i rgyud kyi tshad ma rnams 'jal byed du mi 'jug pa ni chos can /
mdun gyi gzhi 'di rang 'dra'i gang zag gi tshad ma'i yul du med pa'i sha za la gang zag de'i yod nges kyi tha snyad don mthun mi 'jug pa go bar byed pa'i 'bras bu can gyi rtags yang dag yin te /
de sgrub kyi tshul gsum yin pa'i phyir /
'di'i mtha' bcad pa gzhan du bshad zin to / /
gnyis pa snang rung ma dmigs pa la /
snang rung ma dmigs pa'i rtags kyi mtshan nyid dang /
mtshan gzhi'i dbye ba dang /
de la rtsod pa'o / /
dang po ni /
ma dmigs pa'i gtan tshigs thams cad yod nges 'gog pa'i 'bras bu can yin pas khyab pam zhe na /
gtan tshigs kyi bye brag gam khyad par dgag bya'i chos de yod na phyi rgol la @# / /
snang du rung ba la ltos nas dgag bya'i chos 'ga' zhig shes 'dod chos can gyi steng du med par shes shing go bar byed pa'i 'bras bu can gyi gtan tshigs yang dag yin no zhes pa'am /
yang na gzhi 'ga' zhig tu rang gi dgag bya'i chos med shes 'bras bu can zhes sbyar bar bya zhing /
yang na ma dmigs pa'i gtan tshigs 'ga' zhig snang rung gi bye brag la ltos nas rang gi dgag bya'i chos med pa shes par byed pa'i 'bras bu can yin no zhes sbyar ro / /
gnyis pa mtshan gzhi'i dbye ba ni /
'o na /
yod na snang rung gi khyad par la ltos nas /
ma dmigs pa'i gtan tshigs kyis dgag bya'i chos 'ga' zhig med pa go bar byed pa yin na /
dgag bya'i chos ji lta bu med pa go bar byed ce na / /
dgag bya'i chos de nyid la gnod byed kyi 'gal ba dngos dag grub pa'i rtags kyi dgag bya'i chos de nyid med pa go bar byed pa'i don can /
me stobs chen pos khyab par non pa'i rtags kyis gzhi der grang reg med par sgrub pa lta bu dang /
dgag bya'i chos kyi gnod byed dngos de'i 'bras bu dag grub pa'i rtags kyis dgag bya'i chos de med pa go bar byed pa'i don can /
du ba stobs chen pos khyab par non pa'i rtags kyis gzhi der grang reg med par sgrub pa lta bu dang /
dgag bya'i chos de'i rgyu yod na /
bltar rung ba'i bdag nyid dag ni ma grub pa rtags su bkod nas de med pa go bar byed pa'i don can me ma dmigs pa'i rtags kyi mtshan mo'i rgya mtsho du med du sgrub pa lta bu dang /
dgag bya'i chos kyi ngo bo yod na bltar rung ba'i bdag nyid dag ni ma grub pa'i rtags kyis de med pa go bar byed pa'i don can bum pa ma dmigs pa'i rtags kyi lto ldir bas dag pa'i sa phyogs bum med du sgrub pa lta bu ste /
de ltar sbyor ba 'god tshul gyi sgo nas phye ba'i snang rung mi dmigs pa'i rtags rnam pa bzhi'o / /
zhes dngos su bstan cing /
rang bzhin 'gal dmigs dngos su bstan pa de'i shugs kyis ba mo'i reg pa stobs chen po med de /
me stobs chen pos khyab par non pa'i phyir /
zhes pa lta bu'i khyab byed 'gal dmigs kyang bstan te /
me stobs chen po yod pa'i rtags kyis khyab byed grang reg 'gog nus par dngos su bstan pa na /
grang reg gi khyab bya rnams 'gog nus par shugs la go ba'i phyir ro / /
rang bzhin ma dmigs pa dngos su bstan pa'i shugs kyis /
sha pa med de shing ma dmigs pa'i phyir /
zhes pa lta bu'i khyab byed ma dmigs pa yang bstan te /
bdag gcig pa'i khyab mnyam gcig bkag pas gcig shos khegs par dngos su bstan pa na /
bdag gcig pa'i khyab byed bkag pas khyab bya khegs pa shugs la go ba'i phyir ro / /
gsum pa de la rtsod pa spang ba ni /
dmigs pa'i 'bras bu du ba dmigs pa tsam gyis grang reg 'gog par nus na /
me rgyu bud shing dmigs pa'i rtags kyis grang reg ci'i phyir 'gog par mi nus zhe na /
grang reg de dang 'gal ba me yi ni rgyu bud shing dmigs pa'i rtags kyis grang reg 'gog pa'i sbyor ba gang yin pa de khyab pa 'khrul pa can yin no / /
me'i rgyu mtshan bud shing dang grang reg gi rgyu mtshan @# / /
dag ni 'gal ba nyid med pa'i phyir te /
bud shing gcig gis me dang grang reg gnyi ga'i rgyu byed pa srid pa'i phyir ro / /
na zhes pas /
rgyu gnyis 'gal ba'i stobs kyis 'gog nus pa grang nas spu long zhes byed pa med de /
du ba stobs chen po dmigs pa'i phyir /
zhes pa lta bu rgyu dang 'gal ba'i 'bras bu dmigs pa dang /
grang nas ba spu langs pa la sogs pa med de /
me stobs chen dmigs pa'i phyir /
zhes pa lta bu /
rgyu dang 'gal ba'i rang bzhin dmigs pa'i rtags gnyis shugs la bstan no / /
gal te 'o na du ba dmigs pas kyang grang reg 'gog pa khyab pa 'khrul bar 'gyur te /
me shi nas yun ring po lon pa'i mal khang gi du ba la sogs pa yang yod pa'i phyir ro zhe na /
du ba'i rtags kyis grang reg 'gog pa lta bu 'gal 'bras dmigs pa'i rtags la yang /
du bas grang reg 'gog pa'i rtags yang dag tu 'gyur ba de me dang /
grang reg gzhi der phyi rgol gyi mngon sum la snang du mi rung ba'i yul dang /
du ba snang du rung ba'i dus dang sogs pas de drag tu 'phyur bzhan pa'i rnam pa'i khyad par la ltos dgos par 'dod kyis /
de la gzhan du na 'khrul bar 'gyur te /
dper na /
mi grang ba'am grang reg med par sgrub pa la thal ba tsam rtags su bkod pa bzhin no / /
yang gi sgra ni rgyu mtshan dag ni 'gal ba nyid med na /
'gal rgyu dmigs pa'i rtags su bkod kyang khyab pa 'khrul bar 'gyur bar ma zad /
'gal 'bras dmigs pa'i rtags la yang yul dus gnas skabs khyad par can la mi ltos na khyab pa 'khrul par 'gyur ro / /
zhes pa bshad zin dran pa la snyegs pa dang /
du bas me go bar byed pa yul dus gnas skabs khyad par can la ltos par ma zad /
du bas grang reg 'gog par byed pa yang yul dus gnas skabs khyad par can la ltos dgos so zhes sngar ma bshad pa khong nas 'dren pa'i don te /
shAkya blo dang de'i rjes su 'brang ba dag gis /
me'i drod kyis khyab pa'i yul dang /
me da ltar gyi 'bras bur gyur pa'i dus dang la sogs pa grang reg 'gog nus kyi me la mi 'khrul ba'i gnas skabs khyad par can la ltos dgos par 'dod ces bshad nas /
yang gi sgras du ba me sgrub pa'i 'bras rtags su 'gyur ba yang de lta bu'i yul dus gnas skabs khyad par can la ltos dgos par bstan pa yin no zhes 'chad do / /
de ni mi 'thad de /
de lta bu la mi ltos pa'i du bas grang reg 'gog nus shing /
me sgrub nus na skyon ci yod /
de lta na /
mal khang gi du ba dang /
me shi ba'i rjes kyi nam mkha'i du ba sngo long po sogs kyis ma nges so zhe na /
'o na de lta bu'i ma nges pa spang ba'i phyir du /
yul dus gnas skabs de lta bu la ltos pa'i du ba yod pa'i phyir zhes rtags su 'god dam /
rtags su 'god pa'i tshe /
du ba yod pa'i phyir /
zhes pa tsam zhig bkod nas /
de nyid la mal khang gi du ba sogs kyis ma nges so / /
zhes brtsod pa na skyon med de /
nged kyis da ltar rtags su bkod pa'i du ba de ni /
yul dus gnas skabs 'di lta bu la ltos pa yin pa'i phyir ro zhes ma nges pa spong ba'i yan lag tu sbyor /
dang po ltar na /
phyogs chos grub pa na /
bsgrub bya grub pas khyab pa'i skyon du 'gyur zhing /
gnyis pa ltar na /
khyab pas nges pa la bsgrub bya grub pas khyab pa'i skyon du 'gyur ba'i phyir te /
du ba de nyid grang reg 'gog nus kyi me la mi 'khrul ba'i du bar nges nas du ba des khyab par non pa'i gzhir /
@# / /
grang reg 'gog nus kyi me yod par ma nges pa mi srid cing /
de nges nas grang reg med par ma nges pa mi srid pa'i phyir ro / /
'o na khyod rang ltar na /
yul dus rnam pa de lta bu la ltos pa'i du ba yod pa'i phyir /
zhes dngos su sbyor ram mi sbyor zhe na /
yul dus rnam pa khyad par can la ltos pa zhes pa'i don ni /
yul de lta bu'i gzhir du ba grang reg 'gog pa dang /
me sgrub pa la rtags su 'god pa skabs su bab cing /
dus de lta bu'i tshe /
du ba de sgrub pa la rtags su 'god dgos la rnam pa de lta bu dang ldan pa'i du ba nyid rtags su 'god dgos zhes pa'i don yin pas /
yul dus ni /
rtags 'god pa'i gzhi dang dus kyi khyad par yin gyi /
dgod bya'i rtags kyi khyad par du de gnyis sbyar nas 'god dgos par ston pa ma yin la /
rnam pa'i khyad par de nyid dgod bya'i rtags kyi khyad par du sbyar rgyu yin pas /
du ba drag 'phyur ba yod pa'i phyir /
zhes 'god pa'i don yin no / /
khyed la ni tshul 'dir mi rung ste /
khyed kyis bshad pa ltar gyi yul dus gnas skabs gsum po gang rtags kyi khyad par du sbyar yang /
nyes pa sngar bshad pa dag so na gnas pa'i phyir ro / /
de ltar phye ba so so'i ngo bo bshad zin to / /
'dir skabs su bab pa'i don rtags de dag ji ltar 'byed pa'i rgyu mtshan sogs mdo tsam zhig bshad par bya ste /
de yang 'di ltar rtags kyi bsgrub bya dgag sgrub gnyis su nges pas de'i phyir bsgrub rtags dang dgag rtags gnyis su nges shing /
sgrub pa go bar byed pa la bsgrub bya'i chos dang ngo bo tha dad dang tha mi dad gnyis su nges pa'i phyir /
sgrub rtags 'bras rang gnyis su nges so / /
bsgrub bya dgag pa go bar byed la /
dgag bya'i chos skabs kyi phyi rgol la yod kyang /
snang du mi rung ba dang /
yod na snang du rung ba gnyis su nges pas /
de'i phyir dgag rtags la mi snang ba ma dmigs pa dang /
snang rung ma dmigs pa'i rtags gnyis su nges so / /
de la yang dgag bya'i chos gzhi der phyi rgol gyi mngon sum la snang du rung ba dang /
mi rung ba gnyis su nges pa las /
snang du rung nas /
'gog pa rtags kyis byed dgos pa la /
rang bzhin ma dmigs pa'i rtags 'jug cing /
dgag bya'i chos de spyir phyi rgol la snang rung yin kyang /
skabs kyi shes 'dod chos can du gyur pa'i gzhi der phyi rgol gyi mngon sum la snang du mi rung ba la gzhi der dgag bya'i chos de'i 'brel zla snang du rung ba dang /
'gal zla snang rung gnyis su nges la /
'brel yul la ngo bo rgyu 'bras gsum du nges shing /
ngo bo la khyab che ba dang mnyam pa gnyis su nges pas /
gzhi der dgag bya'i chos de yod kyang skabs kyi phyi rgol la snang du mi rung zhing /
de dang khyab mnyam pa'i ngo bo yod na snang du rung ba'i tshe de 'gog pa la rang bzhin ma dmigs pa'i rtags 'jug cing /
de dang khyab mnyam pa'i ngo bo yang yod kyang snang du mi rung zhing /
de'i bdag gcig pa'i khyab byed dam skyed byed kyi rgyu yod na snang du rung ba'i tshe /
khyab byed ma dmigs pa dang /
rgyu ma dmigs pa'i rtags 'jug la /
gzhi der de'i 'bras bu yod na snang du rung ba'i tshe /
'bras bu gang yang rung ba'i bkag pa tsam gyis de nyid 'gog mi nus pas de'i dngos 'bras ma dmigs pa'i rtags 'jug pa yin te /
de ltar na 'brel zla ma dmigs pa'i rtags bzhir nges shing /
gzhi der dgag bya'i chos de nyid skabs @# / /
kyi phyi rgol la yod kyang snang du mi rung zhing /
de'i 'gal zla snang du rung ba'i tshe /
de'i 'gal zla bsgrubs nas /
de nyid 'gog pa la 'gal zla dmigs pa'i rtags 'jug la /
de yang 'brel yul la ngo bo rgyu 'bras gsum du nges pa bzhin du 'gal zla yang 'gog nus ngo bo rgyu 'bras kyi 'gal zla gsum du nges la /
ngo bo la rang dang khyab che chung med pa dang /
khyab che ba'i 'gal zla gnyis su nges shing /
dang po la rang gi 'gal zla dngos dang /
'gal zla'i 'bras bu rtags su bkod pa gnyis su nges pas rang bzhin 'gal dmigs dang /
'gal 'bras dmigs pa gnyis dang /
rang las khyab che ba'i rang gi ngo bo'i 'gal rtags su bkod pa khyab byed 'gal dmigs so / /
rgyu'i 'gal zla la yang /
dgag bya 'gog nus rgyu'i 'gal zla dngos dang /
'gal zla'i 'bras bu rtags su bkod pa gnyis su nges pas rgyu 'gal dmigs dang /
rgyu dang 'gal ba'i 'bras bu dmigs pa gnyis dang /
dgag bya'i chos kyi 'bras bu'i 'gal zla la 'bras bu gang yang rung ba'i 'gal zlas 'gog mi nus shing /
dngos 'bras kyi 'gal zla dgos pa'i 'bras bu 'gal dmigs gcig ste /
de ltar na 'gal dmigs drug dang /
'brel zla ma dmigs pa bzhir nges pas /
de'i phyir rnam nges las /
de ltar na mi dmigs pa 'di ni sbyor ba'i bye brag gis rnam pa bcu yin no / /
zhes gsungs so / /
'dir| 'gal dang 'bras bu dag grub dang / /
zhes sogs kyis dngos su dbye ba bzhi bstan pa ni /
'gal zla bsgrubs nas /
'gog pa la dngos su gnod byed kyi 'gal ba dang /
brgyud nas gnod byed kyi 'gal ba rtags su bkod pa'i sgo nas dgag bya 'gog pa'i tshul gnyis su nges pa dang /
'brel yul bkag nas dgag bya 'gog pa la rdzas tha dad pa'i 'brel yul dang /
bdag gcig pa'i 'brel yul bkag pa'i sgo nas 'gog pa'i tshul gnyis su nges par shes par bya ba'i phyir du gtso bo'i sbyar ba bzhi de dag mtshon byed kyi dper smos pa tsam mo / /
phan tshun spangs pa'i 'gal ba la dngos 'gal dang /
rgyud 'gal gnyis las /
dngos 'gal rtags su bkod nas cig shos 'gog pa'i rtags yang dag mi srid de /
phyogs chos grub pa tsam gyis bsgrub bya 'grub par 'gyur pa'i phyir /
dper na /
sgra chos can rtag pa min te /
mi rtag pa yin pa'i phyir /
zhes pa lta bu'o / /
rgyud 'gal gyi 'gal ba rtags su bkod nas dgag bya 'gog pa'i phan tshun spang 'gal la brten pa'i 'gal zla dmigs pa'i rtags ni /
'dir dngos su ma bstan cing /
gzhan don le'u'i mjug tu bstan pa yin la /
de'i dgos pa yang ltos med kyi rtags kyis mjug bsdus pa'i sgo nas bstan bcos 'dir /
lta ba bka' rtags kyi phyag rgya bzhi'i nang nas kyang 'dus byas mi rtag pa nyid sgrub pa'i rigs pa rgyas par bshad par shes par bya ba'i phyir yin no zhes 'chad par 'gyur ro / /
'o na /
'dir 'bras rtags dang rang bzhin gyi rtags gnyis la /
nang gses kyi dbye ba so sor ma phye bar spyir bstan cing /
ma dmigs pa'i rtags la /
mi snang ba ma dmigs pa dang /
snang rung ma dmigs pa gnyis dang /
snang rung ma dmigs pa la'ang 'brel zla ma dmigs pa dang /
'gal zla dmigs pa'i rtags kyi dbye ba so sor phye nas 'chad pa ci zhe na /
skabs 'dir ni 'bras rang ma dmigs pa'i rtags gsum po @# / /
dag rtags yang dag gi mtshan gzhi skyon med du sgrub pa yin cing /
de yang 'bras bu'i rtags yang dag thams cad 'bras bu rtags su bkod nas rgyu sgrub par khyad par med la /
rang bzhin gyi rtags thams cad kyang /
rang bzhin gyi rtags su bkod nas rang bzhin can gyi dngos po sgrub par khyad par med pas de'i phyir de dag ni /
rtags yang dag min par sbyor ba'i dbye ba so sor ma phye yang spyir sgrub par nus shing /
mi snang ba ma dmigs pa dang /
snang rung ma dmigs pa gnyis ni /
gcig yod nges kyi tha snyad 'gog pa tsam yin cing /
cig shos med nges dngos su sgrub pa yin pas dgag bya 'gog tshul dang /
bsgrub bya sgrub tshul la rigs mi 'dra ba'i khyad par chen po yod pa'i phyir /
snang rung ma dmigs pa /
rtags yang dag tu bstan pa tsam gyis mi snang ba ma dmigs pa rtags yang dag yin pa la dogs pa mi chod cing /
de bzhin du 'brel zla ma dmigs pa dang /
'gal zla dmigs pa gnyis kyang gcig 'brel yul dngos su bkag pas 'brel po 'gog pa yin cing /
gcig 'gal zla dngos su bsgrubs nas dgag bya 'gog bya 'gog pa yin pas dgag bya'i 'gog byed rtags su sbyor tshul la rigs mi 'dra ba'i khyad par che ba'i phyir /
gcig rtags yang dag tu bstan pa tsam gyis cig shos rtags yang dag yin pa la dogs pa mi chod pas de'i phyir ma dmigs pa rnams ni so sor phye nas rtags yang dag tu bstan la /
'bras rang ni de lta ma yin no / /
'o na tshad ma rnams ni mi 'jug pa /
zhes pa mi snang ba ma dmigs pa'i dbang du byas pa nyid slob dpon gyi dgongs par gang las shas zhe na /
rang 'grel las /
de la dang po ni /
yod pa'i tha snyad 'gog pa'i dgos pa'i phyir tshad mar bshad kyi /
ldog pa mthong ba la nye bar spyod pa ni ma yin te /
the tshom yod pa'i phyir ro / /
zhes gsungs pa las shes so / /
gnyis pa yang dag gsum por nges pa la rtsod pa spang pa ni /
gal te de ni rnam gsum nyid ces pa'i nges bzung gi tshig gis rtags yang dag 'bras rang ma dmigs pa gsum du nges par bshad pa mi 'thad de /
rgyu las 'bras bu dpog pa'i rtags yang dag mi srid par thal ba'i phyir ro zhe na /
rtags de yang nas dang chu lung sogs kyi tshogs pa las myu gu skye rung dpog pa lta bu la 'dod dam /
skye nges dpog pa lta bu la 'dod /
dang po ltar na /
'bras rang ma dmigs pa gang yang ma yin pa rtags ma grub ste /
'di ltar rgyu nas dang chu lung sogs kyi tshogs pa chos can /
khyod las rang phyogs ky chos su grub pa'i gzhir /
'bras bu myu gu skye rung bar rjes su dpog pa gang yin pa de ni rang bzhin gyi gtan tshigs yin par brjod de /
de sgrub kyi tshul gsum gang zhig /
khyod la rang 'bras nas kyi myu gu skye ba ni slar yang rgyu rkyen don gzhan la ni mi ltos par rang grub tsam nas de skye rung gi rdzas su skyes pa'i phyir gnyis pa ltar na /
de chos can /
khyod kyis rang phyogs kyi chos su grub pa'i gzhir /
'bras bu nas kyi myu gu skyed nges dpog pa la ni /
khyab pa ma nges pa nyid yin te /
khyed las 'bras bu de skye ba khyod kyi tshogs pa skad cig snga ma dang phyi ma'i nus pa rnams gong du 'gyur pa d+nag 'brel zhing ltos pa'i phyir /
khyab te khyod kyang yin /
de ltar nus pa 'gyur ba'i rgyu gzhan gyi @# / /
skabs su /
'gal rkyen gyi gegs byed pa'ang yin pa'i gzhi mthun dag srid pa'i phyir ro / /
gang dag 'dir rgyu tshogs grangs tshangs chos can du 'dzin pa ni mi rigs te /
de'i rgyu tshogs grangs tshang chos can du nges nas de las 'bras bu de skyer rung mi rung the tshom za ba mi srid pa'i phyir ro / /
des na /
chos can 'dzin lugs sogs ji ltar bya snyam na /
nas kyi sa bon chu lud drod gshar dus dang 'tsham par tshogs pa'i shar phyogs kyi zhing 'di chos can /
khyod las rang 'bras nas kyi myu gu skyer rung ste /
nas dang chu lud drod gshar sogs dus dang 'tsham par tshogs pa'i zhing yin pa'i phyir ro / /
zhes dgod par bya zhing /
de 'dra'i tshogs pa de nas kyi myu gu skyed nges yin kyang /
de yin pa la /
nas kyi myu gu skyed nges yin pas ma khyab bo / /
des na me dang nas kyi sa bon sogs ni /
du ba dang nas kyi myu gu sogs skyed nges yin la /
gal te de dag skyed nges ma yin na /
du ba dang nas kyi myu gu sogs skyed nges su mi 'grub bo / /
der ma zad me sogs ni /
du ba sogs kyi dngos rgyu'ang yin te /
'di ltar /
me chos can /
khyod du ba'i dngos rgyur thal /
du ba de khyod las dngos su skyes pa'i phyir /
'o na /
nas dang chu lud drod gsher sogs dus dang 'tsham par tshogs pa des myu gu kyed pa la 'gal rkyen gyis gegs byed pa mi srid par thal /
des de skyed des yin pa'i phyir /
zhe na /
tshogs gnyis kyi byang chub skyed pa la 'gal rkyen gyis gegs byed mi srid par thal /
des de skyed nges yin pa'i phyir /
dag sa la gnas pa'i byang sems sangs rgyas 'thob pa la gegs byed mi srid par thal /
des de 'thob nges yin pa'i phyir /
'o na /
de 'dra'i tshogs pa'ang yin /
myu gu mi skyed pa'ang yin pa'i gzhi mthun srid dam mi srid /
mi srid na skyes nges kyis khyab pa ma nges pa 'gal /
srid na /
de 'dra'i gzhi mthun de chos can /
khyod nas kyi myu gu skye rung du thal /
nas kyi sa bon dang chu lud drod gsher sogs dus dang 'tsham par tshogs pa'i zhing yin pa'i phyir /
khyab rtags dngos /
'dod na /
nas kyi myu gu mi skyed par tshad mas nges pa 'gal te /
mi skyed par nges na de las myu gu de skye mi rung du 'gyur ro /
zhe na skyon med de /
mdun gyi gzhir sha za bskal don du song pa'i tshe sha za mdun gyi gzhir yod kyang srid /
med pa yang srid kyang /
sha za yod par tshad mas grub mi dgos shing /
de'i phyir /
sha za chos can du bzhag pa'i tshe /
chos can la the tshom za ba ltar /
nas dang chu lud drod gsher sogs dus dang 'tsham par tshogs pa'i zhing yang yin /
nas kyi myu gu mi skyed pa'ang yin pa'i gzhi mthun yod kyang srid med kyang srid pas de 'dra'i tshogs pa yin pa la myu gu skyed pas khyab pa ma nges kyang de 'dra'i gzhi mthun yod pa tshad mas grub mi dgos pas /
de 'dra'i gzhi mthun chos can /
zhes pa'i thal 'gyur de'i chos can la the tshom za'o / /
tshul 'di lta bu'i skyon ni nged du ma zad /
khyed rang rgyu tshogs grangs chos can du 'dzin pa la de bas kyang spang dgos te /
'di ltar nas kyi myu gu'i rgyu tshogs grangs tshang yang yin /
nas kyi myu gu ma skyed pa'ang yin pa'i gzhi mthun srid dam mi srid /
mi srid na de la nas kyi myu gu skyed nges kyis ma khyab pa 'gal /
srid na de @# / /
chos can /
nas kyi myu gu skyed rung du thal /
de'i rgyu tshogs grang tshang yin pa'i phyir /
khyab rtags dngos /
'dod na /
nas kyi myu gu mi skyed par tshad mas nges pa 'gal lo /
zhes brjod na lan ci zhig yod /
kho bo cag ltar na chos can la the tshom za'o zhes kyang brjod par mi nus te /
rang 'bras skyed pa'ang yin rang 'bras ma skyed pa'ang yin pa'i gzhi mthun la the tshom za bar thal /
nas kyi myu gu'i rgyu tshogs grang tshang yang yin /
de mi skyed pa yang yin pa'i gzhi mthun la the tshom za ba'i phyir ro / /
ma khyab na /
rang 'bras skyed pa rgyu'i mtshan nyid ma yin par thal lo / /
gzhan yang de'i rgyu yang yin /
de mi skyed pa'ang yin pa'i gzhi mthun mi srid bas ma khyab na /
de'i 'bras bu yang yin /
de las ma skyes pa'ang yin pa'i gzhi mthun mi srid bas ma khyab par thal lo / /
kho bo cag ni nas kyi myu gu'i rgyu tshogs yang yin /
nas kyi myu gu mi skyed pa yang yin pa'i gzhi mthun la the tshom za ba tsam du'ang smra ba ma yin no / /
'o na /
nas sa chu lud drod gsher sogs dus dang 'tsham bar tshogs pa la nas kyi myu gu'i rgyu yin pas khyab bam ma khyab ce na /
de'i khyab pa la the tshom za ba'i phyir /
des nas kyi myu gu skyed pa'i khyab pa ma nges par smras pa yin no / /
gal te bu ram gyi ro mthong ba las bu ram gyi gzugs yod par rtogs pa'i tshad ma skye par mthong ba'i phyir /
tshad ma de'i rten du gyur pa'i rtags yang dag yod dgos shing /
rtags de yang bu ram gyi ro da ltar ba yod pa'i rtags kyis kha nang bu ram la gzugs da ltar ba dpog pa lta bu las gzhan du mi 'thad pas /
de nyid rtags yang dag yin dgos la /
de lta na bu ram gyi ro gzugs da ltar ba gnyis po de rgyu 'bras ma yin pas /
'bras rtags su mi 'thad cing /
rdzas tha dad bas rang bzhin gyi rtags ma yin la /
dgag pa dngos su sgrub pa ma yin pa'i phyir /
ma dmigs pa'i rtags kyang ma yin pas /
rtags yang dag 'bras rang ma dmigs pa gsum du grangs nges pa nyams so / /
zhe na /
rgyu rkyen gyi tshogs pa gcig la rag lus pa'i gzugs la sogs pa ros rtogs pa'i tshad ma de lta bu skyes pa ni /
ro da ltar ba gzugs da ltar ba sgrub pa'i rtags yang dag tu song ba'i rgyu mtshan gyis ma yin gyi /
ro da ltar bas rang dang tshogs pa'i gzugs da ltar ba de'i rgyu'i chos gzugs snga ma'i nus pa rjes su dpag pa'i stobs las skyes pa yin te /
dper na /
du bas du ldan la'i steng du mes bud shing gi 'gyur ba skyed pa'i nus pa dngos su bsgrubs pa'i stobs kyis /
du ba mthong ba na /
bud shing gi 'gyur ba'ang yod par rtogs pa'i tshad ma skyes pa bzhan no / /
bud shing gi 'gyur ba ni /
mes bud shing 'gyur bar byas ba'i thal ba dang sol ba sogs so / /
dpe'i sbyor ba ni /
du ldan gyi la la chos can /
mes bud shing gi 'gyur ba skyed pa'i nus pa yod de /
du ba yod pa'i phyir ro / /
zhes pa lta bu'o / /
'o na kha nang bu ram gong bu'i steng du bu ram gyi ro da ltar bas rgyu'i chos gzugs snga ma'i nus pa dpog nus pa'i rgyu mtshan ci yin zhe na /
bu ram gyi ro snga ma'i nus pa 'jug pa med par ni /
bu ram gyi ro da ltar ba skye ba med la /
ro snga ma de nyid gzhan bu ram gyi gzugs da ltar ba'i 'ang rgyu yin te /
bu ram gyi ro snga ma bu ram gyi ro da ltar ba'i nyer @# / /
len dang gzugs da ltar ba'i lhan cig byed pa'i rkyen yin pa'i phyir ro / /
des na gzugs snga ma'ang gzugs da ltar ba'i nyer len dang /
ro da ltar ba'i lhan cig byed pa'i rkyen yin pas de gnyis rgyu tshags gcig la rag lus pa yin la /
de'i phyir bu ram gyi ro da ltar ba yod pa'i rtags kyis kha nang bu ram gong bu ram gyi gzugs snga ma'i nus pa yod par sgrub pa'i sgo nas /
de ltar 'das pa gzugs snga ma'i nus pa dang /
dus gcig pa gzugs da ltar brtogs pa'i tshad ma gnyis ka skyes pa yin cing /
de'i phyir ro da ltar ba mthong ba na /
gzugs da ltar ba yang yod par rtogs pa'i tshad ma skyes pa de ni /
ro da lta bas gzugs snga ma'i nus pa dpog pa rgyu chos rjes dpog gi 'bras bu'i rtags las skyes pa yin gyi /
ro da ltar ba'i rtags kyis gzugs da ltar ba sgrub pa'i rtags la brten nas skyes pa ma yin no / /
de ltar na rgyu chos rjes dpog gi 'bras rtags ni de ltar shes par bya ste /
'di'i don gzhan du'ang bshad zin to / /
dag don ni /
shes bya chos can /
kha nang bu ram gong bu'i steng gi ro da ltar ba dmigs pa las gong bu'i steng du gzugs da ltar pa yod par rtogs pa'i tshad ma skyes pa'i rgyu mtshan gyis /
ro da ltar ba de /
de 'dra'i gzugs da ltar ba yod par sgrub pa'i rtags yang dag tu 'gyur mi dgos par thal /
de'i tshe de 'dra'i tshad ma skyes pa ni bu ram gyi ro da ltar ba kha nang bu ram gong bu'i steng du bu ram gyi gzugs snga ma'o nus pa dpog pa la rgyu cho0s rjes dpog gi 'bras rtags yang dag song ba la brten nas skyes pa tsam yin pa'i phyir / /
TIka byed phal che bas gzhung 'di'i don log par bshad do / /
'dir shAkya blos /
bud shing gi 'gyur pa ni tsha ba'o / /
de'i nye bar len pa'i rgyu ni shing ngo / /
de'i lhan cig byed pa'i rkyen ni me ste /
de kho na du ba skyed pa dang 'dra zhing de dang mtshungs so / /
zhes bshad pa ni /
paN+Di ta chen po'i gsung yin kyang /
rang gi de nyid bstan pa yin te /
tsha ba chos can /
me'i 'bras bu ma yin par thal /
me'i mtshan nyid yin pa'i phyir /
me'i du ba'i nyer len min par smra ba dag kyang /
mer shes yan lag gzhan las ni /
zhes sogs la rnam par ma brtags par zad do / /
shAkya blo'i 'grel tshig ni /
rang 'grel las /
me bud shing 'gyur ba'i khyad par gyi nye bar len pa'i rgyu'i lhan cig byed pa'i rkyen yin cing /
du ba skyed pa dang 'dra'o / /
zhes pa'i 'grel bshad yin mod kyi /
'grel pa de'i don ni /
bud shing gi 'gyur ba'i khyad par shing me dang phrad bas shing gi gnas skabs las sol ba'i gnas skabs su 'gyur ba de'i nyer len ni shing snga ma yin la /
de'i lhan cig byed pa'i rkyen me yin cing /
de bzhin du /
du ba'i nyer len ma yin cing /
me de dang dus mnyam pa bud shing gi 'gyur ba'i nyer len du gyur pa'i shing de nyid du ba'i lhan cig byed pa'i rkyen yin pas /
du ba dang bud shing gi 'gyur ba tshogs pa gcig la rag lus par ston pa yin gyi me du ba'i nyer len ma yin pas /
rnam 'gyur gsal bar ma byed cig gsum pa gsum po las gzhan ltar snang phyogs tsam bshad pa ni /
gal te gtan tshigs ltar snang de las gzhan /
zhes bshad ma thag pa'i 'bras rang ma dmigs pa gsum po las gzhan pa /
gzhan gyis btags pa'i rtags dag ni rtags  @# / /
drug pa bstan pa ni /
bye brag pa dag rlung gis rdzas sgrub pa'i phyir du rtsa dang shing med pa'i mya ngan gyi thang na chos can /
rlung gi rdzas yod de /
grang min dro min gyi reg bya btang snyems pa dmigs pa'i phyir /
zhes zer ro / /
de yang /
de 'di'i reg bya yon tan yin pas rdzas 'ga' zhig la brten dgos shing /
rdzas gzhan la mi brten par mtha' gzhan 'gag pa'i rigs pas bsgrubs nas rlung gi rdzas la brten par sgrub pa yin la /
rdzas gzhan la mi brten par sgrub pa'i tshe /
sa chu me gsum gyi rdzas la mi brten par rigs pa gang gis sgrub na /
bye brag pa'i lugs kyis /
sa chu me gsum ni gzugs kyi yon tan dang ldan pas sa chu me gsum thams cad la mthong ba'i rdzas zhes zer la /
des na mthong ba'i rdzas la chos can /
grang min dro min gyi reg bya btang snyoms pa med de nam mthong ba'i phyir /
zhes zer ro / /
de ltar ma mthong ba'i phyir /
zhes pa'i rtags kyis reg bya btang snyoms pa mthong ba'i rdzas la mi ldan par sgrub pa de khyab pa 'khrul pa med pa can du thal /
rtags mi mthun phyogs la ma mthong ba tsam yin pa'i phyir /
'dod na /
slob dpon gyis ma mthong ba tsam gyis ldog pa dag la 'gog par byed na de yang rigs pa ma yin no zhes gsungs pa dang 'gal lo / /
de dang rnam nges su drangs pa'i ma mthong ba tsam gyis mi snang ba dag la 'gog par byed na /
de yang rigs pa ma yin no / /
zhes gsungs pa gnyis kyi khyad par ji ltar yin zhe na /
khyad par med de /
'di ltar ma mthong ba tsam gyis mthong ba'i rdzas su khas blangs pa'i sa chu me gsum thams cad la reg bya btang 'gog pa rigs pa ma yin te /
mthong ba'i rdzas su sa chu me gsum po thams cad la reg bya btang snyoms pa yod kyang skabs kyi phyi rgol la snang du mi rung ba'i phyir dang /
yod kyang snang mi rung dag la ma mthong bas med pa go bar byed mi nus pa'i phyir /
zhes pa nyid gnyis ka'i don yin no / /
des na mthong ba dag la 'gog par byed na /
zhes pa'i mthong ba ni /
bye brag pas mthong ba'i rdzas su khas blangs pa'i sa chu me gsum thams cad la zhes pa yin gyi /
skabs kyi phyi rgol gyis mthong ba dag la zhes pa min la /
mi snang ba dag la zhes pa ni skabs kyi phyi rgol la snang mi rung dag la /
zhes pa yin pa la /
de 'dra'i don ma go bar| lung de gnyis kyi don tha dad du bzung nas skabs 'dir /
mi snang ba dag la zhes sogs kyi lung 'dren pa rnam 'grel nges kyi khyad par ma go ba yin no / /
zhes zer bas ni /
rang nyid kyis lung gnyis ka'i don ci yin gtol ma byung ba gsal bar byas pa yin la /
phal che bas phyogs snga ma'i don 'di tsam go ba'ang mi snang ngo / /
gnyis pa de nyid ldog khyab kyi don du 'dod pa'i rang sde dang gzhan sde gnyis ka la thun mong du mngon sum gyis gnod pa bstan pa ni /
skyu ru ra de la gcig smin pa dang ro nus khyad par can du mthong ba na /
de dang skyu ru ra yin par mtshungs pa'i rtags kyis skyu ru ra gzhan 'ga' zhig la'ang smin pa dang ro nus khyad par can de yod par dpog rigs par thal /
de sgrub kyi phyogs chos grub cing /
rtags mi mthun phyogs la ma mthong tsam grub pa'i phyir| 'dod pa yang 'thad pa ma yin te /
yul la sogs pa'i khyad par bas rdzas skyu ru ra la /
ro dang nus pa tha dad mi 'dra ba du ma mngon sum la snang ba'i phyir /
'di dang /
ci ste lhag ldan 'khrul can yin /
ces pa la rigs pa mi 'dra ba'i khyad par ci yod ce @# / /
na| der ni shing phung de las skyes pa'i shing tog lhag ma thams cad chos can du bzung bas /
rtsod gzhi ma yin pa'i ma nges pa gang yang bstan pa med cing /
rtsod gzhi ma nges par 'phangs na rigs pa'i tshul las 'das la 'dir ni rtsod gzhi dang skyu ru ra yin par mtshungs na /
ro nus khyad par can yin par mtshungs pas khyab pa la /
de dang skyu ru ra yin par mtshungs kyang /
smin pa dang ro nus khyad par can ma yin pa'i gzhi mthun mngon sum gyis grub pa'i bsal ba bstan pa yod pas shin tu mi 'dra ba'i khyad par chen po yod do / /
bzhi pa de ltar 'dod pa'i gzhan sde la khas blangs nang 'gal gyi gnod pa bstan pa ni gtan tshigs mi mthun phyogs la ma dmigs pa gang yin pa de kho na mi mthun phyogs la med par sgrub byed yin nam /
ci ste ma yin par thal /
gson lus la bdag dang sa la shes pa yod pa dang sogs pas rgyu'o ma la zho ma dmigs kyang de dag med par sgrub mi nus pa'i phyir /
de yang bye brag pa gson lus la bdag ma mthong yang yod par 'dod cing /
srog ldan de sgrub kyi mi mthun phyogs la ma mthong bas mi mthun phyogs la med pa grub par 'dod pa dang /
rgyang pa na mi 'byung ba bzhi la shes pa ma mthong yang yod par 'dod cing /
tshig smra bas /
skyes bu pha rol po kun mkhyen min par sgrub pa'i rtags mi mthun phyogs la ma mthong bas de la med par grub par 'dod pa dang /
grangs can 'o ma la zho ma mthong yang yod par 'dod pa dang /
'dus bsags mig sogs bdag don byed par sgrub pa'i mi mthun phyogs la ma mthong bas de la med pa grub par 'deng ba rnams nang 'gal zhes bya ba'i don to / /
gnyis pa rtags yang dag gi rjes su 'gro ldog gi khyab pa nges pa rtags chos med na mi 'byung ba'i 'brel ba nges pa la ltos par sgrub pa la /
sgrub rtags gnyis kyi khyab pa nges pa 'brel ba nges pa la ltos par sgrub /
ldog khyab nges pa rtags med na mi 'byung ba'i 'brel ba nges pa la ltos dgos pa mi 'thad pa'i rtsod pa spang /
sgrub rtags kyi khyab pa nges pa 'brel ba nges pa la rag las pa'i rgyu mtshan gyis dgag rtags kyi khyab pa'ang 'brel ba la ltos par bstan pa'o / /
dang po ni /
mi mthun phyogs la ma mthong tsam gyis ldog khyab nges pa mi 'thad pa de'i phyir /
rtags de yod pa tsam dang rang chas su rjes su 'brel ba'i chos kyi ngo bo log pa'i stobs nyid kyis rtags kyi ngo bo nyid ldog par 'gyur ba yin te /
rang bzhin dang rang bzhin can la 'khrul pa med pa'i phyir /
'am zhes pa 'og ma bsdu ba'i tshig go /
de bzhin du rgyu log pa yis ni 'bras bu ldog par 'gyur te /
'bras bu rgyu la rjes su 'gro ldog 'khrul pa med pa'i phyir /
mdor na /
'bras rang gi ldog 'brel grub ste /
rgyu 'bras dang rang bzhin dang rang bzhin can dag rjes su 'gro ldog mi 'khrul ba'i 'brel ba nges pa'i phyir zhes bya ba'i don to / /
de ltar 'bras rang gi rtags chos med na mi 'byung ba'i 'brel ba nges par bstan nas /
de 'dra'i 'brel ba grub pa'i rgyu mtshan gyis rjes su 'gro ldog gi khyab pa'ang grub pa yin no / /
zhes sgrubs pa ni /
'bras rang gi rtags chos med na mi 'byung ba'i 'brel ba grub pa de lta min na 'brel med tha dad du 'gyur bas /
cig shos log pas ji ltar gzhan ni rtags ldog par 'gyur ba mi 'thad par 'gyur te /
mi de la @# / /
rta mi bdog ces te /
de tsam gyis de la phyugs kyang bdog pa min nam ci ste med pas ma khyab pa bzhin no / /
de bzhin du rtags gcig gcig nye ba'i phyir /
ji ltar gzhan chos ni nye bar 'gyur te /
rtags la chos kyis khyab pa nges pa mi 'thad par 'gyur te /
'brel med tha dad yin pa'i phyir / /
dper na /
mi de la phyugs ni bdog ces te /
de tsam gyis de bzhin rta yang bdog gam ci ste yod pas ma khyab pa bzhin no / /
gnyis pa ldog khyab nges pa rtags chos med na mi 'byung ba'i 'brel ba nges pa la ltos dgos pa mi 'thad pa'i rtsod pa spang ba la /
rtsod pa dang /
lan ni /
dang po ni /
gal te rtags kyi ldog khyab nges pa la rtags de sgrub kyi mi mthun phyogs mtha' dag la med par nges dgos na /
rtags de sgrub kyi mi mthun phyogs mtha' dag la yod na snang du rung ba la /
ma dmigs pa'i rtags kyis rtags de sgrub kyi mi mthun phyogs mtha' dag la med par nges par byed dgos la /
de lta na skabs kyi phyi rgol gyis rtags kyi ldog khyab nges pa la skabs kyi phyi rgol gyis rtags de nyid gang las ldog pa'i gzhi mi mthun phyogs mtha' dag nges dgos par 'gyur ro / /
zhe na /
gnyis pa lan la /
dngos dang /
de las 'phros pa'i don gnyis /
dang po ni /
rtags chos 'brel ba'i dbang gis rjes su 'gro ldog gi khyab pa nges pa'i phyir /
shes bya chos can /
'bras zang gnyis po 'di la ldog khyab 'grub pa la /
rtags de sgrub kyi chos mi mthun dpe mtha' dag la med par nges dgos kyang /
nges par rtags kyi ldog gzhi mi mthun phyogs mtha' dag nges pa la ltos dgos par mi 'dod de /
mi mthun phyogs mtha' dag ma nges kyang /
bsgrub bya'i chos de dag med na'ang rtags de med ces pa'i 'brel ba dpe la bstan cing /
sgrub ngag gis brjod pa las kyang rtags chos kyi 'brel pa de nges pa'i stobs kyis rtags mi mthun phyogs mtha' dag la med nges kyi ldog khyab de rtogs pa'i phyir /
gang dag gzhung 'di 'bras rang gi rtags kyi ldog khyab sgrub pa la mi mthun dpe rdzas su grub mi dgos par 'dod ces pa'am /
de rdzas su grub pa la ltos dgos par mi 'dod ces sbyor ba ni /
gzhung gi mtshams sbyor ba'i 'brel gyis phongs par zad de /
rtags kyi ldog khyab nges pa la rtags chos med na mi 'byung ba'i 'brel ba nges dogs na /
mi mthun dpe rdzas su grub pas khyab bam /
zhes bya ba'i dogs pa 'byung ba la 'brel gang yang med do / /
sgrub rtags kyi mi mthun dpe rdzas su ma grub pas khyab ces kha cig 'chad pa la ni /
du bas du ldan la la me yod par sgrub pa la chu rlung mi mthun dper bkod pa mi 'thad par thal lo / /
kha cig 'di la zhes pas sgrub rtags dmigs kyis bsal nas /
rang bzhin ma dmigs pa'i rtags kyi mi mthun dpe rdzas su grub pas khyab par bstan la /
'di nyid kyi don shAkya blos kyang bshad par 'dod pa ni /
blo gros kyis shAkya blo'i 'brel ba'i don khong du ma chud par zad cing /
bdag dmigs rung ma dmigs pa'i rtags kyis phung po bdag med du sgrub pa la ri bong gi mgo'i rVa mi mthun dper mi rung bar thal lo / /
kha cig /
gzhung 'di'i 'brel ba ni /
ma grub sbyar ba brjod bya min / /
zhes bya ba la /
ci rigs pa zhes gsungs pas /
ldog pa la the tshom za ba ldog khyab kyi skyon ma yin par bstan pa yin no / /
zhes zer ba'i lan du /
ji ltar sgrub rtags gnyis la @# / /
chos can gzhi ma grub pa phyogs chos kyi skyon yin pa ltar /
mi mthun dpe gzhi ma grub pa la ldog khyab kyi skyon ma yin te /
de gzhi ma grub kyang /
de dag med na'ang de med ces /
brjod pa las kyang ldog khyab de rtogs pa'i phyir /
zhes ston pa la 'chad pa'ang gzhung gi don ma yin te /
de yin na /
gzhung 'di nyid de'i 'gal spong yin bzhin du /
ma grub sbyar ba brjod bya min zhes pa'i skabs su 'gal spong de nyid rang 'grel du gsungs pa don med pa dang zlos pa'i nyes pa gnyis ka ru 'gyur ba'i phyir ro / /
gnyis pa de las 'phros pa'i don ni /
de dag med na'ang de med ces / /
brjod pa las kyang de rtogs phyir / /
zhes smras na rtags chos med na mi 'byung ba'i 'brel ba de nyid /
sgrub ngag gis dpe la ston pa de rgol ba ji lta bu la dgos pa ci'i phyir ston ce na 'brel ba dpe'i steng du sgrub ngag gis ston pa'i dus ni gnyis te /
'drel ba de nyid ma shes pa shes par bya ba'i phyir du ston pa dang /
'brel ba shes zin kyang khyab pa dran pa'i phyir du ston pa'o / /
dang po ston pa na /
skabs kyi bsgrub bya'i chos de rtags de'i ngo bo dang /
rgyu'i dngos por mi shes pa'i rgol ba la rtags chos gnyis kyi bdag gcig dang de byung gi 'brel ba de dag shes par bya ba'i phyir 'brel ba de dag dpe la sgrub ngag gis ston par byed pa yin te /
de lta na'ang /
rtags chos de dag gi 'brel ba de shes zin kyang /
phyogs chos tsam ma shes pa'i mkhas pa rnams la ni 'brel ba de nyid ma shes pa shes par bya ba'i phyir du dpe la bstan mi dgos kyi /
phyogs chos mi shes pa shes par bya ba'i phyir du /
gtan tshigs 'ba' zhig brjod par zad cing /
brjod pa tsam gyis chog go /
gnyis pa ston pa ni /
rtags chos med na mi 'byung ba'i 'brel ba ma shes pa shes par bya ba'i phyir sgrub ngag gi 'brel ba bstan pa de nyid kyi phyir /
de la brten nas 'brel ba shes na /
'brel ba ma shes pa shes par bya ba'i phyir 'brel ba de nyid sgrub ngag gis bstan yi dgos kyang /
khyab pa ma dran pa dran par bya ba'i phyir /
khyab 'brel de nyid sgrub ngag gis dpe la bstan dgos shing /
de yang rjes su 'gro ldog gnyis las gang yang rung ba gcig sgrub ngag gis dngos su smras pas kyang /
cig shos dngos su ma smras pa la dran pa yang dag skye bar 'gyur /
kha cig dngos su dran pa de'i don gyi shugs kyis cig shos dngos su ma smras pa de yang go zhing dran par nus pas so / /
yang na rjes su 'gro ldog gi khyab pa ma shes pa shes par bya ba'i phyir du 'brel ba sgrub ngag gis ston dgos zhes pa gzhung snga ma'i don dang /
rjes su 'gro ldog gi khyab pa shes zin kyang dran pa'i yan lag tu 'brel ba de nyid sgrub ngag gis ston dgos la /
de yang chos mthun sbyor dang mi mthun sbyor gyi sgrub ngag gang rung gcig smos pas chog ces pa gzhung phyi mas bstan pa yin no / /
gsum pa sgrub rtags kyi khyab pa nges pa 'brel ba nges pa la rag las pa'i rgyu mtshan gyis dgag rtags kyi khyab pa'ang 'brel ba la ltos par bstan pa ni /
rgyu dang khyab byed kyi rang bzhin dag med pa rtags su bkod pas 'brel bu dang /
khyab bya 'ga' zhig dgag pa go bar byed pa yin yang rtags chos med na mi 'byung ba'i 'brel ba'i dbang gis rjes su 'gro ldog gi khyab pa nges pa'i sgo nas /
gtan tshigs su 'gyur dgos pa yin te /
'dras rang gi rjes su 'gro ldog 'brel ba'i dbang gis grub pa de'i phyir /
der ma zad bum pa yod na dmigs par ni rigs @# / /
pa dang ldan pa las /
de mi dmigs pa yang rang phyogs kyi chos su grub pa'i gzhir /
bum pa med pa go bar byed pa rtags chos med na mi 'byung ba'i 'brel ba grub pa la rag las te /
'bras rang gi rtags chos 'brel ba'i dbang gis khyab pa 'grub dgos pa de'i phyir /
des na gzhung 'di dag gi don ni /
'bras rtags kyi ldog khyab nges pa 'brel ba la rag las par bstan pas rgyu ma dmigs pa'i khyab pa'ang 'brel ba'i dbang gis grub dgos par grub la /
de bzhin du rang bzhin rtags kyi rtags chos 'brel ba'i dbang gis ldog khyab grub dgos par grub pa na /
khyab byed ma dmigs pa dang rang bzhin ma dmigs pa'ang 'brel ba'i dbang gis khyab 'brel nges dgos par grub /
ces bya ba'i don to / /
de ltar mi dmigs pa'i gtan tshigs 'di rnam pa gsum du bsdus nas bshad kyang gsum po de dang rgyu khyab byed rang bzhin de dang 'gal ba dmigs pa rtags su bkod pa gsum dang /
la sogs pa 'gal 'bras dmigs pa dang /
rgyu dang 'gal ba'i 'bras bu dmigs pa sogs 'brel zla ma rtogs pa ste ma dmigs pa dang /
'gal zla rtogs pa de dmigs pa'i sbyor ba 'god tshul gyi sgo nas du mar 'gyur ba yin no / /
zhes te /
'di ltar bshad pa'i dgos pa ni /
'bras rang gi rtags chos 'brel ba nges pa'i dbang gis khyab 'brel nges par grub pa'i rtags kyi rgyu khyab byed rang bzhin ma dmigs pa gsum 'brel ba'i dbang gis khyab pa mi 'khrul bar grub pa na /
ma dmigs pa'i rtags thams cad 'brel ba'i dbang gis khyab pa mi 'khrul par grub ste /
'gal zla dmigs pa dang 'drel zla ma dmigs pa'i rtags du mar bye ba thams cad kyang /
sbyor ba 'god tshul gyi sgo nas phye ba tsam ma gtogs thams cad kyang gsum po der 'dus pa'i phyir zhes bya ba'i don to / /
'dir ni mi dmigs pa'i rtags kyi sbyor ba'i dbye ba de dag thams cad kyang rtags chos 'brel ba'i dbang gis khyab pa mi 'khrul par sgrub pa yin la /
sngar ni /
dgag rtags kyi dbye ba ji ltar 'byed tshul bshad pa tsam yin pas sngar bshad pa dang mi zlos so / /
gsum pa rtags chos med na mi 'byung ba'i 'brel ba nges byed kyi tshad ma bshad pa la /
rtags chos kyi 'brel ba nges pa rtags chos rgyu 'bras sam /
rang bzhin dang rang bzhin can du nges byed kyi tshad ma la ltos par spyir bstan /
tshad ma de dag so sor phye ste rgyas par bshad pa'o / /
dang po ni /
rtags chos rgyu dang 'bras bu'i dngos po'am /
rang bzhin dang rang bzhin can du nges par byed pa'i tshad ma las rtags chos med na mi 'byung ba'i 'brel ba nges pa ste rtags mi mthun phyogs la ma mthong tsam las rtags chos kyi 'brel ba nges pa min zhing /
mthun phyogs la mthong tsam las kyang rtags kyi 'brel ba nges pa min no / /
de nyid 'chad pa ni /
'bras rtags kyi rtags chos rgyu dang 'bras bu'i dngos por nges par byed pa'i tshad mas rtags chos med na mi 'byung nges pa las gzhan du na rtags chos 'brel med rdzas gzhan du 'gyur pas 'brel med don gzhan ni gzhan dag dang gcig yod na /
cig shos nges par yod pa'i nges pa gang ste nges pa de 'dra mi 'thad pas 'bras bu yod pas rgyu yod par sgrub pa mi 'thad par 'gyur ro / /
rang bzhin rtags kyi rtags chos rang bzhin dang rang bzhin can du nges  @# / /
par byed pa las med na mi 'byung nges pa ma yin par /
mi rtag pa de byas pa'i rgyu las don gzhan pa'i rgyu mtshan can gyi chos yin na /
byas pa grub tsam nas mi rtag pa yin par 'gyur te /
dper na gos dkar po dmar por 'gyur ba phyis 'byung gi tshon la ltos dgos pas /
rang grub tsam nas dmar po ma yin pa bzhin no / /
des na byas pa yin pas mi rtag pa yin par sgrub pa khyab pa 'khrul bar 'gyur ro / /
gzhan yang mi rtag pa de byas pa'i rgyu las rgyu rkyen gyi chos don gzhan gyi rgyu mtshan can yin par gyur na /
zhes gnod byed gzhan bstan pa'i phyir du phyogs snga slar yang byar drangs nas /
byas pa chos can /
khyod mi rtag pa de dang rdzas gzhan nyid yin par thal /
de dang rgyu rkyen gyi tshogs pa snga phyi so so ba las so so bar skyes pa'i phyir /
'dod na /
byas pa de mi rtag pa dang 'brel med yin na /
mi rtag pa sgrub pa'i rtags yang dag tu 'gyur mi srid pas 'brel ba yod dgos la /
'brel ba yod cing rdzas gzhan yin na rgyu 'bras yin pa las 'os med pas /
mi rtag pa de byas pa'i rgyu 'am 'bras bu gang yin /
rgyu yin no zhe na /
mi rtag pa chos can /
khyod byas pa'i rgyu nyid ma yin par thal /
khyod byas pa grub zin pa'i phyis 'byung ba'i phyir na'o / /
rtags khas blangs /
'bras bu yin no zhe na yang byas pa chos can /
khyod kyis sgra mi rtag par sgrub pa'i khyab pa ga la nges te ma nges par thal /
khyod kyis de sgrub kyi bsgrub bya'i chos yin na /
khyod kyi 'bras bu yin pas khyab cing phyogs chos grub pa'i phyir /
chos don zhes sogs rkang pa gnyis kyi rang 'grel du ril rdzas gcig tu 'gyur ro / /
des na lhan cig skye ba dang 'jig pa dag thams cad la thams cad nye khor sbyor bar 'gyur ro / /
de lta ma yin na gcig ces bya ba nyid du mi 'gyur ba'am ming tha dad bar zad de /
don khas blangs nas de skad du brjod pa'i phyir ro / /
zhes sogs gsungs pa'i don /
mkhas rlom kha cig /
dngos po dang bum pa rdzas gcig yin na /
bum pa dang ka ba'ang rdzas gcig tu 'gyur zhing /
de lta na ka bum sogs dngos po thams cad skye 'gag cig car byed pa sogs su thal par 'gyur ro / /
zhes zer ro / /
'di ni 'grel pa 'grel bshad kyi yi ge tsam la'ang ma brtags par rang 'dod kyis gya tshom byas par zad de /
'di ltar rgyu tshogs snga phyi tha dad las skyes pas tha dad du mi 'grub na /
ril rdzas gcig tu 'gyur ro / /
zhes pa'i thal ba 'phangs pa la /
grangs can gyis dngos po thams cad spyi gtso bo'i ngang du rang bzhin gcig yin par 'dod do / /
zhes smas pa la /
dngos po thams cad spyi rtag dngos cha med de'i rang bzhin du gcig na /
dngos po thams cad gcig tu 'gyur dgos pas skye 'gag cig car byed par thal ba'i thal 'gyur 'phangs pa yin te /
de'i phyir shAkya blos kyang /
de'i 'grel bshad du /
yon tan gsum gyi rang bzhin du khyad par med pa'i phyir 'dod do zhe na /
zhes 'byung ba yin no / /
des na grangs can ni yon tan gsum cha mnyam pa'i spyi gtso bo rtag dngos cha med gcig bu de dngos po thams cad kyi rang bzhin du khas len pas /
bum pa'i rang bzhin gang yin pa de ka ba'i rang bzhin du yang khas len te /
bum pa'i rang bzhin du gyur pa'i spyi gtso bo de ka ba'i rang bzhin ma yin pa sogs su khas blangs na spyi'i gtso bo tsha bcas su @# / /
'gyur bas so / /
'dir rang lugs la /
dngos po dang bum pa rdzas gcig yin kyang /
bum pa'i rdzas su gyur pa'i dngos po de ka ba'i rdzas su gyur pa'i dngos po yin pa sogs su khas len mi dgos te /
dngos po cha bcas yin pa'i phyir ro / /
des na de gnyis kyi khyad par yang mi phyed pa ni /
dngos po dang bum pa rdzas gcig yin na dngos po'i rdzas dang bum pa'i rdzas kyang gcig yin dgos snyam du bzung bas nongs pa yin no / /
'on kyang phyogs 'di dag gi dgag sgrub rgyas par kho bos gzhan du bshad zin to / /
rgyu dang 'bras bu'i dngos po'am /
zhes sogs kyi gzhung 'di dag sngar bshad pa'i gzhung 'di rnams kyi mjug bsdu ba la sbyar na gzhung gi tshig don la mi 'grig pa cher med mod kyi /
'on kyang dgongs pa ma yin te /
rang 'grel du /
rgyu dang 'bras bu'i dngos po'am /
zhes pa nas /
gos la mtshon bzhin no / /
zhes pa'i bar bar skabs kyi tshigs su bcad par gsungs pa'i phyir ro / /
gzhan du na bsdu ba'i tshigs su bcad pa'o / /
zhes gsungs rigs par 'gyur ro / /
gnyis pa tshad ma de dag so sor phye ste rgyas par bshad pa la /
'bras rtags kyi rtags chos 'brel ba nges byed kyi tshad ma bshad /
rang bzhin rtags kyi rtags chos 'brel ba nges byed kyi tshad ma bshad / /
de gnyis kyi don bsdu /
ma dmigs pa'i rtags kyi rtags chos 'brel ba nges byed kyi tshad ma bshad pa'o / /
dang po ni /
'o na /
'bras rtags kyi rtags chos med na mi 'byung ba'i 'brel ba de dag /
rgyu 'bras su nges byed kyi tshad mas nges dgos na /
tshad ma de yang gang zhe na /
du ba chos can /
me'i 'bras bu yin te /
me'i 'bras bu'i chos nyid kyi rjes su 'jug cing /
chos nyid ni khyod la tshang ba'i phyir zhes pa'o / /
skabs 'dir /
'bras bu'i chos zhes pa 'bras bu'i mtshan nyid la zer ro / /
de nyid sgrub pa ni /
gal te de lta ma yin par me de phan byed du med par ni du ba de skye ba yod na /
du ba chos can /
khyod rgyu dang ldan pa las 'das par 'gyur bar thal /
du ba gang zhig me las ma skyes pa'i phyir /
'dod na /
du ba chos can /
khyod yul dus rtag tu yod pa'am nam yang med par 'gyur bar thal /
rgyu rkyen gzhan la mi ltos pa'i phyir /
rtags khas blangs te /
rgyu med du khas blangs pas so / /
khyab pa yod de /
dngos po rnams ni res 'ga' zhig 'byung bar rgyu rkyen gzhan la ltos pa las yin pa'i phyir ro / /
'dir du ba rgyu med du khas blangs pa la /
rtag tu yod pa'am med par 'gyur /
zhes pa'i thal ba 'phangs pa nyin rtag tu yod par thal /
rgyu med du yod pa'i du ba yin pa'i phyir /
zhes pa dang /
yang na /
lan gcig kyang med par thal /
rgyu med du yod pa'i du ba yin pa'i phyir /
zhes pa'i thal 'gyur gang rung gcig kho na 'phen gyi /
du ba rgyu med du yod na /
rtag tu yod pa dang /
lan gcig kyang yod pa gnyis kar du thal ba 'phen pa ma yin te /
de yin na /
du ba rgyu med du yod na rtag tu yod pas kyang khyab / /
nam yang med pas kyang khyab na /
dngos 'gal la khyab pa med par 'gyur ro zhes zer ba ni mi 'thad de /
de lta na khyab pa de gnyis gang rung gcig skyon can du 'gyur bas de gzhan la gnod byed @# / /
ston mi rigs pa'i phyir /
'dir thal 'gyur de gsungs pa mi 'thad par 'gyur zhing /
gang rung gcig gnod byed du 'phen 'dod cing /
gang la khyab pa yod med ma nges par slob dpon gyis the tshom za bzhin du /
gdam bcan du bkod pa yin na /
de bas kyang slob dpon skyon chags par 'gyur ro / /
des na /
'dir ni /
du ba rgyu med du yod na /
rtag tu yod pa dang nam yang med pa gnyis kas khyab pas /
de gnyis ka ru thal ba 'phen pa yin la /
de lta na yang /
'am zhes /
smos pa ni yang na thal 'gyur de 'phen la /
yang na 'di 'phen zhes pa'i gdam nga ston pa ma yin gyi /
du ba rgyu med du yod pa'i rtags kyis /
rtag tu yod par thal ba 'phen pa'am /
der ma zad /
nam yang med par thal ba'ang 'phen pas zhes pa'i gnyi ga sdud pa'i tshig yin no / /
'o na de gnyi ka la khyab pa yod pa'i rgyu mtshan ci zhe na /
de gnyis ka la khyab pa yod cing /
de lta na yang dngos 'gal khas blangs pa'i skyon du mi 'gyur ba'i tshul 'og tu bshad par bya'o / /
de med par ni da yod na /
zhes sogs kyis grub pa'i don ni / /
gal te brgya byin gyi spyi bo de du ba sngar med gsar du bskyed pa'i nyer len gyi rang bzhin yin na de nyid mer 'gyur zhing /
'on te me'i rang bzhin min na ji ltar de las du ba 'byung ste /
du ba'i nyer len yin par mi 'thad par thal /
du ba'i nyer len gyi rgyu'i rang bzhin du gyur pa de yi nus pa dang ldan pas me me ma yin las bye brag gam khyad par dang ldan pa yin pa'i phyir /
brgya byin gyi spyi bo ni /
bram ze chen pos /
dbang po'i mchod sdong gi rtse mo la bshad la /
gzhan dag ni /
rgya mtsho'i 'gram gyi grog mkhar la grags so / /
gal te brgya byin spyi bo me'i / /
rang bzhin yin na zhes pa'i me zhes pa'i tshig 'gyur ram /
sdeb sbyor gyi dbang yin gyi /
de'i don du ba'i nyer len yin pa 'gog pa ma gtogs /
phyogs snga smra ba pos brgya byin gyi spyi bo'i me'i rang bzhin min par khas blangs kyi yin par khas ma blangs bas de nyid me yin pa 'gog pa'ang 'ong don med do / /
de'i don bsdu ba ni /
des na ji skad bshad pa'i tshul gyis du ba du ba'i rgyu min las 'byung na de ni rgyu med du 'gyur ro zhes pa'am /
des na du ba du ba'i rgyu min pa brgya byin gyi skyi bo sogs las 'byung bar mi 'thad pas /
du ba me las ma skyes par yang 'gyur na rgyu med du 'byung bar 'gyur ro / /
sngar me'i 'bras bu du ba ste /
zhes sogs bshad pa'i rgyu 'bras nges byed kyi tshad ma spyi'i mjug bsdu ba ni /
gang zhig rang las don gzhan snga ma de phan byed du yod na /
skye ba'i rjes su 'gro ba dang /
med na mi skye pa'i ldog pa las don gzhan phyi ma gang zhig don gzhan snga ma gang gi rjes 'gror mthong ba de'i rang bzhin de rgyu can 'bras bu'i chos yin la /
du ba yang de 'dra'i sgo nas me la rjes su 'gro ldog mi 'khrul ba de'i phyir mi mthun pa me ma yin nyer len du byas pa las du ba mi 'byung bas du ba ni me'i 'bras bur nges dgos so / /
zhes bya ba'o / /
de la /
mthong zhes pa'i tshig gis me du'i rgyu 'bras kyi don /
me yod stobs kyis du ba skye ba dang /
me phan byed du log pas du ba ldog pa'i rjes su 'gro ldog mngon sum gyis grub par bstan la /
de'i phyir me du rgyu 'bras kyi don mngon sum gyis grub par bstan pa yin cing /
de lta na yang /
me'i 'bras bu du ba ste /
zhes sogs su du ba me'i 'bras bur sgrub pa'i rtags gsungs pa ni me du la rgyu 'bras @# / /
kyi tha snyad sgrub pa'i tha snyad 'ba' zhig sgrub kyi rtags gsungs pa yin te /
ci ltar mthong dang ma mthong las /
rgyu dang 'bras nyid sgrub bzhin te / /
de gnyis la ni 'bras sogs sgra / /
tha snyad don du bkod ba yin / /
zhes gsungs pa ltar ro / /
des na gzhung 'di dag gis 'bras rtags kyi rtags chos kyi 'brel ba'i don nges byed kyi tshad ma mngon sum yin par bstan cing /
tha snyad nges byed kyi tshad ma tha snyad 'ba' zhig sgrub kyi rtags la brten pa'i rjes dpag kyang yod par bstan pa yin no / /
me du rgyu 'bras su nges byed kyi mngon sum sogs kyis ji ltar nges par byed pa'i tshul la sogs pa kho bos tshad ma yid kyi mun sel du bshad zin te / /
bsdu ba'i tshigs su bcad pa'o zhes bya ba ni rang 'grel gyi tshig rtsa bar shor ba yin gyi rtsa ba'i tshig ma yin no / /
gnyis pa rang bzhin rtags kyi rtags chos 'brel pa nges byed kyi tshad ma bshad pa la /
spyi'i don dang /
yan lag gi don gnyis /
dang po la /
gzhung spyi'i bsdu ba bshad pa dang /
rtogs dka' ba'i don gyi gtso bo ngos bzung ba gnyis /
dang po ni /
rang bzhin la yang med mi 'byung /
zhes pa'i tshigs su bcad pa gcig gis /
rang bzhin rtags kyi rtags chos la 'brel pa gang yod pa'i 'brel pa bdag cig 'brel gyi rang ldog dang don ldog ngos gzung ba'i sgo nas /
tshad mas nges par bya rgyu'i 'brel pa ngos gzung ba yin la /
de yang rkang pa dang po gnyis kyis bdag cig 'brel gyi rang ldog dang /
rkang pa tha ma gnyis kyis de'i don ldog bshad do / /
des na sngar rang bzhin yod tsam dang /
zhes sogs kyis rang bzhin rtags kyang rtags yang dag yin /
ces pa tsam zhig bstan la /
'dis ni /
rang bzhin rtags kyi rtags chos la 'brel pa gang tshad mas nges dgos pa'i nges bya bdag cig 'brel rang ldog dang don ldog ngos bzung ba yin pas don gyi khyad par chen po yod cing /
de'i phyir gzhan dag /
log rtog brgyud dmar sel cing sngar bshad bzlas /
zhes pa'i bsdus don byas nas gzhung 'di sngar bshad bzlas nas 'chad pa la sbyor ba ni /
phangs pa go bar byed pa'o / /
gang phyir zhes pa nas /
rnam gcod brjod par byed par grub /
ces pa'i bar mtha' dag ni /
rang bzhin rtags kyi rtags chos ngo bo tha dad med par bshad pa de nyid la rtsod pa spang ba 'phros dang bcas pa'o / /
bdag cig 'brel de lta bu dang ldan pa'i rang bzhin rtags kyi sbyor ba gtan la 'beb pa ni /
rang bzhin khyad par bye brag las /
zhes sogs so / /
rtags sbyor ba ltar bkod pa'i rang bzhin rtags kyi rtags chos la 'brel ba de lta bu yod par tshad ma gang gis nges snyam pa la /
de 'dra'i rtags sbyor gyi rtags chos la 'brel pa de 'dra yod par nges byed kyi tshad ma 'chad pa ni /
rgyu med phyir na 'jig pa ni / /
rang gi ngo bos rjes 'brel nyid / /
ces sogs so / /
des na gang nges par bya ba'i 'brel pa dang /
'brel pa de nyid gzhi gang la nges par bya ba'i rtags sbyor ngos gzung nas de'i rjes su de nyid gzhi de la nges byed kyi tshad ma bshad pa yin no / /
de yang rang bzhin rtags kyi rtags chos ngo bo tha dad med par bshad pa la /
gang phyir zhes sogs ji ltar 'phros pa'i tshul ni /
byas mi rtag rdzas gcig tu khas blangs pa dang /
byas pa sgra mi rtag sgrub kyi rtags yang dag tu khas blangs pa la 'gal bar sems pa'i dogs pa 'di ltar skye ba yin te /
gal te byas mi rtag rdzas gcig yin na /
byas pa'i @# / /
rdzas dang mi rtag pa'i rdzas gcig tu 'gyur dgos la /
de lta na rdzas su grub pa'i byas mi rtag tha dad med par 'gyur pas byas pas sgra mi rtag par sgrub pa dam bca'i phyogs gcig rtags su bkod ma'i ma grub par 'gyur ro / /
'on te byas mi rtag gi tha dad dngos po la med kyang /
rtog pas btags pa'i byas pa rtags su 'god pas skyon med na /
rtog do'i byas pa dngos por med pa de 'dra yin na /
mi rtag pa yin par 'gal bas byas pas sgra mi rtag par sgrub pa'i rtags 'gal bar 'gyur ro / /
der ma zad rjes dpag gis lkog tu gyur pa'i don rang mtshan mjal ba mi srid pas rjes dpag gi rnam par gzhag pa thams cad nyams par 'gyur zhing /
phra ba'i mi rtag pa la sogs pa thams cad tshad mas ma grub par 'gyur ro / /
zhes bya ba'i dogs pa 'byung zhing de la byas mi rtag rdzas gcig yin na /
byas pa'i rdzas dang mi rtag pa'i rdzas gcig yin dgos snyam pa 'di ni /
grangs can dang bye brag pa la sogs pa'i grub pa'i mtha'i rtsa bar gyur pa'i dogs pa yin te /
'di ltar grangs can yang /
spyi gtso bo'i dang du rnam 'gyur thams cad ngo bo gcig par khas blangs pa na /
rnam 'gyur rnams spyi gtso bo dang /
ngo bo gcig kyang rnam 'gyur rnams nang phan tshun gyi ngo bo tha dad pa'i rnam dbye mi shes par /
dkar zal gyi rang bzhin gang yin pa de nyid nag sgur gyi yang rang bzhin yin pa la sogs pa'i sgo nas rnam 'gyur thams cad rang bzhin gcig tu khas len par byed pa yin la /
bye brag pa yang spyigs la rnams rdzas gcig tu khas blangs na /
bum snam dang yod pa rdzas gcig yin pa'i phyir /
bum pa'i yod pa gang yin pa de rnam bu'i yang yod par 'gyur dgos shing /
de lta na bum pa'i yod pa dang snam bu'i yod pa khyad med du gyur pa'i sgo nas bum snam gcig tu khas len dgos pas /
de bas na spyi gsal rdzas tha dad do snyam du bsam mo / /
de bzhin du byas mi rtag rdzas gcig yin na'ang /
de gnyis kyi rdzas so sor med par 'gyur bas /
gcig tu 'gyur snyam pa'o / /
de thams cad kyang rang bzhin gcig 'dzin gyi blo lhan skyes 'di'i rtsa ba can yin te /
'di nyid kyi 'dzin stangs grub mthas gsos btab pa'o / /
de lta bu'i dogs pa 'di nyid kyis lan ston pa la /
gang phyir zhes sogs sholo ka gsum gyis lan dngos ston par byed cing /
de man chad ni di las 'phros pa'am /
lan de nyid bsgrubs pa'i sgo nas dogs pa'i rtsa ba drungs 'byin pa'i phyir du /
gzhan sel gyi rnam gzhag rgyas par 'chad bar byed do / /
de la gang phyir zhes sogs sh+lau ka gsum gyis /
rtsod pa de nyid la lan dngos 'debs pa'i tshul ni /
byas mi rtag ngo bo gcig yin kyang ldog pa tha dad yin pa'i phyir /
byas pas sgra mi rtag par sgrub pa'i rtags chos tha dad med pa'i ma grub par thal ba'i skyon med do zhes ston par byed pa yin la /
de nyid kyang byas mi rtag sogs ldog pa etha dad du 'byed pa'i gzhi dang /
'byed pa'i rgyu mtshan dang /
ji ltar 'byed ba'i tshul dang /
de ltar phye ba'i ldog pa rnams la sgra rtog so sor 'jug tshul sogs kyi sgo nas 'chad par byed do / /
de ltar byas mi rtag sogs ldog pa tha dad du btan la phab pa na /
de nyid dang byas mi rtag ngo bo gcig yin pa 'gal med do khas blangs pas chog pa la /
byas mi rtag ldog pa tha dad pa'i cha sgro btags yin par grub dgos te /
de ltar ma grub na byas mi rtag tha dad @# / /
pa'i cha de dngos po'i gnas tshod du song bas bden pa'i tha dad du 'gyur la /
de lta na rdzas tha dad du 'gyur ba'i phyir ngo bo tha dad du yang 'gyur bas so / /
byas mi rtag ngo bo gcig kyang yin la /
ngo bo tha dad kyang yin no zhes 'gal 'du khas blang dgos par 'gyur ro / /
de ltar byas mi rtag ldog pa tha dad pa'i cha sgro btags su 'grub pa la /
de gnyis ldog pa tha dad du 'byed pa'i rtog pa'i snang yul dngos po ma yin par 'grub dgos te /
de'i snang yul dngos po yin na /
rtog pa de nyid snang yul la ma 'khrul ba'i shes par 'gyur bas /
de gnyis tha dad pa'i cha rdzas grub tu 'gyur ba'i phyir ro / /
de ltar byas mi rtag sogs ldog pa tha dad du 'byed pa'i rtog pa'i snang yul rdzas su grub pa khegs pa la yang sgra rtog sgrub pas 'jug pa khegs shing /
sol bas 'jug par grub pa la rag las pa yin te /
gzhan du na rtog pa de dag gi snang yul rdzas su grub par mi 'dod bzhin du khas blang dgos pa'i phyir ro / /
de'i rgyu mtshan yang shes pa gang gi snang yul rang mtshan yin na /
shes pa de nyid sgrub 'jug yin pas khyab pa'i phyir dang /
rtog pa'i snang yul rang mtshan yin na /
rjod byed kyi sgra'i don yang rang mtshan du 'gyur bas sgra yang sgrub 'jug tu 'gyur dgos pa'i phyir ro / /
des na byas mi rtag sogs ngo bo gcig yin kyang ldog pa tha dad pa'i rgyu mtshan gyis byas pas sgra mi rtag pa sgrub pa sogs kyi rtags kyi rnam gzhag thams cad 'thad par 'grub po /
sgra rtog yul la sgrub pas 'jug ba khegs shing /
sel bas 'jug pa grub pa la rag las pa yin la /
gzhan yang bden pa gnyis kyi rnam gzhag la log par rtog pa ji snyed pa phal che ba ni /
gzhan sel ba'i rnam gzhag khong du ma chud pa'i rtsa ba can yin pas de'i phyir /
rtsod lan de nyid kyi mjug tu gzhan sel ba'i rnam bzhag rgyas par gsungs pa yin la /
de yang /
don gyi rang gi ngo bo gcig /
ces pa nas /
rkyen yod de ni rtogs par 'gyur / /
zhes pa'i bar gyis sgra rtog sgrub pas 'jug pa la gnod kyed yod cing /
sel bas 'jug pa la nyes pa de dag med pa'i tshul rgyas par 'chad par byed la /
spyi rdzas gzhan khas blangs ba la slob dpon phyogs glang gis /
rang dbang med phyir de ldan min / /
zhes sogs kyi gnod byed brjod pa de sel ba smra ba la yang mtshungs par 'gyur ro / /
zhes pa'i rtsod pa spong ba ni /
de la'ang gzhan las ldog pa dang /
zhes pa nas /
bya ba 'di la rgyu ci yod /
ces pa'i bar yin cing /
sgra rtog gzhan sel bas 'jug na /
gzhan sel ba de yang gang yin snyam pa la /
tha dang dngos rnams la brten nas /
zhes pa nas bzungs te /
spyi nyid du ni 'jug phyir ro / /
zhes pa'i bar gyis gzhan sel ba'i spyi'i rnam gzhag 'chad par byed la /
de ltar spyi 'dzin ni rtog pa'i snang yul du gyur ba'i gzhan sel ba'i spyi de nyid rtog pa la ji ltar snang ba'i tshul la sogs pa rgyas par bshad nas /
de'i rjes su sgra don dngos po ma yin zhing gzhan sel ba'i sgra don la rjod byed kyi sgra ji ltar brda sbyor ba'i tshul la sogs pa rgyas par 'chad pa ni /
sgra rnams kyis ni brda btags ston /
zhes pa nas /
de byed brtan pa'i ngo bo'i phyir /
zhes pa'i bar ro / /
de ltar /
sgra don dang rtog pa'i snang yul rdzas su grub pa bkag nas /
sgra rtog sel bas 'jug par bshad pa la /
rtsod pa spong ba ni /
shing ma yin ldog pa yis /
zhes srogs te /
de yang shing ma yin las ldog pa yis / /
@# / /
zhes sogs dang /
blo don 'gal las rnam bzlog nas / /
zhes sogs dang /
gang zhig gang las tha dad pa / /
zhes sogs kyis rtsod spong rim pa gsum ston par byed do / /
rnam gcod gcig gcig ces pa nas /
brda las byung ba'ang bsnyad par bya / /
zhes pa'i bar gyis /
de ltar sel ba smra ba'i lugs la spyi gzhi mthun sogs kyi tha snyad 'thad cing /
phyogs gzhan la mi 'thad do / /
zhes rang bzhin gyi grub mtha'i skyon yon gyi khyad par bshad pa'i sgo nas phyogs glang gi lugs 'di la brten rigs par bstan no / /
gal te gcig gnas pa yi phyir zhes sogs kyis /
phyi rol pa gang dag rtog pa'i snang yul dang /
sgra don du gyur ba'i spyi dngos po ba yod par 'dod pa de dag 'gog pa'i tshul ston pa yin la /
de yang gal te gcig gnas pa yi phyir / /
zhes pa nas /
ba lang nyid sogs de ldan 'thob / /
ces pa'i bar gyis /
rgol ba so so'i 'dod pa dmigs ma phye bar /
de 'dra'i spyi dngos po pa las len pa la dgag pa sir ston cing /
gang dag rigs ni gsal ba las / /
zhes pa nas /
gzhan nyid na yang rtan yin phyir / /
zhes pa'i bar gyis /
bye brag pa dang grangs can pa'i 'dod pa so sor phye nas dgag pa mdor bstan pa yin la /
de man chad kyis /
de dag gi 'dod pa so so la dgag pa rgyas par ston pa yin te /
de yang /
mi 'gro de na yod pa'ang min / /
zhes pa nas| sgra dang shes pa'i rgyu yin no / /
zhes pa'i bar gyis bye brag pa'i 'dod pa 'gog par byed cing /
gal te ldog pa spang ba yi / /
zhes pa nas /
'jug pa la sogs thal 'gyur phyir / /
zhes pa'i bar gyis grangs can gyi 'dod pa 'gog par byed la /
grangs can gyi 'dod pa bkag pa de nyid kyis /
gcer bu pa yang khegs par bstan pa'i sgo nas de nyid 'gog pa ni /
de nyid kyis ni 'dzem med pa / /
zhes sogs yin cing /
de ltar ji skad bshad pa thams cad kyis sgrub pa'i sgra rtog sel ba'i yul can du rgyas par bsgrubs nas dgag pa'i sgra rtog sel ba'i yul can du'ang dpe med par grub pa'i tshul ston pa ni /
dngos med ngo bo med pa'i phyir / /
zhes sogs rkang pa bzhi'o / /
gzhung de dag ni nang gses kyi 'brel rnam par gzhag pa'i bsdu ba dag ni /
rang rang gi tshig don gyi skabs su bshad par bya'o / /
gnyis pa rtogs dka' ba'i don gyi gtso bo ngos gzung ba ni /
de yang bum pa nyid la mtshon na /
rtog pa la bum par snang ba rang gi mtshan nyid kyis grub pa bkag pa na /
rang gi mtshan nyid kyis grub pa'i bum pa rtog pa la snang ba yang khegs nas 'jog mi shes shing /
de bzhin du rtag pa la bum par snang ba'i rang mtshan yod par bsgrubs pa na /
rtog pa la bum par snang ba yang rang gi mtshan nyid kyis grub pa me khegs shing /
rtog pas btags pa tsam du 'jog mi shes par 'gyur la /
spyi mtshan dngos po yin pa bkag na /
dngos po nyid kyang khegs nas dngos po'i mtshan gzhi mi rnyed cing /
rang dbang du dngos po'i mtshan gzhi zhig khas blangs na /
spyi mtshan yang dngos por khas len dgos pa'i sgo nas kun rdzob tsam du yod pa dang /
don dam du yod pa'i chos gnyis gcig tshad mar bzung nas /
cig shos sun 'byin pa'i 'gal 'du 'ba' zhig tu 'gyur ba 'di /
rigs pa'i dbang phyug rnam gnyis kyi gzhu'i gdon gyi gtso bo gang yin pa de ma rtogs pas nongs pa yin la /
de nyid kyi phyogs su ma phyin par sde bdun mdo dang bcas pa'i @# / /
dgag bya'i gtso bo gang yin pa de nyid gzhung lugs kyi snying po dam par bzung bas /
gangs ri'i khrod 'dir phyi rabs kyi rtog ge smra ba dag gis /
kha cig gis ni sgra rtog gi dngos yul dang /
byas pas sgra mi rtag par sgrub pa'i rtags chos don gsum sogs kyang dngos por khas blangs nas /
kun rdzob tsam du yod pa'i chos rnam par 'jig par byed la /
gzhan dag gis ni /
spyi mtshan dngos po yin pa 'gog pa'i rigs pa thams cad bum pa dngos po yin pa sogs la'ang mtshungs pa mthong nas /
dngos po'i mtshan gzhi /
rdul phran tsam yang rang dbang du khas blangs med par /
dge sdig sogs 'bras bu bskyed pa'i chos thams cad la skur ba 'debs par byed pa'i chad par lta ba chen po yongs su bzung ste /
kha ba can gyi ljongs mtha' dag mun sprul gang ci yang rung bas khyab par byed do / /
des na rtog pa'i snang yul dang /
sgra don mtha' dag rang mtshan yin pa ma khegs na /
sgra rtog sgrub pas 'jug pa khegs pa'i thabs med pas rtog pa'i snang yul dang /
sgra don yin pa'i rang mtshan yod pa legs par khegs dgos shing /
de'i phyir rtog pa la bum par snang ba dang /
bum pa ma yin pa las log par snang ba sogs kyang dngos po yin pa khegs dgos te /
gzhan du na /
bum 'dzin rtog pa'i snang yul thams cad dngos por grub pa khegs pa'i thabs med do / /
de lta na yang dngos po yin na rtog pa la dngos su snang ba dang /
sgras dngos su brjod pa yin par mi 'gal te /
gzhan du na rjes dpag tshad mas rang gi gzhal bya dngos su rtogs pa dang /
bum pa zhes brjod pa'i sgra las bum pa dngos su go ba sogs kyi rnam gzhag phal che ba nyams par 'gyur ro / /
des na bum pa rtog pa la dngos su snang zhing /
rtag pa la bum par snang ba bum pa ma yin pa dang /
rtog pa la bum par snang ba rtog pa'i snang yul yin cing /
dngos po ma yin kyang /
rtog pa la bum par snang ba yin na rtog pa'i snang yul yin mi dgos shing /
sgro btags yin mi dgos pa dang /
de bzhin du bum pa sgras dngos su brjod kyang /
sgra don ma yin zhing /
bum pa zhes brjod pa'i sgra don rdzas su ma grub cing /
de'i dngos kyi brjod bya rdzas su ma grub kyang /
des dngos su brjod pa yin na /
rdzas su ma grub mi dgos pa'i tshul 'di ni /
sde bdun gyi thun mong ma yin pa'i khyad chos yin par shes par bya la /
sgra don dang /
spyi mtshan dang /
rtog pa'i snang yul dang /
gzhan sel ba zhes bya ba rnams ni ming gi rnam grangs yin cing /
ci'i phyir gzhan sel ba zhes bya zhe na /
rang snang yul du byed pa'i shes pas sgrub pa rang dbang ba'i tshul du gzhan gsal ba la ma ltos par yul du byed pa ma yin gyi /
gzhan gsal ba'am /
de min rnam par bcad pa'i sgo nas dngos yul du byed dgos pa'i phyir /
gzhan sel ba zhes bya'o / /
phyi rol pa dag gis kyang rang mtshan rtog pa'i dngos yul du khas blangs pa na /
snang yul du yang khas len dgos par song nas sgra rtog sgrub pas 'jug par khas len pa yin cing /
sgra dang rtags la sogs pa sel 'jug tu khas blangs na /
de dag rang mtshan la gtan nas ma reg par rtog pas rloms pa tsam 'ba' zhig go / /
snyam nas rtog pas btags pa tsam gyi chos la /
tshad ma dang gzhal bya'i rnam gzhag @# / /
skyon med 'jog mi shes par /
rtags dang rjes dpag sogs sel bas 'jug na /
de dag gis don rang mtshan la sgro 'dogs chod pa dang /
rang mtshan la mi slu bar ji ltar 'gyur zhing /
sgra las don rang mtshan thob par ji ltar 'gyur zhes sogs kyi klan ka yang dang yang du 'byung ba yin no / /
des na rtog pas btags pa tsam gyi chos la tshad ma dang /
gzhal bya'i rnam gzhag skyon med 'jog mi shes na /
mdo sems dang dbu ma pa gang gi yang lugs cha tsam yang 'jog mi shes shing /
tha snyad tsam du yod pas yod pa'i go mi chod par sgro 'dogs pa'i sgo nas kun rdzob kyi chos thams cad la 'dzem med du skur ba 'debs pa rgyad pan gyi ring lugs 'dzin par 'gyur la /
rtog pas btags pa tsam gyi chos dang /
don byed nus pa'i gzhi mthun khas blangs na /
gzhung lugs 'di pa dag gi thun mong ma yin pa'i don dam gyi tshul lugs bshig par 'gyur ba yin no / /
de bas na /
rang gi mtshan nyid kyis grub pa'i dngos po yin na /
bden par grub pas khyab pas de nyid snang yul du byed pa'i shes pa thams cad sgrub 'jug ma 'khrul bar 'gyur ba'i phyir /
sgra rtog thams cad sel bas 'jug pa'i rnam gzhag rgyas par gsungs pa yin cing /
sde bdun lugs kyi thun mong ma yin pa'i bden gnyis kyi rnam gzhag ji lta ba bzhin du rtogs pa ni /
gzhan sel ba'i rnam gzhag khong du chud pa la rag las pa yin pas /
'di nyid nan tan gyis sgrub par mdzad do / /
de'i phyir gang dag gzhung lugs 'di'i dgongs pa dbu mar gnas so / /
zhes smra ba dag gis ni /
rang la gzhung lugs gang gi yang rnam gzhag ma chags pa gsal bar byas pa yin te /
dbu ma pa'i lugs la rtog pas btags pa tsam gyi chos dang /
dngos po'i gzhi mthun mi srid par khas blangs na /
dngos po yin na bden par ma grub pas khyab pa khas len dgos par 'gyur la /
gzhan du na /
rang lugs kyi bden gnyis kyi rnam gzhag byed pa la sel ba'i rnam gzhag 'di dag thams cad khegs dgos pas /
'bad pa brgya phrag gis bsgrubs pa'i sel ba'i rnam gzhag thun mong ma yin pa 'di thams cad rang lugs kyi thun mong ma yin pa'i dgag byar 'gyur bas 'di dag sde 'dun rang lugs kyi rig pa gang gis tshul ji ltar 'gog dbu ma la dga' ba khyed kyis smros shig /
gzhan yang rang mtshan gyi don ldog dang /
de nyid yul dus rang bzhin ma 'dres pa'i don la sogs pa sel ba'i skabs kyi gzhung 'di dag gi don 'chad pa la shin tu nye bar mkho ba'i dka' ba'i gnas 'ga' zhig yod mod kyi kho bos tshad ma yid kyi mun sel du rgyas par bshad zin pa'i phyir /
'dir ma bris te yi ge mangs par 'gyur bas 'jigs pas so / /
gnyis pa yan lag gi don la /
gang nges par bya ba bdag gcig 'brel gyi rang ldog dang don ldog bshad /
gzhi gang la nges par bya ba rang bzhin rtags kyi sbyor ba'i dbye ba bstan /
gzhi de dag la 'brel pa de nyid nges byed kyi tshad ma bshad pa'o / /
dang po la /
dngos dang /
rtsod pa spang ba gnyis /
dang po ni /
'bras rtags su ma zad rang bzhin gyi gtan tshigs la yang rtags chos med na mi 'byung ba'i 'brel ba yod pa yin la /
'brel ba de yang ji lta bu zhe na /
rtags rang nyid yod pa tsam dang /
bsgrub bya'i chos de rang chas su 'brel ba'i bdag gcig 'brel yin no / /
de ltar bdag gcig 'brel gyi rang ldog bstan nas /
de'i don ldog ston pa ni /
yod pa'i bdag nyid byas pa chos can /
khyod mi @# / /
rtag pa dang bdag gcig tu 'brel te /
mi rtag pa de med na ni de'i stobs kyis khyod kyang med par 'gyur zhing /
khyod de dang ngo bo tha dad med pa'i phyir ro / /
'dis phan tshun tha dad gcig bkag na khegs shing /
ngo bo gcig yin pa bdag gcig 'brel gyi mtshan nyid du bshad pa yin la /
'on kyang tha dad dngos su ma smos pa ni 'brel pa tsam la tha dad kyis khyab pa go sla ba'i dbang du byas pa'o / /
gnyis pa rtsod pa spang pa la /
rtsod pa dngos dang /
de las 'phros pa'i don rgyas par bshad pa gnyis /
dang po la /
rtsod pa dgod pa ni /
gal te byas mi rtag rdzas gcig yin na /
byas pa'i rdzas dang mi rtag pa'i rdzas gcig tu 'gyur dgos pa'i phyir /
byas pas sgra mi rtag par sgrub pa chos rtags tha dad med pa'i ma grub par 'gyur ro zhe na /
byas mi rtag rdzas gcig yin kyang byas pa'i rdzas dang mi rtag pa'i rdzas ldog pa tha dad pa yin pas skyon med do zhes ston pa ni /
gang gi phyir dngos po kun rtog pas btags pa tsam ma yin par /
rang bzhin gyis gzhan dang ma 'dres par rang rang gi ngo bo la gnas pa'i phyir /
rigs mthun gyi dngos po dang /
gzhan rigs mi mthun gyi dngos po dag las ldog pa la ni brten pa can yin no / /
'dis ni dngos po sgra lta bu gcig kyang ma byas rtag pa sogs byas pa la ltos pa'i rigs mi mthun dang /
byas pa la ltos pa'i rigs mthun bum pa sogs dang /
ma 'dres pa'i ngo bor rang rgyu las skyes par bstan pa'i sgo nas sgra'i byas mi rtag sogs sgra dang rdzas gcig yin pa'i rgyu mtshan bstan pa yin la /
de nyid kyi don bsdus nas bstan na /
shes bya chos can /
sgra byas mi rtag pa gsum rdzas gcig yin par thal /
sgra de rang rgyu las sgra ma yin dang /
ma byas rtag pa sogs las lag par skyes pa'i phyir /
de ltar ston pa'i gzhung 'di nyid kyis sgra byas mi rtag pa gsum ldog pa tha dad du 'byed pa'i gzhi dang rgyu mtshan bstan pa yin te /
'di ltar /
sgra'i byas mi rtag ldog pa tha dad du 'byed pa'i gzhi ni sgra yin la /
de'i steng gi byas mi rtag ldog pa tha dad du 'byed pa'i rgyu mtshan ni /
sgra de nyid ma byas rtag pa sogs log sa tha dad las log par rang rgyu las skyes pa nyid yin no / /
des na /
des nyid rgyu mtshan du byas nas sgra byas mi rtag sogs ldog pa tha dad du 'byed pa yin no zhes ston pa ni /
de ltar /
sgra de nyid sgra ma yin dang ma byas rtag pa sogs las log par rang rgyu las skyes pa de'i phyir /
don sgra de nyid sgra ma yin dang ma byas rtag pa sogs tha dad pa'i log sa gang dang gang las ldog pa de'i rgyu mtshan can gyi sgra byas mi rtag sogs ldog pa'i rigs du ma dbye ba byed do / /
'dir rigs dbye zhes rigs kyi sgra smos pa ni /
sgra byas mi rtag pa gsum tha dad du phye ba de ldog pa'i dbye ba yin gyi /
rdzas kyi dbye ba ma yin zhes bya ba'i don to / /
des na gzhung snga phyi 'di dag gis sgra byas mi rtag pa gsum rdzas gcig yin pa'i rgyu mtshan sgra de nyid sgra ma yin dang /
ma byas rtag pa sogs las log par rang rgyu las skyes pa'i phyir /
zhes pa dang /
de ltar logs tha dad de dag las log par gnas pa de'i phyir /
sgra byas mi rtag pa gsum ldog pa tha dad du dbyer rung ba yin no / /
zhes bya ba 'di nyid bstan pas sgra byas mi rtag pa gsum ngo bo gcig yin kyang ldog pa tha dad yin pa mi 'gal lo zhes bstan pa yin no / /
des na sgra byas mi rtag pa gsum ngo bo gcig yin pa dang ldog pa tha dad yin par mi 'gal bar ma zad ngo bo gcig yin pa'i rgy @# / /
mtshan de nyid kyis ldog pa tha dad yin par 'bad med du grub pa yin te /
de gsum ngo bo gcig yin par gong du bshad pa'i rtags des 'grub cing /
rtags des de gsum ldog pa tha dad du dbyer rung bar yang 'grub pa'i phyir te /
log sa sgra ma yin dang /
ma byas rtag pa gsum tha dad pa'i phyir /
de'i phyir /
ngo bo nyid med par smra ba'i lugs la sa bon las myu gu skye ba dang /
de dag bden med yin pa mi 'gal bar ma zad /
sa bon las myu gu skye ba'i rtags kyis de dag bden med du 'grub pa thun mong ma yin pa'i khyad chos yin pas /
chos thams cad bden med yin pa'i phyir /
skye ba yod pa ma yin no zhes khas blangs na /
dbu ma pa'i thun mong ma yin pa'i khyad chos gcig po de bkag par 'gyur ba ltar /
'dir yang sgra dang mi rtags rdzas gcig yin na gcig yin dgos so zhes khas blangs na /
sde bdun gyi thun mong ma yin pa'i khyad chos 'di nyid bkag par 'gyur ba yin cing /
byas mi rtag sgra dang gsum po gcig tu khas blangs na /
gcig tu song nas rang bzhin rtags kyi rnam gzhag sogs thams cad nyams par 'gyur zhing /
ngo bo tha dad du khas blangs na sgra rtag par 'gyur zhing /
byas pa sgra mi rtag par sgrub pa'i rtags yang dag tu mi 'gyur ba dang /
sgra byas mi rtag pa gsum 'brel med don gzhan du thal par 'gyur bas /
rdzas gcig yin na gcig yin pas khyab pa khas blangs phyin chad ji ltar byas kyang rtags dang rjes dpag gi rnam gzhag dang /
bdag gcig 'brel grub pa'i chos cung zad kyang khas blang du med pa'i rigs pa'i gzhung lugs 'di dag thams cad spangs shing /
tshad ma'i gnod pa dang 'gal 'du'i phung po dpag tu med pa zhig gi khur khyer te /
rgyang phan gyi nang du son par 'gyur ro / /
dkyus ma nyid bshad par bya ste /
de ltar sgra byas mi rtag pa gsum ldog pa tha dad du phye ba de yi ldog pa'i khyad par gyis /
rtags chos don gsum du phye ba'i sgo nas /
byas pa'i rtags kyis sgra mi rtag pa rtogs par 'gyur ba dag rab tu byed pa yin pas /
byas pa sgra mi rtag par sgrub pa'i rtags yang dag yin pa dang /
sgra byas mi rtag pa gsum ngo bo tha dad med pa la 'gal ba med do / /
de yang gzhung 'di dag gis sgra byas mi rtag gsum /
ldog pa tha dad du 'byed pa'i rgyu mtshan sgra de nyid sgra ma yin dang /
ma byas rtag pa las ldog pa'i ngo bor skyos pa de nyid yin par bstan pas /
de dag ldog pa tha dad du 'byed ba'i rgyu mtshan dngos po'i gnas lugs su grub par bstan la /
sgra de rang rgyu las ma byas rtag pa sogs dang ma 'dres pa'i ngo bor skyes par bstan pas byas mi rtag gi ngo bor skyes par bstan cing /
de ltar bstan pas /
sgra byas mi rtag pa gsum ldog pa tha dad du phye ba de dngos po'i gnas tshul ma yin gyi /
rtog pas btags pa tsam yin par bstan pa yin la /
de ltar dngos po'i gnas tshul du grub pa'i rgyu mtshan de la brten nas sgra byas mi rtag pa gsum ldog pa tha dad du phye ba'i sgo nas /
rtags kyi rnam gzhag byed par bstan pas rtags de la brten nas dngos po'i gnas tshul la sgro 'dogs gcod nus shing /
don rang mtshan la mi slu bar bstan pa yin no / /
de ltar na sgra lta bu gcig la yang sgra ma yin pa'i shes bya ji snyed yod pa de snyed kyi grangs dang mnyam pa'i de dag las log pa'i ldog pa yod cing /
ldog pa de dag kyang gcig brjod pa'i sgras ldog pa gzhan dag go bar mi nus pa'i phyir /
ldog pa de snyed kyi grangs dang @# / /
mnyam pa'i sgra rtog 'jug dgos pa yin no / /
zhes ston pa ni /
sgra de nyid sgra ma yin dang ma byas rtag pa sogs rigs mthun mi mthun thams cad las log par gnas pa de'i phyir sgra la log pa de dag ji snyed yod pa'i grangs dang mnyam pa'i ldog pa du ma khyad chos su yod cing / /
de lta bu'i ldog pa'i khyad par gang zhig byas pa zhes brjod pa lta bu'i ming gis chos gang gis /
thun mong ma yin par go bar 'gyur ba de /
mi rtag ba zhes pa lta bu ming gi chos gzhan gyis thun mong ma yin par go bar nus pa ma yin zhing /
de bzhin du ldog pa'i chos gzhan rnams la yang mtshungs pa des na /
sgra'i steng gi ldog pa'i chos de dag rjod par byed pa'i sgra thams cad kyang don tha dad par rnam par gnas pa yin la /
de'i phyir /
de dag 'dzin par byed pa'i rtog pa ji snyed ba de dag kyang snang yul tha dad par gnas pa yin pas sgra lta bu'i dngos po gcig la yang sgra rtog du ma 'jug pa don yod pa yin no / /
zhes bya ba 'di nyid kyis /
sgra rtog thams cad sel ba'i yul can yin par bstan pa yin la /
'di nyid rang 'grel gyi dgongs pa rma med pa yin cing /
gang dag gzhung 'dis byas mi rtag tha dad du sgrub pa'i rigs pa kho na bstan no snyam du sems pa de dag ni /
rgya mtsho las skra'i rtse mos chu thigs shig blangs te /
'di nyid kho na rgya mtsho chen po'i snyam du sems pa dang 'dra zhing /
chos zhes pa la /
rnam pa shar ba'i blo'i chos zhes par bshad nas /
des ni tshad ma'i yul na byas mi rtag tha dad du rnam par gnas zhas pa'i bshad pa yang /
gzhung gi gting rdzogs par sleb pa ma yin no / /
de ltar yang rang 'grel las /
de lta bas na dngos po 'di dag ni /
rigs mthun par 'dod pa dang /
gzhan las log pa yin te /
rang gi ngo bos ngo bo gcig pa'i phyir ro / /
gang dang gang las tha dad pa'i de'i dbye ba shes par bya ba'i phyir /
tha snyad du byas pa'i sgra ngag de dang de las tha dad ba rgyur byas nas ngo bo nyid tha mi dad kyang ches du ma shes par byed do / /
sgra de dag kyang tha dad pa thams cad mi 'phen yang tha dad pa gcig brjod pas de'i rang gi mtshan nyid dbyes phyin pa kho nar 'gyur te /
de gcig las kyang de tha dad pa yod pas so / /
de lta bas na /
dngos po gcig la gzhan gyi ngo bo ji snyed pa de la ltos nas ldog pa de snyed yod de /
de la med pa'i rgyu dang 'bras bu can ni de las tha dad pa'i phyir ro / /
ldog pa ji snyed pa de'i rgyu dang 'bras bu can ma yin pa yongs su spang par tha snyad kyi don can gyi sgra dag kyang de snyed do /
dper na /
sgra ni brtsal ma thag tu 'byung ba can dang nyan pa yin no / /
zhes bya ba de'i rgyu dang 'bras bu can ma yin pa yongs su spang ba'i don yin pa lta bu'o / /
de'i phyir ngo bo nyid tha mi dad kyis kyang khyad par gyi bye brag gang zhig ming gi chos gang gis go bar 'gyur ba de ni gzhan gyis go bar mi nus pas /
sgra thams cad ni don gcig pa ma yin no / /
zhes gsungs so / /
des na gzhung 'dis dngos po gcig gi ldog pa'i chos ji snyed pa brjod pa'i sgra de snyed rnams las byas pa'i ldog pa thun mong ma yin par go bar bya ba'i phyir de nyid brjod pa'i sgra sbyor la /
de bzhin du mi rtag pa'i ldog pa go bar bya ba'i phyir /
de nyid brjod pa'i sgra sbyor dgos zhes sogs su bstan pa'i sgo nas /
sgra de dag yul tha dad par ma zad dgos pa tha dad par yang bstan pa yin pa /
de'i phyir tshigs su bcad pa gsum po 'di nyid kyis /
rang bzhin rtags kyi rtags chos tha dad med pa'i rtsod pa spangs pa'i sgo nas /
gzhan sel ba'i rnam par bzhag pa @# / /
mdor bstan pa yin cing /
de yang tshigs su bcad pa dang pos /
dngos po thams cad gzhan dang ma 'dres par gnas par bshad nas /
de'i phyir gang dang zhes sogs kyis de nyid rgyu mtshan du byas te /
sgra byas mi rtag sogs ldog ba du ma'i dbye ba byed par bstan cing /
tshigs su bcad pa thams cad de ltar phye ba'i ldog pa rnams la sgra so sor sbyor bar bstan pa na /
don 'dir 'gyur te /
sgra de nyid rtag pa dang ma 'dres par gnas pa rgyu mtshan du byas nas /
sgra la mi rtag pa zhes ba'i sgra sbyor zhing /
sgra de nyid ma byas pa las log par gnas pa rgyu mtshan du byas nas /
sgra la byas pa zhes brjod pa'i sgra sbyor bas byas mi rtag ldog pa tha dad yin no zhes bstan pas /
sgra la rtag pa rnam par bcad pa'i sgo nas /
mi rtag pa'i sgra sbyar bas mi rtag pa'i ldog pa dngos su go bar byed kyi /
byas pa'i ldog pa dngos su go mi nus la /
de bzhin du sgra la ma byas pa rnam par bcad pa'i sgo nas /
byas pa'i sgra sbyar bas byas pa'i ldog pa dngos su go nus kyi /
mi rtag pa'i ldog pa dngos su go mi nus pas /
sgra rtog thams cad sel pas 'jug pa yin no zhes bstan pa yin no / /
de bas na tshigs su bcad pa gsum po 'di nyid brjod bya shin tu rgya chen po ston pa'i nus pa dang ldan pa'i sgo nas /
don chen po can yin pas sgyu thabs kyis bshad pa mi bya bar /
blo gros dang ldan pa dag gis zhib tu bshad par bya'o / /
gnyis pa de las 'phros pa'i don rgyas par bshad pa la /
sgrub pa'i sgra rtog sel ba'i yul can du rgyas par sgrub pa dang /
dgag pa'i sgra rtog rnam gcod kyi yul can du 'bad pa med par grub par bstan pa'o / /
dang po la /
sgra rtog sgrub pas 'jug pa'i gnod byed dang /
sel bas 'jug pa'i rgyu mtshan rgyas par bshad /
slob dpon phyogs glang gis spyi rdzas gzhan la bkod pa'i nyes pa sel ba smra ba la mtshungs pa spang /
spyi 'dzin rtog pa'i 'jug tshul dang de'i snang yul gzhan sel ba'i spyi rgyas par bshad /
sgra don dngos por grub pa bkag nas gzhan sel ba'i sgra don la brda sbyor tshul rgyas par bshad /
sgra rtog de min rnam par bcad pa'i sgo nas yul la 'jug pa la rtsod pa rgyas par spang /
des na slob dpon phyogs glang gis bshad pa'i sel ba smra ba la tha snyad thams cad 'thad cing spyi rtag dngos la mi 'thad par bstan /
rtog pa'i snang yul dang sgra don du gyur pa'i spyi dngos po ba yod pa rgyas par dgag pa'o / /
dang po la /
sgra rtog sgrub pas 'jug na rtags dang rjes dpag don med du thal ba dang /
chos can gcig la 'jug pa'i sgra rtog thams cad rnam grangs par thal ba dang /
de dag la rtsod pa spang pa'o / /
dang po ni /
gzhung 'di dag ji ltar 'brel ba'i tshul la /
kha cig /
don gyi rang gi ngo bo gcig /
ces sogs kyis sgra rtog sgrub pas 'jug pa la skyon ji ltar 'byung ba'i tshul dang /
sel bas 'jug pa la skyon de dag mi 'byung ba'i tshul bstan nas /
cha shas sgra 'dog ji snyed pa / /
zhes sogs tshigs su bcad pa gnyis kyis de'i don bsdus pa yin no / /
zhes zer ba mi 'thad do /
rang 'grel du /
tshigs su bcad pa gnyis po de /
bar skabs gyi tshigs su bcad par gsungs pa'i phyir ro / /
gzhan du na bsdu ba'i tshigs bcad du gzung bar rigs so / /
yang kha cig byas mi rtag ngo bo tha dad med na /
byas pas sgra mi rtag par sgrub pa'i chos rtags tha dad med pa'i ma grub par 'gyur /
zhes pa'i rtsod pa @# / /
gang phyir dngos kun rang bzhin gyis / /
zhes sogs kyis spangs shing /
de'i skabs su sgra rtog sel bas 'jug par bshad pa'i rgyu mtshan rgyas par 'chad pa ni /
don gyi rang gi ngo bo gcig /
ces sogs yin la /
byas mi rtag ngo bo tha dad med na /
sgra byas mi rtag pa brjod pa'i sgra dang nges pa'i blo thams cad rnam grangs par 'gyur te /
yul gcig la 'jug pa'i phyir ro / /
zhes ba'i rtsod pa /
cha shas sgro 'dogs ji snyed pa / /
zhes sogs kyis spong ba yin no / /
zhes zer ro / /
bshad tshul de la yang mi 'grig pa cher med mod /
'on kyang rang 'grel gye dgongs par mi sems te /
de ltar na rtsod pa dang po rang 'grel du gsal bar bkod nas /
gang phyir zhes sogs de'i rtsod spang du gsal bar sbyor ba ltar /
byas mi rtag tha dad med na /
de dag gi sgra blo rnam grangs par 'gyur zhes pa'i rtsod pa bkod nas /
cha shas zhes sogs de'i rtsod spang du gsungs par rigs pa las ma gsungs pa'i phyir ro / /
des na 'grel bshad dag gis kyang /
de ltar ma bshad do / /
yang kha cig /
rang 'grel las /
don gyi rang gi ngo bo gcig /
ces pa'i mtshams sbyar du /
yang sgra dang rtags dag gis rnam par bcad pa rtogs par byed kyi /
sgrub pas dngos po'i rang gi ngo bo kho na ma yin no / /
zhes bya ba ji ltar shes zhe na /
tshad ma gzhan dang sgra gzhan 'jug pa'i phyir te /
zhes gsungs pa des /
rjod byed kyi sgra dang rtags dag ni /
gzhan sel ba'i yul can yin te /
chos can 'jal ba'i tshad ma de las tshad ma gzhan dang /
de brjod pa'i sgra las sgra gzhan 'jug pa'i phyir /
zhes pa'i rtags dgod par mdzad pa yin la /
de ltar rang 'grel du bkod pa'i rtags de'i rtags sgrub pa ni /
don gyi rang gi ngo bo gcig /
ces sogs dang /
khyab pa sgrub pa ni /
cha shas sgro 'dogs zhes sogs sholo ka gnyis kyis ston pa yin no zhes 'chad par mi 'thad de /
de ltar yin na don gyi zhes sogs kyis /
chos can 'jal ba'i tshad ma las tshad ma gzhan dang /
de brjod pa'i sgra las sgra gzhan 'jug par sgrub pa yin dgos na'ang /
de ltar bklubs pa la dgos pa med cing /
gzhung gi yi ge'i don la ma zhugs so / /
dgos pa ji ltar med na /
sgra rtog sgrub pas 'jug par 'dod pa'i bye brag pa dang /
grangs can sogs su'ang sgra 'jal ba'i tshad ma dang /
de brjod pa'i sgra las tha dad ba'i sgra'i chos byas pa lta bu 'jal ba'i blo dang brjod pa'i sgra 'jug pa mi srid do / /
zhes mngon sum la bsnyon par mi byed cing /
tha na rgyang phan pas kyang /
khyad gzhi brjod pa'i sgra las tha dad pa'i khyad chos brjod pa mi srid do / /
zhes mi smra na gzhan dag lta ci smros /
de bas na sgra rtog gzhan 'jug par sgrub pa ni grub zin sgrub pa sha stag yin no / /
gzhung gi yi ge'i don la yang ma zhugs te /
gzhung 'di dag gis ni /
sgra mngon sum du mthong ba na /
de'i phyir mi rtag kyang mthong bas /
sgra rtog sgrub pas 'jug na rtags dang rjes dpag 'jug pa don med par 'gyur /
zhes sogs bstan gyi /
tshad ma gzhan dang sgra gzhan 'jug pa'i sgrub byed ci yang ma bstan pa'i phyir ro / /
gzhan yang rang nyid kyis sgra chos can /
khyod la 'jug pa'i sgra dang rtags sel ba'i yul can yin te /
khyod kyi steng du tshad ma gzhan dang sgra gzhan 'jug pa'i phyir /
zhes pa nyid don gyi rang gi ngo bo /
zhes sogs kyi gzhung gi don bsdus par smras pa dang /
gzhung 'di nyid rang 'bral gyis bkod pa'i rtags de'i rtags sgrub tu sgras ba ni 'gal ba yin te /
'di ltar sgra chos can mi rtag @# / /
ste /
byas pa'i phyir /
zhes pa ni /
byas pas sgra mi rtag par sgrub pa'i rtags sgrub ma yin pa'i phyir ro / /
de bzhin du cha shas sgro 'dogs zhes sogs kyang rtags de'i khyab sgrub ma yin te /
'di ltar rtags dang rjes dpag sel ba'i yul can yin te /
sgra 'jal pa'i tshad ma las gzhan pa'i sgra'i byas mi rtag sogs 'jal ba'i tshad ma dang /
de brjod pa'i sgra las gzhan pa'i de'i byas sogs brjod pa'i sgra 'jug pa'i phyir zhes pa'i khyab sgrub tu /
rtags dang rjes dpag sel ba'i yul can yin te /
sgra la ma byas rtag pa sogs cha shas gzhan sgro 'dogs pa bsal ba'i phyir du sgra byas sogs su brjod pa'i sgra dang nges pa'i yang de snyed 'jug dgos pa'i phyir zhes pa 'brel med do / /
gzhan du na /
sgra chos can /
mi rtag ste /
rgyu rkyen gyis byas pa'i phyir /
zhes pa yang /
byas pas sgra mi rtag par sgrub pa'i rtags kyi khyab sgrub tu thal lo / /
des na rtsa ba'i rtags dang /
de'i rtags sgrub dang /
khyab sgrub gsum ka bsgrub bya'i chos khyad par med pa de lta bu 'thad pa ma yin no / /
des na rang lugs ni 'di yin te /
don gyi rang gi ngo bo zhes sogs rnams kyis sgra rtog sgrub bas 'jug na /
chos can brjod pa'i sgra dang nges pa'i blo las tha dad pa'i rtags dang rjes dpag gzhan don med du thal ba dngos su 'phen cing /
thal ba de dag sel ba smra ba la mi mtshungs par ston la /
shugs la thal ba de dag gis 'phangs pa'i rang rgyud ston cing /
de yang gzhung snga phyi rnams kyi don dril na /
dngos su bstan pa'i thal 'gyur ni /
shes bya chos can /
sgra 'jal ba'i tshad ma las gzhan pa'i sgra'i byas mi rtag sogs sgrub pa'i rtags dang 'jal ba'i rjes dpag don med par thal /
sgra rtog yul la sgrub pas 'jug pa'i phyir zhes pa yin la /
des 'phangs pa'i rang rgyud ni /
sgra rtog yul la sel bas 'jug pa yin te /
chos can 'jal ba'i tshad ma las tshad ma gzhan dang /
de brjod pa'i sgra las sgra gzhan 'jug pa don yod pa'i phyir /
zhes pa yin cing /
tshad ma gzhan ni sgrub byed tshad ma rtags dang /
'jal byed tshad ma rjes dpag go /
des na gzhung gi thal 'gyur dngos su bstan pa yin cing /
rang 'grel gyis thal 'gyur des 'phangs pa'i rang rgyud dngos su smos pa'i sgo nas /
'og nas 'chad pa'i gzhung 'di dag gis don 'di ston pa yin te /
ba'i gzhung gi don dngos bstan gyi thal 'gyur dril na /
de ltar yin kyang gzhung du ni so sor phral nas bstan te /
'di ltar rang 'grel las 'phros nas /
'brel bstan na /
gal te rtags dang rjes dpag dag gis rnam par bcad pa rtogs par byed kyi sgrub pas dngos po'i rang gi ngo bo kho na ma yin /
zhes bya ba ji ltar shes she na /
zhes pa'i lan du /
tshad ma gzhan dang sgra gzhan 'jug pa'i phyir te /
sgrub pas 'jug na rtags dang rjes dpag gzhan mi 'jug par 'gyur ro / /
de yang 'di ltar /
sgra rtog sgrub pas 'jug na /
sgra'i byas mi rtag sogs ma mthong ba mthong bar bya ba'i phyir /
yang rtags dang rjes dpag gzhan 'jug pa don med la /
de dag ma nges pa nges par bya ba'i phyir yang /
rtags dang rjes dpag gzhan 'jug pa don med pa'i phyir ro / /
zhes so sor phral nas /
ma mthong ba mthong bar bya ba'i phyir rtags dang rjes dpag 'jug pa don med de /
sgra mthong ba'i mngon sum gyis de dag mthong ba'i phyir ro / /
zhes pa'i thal 'gyur 'phangs nas nyes ba de rang la mi mtshungs pa'i tshul ston pa /
do @# / /
gyi zhes sogs yin la /
gnyis pa ma nges pa nges par bya ba'i phyir yang rtags dang rjes dpag 'jug pa don med par 'gyur te /
sgra rtog sgrub pas 'jug na sgra'i chos gcig nges pa'i blos sgra'i chos kun nges dgos pa'i phyir /
zhes pa'i thal ba 'phangs nas /
de nyid rang la mi mtshungs pa'i tshul rtsod spang dang bcas pa ston pa ni /
rjes su dpag pa las kyang dngos /
zhes sogs so / /
de ltar so sor phye nas thal ba 'phen pa rang 'grel gyi dgongs pa yin te /
de'i phyir rang 'grel las /
sgrub pa rab tu 'jug pa yin /
ces pa'i mjug tu /
de lta bas na mthong ba la ma mthong ba gzung ba'i phyir /
tshad ma gzhan 'jug pa ni ma yin no / /
zhes gsungs shing /
rjes su dpag pa las kyang dngos /
zhes pa'i kyang gi sgra mngon sum gyis zin pa la de nyid mthong pa'i phyir rtags dang rjes dpag 'jug mi dgos par ma zad /
ma rtogs pa rtogs par bya ba'i phyir yang rjes dpag gzhan dag 'jug pa don med par 'gyur zhes pa'i don du bshad pa'i phyir te /
rang 'grel las /
gang zhig mngon sum gyis mthong ba la /
tshad ma gzhan mi 'jug pa 'ba' zhig tu ma zad de /
gang gi tshe rjes su dpag pa las kyang sgrub pas dngos po rtogs par byed kyi /
rnam par gcod pa ma yin pa de'i tshe /
chos gcig nges na de dang tha mi dad pa'i phyir /
chos thams cad nges pas tshad ma gzhan mi 'jug ste /
de nges na de'i bdag nyid ma nges pa ni rigs pa ma yin no zhes gsungs pas so / /
de ltar gzhung snga phyi de dag gis /
sgra rtog sgrub pas 'jug na rtags dang rjes dpag gzhan 'jug pa don med du thal ba 'phangs nas /
de ltar sgra rtog sgrub pas 'jug na /
sgra byas mi rtag pa sogs brjod pa'i sgra dang nges pa'i blo thams cad rnam grangs par yang 'gyur te /
yul gcig la 'jug cing dgos pa tha dad med pa'i sgra blo tha dad yin pa'i phyir /
zhes pa'i skyon gyi rnam grangs gzhan ston cing /
de nyid rang la mi 'byung ba'i tshul ston pa ni /
cha shas zhes sogs tshigs su bcad pa gnyis so / /
de dag gi rtsod pa spang ba dgag pa ni /
gang gi zhes sogs te /
de yang /
gang gi ltar na /
zhes sogs bye brag pa'i rtsod spong dngos dgag pa yin la /
gal te 'khrul pa bzlog pa'i phyir /
zhes sogs ni /
rang gi dogs pa bsu ba'i rtsod spong dgag pa yin no / /
da ni tshig don bshad par bya ste /
gal ta sgra rtog thams cad sgrub pas mi 'jug cing /
sel bas 'jug pa'i rgyu mtshan ci zhe na /
sgra rtog sgrub pas 'jug na rtags dang rjes dpag gzhan 'jug pa don med du 'gyur ba'i phyir te /
'di ltar sgra rtog sgrub pas 'jug par 'dod pa khyod ltar na /
sgra 'jal ba'i tshad ma las gzhan pa'i sgra'i byas mi rtag sogs sgrub pa'i rtags dang rjes dpag sgrub pas 'jug pa de /
de dag ma mthong ba mthong bar bya ba'i phyir 'jug gam /
'on te ma nges pa nges par bya ba'i phyir 'jug /
dang po ltar na /
shes bya chos can /
sgra la sgra 'dzin mngon sum gyis ma mthong ba'i cha gzhan byas mi rtag sogs tshad ma gzhan rnams kyis brtag cing gzhal ba'i sgo nas mthong bar bya ba gang ci zhig yod de med par thal /
sgra'i don gyi rang gi ngo bo gcig po de mngon sum gyis mthong ba na /
de dag rdzas cha so sor dbyer med pa'i sgo nas de'i bdag nyid du gyur ba'i rdzas kun mngon sum gyis mthong ba yin pas khyab pa'i phyir /
zhes pa'am /
yang na sgra bdag nyid sgra @# / /
'dzin nyan shes kyis mngon sum du mthong ba yin pa'i phyir /
khyab pa yod de /
sgra dang sgra'i byas mi rtag sogs rnams rdzas cha so sor dbyer med pa'i grub bde dang gcig pa'i sgo nas don gyi rang gi ngo bo gcig yin pa'i phyir /
grub bde zhes pa ni shAkya blos /
grub pa ni chos ma thob pa las 'brel ba'o / /
bde ba ni thob pa rjes su 'jug pa'o / /
zhes bshad la /
de'i don yang skye ba dang gnas pa dang gcig pa'o / /
des ni 'gag pa dang gcig pa yang shugs la 'phen pas grub bde gcig na skye 'gag gnas gsum dang gcig pa zhig dgos pa yin no / /
kha cig /
sgra mngon sum du bzung na /
sgra'i byas mi rtag kyang mngon sum du bzung bas khyab par thal /
sgra dang sgra'i byas mi rtag khyab mnyam rdzas gcig yin pa'i phyir /
zer ba mi 'thad de /
ut+pal sngon po mthong ba'i mig shes chos can /
khyod kyis ut+pal sngon po'i dri mngon sum du mthong bar thal /
khyod kyis ut+pal de mngon sum du mthong ba gang zhig /
de gnyis khyab mnyam rdzas gcig yin pa'i phyir /
khyab mnyam yin par thal /
de gnyis phan tshun tha dad /
phan tshun gcig bkag na gcig khegs pas khyab pa'i phyir /
kha cig bum pa'i mchu 'dzin pa'i mngon sum des /
bum pa'i zhabs bzung bar thal /
des bum pa gzung ba gang zhig /
bum pa dang bum pa'i zhabs khyab mnyam rdzas gcig yin pa'i phyir /
'dod na /
des bum pa'i phyi nang gi rdul phran kun mthong bar thal lo / /
rtags snga ma ma grub na /
bum pa'i rdul phran ma mthong bar bum pa mi mthong bar thal lo / /
zhes zer ba'i dgag pa brjod pa'ang mi 'thad de /
bum pa'i mchu 'dzin pa'i mngon sum chos can /
khyod lto lder zhabs zhum pa'i rnam pa shar ba'i mngon sum yin par thal /
khyod bum 'dzin mngon sum yin pa'i phyir /
'dod na /
khyod kyis bum pa'i zhabs ma bzung ba bud /
rtags dngos /
des na bum pa mthong ba la /
lto ldir zhabs zhum pa'i rnam pa 'char dgos kyang /
bum pa'i phyi nang gi rdul phran kun gyi rnam pa 'char mi dgos so / /
kha cig sgra'i mi rtag pa mngon sum du mthong bar thal /
sgra mngon sum du mthong ba gang zhig /
de gnyis grub bde rdzas gcig yin pa'i phyir /
zhes zer ba mi 'thad de /
snang ba'i khyad par dang bral ba'i mun pa'i nang du /
bum pa la lag pa reg pa'i sgo nas /
bum pa'i reg bya mngon sum du 'dzin pa'i lus shes chos can /
khyod kyis bum pa mngon sum du mthong bar thal /
bum pa'i reg bya mngon sum du mthong ba gang zhig /
de gnyis grub bde rdzas gcig yin pa'i phyir /
'dod na /
bum gzugs mngon sum du mthong bar thal lo / /
'dod na /
gzugs 'dzin dbang shes yin na /
mig shes yin pas ma khyab par thal lo / /
de gnyis grub bde rdzas gcig yin par thal /
bum pa yin na /
'byung ba'i rdul 'dus pa'i gong bu yin pas khyab pa'i phyir /
rnam rig pa'i lugs la ni sngo 'dzin mig shes kyi 'dzin rnam chos can /
sngon po mngon sum du mthong bar thal /
sngo 'dzin mig shes mngon sum du mthong ba gang zhig /
de gnyis grub bde rdzas gcig yin pa'i phyir /
rtags ma grub na lhan cig dmigs nges nyams so / /
'dod na /
gzhan reg tu thal lo / /
de bzhin du ut+pa la'i dri dang ut+pa la yang mtshungs so / /
kha cig /
sgra mngon sum du mthong na /
sgra'i mi rtag pa mngon sum du mthong bas khyab par thal /
sgra'i mi rtag pa yin na /
sgra dang yin khyab mnyam pa'i rdzas gcig @# / /
yin pas khyab pa'i phyir /
zer ba'ang mi 'thad de /
sgra mngon sum du mthong na sgra'i mtshan nyid mngon sum du mthong bas khyab par thal /
sgra'i mtshan nyid yin na /
sgra dang yin khyab mnyam pa'i rdzas gcig yin pas khyab pa'i phyir /
'dod na /
sgra'i mtshan nyid rtog pas btags pa tsam ma yin par thal lo / /
kha cig /
sgra mngon sum du mthong na /
sgra dang yin khyab mnyam pa'i chos kun mngon sum du mthong bas khyab /
ces zer ba mi 'thad de /
bum pas dag pa'i sa phyogs mngon sum du mthong na /
bum pas dag pa'i sa phyogs dang /
bum med kyi tshogs don mngon sum du mthong bas khyab par thal /
de gnyis yin khyab mnyam pa'i chos yin pa'i phyir ro / /
des na rang 'grel du /
cha shas med pa la phyogs gcig mthong ba mi rung ba'i phyir /
zhes gsungs pa ltar /
rdzas cha so sor dbyer med pa'i sgra'i yon tan kun /
sgra mngon sum du mthong ba na mthong bas khyab ces pa yin cing /
khyad par cha shas rnam spangs pa /
zhes gsungs pa'i don yang de yin no / /
rdzas cha so sor dbyer med pa'i don yang sgra'i rdzas gang yin pa de nyid sgra'i mi rtag pa'i rdzas yin la /
sgra'i mi rtag pa'i rdzas gang yin pa de nyid sgra'i rdzas kyang yin gyi /
sgra dang sgra'i mi rtag pa'i rdzas gnyis mngon sum la so sor snang mi srid cing /
mngon sum so so la re rer snang mi srid pa'o / /
de ni sngar bshad thams cad la mtshungs pa ma yin te /
shes par sla'o / /
spros pas chog go /
dkyus ma bshad par bya ste /
sgra 'dzin mngon sum gyis sgra'i byas mi rtag kun mthong zin pa'i phyir /
sgra mi rtag par sgrub pa'i rtags dang rjes dpag sogs 'jug pa don med pa'i nyes pa de nyid khyod rang la yang mi 'byung ngam zhe na /
ji ltar gzugs kyi chos dkar pa la sogs pa mthun par mthong ba las nya phyis la dngul gyi rnam par sgro 'dogs pa ltar /
gal te 'dra ba gzhan 'byung sogs 'khrul pa'i rgyu mtshan gyis sgra la rtag pa sogs kyi yon tan gzhan sbyor zhing sgro 'dogs par mi byed na /
sgra mi rtag par 'jal ba'i rjes dpog sogs tshad ma gzhan 'jug pa dag la'ang don med na'ang /
de ltar sgro 'dogs pa ma 'ong bas de 'dra'i sgro 'dogs bzlog phyir tshad ma gzhan 'jug pa yin pas skyon med do / /
de dag gi don bsdu ba ni /
sgra 'dzin mngon sum chos can /
sgra dang rdzas cha so sor dbyer med pa'i rdzas su gyur pa'i yon tan mtha' dag mthong ba nyid yin te /
sgra'i dngos po mngon sum du mthong ba yis so / /
de ltar na yang /
sgra mi rtag par sgrub pa'i rtags dang rjes dpag rab tu 'jug dgos pa yin te /
phyi nang gi 'khrul pa'i rgyus mthong ba ltar nges par mi byed par phyin ci log tu sgro 'dogs pa mthong bas so / /
gal te gnyis pa ltar na /
mngon sum gyis mthong zin pas ma mthong ba mthong bar bye ba'i phyir rtags dang rjes dpag sgrub pas 'jug mi dgos kyang /
phyin ci log tu sgro 'dogs pa bsal ba'i sgo nas ma nges pa nges par bya ba'i phyir du rtags dang rjes dpag rnams sgrub pas 'jug pa yin no zhes na /
mngon sum gyis sgra'i byas mi rtag sogs mthong zin pas de dag mthong phyir du /
rtags dang rjes dpag don med par ma zad rjes su dpag pa las kyang sel ba mi go bar dngos po kho na 'dzin na /
ma nges par nges par bya ba'i phyir yang rjes dpag phyi ma rnams don med par 'gyur te /
'di ltar sgra byas par nges pa'i rjes dpag chos can /
@# / /
sgra'i chos kun 'dzin cing nges par thal /
sgra'i chos gcig byas pas khyad par du byas pa'i sgo nas sgra sgrub pas nges par gyur pa'i phyir /
khyed la nyes pa de med dam zhe na /
sel ba smra ba la nyes pa 'dir ni thal bar mi 'gyur te /
tshad ma so sos sgro 'dogs so sor gcod kyi gcig gis kun gcod pa ma yin pa'i phyir /
de ltar gzhung snga phyi rnams kyis so sor phye ste thal ba 'phangs pa de dag gi don bsdus pa'i sgo nas rtags dang rjes dpag sgrub pas 'jug na /
rtags dang rjes dpag gzhan don med par thal ba ston pa ni /
de'i phyir de ltar rtags dang rjes dpag sel ba'i yul can yin par rab tu bsgrags kyi sel ba'i yul can yin pa las gzhan du sgrub pas 'jug na chos can sgra tshad mas grub par gyur pa na /
tshad ma de las ma grub pa'i sgra'i rdzas chos gzhan ci zhig yod de ci yang med pas sgra byas mi rtag pa sogs su sgrub pa'i rtags dang rjes dpag thams cad don med par thal lo / /
de dag la rtsod pa spang ba ni /
gal te mngon sum gyis mthong ba'i don 'ga' la'ang mthong ba ltar las gzhan du sgro 'dogs ba med par 'di sngon po snyam pa la sogs pa'i nges pa'i shes pa skyes pa gang yin pa de yang sel ba la 'jug pa ma yin par thal /
bsal bya sgro 'dogs sngar yod bsal rgyu med pa'i phyir /
'dod mi rigs te /
spyi yi don can yin pas rnam rtog yin la /
rtog pa thams cad sel 'jug tu khas blangs pas so zhe na /
de 'dra'i nges shes chos can /
sel ba'i spyod yul can yin te /
rang gi 'du byed kyi nus pa ma nyams kyi bar la /
gzhan gyi cha sgro ma btags par sgro 'dogs kyis dben pa'i rnag gi zhen yul de min rnam par bcad pa'i sgo nas nges pa'i phyir /
khyab ste /
rang gi zhen yul de min rnam par bcad pa'i sgo nas nges pa de tsam gyis sel 'jug tu grub pa'i phyir /
rtags sgrub pa ni /
shes bya chos can /
sngon po'o snyam pa'i nges shes 'di ni rang gi ldog phyogs kyi sgro 'dogs de'i zhen yul gyis dben pa'am de rnam par bcad pa'i gzhan sel la 'jug ces bya bar shes pa yin te /
nges pa der ni de'i ldog phyogs kyi sgro 'dogs su gyur pa'i yid gnyis zhen stangs dngos su 'gal ba'i gnod bya gnod byed kyi ngo bo yin pa'i phyir /
'di dag gis sngo 'dzin mig shes kyis drangs nas skyes pa'i sngon po nges pa'i shes pa la rang gi snang yul de /
sngo ma yin rnam par bcad par snang bas sel 'jug yin ces bstan to / /
dpang los /
gzhan sgro ma btags cha shas la /
zhes bsgyur ro / /
de yang gnod bya gnod byed du 'gyur ba'i tshul ni /
tshad ma de'i byed pa ma nyams pa'i bar la /
dngos kyi gnod bya sgro 'dogs mngon gyur skye ba'i go skabs med par byas pa yin cing /
de la sgra mi rtag rtogs kyi rjes dpag gis /
rang gi byed pa ma nyams kyi bar du sgra rtag 'dzin gyi sgro 'dogs kun btags mngon gyur skye ba'i go skabs med par byas pa yin gyi /
sgro 'dogs lhan skyes kyi zhen stangs dang zhen stangs dngos su 'gal zhing /
de'i zhen yul rnam par bcad pa nges kyang /
sgra rtag 'dzin gyi sgro 'dogs lhan skyes mngon gyur skye ba yang 'joms mi nus shing /
de la /
sgra rtag mi rtag dpyad pa zhugs pa'i dbang gis sgra rtag snyam pa dang /
sgra rtag pa 'thad snyam du 'dzin pa ni kun btags yin la /
lhan skyes ni de 'dra'i dpyad pa zhugs pa la mi ltos par snga phyi gcig 'dzin gyi blo dang gis skye ba'o / /
de bzhin du mthong lam du yang bdag 'dzin lhan skyes kyis @# / /
zhen pa ltar gyi bdag dang bral ba'i rang bzhin mngon sum du rtogs kyang /
kun btags kyi sa bon spong gi lhan skyes mngon gyur skye ba yang mi ldog go /
gnyis pa chos can gcig la 'jug pa'i sgra rtog thams cad rnam grangs par thal pa ni /
ded sel ba smra ba ltar na /
sgra'i yon tan gyi cha shas rnams la ldog phyogs su sgro 'dogs pa ji snyed yod pa de bsal ba'i phyir du nges pa dang sgra yang de snyed kho na 'jug pa des na /
sgra'i steng gi byas mi rtag sogs brjod pa'i sgra dang nges pa'i blo de dag spyod yul dang dgos pa tha dad pa can yin pas deng la sgra blo de dag rnam grangs par 'gyur ba'i nyes pa med kyi /
de las gzhan du sgra rtog sgrub pas 'jug pa'i sgo nas sgra'i dngos po gcig pu'i yon tan gyi cha shas mtha' dag la /
yon tan de dag las gang rung gcig brjod pa'i sgra'am nges pa'i blo gcig gis yul du byas pas khyab na /
byas pa brjod pa'i sgra dang mi rtag pa brjod pa'i sgra gnyis chos can /
rnam grangs pa ni nyid du 'gyur bar thal /
yul gzhan ma yin par brjod bya dang dgos pa tha dad med pa'i rjod byed tha dad yin pa de'i phyir /
kha cig sgra rnam grangs pa ni /
shes rab snying po'i mdo las legs so legs so zhes lan gnyis gsungs pa de lta bu'o / /
zhes zer ro / /
dgos pa'i khyad par chen po yod pa'i phyir tshul de ni mi 'thad do / /
dgos pa'i khyad par gang yang med gzhin du /
legs so legs so zhes brjod pa lta bu ni /
sgra zlos pa'i skyon can yin gyi /
sgra rnam grangs ba ma yin la /
sgra zlas pa dang /
sgra rnam grangs pa tsam gyi khyad par yang ma phyed na shin tu blun pa go bar byed pa'o / /
de bas na /
sgra rnam grangs pa ni ming rnam grangs pa yin la /
de'i phyir zla ba dang /
ri bong can dang /
bsil zer can zheg pa la sogs pa'i sgra rnams ni sgra rnam grangs pa zhes bya ste /
sgra de dag gang las kyang zla ba thun mong ma yin par go nus par khyad par med pa'i ming tha dad yin pa'i phyir /
mdor na /
sgra de dag chos can /
sgra rnam grangs pa yin par thal /
zla ba'i dngos ming rnam grangs pa yin pa'i phyir /
zhes pa'o / /
de'i phyir /
lha dbang blos kyang /
le'u gnyis pa'i 'grel bar /
dbang po dang /
brgya byin zhes pa sgra rnam grangs bar bshad do / /
gsum pa de dag la rtsod pa spang ba la /
sgra rtog sgrub pas 'jug kyang chos gcig bzung bas kun bzung mi dgos ba'i lan dgag pa dang /
chos gcig mthong bas kun mthong yang sgro 'dogs bzlogs phyir sgra rtog gzhan 'jug dgos pa'i lan dgag pa'o / /
dang po ni /
bye byag pa gang gi lugs ltar na /
byas mi rtag la sogs pa'i khyad par sna tshogs pa can gyi don sgra dang /
de'i khyad chos rnams rdzas tha dad la /
khyad chos de dag kyang nang phan tshun rdzas tha dad de /
dper na til gyi 'bru du ma mar gyi gong bu gcig la 'byar ba na /
til dang mar yang rdzas tha dad la /
til nang phan tshun rnams kyang rdzas tha dad pa bzhin no / /
des na de lta bu'i khyad par gyi chos gcig gis khyad par du byas pa'i sgo nas blo rtog pas sgra rang mtshan sgrub pas 'dzin kyang /
sgra'i khyad chos gzhan rnams bzung mi dgos pas /
sgra rtog sgrub pas 'jug na sgra rtog gzhan don med du thal ba dang /
sgra blo de dag rnam grangs bar thal ba'i skyon med do zhe na /
sgra dang de'i khyad chos rnams rdzas tha dad pa'i rten dang brten par pas len nas rdzas tha dad rtan dang brten pa'i 'brel pa la de byud 'brel las 'os bzhan med pas /
sgra de rang gi khyad chos rnams kyi rgyur 'gyur la /
de lta na sgras rang gi khyad chos rnams la phan pa'i nus pa de dag sgra dan @# / /
grub bde dbyer med pa'i sgra'i rdzas yin nam /
'on te de dag sgra las rdzas tha dad yin /
dang po ltar na /
sgra byas par nges pa'i rtog pa chos can /
khyod kyis sgra'i bdag nyid du gyur ba'i sgras rang gi khyad par gyi chos la phan 'dogs pa'i nus pa kun bzung zhing nges par thal /
rang gi khyad par sna tshogs la phan pa'i yan lag tu gyur pa'i nus pa thams cad las /
rdzas cha so sor dbyer med pa'i sgra'i bdag nyid de sgrub pa'i sgo nas bzung zhing nges pa'i phyir /
'dod na /
sgras rang gi khyad chos kun la phan 'dogs pa'i nus pa nges na /
sgra rang gi khyad chos kun la phan byed du nges dgos la /
de nges na /
sgra byas par nges pa'i rtog pa chos can /
khyod kyis sgra'i phan bya'i bye brag gam khyad chos gang ma nges te kun nges par thal /
sgra de khyad chos de dag thams cad la phan byed du bzung zhing nges pa'i phyir /
de'i khyab pa sgrub pa ni /
shes bya chos can /
gcig sgra rang gi khyad par gyi chos rnams la phan byed yin par shes shing nges na ni /
sgra dang de'i khyad par gyi chos rnams gnyis ka bzung zhing nges dgos par thal /
sgra'i khyad chos de dag sgra'i phan byar nges pa sgra bdag nyid de dag la phan byed yin par nges pa la rag las shing 'brel la /
sgra de dag la phan byed du nges pa yang sgra'i khyad chos de dag sgra bdag nyid kyi phan byar nges pa la 'brel zhing ltos pa'i phyir /
des na sgra bo rnam grangs bar thal ba dang /
sgra rtog phyi ma don med du thal pa'i nyes pa so na gnas so / /
yang na phan bya'i bye brag gang ma nges zhes pa yan chad kyis /
sgra khyad chos rnams kyi phan byed du nges na khyad chos rnams sgra'i phan byar nges dgos pas sgras rang gi khyad chos rnams la phan 'dogs pa'i nus pa sgrub pa'i sgo nas nges na /
khyad chos rnams kyang bzung zhing nges dgos zhes pa'i gnod byed bstan zin nas /
rkang pa tha ma 'di gnyis ni /
skyon gyi rnam grangs gzhan yin te /
shes bya chos can /
gcig sgra sgrub pa'i sgo nas shes na ni /
sgra dang sgra'i khyad chos gnyis ka bzung dgos par thal /
sgra'i khyad chos de dag sgra'i bdag nyid la 'di ba'i 'brel ba rtag dngos gcig gis sprel ba'i sgo nas 'brel ba'i phyir /
rtags rtsa ba'i grub mtha' las khas blangs /
khyab pa yod pa'i rgyu mtshan /
rtag rdzas la cha shas med pas so / /
bram ze chen pos de dag 'du bas 'brel zhing /
zhes sogs gsungs ba'i don yang 'di nyid yin no / /
gzhan dag gis gzhung 'di dag la cha tsam yang don 'chad nus pa mang po ma byung snang ngo / /
kho na re /
rdzas gcig na nyes pa der 'gyur yang /
khyad chos la phan pa'i nus pa du ma yod pa rnams sgra las r+zas tha dad yin pas sgra sgrub pa'i sgo nas bzung yang de dag bzung mi dgos so zhe na /
'o na sgra des rang gi khyad chos la phan 'dogs pa'i nus pa de rnams la phan 'dogs pa min na /
de dag sgra de'i ci yin /
sgra dang 'brel med du thal /
gal te sgra de yis de dag la phan pa'i nus pa med cing /
de dag gis kyang sgra la mi phan /
rdzas tha dad yin pa'i phyir /
gal te 'brel med ma yin par /
sgras rang gi khyad par gyi chos la phan pa'i nus pa de dag la yang phan 'dogs nus pa de lta yin na yang /
nus ba de dag la yang phan 'dogs dgos pa la sogs pa'i sgo nas thug med du thal bar 'gyur ro / /
thug med du 'gyur na skyon ci yod ce na /
de lta na sgra khyad par gyi chos rnams la phan 'dogs pa'i nus pa can du nam yang mi nges par 'gyur te /
sgra rang gi khyad par @# / /
gyi chos de dag la phan pa'i nus pa can du nges pa la /
sgras nus pa de dag la phan pa'i nus pa nges dgos shing /
de nges pa la yang nus pa de dag la phan 'dogs pa'i nus pa nges dgos pas phyi ma thug med du brgyud dgos pa'i phyir ro / /
de dag gi don bsdu ba ni /
des na shes bya chos can /
sgra de rang gi phan byar gyur pa'i khyad chos byas pa lta bu gcig gis kyang khyad par du byas pa'i sgo nas sgrub pas bzung na ni /
sgra'i khyad chos mi rtag pa la sogs pa thams cad bzung dgos par thal /
sgra de rang gi khyad chos byas pa lta bu gcig la phan byed du bzung na ni byas pa de la phan pa'i nus pa mthong ba na /
de dang ma mthong bar 'dod pa'i sgras rang gi khyad chos mi rtag pa sogs la phan pa'i nus pa rnams sgra las gzhan ma yin par sgra'i bdag nyid du gyur ba'i sgra'i rdzas yin par khyad par med pa de'i phyir /
mdor na /
sgras rang gi khyad chos gcig la phan pa'i nus pa sgrub pas bzung na khyad chos thams cad la phan pa'i nus pa bzung dgos te /
nus pa de dag thams cad sgra dang grub bde dbyer med kyi sgra'i rdzas yin par khyad par med pa'i phyir /
des na sgra de khyad chos gcig gis khyad par du byas nas sgrub pas bzung na khyad chos thams cad bzung dgos zhes pa'o / /
gnyis pa chos gcig mthong bas kun mthong yang sgro 'dogs bzlog phyir sgra rtog gzhan 'jug dgos par 'dod pa'i lan dgag pa ni /
gal te sgra byas par nges pa'i rtog pa de /
sgra la sgrub pas 'jug pa'i rgyu mtshan gyis des ma bzung ba'i sgra'i yon tan mi rtag pa la sogs pa med kyang /
'khrul pa'i rgyus bzung ba ltar nges ma nus par gzhan du sgro 'dogs par byed pas de'i phyir na /
sgra rtag pa sogs su 'khrul pa bzlog pa'i phyir du nges shes snga mas bzung zin pa la yang tshad ma gzhan 'jug par 'dod do zhe na /
de ltar na nges shes snga ma sel ba'i yul can du grub cing /
de bzhin du nges shes phyi ma rnams kyang sel ba'i yul can du grub po zhes ston pa phyi ma rnams kyang sel ba'i yul can du grub po zhes ston pa grub par thal /
cha shas re re kho na'i ldog phyogs kyi sgro 'dogs sel zhing cha shas gzhan rnams ma nges pa'i nges shes yin pa'i phyir /
de las gzhan pa nges shes phyi ma'ang chos can /
snga ma de dang 'dra bar sel ba'i yul can du thal /
rang rang gis gang nges pa'i cha shas de kho na'i ldog phyogs su sgro 'dogs pa med cing /
des dben pa'i yul la ni nges pa'i rnam pas 'jug pa'i phyir /
des na nges shes rnams kyis sgra'i yon tan gyi cha shas sogs re re kho na nges par 'dod pa dang /
sgra rtog sgrub pas 'jug cing sel ba la mi 'jug par 'dod pa nang 'gal lo / /
der ma zad /
sgra byas par nges pa'i blo sgrub 'jug yin pa dang /
des sgra'i mi rtag pa sogs bzung yang ma nges par 'dod pa nang 'gal ba yin te /
'di ltar /
nyes pa gzhan yang sgra nges pa'i shes pa de chos can /
sgra mi rtag pa'i ngo bo gang khyod kyis ma nges pa de ni ji ltar khyod kyis gzung yul yin te ma yin par thal /
khyod sgrub pas 'jug pa'i nges shes yin pa'i phyir /
de la khyab pa yod pa'i rgyu mtshan ni /
dbang shes rtog med ma 'khrul ba rang gi gzung yul la sgrub 'jug yin pa'i rgyu mtshan gyis rang gi gzung yul de de min rnam par bcad pa'i sgo nas yul du byed pa ma yin par dngos po'i rang gi @# / /
ngo bos rnam par gtad pa'i sgo nas yul du byed pa yin pas sgra snang yul du byas pa na /
de'i khyad chos byas mi rtag sogs snang yul du byas pa na /
de'i khyad chos byas mi rtags sogs snang mi snang gi cha gnyis 'gal ba ltar /
sgra byas par nges pa'i rtog pa sgrub 'jug yin na /
kho ba'i nges yul du gang song ba de snang yul du 'gro dgos shing /
sgra byas pa snang yul du byas nas /
de nyid sgrub pa'i sgo nas nges na /
de min rnam par bcad pa la mi ltos par dngos po'i rang gi ngo bos rnam pa gtad pa'i sgo nas nges dgos shing /
de lta na sgra'i byas pa nges nas mi rtag pa nges pa'i cha gnyis 'gal te /
sgra dang de'i byas mi rtag dngos po la cha shas so sor med pa'i phyir /
zhes pa'o / /
de yang rang lugs la /
dbang shes ma 'khrul pa lta bu'i sgrub 'jug rnams la ni gang dngos kyi gzhal byar song ba'i yul dang /
snang yul la khyad med cing /
dngos yul la snang yul yin min cha gnyis med la /
sel 'jug rnams la ni de lta ma yin te /
bum pa nges pa'i rtog pa lta bu gcig la'ang /
rang nyid gang la'ang nges shes su song ba'i bum pa de dngos su bzung yang /
snang yul ma yin la /
bum pa'i sgra don lta bu snang yul yin kyang /
de la nges shes su ma song bas so / /
'di bzhin du cha gnyis gnyis yod pa yin kyang bum pa nges pa'i rtog pa de bum pa la sgrub 'jug yin na /
bum pa snang yul du byas pa'i sgo nas nges dgos kyi /
bum pa'i sgra don snang yul du byas nas bum pa nges par byed pa'i thabs med de /
de lta na /
sel 'jug tu 'gyur bas so / /
bum pa snang yul du byas nas nged na /
bum pa dang bum pa'i byas mi rtags sogs la nges ma nges kyi cha gnyis 'gal bas kun nges dgos la /
de'i phyir bum pa nges pa'i shes pas bum pa'i byas mi rtag sogs sgrub pas bzung ba dang /
ma nges bar 'dod pa nang 'gal zhes pa nyid gzung 'di'i don yin la /
TIk byed phal che bdag ni chol sgrogs pa tsam du zad do / /
gang dag rang lugs la'ang rtogs pa'i gzung yul dang nges yul khyad med du bsams nas /
sgra mi rtag pa chos can /
khyod ji ltar sgra nges pa'i rnam rtog de'i yul yin te /
ma yin par thal /
de nges shes gang zhig /
des khyod ma nges pa'i phyir zhes 'god par byed do / /
de ltar na /
bum pa'i sgra don chos can /
khyod bum 'dzin rtog pa'i yul ma yin par thal /
de nges shes gang zhig /
des khyod ma nges pa'i phyir /
lan ni ci yod soms shig /
phyi ma ma grub na /
bum 'dzin rtog pa bum pa'i sgra don la nges shes su thal lo / /
'dod na /
de de la 'khrul shes ma yin par thal /
de de las nges shes yin pa'i phyir /
ma khyab na /
sgra mi rtag rtogs kyi rjes dpag tshad ma sgra mi rtag pa la 'khrul shes su khas blangs na nyes pa ci yod smros shig /
'di ltar da dung rtog pa'i snang yul dang zhen yul gyi khyad par tsam yang mi phyed kyang /
rang nyid rigs pa'i dbang phyug ltar rlom pa'i mkhas pa khyod ni spre'u zlos gar gyis khengs pa dang chos mtshungs pa yin no / /
'o na khyed rang la yang mngon sum gyis sgra snang yul du byas pa la sgra byas mi rtag pa sogs mthong ma mthong cha gnyis 'gal ba ltar /
rtogs ma rtogs kyang cha gnyis 'gal pas /
mngon sum gyis sgra rtogs pa na sgra'i byas mi rtag sogs kyang rtogs pas khyab par 'gyur la /
de lta na sgra mi @# / /
rtag par sgrub pa'i rtags dang rjes dp+ga sogs don med par thal bar 'gyur ro zhe na /
sgra'i khyad par byas mi rtag sogs sgra dang rdzas kyi cha shas rnam par spangs pa'i sgra'i rdzas rnams sgra 'dzin mngon sum gyis ni bzung ba la yang /
khyad par gang la mthong ba ltar nges pa 'dren pa'i sgo nas rtogs pa yi rkyen goms pa gsal ba sogs tshang bar yod cing /
'gal rkyen 'dra ba gzhan 'byung sogs med pa ni rtogs par 'gyur gyi /
mthong yang mthong ba ltar nges pa'i mthun rkyen ma tshang zhing 'gal rkyen nye bar gnas pa'i tshe /
rtogs par nus pa ma yin pas mthong ba mthong cha gnyis 'gal yang rtogs ma rtogs cha gnyis 'gal mi dgos so / /
dper na /
lhas byin rgyang ring po nas mthong ba'i tshe /
de gong bu ma yin pa dang /
sems can ma yin pa dang /
mi ma yin pa dang /
lhas byin ma yin snyam pa'i dogs pa rim can du gcod dgos pa bzhin no / /
gnyis pa slob dpon phyogs glang gis spyi rdzas gzhan la bkod pa'i nyes ba sel ba smra ba la mtshungs pa spang ba ni /
gzhung 'di dag 'phros sa gang la /
tshul ji ltar 'phros pa yin snyam na /
de phyir gang dang gang las don / /
sgra de nyid sgra ma yin dang ma byas rtag pa sogs las sogs par gnas pa rgyu mtshan du byas nas s+g+r+sa byas mi rtag pa la sogs pa ldogs pa'i chos du mar 'byed cing /
de lar phye ba'i sgra'i ldog pa chos can dang byas pa'i ldog pa chos can dang dpe la thum mong du rjes 'gro byed pa'i rtags dang /
mi rtag pa'i ldog pa bsgrub bya'i chos su byas nas /
byas pa'i rtags kyis sgra mi rtag pa rtogs par 'gyur ba dag rab tu byed ces bshad pa des /
byas pa ma yin pa dang sgra ma yin gnyis ka las ldog pa'i ldog pa gnyis tshogs dbye brag gam khyad gzhi dang /
ma khyas pa las ldog pa'i ldog pa gcig rkyang de sgra bum gnyis ka la thun mong du rjes 'gro byed pa'i spyi dang khyad chos su bshad pa yin cing /
de 'dra'i ldog pa gnyis tshogs de la ni log pa zhes bya la /
ldog pa gcig rkyang de la ldog pa zhes bya zhing /
log ldog ces pa'i don ni /
de ltar shes par bya'o / /
de ltar bshad pa de la /
spyod pa ba'i ston pa gzhon nu ma len la sogs pa'i bsam pa la /
de lta bu'i ldog pa dang log pa gnyis pa rdzas su grub par 'dod pa go nas /
gal te ba lang ma yin pa dang /
rta yin pa gnyis ga las log pa'i ldog pa khyad gzhi'am /
chos can nam /
bye brag ces brjod par bya ba de dang /
rta yin pa las log pa'i ldog pa khyad chos sam /
spyi zhes brjod par bya ba de gnyis rdzas gcig gam tha dad na /
slob dpon phyogs glang gis /
nged spyi gsal rdzas ta dad du 'dod pa dag la /
rang dbang med phyir de ladan min /
zhws sogs kyi skyon brjod pa de /
khyed rang sel ba smra ba la yang mtshugs so / /
gal te /
rdzas gcig na ba lang ma yin pa las sogs pa d+nag /
rta yin pa las log pa'i ldog pa khyad chos sam rdzas gcig yin pa'i phyir /
de gnyis la sgra rtog tha dad 'jug par mi 'gyur ro / /
zhes pa'i rtod pa 'byung ba la rtsod pa de nyid spangs pa'i sgo nas nyes pa de dag rang la mi 'byung zhing /
gzhan la 'byung bar ston pa yin la /
de yang /
de la'ang zhes sogs rkang ba bzhis log ldog gnyis rdzas gzhan ma yin kyang /
sgra tha dad 'jug pa mi 'gal zhws byas pas /
ba lang dang rta ma yin pa la sgra tha dad 'jug pa tsam du ma zad /
sgra khyad par ba de gnyis ches chos can du go bar byed pa'i rnam sbye drug pa'i sgra ba lang gi rta ma yin pa zhes pa @# / /
lta bu sbyor bar byed la /
rnam dbye drug pa'i sgra ni /
lhas byin dang ril pa lta bu chos chos can rdzas tha dad pa kho na la sbyor ba yin te /
ji skad du /
brda sprod pa'i lugs las /
tha dad pa ni drug pa'o zhes 'byung bas so / /
zhes zer ba la /
chos chos can brjod pa'i sgra'i sbyor tshul dang /
khyad par sogs bshad pa'i sgo nas de'i lan 'debs pa ni /
gnyi gas zhes sogs so / /
des na nged sel bar smra ba ltar na /
log ldog rdzas gzhan ma yin pas /
rang dbang med phyir zhes sogs kyi skyon mi 'byung gi /
khyed spyi gsal rdzas gzhan du 'dod pa la 'byung ngo / /
zhes ston pa ni /
de'i phyir gzhan sel zhes sogs rkang p+ba bzhi'o / /
der ma zad /
nged sel ba smra ba ltar na /
sgra thams cad 'dod pa tsam gyis 'jug par khas len pas /
drug pa'i rnam dbye mi rung bar thal ba la sogs pa'i skyon yang nged la mi 'byung gi /
khyed sgra dngos dbang gis 'jug par 'dod pa dag la skyon de rnams 'byung ngo / /
zhes ston pa ni /
gang dag ces pa nas /
bya ba 'di la rgyu ci yod /
ces pa'i bar ro / /
da ni tshig don bshad par bya ste /
de yang /
rtsod pa ni gong du bshad pa gzhin shes par bya la /
de'i lan ni /
sel ba smra ba'i lugs de las log ldog rdzas gzhan ma yin kyang /
sgra tha dad 'jug pa mi 'gal bar thal /
gzhan las ldog pa d+nag /
gzhan las log pa zhes bya ba'i /
sgra dang nges pa nyid dag ni /
dngos po la de gnyis kyi rdzas tha dad du yod pa'i rjes su byed pa ma yin gyi /
brda tha dad pa yi rjes su byed pa yin pa'i phyir /
gal te /
ba lang dang /
rta ma yin pa la ni spyir sgra tha dad 'jug pa tsam du ma zad /
ba lang gi rta ma yin pa zhes pa'i rnam dbye drug pa'i sgra sbyor ba yin la /
de yang chos chos can rdzas tha dad pa kho na la sbyor ba yin pas /
de gnyis kyang rdzas tha dad pa kho na yin te /
gzhan du na de dag la rnam dbye drug pa'i sgra sbyor mi rigs par 'gyur ro / /
zhe na /
de'i lan ston pa la /
thog mar gnad kyi man ngag dam pa 'di shes bar bya ste /
khos de gnyis rdzas tha dad ma yin na /
rnam dbye drug pa'i sgr sbyor mi rigs par 'gyur ro zhes pa'i rtsod pa 'di tsam zhig 'byung la /
ba lang gi rta ma yin pa zhes pa'i rnam dbye drug pa'i sgr de yang chos brjod kyi sgr kho na yin gyi ch+so can brjod pa'i sgra ma yin no / /
de bas na /
de gnyis t+dzas tha dad ma yin na /
chos dang chos can brjod pa'i sgra so sor sbyor ba mi 'thad par 'gyur ro zhes pa'i rtsod pa 'god pa la ni /
'brel gang yang med do / /
de la rtsod pa de'i lan ji ltar 'debs pa'i tshul ni /
spyir chos dang chos can brjod pa'i sgra'i tshul 'di ltr yin te /
nyan pos ba lang dpyad pa'i gzhir byas nas de'i steng na rta ma yin pa'i khyad chos yod med shes par 'dod de dris pa na /
'chad pa pos ba lang rta ma yin zhes brjod par byed cing /
de'i tshe rta ma yin pa khyad chos dang ba lang gi ldog pa lhyad gzhir 'phangs pa'i sgo nas ba lang chos can du bstan pas chos can brjod pa'i sgra zhes bya zhing /
rta ma yin pa zhes thos pa na /
nyan pa pos de nyid dpyad pa'i gzhir byas te /
ba lang dang /
ma he sogs gang gi rta ma yin pa yin shes par 'dod nas /
su'i rta ma yin pa zhes dris ba na /
'chad pa pos gzhan ma he sogs kyi rt ma yin pa las khyad par du bya ba'i phyir ba lang gi rta ma yin pa zhes sbyar bar byed la /
de'i tshe /
sgra des rta ma yin pa khyad gzhi dang /
ba lang de'i khyad chos @# / /
brjod pa yin te /
de'i tshe ba lang de rta ma yin pa de nyid ma he'i steng gi rta ma yin pa sogs las khyad par du 'byed pa'i byed chos lta bur brjod pa'i phyir ro / /
des na 'dis ba lang de nyid khyad chos su brjod pas chos rjod kyi sgra zhes bya'o / /
de ltar shes par byas nas rtsod pa de'i lan 'debs lugs 'di ltar shes par bya ste /
de ltar ba lang gi rta ma yin pa zhes pa'i chos rjod kyi sgra des ba lang dang rta ma yin pa la drug pa'i rnam dbye sbyar ba'i sgo nas /
ba lang khyad chos dang rta ma yin pa khyad gzhir so sor phye nas brjod pa de /
ba lang dang rta ma yin pa de 'dra'i chos can dang chos su dngos po la gnas pa'i rdzas tha dad yin nas brjod pa ma yin te /
gal te da ltar yin na /
rnam pa thams cad du ba lang khyad chos dang /
rta ma yin pa khyad gzhir 'gyur dgos pa la ba lang rta ma yin pa zhes chos can brjod pa'i sgra sbyar ba'i tshe /
ba lang khyad gzhi dang /
rta ma yin pa khyad chos su 'gyur ba'i phyir ro / /
des na ba lang khyad chos dang /
rta ma yin pa khyad gzhir dngos po la gnas pa'i rdzas tha dad yin pas drug pa'i rnam dbye de ltar sbyor ba yin na /
ba lang rta ma yin pa zhes chos can brjod pa'i sgras khyad gzhir bstan pa'i don dang /
ba lang gi rta ma yin pa zhes pas khyad chos su bstan pa'i don gnyis don mi gcig par 'gyur te /
ba lang ni rta ma yin pa'i khyad chos kho nar dngos po la gnas kyi /
khyad gzhir 'gyur mi srid pa'i phyir ro / /
de lta na yang chos chos can brjod pa'i sgra de gnyi gas ba lang rta ma yin pa las log pa'i ldog pa gcig gcig khyad chos dang khyad gzhir brjod pa yin pas /
chos can brjod pa'i sgra des ba lang gi ldog pa de nyid khyad gzhir brjod la /
chos rjod kyi sgras kyang ldog pa de gnyis ka rta ma yin pa'i khyad chos su brjod pa yin pa'i phyir /
ba lang dang rta ma yin pa'i rim pa bzhin khyad chos dang khyad gzhir dngos po la gnas pa'i rdzas tha dad yin pas /
ba lang gi rta ma yin pa zhes rnam dbye drug pa'i sgra sbyar ba ma yin mod kyi /
de lta na'ang /
ba lang gi rta ma yin zhes ba lang khyad chos dang /
rta ma yin pa khyad gzhir tha dad du 'byed pa rnam dbye drug pa'i sgra yis /
ba lang khyad chos dang /
rta ma yin pa khyad gzhir dngos po la gnas pa'i don tha dad pa bzhin du blo yul du sgrub cing go bar byed pa ni /
lha sbyin dang ril ba lta bu brjod bya chos chos can rdzas tha dad pa dag la lha sbyin gyi ril ba zhes sogs rnam dbye drug pa'i sgra lan mang du sbyor ba yang yang mthong ba goms pas shan rgyab pa'i shugs kyi khyad par gyis yin no / /
rang 'grel du de ltar sbyor ba mthong ba la goms pa'i phyir ro zhes gsungs pa la dpags na /
brjod bya'i shan gyis khyad par gyis /
zhes pa'i don de ltar mngon la /
yang na brjod bya ba lang gcig po de nyid rta ma yin pa'i khyad chos su go bar byed pa dang /
khyad gzhir go bar byed pa'i brjod 'dod kyi shan gyis brda sbyor tshul gnyis su 'byung ba'i khyad par gyis yin no / /
zhes bshad par bya'o / /
rang 'grel las /
don gcig brjod mod kyi khyad par 'ga' shes par bya ba'i phyir /
brdas khyad par du byas na zhes sogs gsungs pas 'di la'ang dgongs par ma sleb pa'i skyon med do / /
mkhas rlom kha cig shan ni phra mo'am cung zad la zer ro / /
zhes 'chad pa ni /
gsung rab kyi brda tsam la'ang ma byang bzhin du byung rgyal smra ba la ngo tsha ba med pa khyod ni smyon pa'i gang mkhan no / /
shan ces pa rang gi gnas tshod kyi dbang gis ma yin par gzhan gyi shugs kyis rang la'ang chos nyid @# / /
'ongs pa ste /
dper na chom rkun dang 'grogs pa'i dge slong rang nyid kyis ma byin par ma blangs kyang /
grogs kyi shan gyis dge slong la'ang chom rkun gyi tha snyad byung ba lta bu'o / /
des na 'di yang dngos po la de gnyis chos chos can tha dad du mi gnas kyang /
tha dad pa lta bur go ba ni /
brjod 'dod kyis brda sbyor gyi shan phog pa yin ces bya ba'i don to / /
'dul ba sogs na shan gyi tha snyad dang rnam gzhag shin tu mang ba de dag gi tshig tsam yang rna lam du ma son pa'i mang du thos pa khyod /
shan ces pa'i tshig 'di tsam gyis mgo rmongs par byas pa ngo mtshar ro / /
kha cig brjod bya'i shan ces pa'i skabs na /
lo sha zhes pa'i skad dod yod la /
de nyid cha zhes pa la'ang 'jug pas /
brjod bya'i cha'i khyad par gyis /
zhes bsgyur nas 'chad mod /
shan la blo rtse gtad rgyu ma byung ba'i rnam 'gyur du gsal la /
rang 'grel dang /
'grel bshad gnyis po dang gsum ka las phyi rol tu gyur pa'i bshad pa'o / /
des na chos chos can brjod pa'i sgra gnyi gas don gcig brjod /
ces pa yang /
ba lang rta ma yin ces pa'i chos brjod pa'i sgras khyad gzhir brjod pa dang /
ba lang gi rta ma yin pa zhes pas khyad chos su brjod pa gnyi ga'i don /
ba lang gi ldog pa gcig pu de nyid yin ces pa'i don gyi /
ba lang gi ldog pa de nyid gnyi gas brjod par khyad par med ces pa tsam gyis don gyi gting ci yang mi dpogs so / /
gal te /
ba lang dang rta ma yin pa dngos po la chos chos can du so sor gnas pa med bzhin du /
ba lang khyad gzhir ston pa chos can brjod pa'i sgra dang /
de gnyis khyad chos su ston pa chos rjod kyi sgra gnyis sbyar ba la dgos pa ci yod ce na /
sgra gnyis kyi dgos pa'i khyad par ston pa ni /
ba lang gi ldog pa de nyid khyad par gzhan gyi rten byed pa'i chos can nam /
khyad gzhi lta bur blo yul du mi ston pa ni spong ba ste /
de ltar blo yul du go bar mi byed par rta ma yin pa de nyid ma he'i steng gi rta ma yin pa sogs las khyad par go bar byed pa'i byed chos lta bur blo yul du ston pa dang /
de nyid khyad chos gzhan gyi rten byed pa'i chos can nam /
khyad gzhi lta bur blo yul du mi spong zhing /
rta ma yin pa gang la ldan pa'i khyad gzhi lta bur blo yul du ston pa dag ba lang gi rta ma yin pa zhes pa'i chos rjod kyi sgra dang /
ba lang rta ma yin pa zhes pa'i chos can brjod pa'i sgra de gnyis kyi brda'i bye brag yin la /
de ltar brda'i khyad par so sor sbyar ba'i dgos pa ni /
ba lang la rta yod med rtogs par 'dod pa dang /
rta ma yin pa de ba lang gi rta ma yin pa yin par shes shing rtogs par 'dod pa po'i shes par 'dod pa'i rjes su byed pa'i ba lang la rta ma yin pa khyad chos su ldan pa dang /
rta ma yin pa de ba lang gis khyad par du byas pa'i rta ma yin par bye brag tu go bar byed 'dod pa'i 'chad pa po'i rjod 'dod kyis sbyar ba'i brda tha dad 'jug pa yin te /
de bas na ba lang gi ldog pa de ni de lta bu'i dgos pa'i phyir sbyar ba'i brda tha dad 'jug pa'i gzhi yin no / /
ngag don ni /
shes bya chos can /
chos chos can rjod pa'i sgra gnyis sbyar ba la dgos pa yod de /
ba lang la rta ma yin pa ldan mi ldan shes par 'dod pa la ba lang la de ldan par shes par bya ba'i phyir /
ba lang rta ma yin pa zhes pa'i chos can brjod pa'i sgra sbyor zhing /
ba lang gis khyad par du byas pa'i rta ma yin pa bye brag tu shes par bya ba'i phyir /
ba lang gi rta ma yin pa zhes pa'i chos @# / /
rjod kyi sgra sbyor dgos pa'i phyir /
de ltar chos chos can gnyis su ma zad ba lang dang ba lang nyid lta bu spyi dang spyi ldan dang /
dkar sogs dang ba lang lta bu yon tan dang yon tan can dang /
'gro ba dang g.yo 'gul lta bu bya ba dang bya ba ldan pa la sogs pa'i yul kun la yang rdzas te chos can rjod pa dang /
dngos po te chos rjod pa'i sgra de nyid sbyar ba'i khyad par ni /
ldog pa gcig nyid khyad gzhi lta bur brjod pa dang /
khyad chos lta bur brjod pa 'di nyid tsam du zad de /
de'i phyir /
gzhi de rnams gang yang rung ba'i chos dang chos can rjod pa'i sgra de dag la rang gi brjod bya bdag nyid gcig go bar byed pa la khyad par 'ga' yang yod pa ma yin no / /
'dis ni ba lang dang /
rta ma yin pa lta bu log ldeg gnyis la sbyar ba'i chos chos can rjod pa'i sgra la khyad par de tsam zhig yin par ma zad /
yon tan dang yon tan can sogs la sbyar ba'i sgra gnyis kyi khyad par yang de tsam zhig yin te /
ba lang dkar po zhes pas ba lang khyad gzhir go bar byed la /
ba lang gi dkar po zhes pas ba lang khyad chos dang dkar po khyad gzhir go bar byed cing /
de bzhin du /
rna ba g.yo 'gul zhes pa dang /
rna ba'i g.yo 'gul zhes sogs la'ang shes par bya ste /
mdor na sgra de gnyis brjod bya gang la sbyar kyang khyad par de tsam du zad ces bya ba'i don to / /
sgra de gnyis brjod tshul ji lta bus sbyar kyang khyad par de tsam du zad do / /
zhes ston pa ni /
sgra de gnyis brjod bya de dag gang la sbyar kyang khyad par de tsam zhig yin par ma zad /
don de dag shes par byed 'dod pas chos chos can rjod pa'i sgra de gnyis /
de la phan pa'am /
byed ldan nam gal te yid byed la sogs pa rkyen gzhan gyi mtha' can gyis brjod kyang rung /
khyad gzhi lta bur go bar byed pa dang /
khyad chos lta bur go bar byed pa de las brjod bya go bar byed tshul gyi khyad par gzhan med do / /
de ltar /
log ldog rdzas gzhan ma yin cing /
de lta na'ang sgra tha dad 'jug pa dang /
drug pa'i rnam dbye sbyar ba mi 'thad pa'i skyon med par bstan nas / /
log ldog rdzas gzhan ma yin pas /
slob dpon phyogs glang gis spyi rdzas gzhan la brjod pa'i skyon de dag ded la mi 'byung zhing /
khyod la 'byung ba yin no zhes ston pa ni /
bde gzhan sel sgra rtog gi yul du 'dod pa'i phyogs la ni /
spyi dang spyi de dang ldan pa'i gsal ba rdzas gzhan du 'dod pa'i phyogs la /
slob dpon phyogs glang gis brjod pa'i skyon de dag 'byung ba bsal ba yin te /
lugs de'i phyogs ltar na /
log ldog rdzas gzhan ma yin par khas len cing /
de la ji skad bshad pa'i tshul gyis nyes pa ci yang med pa de'i phyir /
des na /
rigs dang de dang ldan pa dag rdzas tha dad pa nyid du 'dod pa yin na /
slob dpon gyis brjod pa'i nyes pa der 'byung ba yin pas /
khyed rang spyi gsal rdzas tha dad du 'dod pa la skyon de dag 'byung bar 'gyur ba yin no / /
'o na kun las btus su /
spyi rdzas gzhan 'gog pa la /
rang dbang med phyir de ldan min / /
btags pa'i phyir dang mi srid phyir / /
zhes gsungs pa'i don gang zhe na /
shing gsal rnams la shing gi spyi rdzas gzhan de ldan pa'i sgo nas shing gi spyi sgra 'jug pa min par thal /
de ltar yin na /
shing sgra de shing gsal rnams la rang dbang du 'jug pa med par shing spyi rdzas gzhan de la dngos su zhugs pa'i dbang gis shing gsal rnams la'ang zhugs pa yin par thal bar 'gyur ba yin pa'i phyir @# / /
de ltar thal ba 'dod do zhe na /
de yang mi 'thad de /
de ltar na shing gsal rnams rang nyid shing dngos yin pa'i rgyu mtshan gyis /
shing sgra 'jug pa ma yin par shing sgra de shing gsal rnams la btags nas 'jug par thal ba'i phyir dang /
de'ang 'dod na /
shing dang shing gsal gyi gzhi mthun mi srid par 'gyur ba'i phyir ro zhes bya ba'o / /
de ltar spyi rdzas gzhan du 'dod pa la slob dpon gyis brjod pa'i skyon de dag khyed la 'byung gi /
nged la mi 'byung bar ma zad /
nged la khyed kyis drug pa'i rnam dbye mi rung bar thal ba la sogs pa'i gnod byed brjod pa de yang /
khyed rang sgra dngos dbang gis 'jug par 'dod pa la 'byung gi /
nged sgra brjod 'dod kyis 'jug par 'dod pa la mi 'byung ngo / /
zhes ston pa na /
brda sprod pa dang spyod pa po la sogs pa gang dag gi lugs la tshig rnams dngos po'i dbang gis 'jug par 'dod pa lhur len cing /
rjod byed kyi sgra brjod 'dod kyis 'jug pa'i phyogs la mi brtan pa de dag la ni /
drug pa'i sgra dang gcig tshig dang mang tshig gi dbye ba la sogs mi 'thad pa'i klan ka 'byung bar rigs kyi /
kho bo cag sel ba smra ba la log ldog rdzas tha dad ma yin na /
sgra tha dad 'jug pa'i mang tshig mi rung ba dang /
drug pa'i rnam dbye mi 'thad pa la sogs pa'i klan ka 'byung ba 'thad pa ma yin te /
brjod bya phyi rol don gyi dbang gis 'jug pa la mi ltos par tshig gang smra ba pos brda ji lta bur sbyar ba'i sgo nas /
rjod byed nyid du nges par byed pa de de bzhin du rjod byed du 'jug par 'dod pa yin pa'i phyir ro / /
'o ? dbang gis 'jug par 'dod pa dag la klan ka de dag tshul ji ltar 'byung zhe na /
bud med gcig chos can /
khyod la btsun mo rnams zhes pa'i tha dad par bzhag pa mang tshig sbyor mi srid par thal /
khyod la de ltar sgra sbyor ba 'di la de'i rgyu khyod btsun mo du mar ci yod de med pa'i phyir /
grong drug chos can /
khyod la khang bzang kyi phreng ba gcig ces tha dad min par bzhag pa'i gcig tshig sbyor mi srid par thal /
de ltar khyod la sgra sbyor ba 'di la de'i rgyu khyed gcig tu ji ltar yod de med pa'i phyir /
la sogs pa bye ma nyag ma gcig la /
bye ma rnams zhes pa'i mang tshig sbyor mi srid par thal ba sogs sdud do / /
nam mkha'i rang bzhin zhes pa'i drug sgra sbyor mi rigs par thal /
nam mkha'i rang bzhin zhes bya ba'i drug sgra 'di la /
de ltar sbyor ba'i rgyu nam mkha' dang de'i rang bzhin rdzas tha dad du ci yod de med pa'i phyir /
drug sgra rdzas tha dad kho na la sbyor bar khas blangs pas so / /
nam mkha'i ngo bo ni nam mkha' nyid do / /
zhes de phan gyi rkyen sbyar du mi rung bar thal /
nam mkha'i ngo bo ni nam mkha' nyid do zhes bya ba 'di la /
de ltar sgra sbyor ba'i rgyu nam mkha' dang nam mkha' nyid rdzas tha dad du ci yod de med pa'i phyir ro / /
gsum pa spyi 'dzin rtog pa'i 'jug tshul dang /
de'i snang yul gzhan sel ba'i spyi rgyas par bshad pa la /
yul spyi'i gnas tshul bshad /
de la rtsod pa spangs nas yul can rtog pa'i 'jug tshul bshad /
dang po la /
kun rdzob bden pa zhes pa'i kun rdzob kyi sgra bshad gzhi blo kun rdzob pa ngos gzung / /
de'i snang yul bsam ngo'i bden pa tsam du bstan /
de nyid don dam du bden pa dag gi /
des na de 'dzin gyi blo 'khrul bar bstan /
'khrul pa gzhi med du thal ba'i rtsod pa spang pa'o / /
dang po ni /
sngar /
gang phyir dngos kun /
zhes pa'i skabs su rang mtshan rnams rang rang gi ngo bo ma 'dres par gnas par bshad cing /
de'i phyir gzhan sol yul la ni /
zhes par gsal ba las rdzas gzhan pa'i spyi med par smras pa la /
gal te log @# / /
pa'i ming can gsal pa rnams ni /
rang rang gi ngo bo phan tshun rje 'gro mi byed par ma 'dris par gnas shing /
de dag las gzhan pa'i ci yang med na /
ji ltar na spyi'i tha snyad 'thad de spyi mi srid par 'gyur ro zhe na /
zhes pa'i lan btab pa'i phyir du spyi'i 'jog lugs /
kun rdzob tu spyi'i 'jog tshul dang /
de don dam du ma grub pa'i tshul dang bcas pa 'di dag ston pa yin la /
gzhung 'di'i 'phros tshul ni 'di kho na ltar yin te /
rang 'grel las 'di'i mtshams sbyor du /
da ni /
'o na ji ltar gcig tu log pa'i ngo bo can rnams la spyi zhes bya ste /
de dag dang ma 'drel pa'i phyir dang /
gzhan yang med pa'i phyir ro / /
zhe na zhes gsungs pas so / /
de'i mjug tu rang 'grel las /
spyi ji lta bu yin pa ni bshad zin to / /
ma 'dres pa rnams kyi cig shos dang ma 'brel ba ni /
de las ldog pa can rnams kyi 'dra ba nyid yin no zhes bshad do / /
zhes gsungs pa'i don ni /
gsal ba rnams phan tshun gcig gcig la rjes su mi 'gro zhing /
spyi don gzhan med kyang /
de dag la rjes su 'gro ba'i spyi ji lta bu yin pa ni sngar bshad zin to / /
sngar gang du ji ltar bshad na /
sgra ma yin dang ma byas rtag pa sogs rigs mthun mi mthun kun dang ma 'dres pa'i sgra rnams kyi cig shos rigs mi mthun dang ma 'brel ba'i cha ma byas pa las ldog par snang ba ni /
ma byas de las ldog pa can sgra la sogs pa rnams kyi 'dra ba'am spyi nyid yin no zhes /
gang phyir dngos kun /
zhes sogs kyi skabs su bshad do zhes pa ste /
de lta na'ang /
sngar de 'dra'i spyi de blo kun rdzob pa'i bsam ngo tsam gyi spyir 'jog tshul rgyas par ma bshad pas de nyid 'dir 'chad ces pa yin la /
de'i phyir bram ze chen pos /
de blo'i bsam pa'i dbang gis spyi yin pa'i rgyu mtshan /
sngar rgyas par ma bshad pas 'dir 'chad par gsungs pa yin no / /
tshig gi don bshad par bya ste /
de yang /
rma'i 'gyur las /
kun rdzob des bdag tha dad kyang /
zhes 'byung ba ltar bshad par bya'o / /
shing ma yin pa las tha dad pa'i shing gsal gyi dngos po rnams la brtan nas shing gsal gyi don rnams rigs gcig tu ni snang ba'i blo shing gi spyi 'dzin chos can /
blo kun rdzob pa yin te /
khyod gang gi rang gi ngo bo shing ma yin las log par snang ba'i sgra don snang yul du byas pa de yis gzhan shing gsal rnams kyi thun mong ma yin pa'i ngo bo gzung yul du byas nas mthong ba la sgrib par byed pa'i blo yin pa'i phyir ro / /
des na shing gsal rnams bdag nyid tha dad kyang blo kun rdzob pa de la shing gsal gyi dngos po rnams shing ma yin las ldog pa'i ngo bo 'ga' zhig gis rigs tha dad min pa lta bur snang zhes pa'am /
yang na /
shing gsal rnams rang bzhin tha dad min pa lta bur te rang bzhin 'dres pa lta bur snang zhes pa'o / /
des na rang bzhin ma 'dres par gnas kyang blo de la 'dres par snang bas lta bu zhes smos so / /
de ltar snang ba yang shing ma yin las log par snang ba'i sgra don de nyid gzung yul du byas pas shing gsal rnams gyi rang bzhin tha dad pa nyid bsgribs pa yis so / /
de la kun rdzob ces pa yan chad kyis blo kun rdzob pa ngos bzung nas /
des bdag tha dad kyang /
zhes pa man chad kyis blo kun rdzob pa de la ji ltar snang ba'i snang yul gyi spyi ngos gzung ba yin no / /
de yang shing gi spyi 'dzin rtog pa la shing ma yin las log par snang ba de sgra don yin cing /
shing gi gzhan sel ba'i spyi yin la /
de nyid shing gsal rnams la rjes su 'gro ba'i spyi'ang yin cing /
blo kun rdzob pa de la de nyid shing gsal rnams la rjes su 'gro bar snang la /
de yang shing sha pa'i @# / /
rang bzhin du gyur pa'i shing spyi de shing de pa'i rang bzhin du gyur pa'i shing ma yin las log pa'i yin la /
tsan+dan gyi rang bzhin du gyur pa'i shing ma yin las log pa gang yin pa de seng lding gi rang bzhin du gyur pa'i shing ma yin las log pa de yin pa lta bur snang ba'i sgo nas rang bzhin '+nges par snang ba min no / /
de lta bu'i spyi 'dzin gyi blo de ni kun rdzob ces pa'i sgra bshad pa'i gzhi la blo kun rdzob pa de'i ngo bo bden pa'i phyir /
kun rdzob bden pa zhes bya'o / /
dper na /
dbu ma pa'i gzhung lugs dag las /
gti mug rang bzhin sgrib phyir kun rdzob ste /
zhes pa dang /
gang zhig gis bsam gang zhig la /
yang dag sgrib byed de kun rdzob /
ces bshad pa dang 'dra'o / /
rtog pa de kun rdzob kyi sgra 'jug pa'i gzhi ni ma yin te /
rang mtshan yin pa'i phyir ro / /
gnyis pa de'i snang yul bas mdo'i bden pa tsam du bstan pa ni /
blo de la snang ba'i spyi shing ma yin pas ldog par snang ba de chos can /
bsam pa'i dbang gis ni bden par yod par ni rab tu bsgrags te /
don dam par ma grub par blo'i snang ba tsam gyi chos yin pa'i phyir /
gsum pa de nyid don dam du grub pa dgag pa ni /
shing gi spyi 'dzin gyi blo de yis ji ltar kun btags pa shing ma yin las ldog par snang ba de ni /
dam pa'i don du med de don dam par yod na /
de 'dzin gyi spyi blo de snang yul la ma 'khrul bar 'gyur la /
de lta na shing gi spyi blo de la shing gsal rnams rang bzhin 'dres par snang bas shing gsal rnams rang bzhin 'dres na'ang /
shing gi gsal ba rnams ni phan tshun gcig la gcig rjes su mi 'gro zhing /
rang bzhin ma 'dres par gnas pa'i phyir /
gsal ba de rnams la rjes su 'gro ba'i spyi rdzas gzhan ni med de /
de 'dra blo ma 'khrul ba la snang ba med pa'i phyir /
yang na de chos can /
don dam par med par thal /
shing gsal rnams dang rdzas gcig tha dad gang du yang ma grub pa'i phyir /
rdzas gcig tu ma grub par thal /
de shing gsal rnams dang rdzas gcig tu grub na /
de snang yul du byed pa'i shes pa la shing gsal rnams rang bzhin 'dres par snang ba de snang ba ltar grub dgos pa gang zhig /
shing gi gsal ba rnams ni phan tshun rjes su mi 'gro ba'i phyir /
de shing gsal rnams las rdzas gzhan ma yin par thal /
shing gsal rnams la rjes su 'gro ba'i spyi rdzas gzhan ni blo ma 'khrul ba la snang ba med pa'i phyir /
zhes bshad par bya'o / /
de lta ma yin par /
shing gsal rnams shing dang rdzas gcig yin na /
shing gsal rnams rang bzhin ma 'dres pa ma yin par rdzas gcig tu 'gyur dgos zhes pa dang mtshungs pa'i rigs pa'i rnam gzhag tu go na /
dngos po shes bya la mi srid pa'i grub pa'i mtha' mi 'dod bzhin du khas len dgos par 'gyur ro / /
de bas na rigs pa'i gnad gtugs pa gang yin pa de shes par bya dgos la de yang gzhung lugs 'di bdag rtog pa'i chos dag dngos por grub pa 'gog pa na /
de'i yul can rtog ngo'i snang yul la ma 'khrul par thal ba 'phangs nas /
de lta na de nyid la ji ltar snang ba ltar grub dgos pas dngos po'i gnas tshul 'chol bar thal ba nyid la rigs pa'i rtsal du 'don pa yin pas gong 'og mang po zhig tu rigs pa'i tshul 'di nyid bstan pa yin no / /
des na dngos po ka bum sogs dang rdzas gcig yin kyang /
ka bum rdzas gcig tu 'gyur mi dgos la /
rtog pa la dngos por snang ba de ka bum dang rdzas gcig yin na /
ka bum mang rdzas gcig tu 'gyur dgos shing /
dngos po @# / /
dang rtog pa la dngos por snang ba gnyis ka'ang ka bum gyi spyi yin par khyad par med la /
ka bum de rtog pa la dngos por snang ba'ang yin zhing /
rtog pa la dngos por snang ba de bsam ngo'i bden pa dang /
gzhan sel ba'i spyi dang /
sgro btags dang /
dngos por med pa'i chos yin kyang /
rtog pa la dngos por snang ba yin na /
rtog pa'i snang yul dang /
sgro btags dang gzhan sel ba'i spyi la sogs pa yin mi dgos par shes par bya'o / /
gal te 'o na /
gang gi rang gi ngo bo yis / /
zhes shing ma yin las ldog par snang ba de spyi 'dzin pa'i shes pa nyid du khas blangs pas spyi de rdzas su ma grub pa 'gal lo zhe na /
shing gi spyi 'dzin shes pa las tha dad ma yin pa ji ltar don gzhan shing gsal rnams la rjes su 'brang pa'i spyir 'gyur te /
shes pa min na shing la med dgos pa'i phyir ro / /
de bas na rtog pa la shing ma yin las ldog par snang ba de shing gi spyi 'dzin shes pa dang bdag nyid gcig yin pas de'i ngo bo yin kyang /
de'i rdzas ma yin pa'i phyir /
shes pa yin pa'i shing spyi khas blang dgos pa'i skyon med do / /
TIka byed phal che ba dag spyi 'dzin rtog pa'i gzung rnam spyi yin pa 'gog pa la sbyor yang /
bshad tshul snga ma nyid rang 'grel gyi dgongs pa yin no / /
bzhi pa des na de 'dzin gyi blo 'khrul par bstan pa ni /
don shing gsal rnams la shing gi bdag nyid gcig tu rigs gcig par 'dzin pa'i rnam rtog 'di chos can /
log pa'am 'khrul pa yin te /
shing gsal rnams phan tshun 'dre ba med pa rang bzhin gcig tu 'dres par snang ba des na'o / /
zhes pa'am /
yang na rang gi snang yul shing spyi de bden par ma grub pa des na'o / /
lnga pa 'khrul pa gzhi med du thal ba'i rtsod pa spang pa ni /
gal te shing gsal rnams las rdzas tha dad pa'i shing spyi dngos por grub pa med na /
shing gi spyi 'dzin rgyu med du 'byung bar 'gyur ro / /
des na shing gsal rnams rigs gcig tu 'dzin pa'i blo skye ba ni /
shing spyi rdzas gzhan zhig de rnams la rjes su 'gro ba las skyes pa yin no / /
zhe na /
shing gsal rnams gcig tu 'dzin pa'i blo 'di'i sa bon ni shing gi ming gang dang ldan zhing ming de'i don yal ga lo 'dab sogs gang dang ldan pa phan tshun du tha dad cing ma 'dres par gnas pa'i shing gsal dag yin te /
de dag mngon sum gyis mthong bas bzhag pa'i bag chags sad pa las skyes pa'i phyir ro / /
des na shing gsal rnams rang bzhin 'dres par snang ba'i sgo nas rigs gcig tu 'dzin pa'i 'khrul rgyu ni bag chags de nyid yin la bag chags de nyid gang mthong ba'i sgo nas 'jog pa'i sa bon nam 'khrul gzhi ni shing ma yin dang ma 'dres par gnas pa'i shing rang mtshan rnams yin no / /
don 'di nyid ston par bzhed nas rang 'grel du rnam par rtog pa 'di ni de kho na 'dzin pa na /
rang gi bag chags kyi rang bzhin las de ltar snang ngo / /
zhes bya ba la sogs pa gsungs so gal te shing spyi don gzhan med pa'i shing gsal du mas shing gi spyi 'dzin gcig bskyed pa mi 'thad de /
gzhan du na ji ltar shing gsal rnams kyis shing gi spyi 'dzin skyed par byed pa ltar ba lang gi gsal ba rnams kyis kyang shing gi spyi 'dzin shes pa skyed par 'gyur te /
shing spyi don gzhan dang bral pa'i du mar khyad par med pa'i phyir ro / /
zhe na /
shing gsal 'ga' zhig ni don shing gsal rnams rigs gcig tu rtogs pa'i shes pa bskyed pa la sogs pa'i don gcig sgrub pa la spyi don gzhan med pa'i tha dad yin yang rang bzhin @# / /
gyis sam rang rgyu las der nges pa mi 'gal te /
dper na bye brag pa khyod rang gi lugs la dbang po dpal sogs pa bdag dang /
yid dang /
de gnyis phrad pa'i 'grel pa rnams la spyi don gzhan med kyang dbang shes gcig bskyed pa bzhin no / /
gzhan yang spyi don gzhan med na /
shing gsal bzhin du ba lang gi gsal ba rnams kyis kyang shing gi spyi 'dzin skyed mi dgos te /
dper na /
sman sle tres dang par ba ta la sogs pa kha cig spyi don gzhan med pa'i tha dad yin kyang /
de dag lhan cig sbyar ba'am /
so sor sbyar ba yis rims la sogs bzhi pa'i 'bras bu gcig byed par mthong gi /
de dang sman spyi don gzhan med par khyad par med kyang /
zho dang ga gon la sogs pa gzhan gyis de ltar ma yin pa bzhin no / /
ga gon ni /
shing tog 'bras bu chen po smin pa ro skyur zhing /
nang na khu ba mang ba /
'du ba'i nad phal che ba la gnod pa'o / /
de yang gzhung 'di dag gis spyi don gzhan med pa'i du mas 'bras bu gcig skyed pa mi srid par 'dod pa la khas blangs kyi bsal ba dang /
mngon sum gyi bsal ba gnyis bstan pa yin te /
dang po ni /
dbang po la sogs bzhin /
zhes pa dang /
phyi ma ni dper sman /
zhes sogs kyis so / /
gal te sman de dag la sman spyi don gzhan gcig yod pa des nad zhi ba'i 'bras bu de byed pa yin no / /
zhe na /
sman spyi don gzhan des nad zhi bar byed pa ma yin par thal /
de yin na /
de ni sman thams cad la yod par khyad par med pas /
sman gcig gi mkhris nad sel ba ltar /
sman thams cad kyis mkhris nad sel bar 'gyur ba'i phyir dang /
de lta na /
sman de dag skye sa'i zhing sogs tha dad kyang nus pa khyad par med par thal bar 'gyur ba'i phyir /
der ma zad spyi de ni rtag pa yin la /
brten pas phan 'dogs pa med pa'i phyir yang nad zhi ba'i 'bras bu byed pa mi 'thad do / /
gnyis pa de la rtsod pa spangs nas yul can rtog pa'i 'jug tshul bshad pa la /
rtog pa'i snang tshul spyir bstan pa dang /
rtog pa'i snang tshul gyi khyad par gyis spyi gzhi mthun sogs kyi rnam gzhag byed tshul bye brag tu bshad pa'o / /
dang po ni /
de la bsam pa'i dbang gis ni / /
spyi yod par ni rab tu bsgrags / /
zhes smras pa la /
kho na re /
shing ma yin yin las ldog par rtog pa la snang ba de shing spyi yin na /
de nyid shing gsal rang mtshan rnams la rjes su 'gro ba'i shing spyi yin nam /
rtog ngo'i snang ba kho na la rjes su 'gro ba'i spyi yin /
dang po ltar na shing gsal rang mtshan rnams rtog pa la /
shing ma yin las ldog par snang ba de yin dgos pas /
rang mtshan rtog pa'i snang yul du 'gyur mi srid pa dang 'gal la /
gnyis pa ltar na /
shing gsal rnams 'bras bu rigs gcig byed par mtshungs shing /
shing ma yin las ldog par mtshungs pas shing ma yin las ldog par rtog pa la snang ba de nyid shing spyir 'jog pa 'gal bar 'gyur te /
rtog ngo'i snang ba kho na yin na 'bras bu byed pa dang /
shing ma yin las log par 'gal bar byed pa'i phyir ro / /
zhe na /
de'i lan ston pa la /
rang bzhin de 'dzin zhes sogs kyis spyi 'dzin rtog pa'i snang tshul spyir ston cing /
shes la yod pa'i zhes sogs kyis /
snang tshul de'i khyad par gyi sgo nas spyi gzhi mthun sogs kyi rnam gzhag byed tshul rgyas par bshad nas /
rtsod pa de'i lan dngos ston pa yin te /
de yang spyi 'dzin rtog pa la shing gsal rang mtshan rnams shing ma yin las ldog par snang @# / /
zhing /
de'i rgyu mtshan gyis /
rtog pa la shing ma yin las ldog par snang ba de nyid shing gsal rang mtshan rnams kyi spyi'i rnam gzhag byed la /
rtog pa la sha ba de nyid spyir shing ma yin las log cing /
bye brag tu sha ba ma yin pa las kyang log pa'i ldog pa gnyis tshogs su snang la /
de nyid rgyu mtshan du byas nas sha ba dang shing gi gzhi mthun gyi tha snyad byed cing /
de'i phyir rang mtshan la rjes su 'gro ldog byed pa'i spyi yin kyang /
rtog pa la spyi dang gzhi mthun du snang ba de dag ni don dam par yod pa ma yin gyis kun rdzob tsam du btags pa'i chos yin pas rtog pa'i snang yul rang mtshan khas len dgos pa dang /
de dag la rtog pa la shing ma yin las ldog par snang ba de nyid rjes 'gro mi byed par thal ba gnyis ka'i skyon las grol /
ces lan 'debs pa yin te /
mdor na shing rang mtshan rnams rtog pa la shing ma yin las ldog par snang ba'i sgo nas rtog pa la shing ma yin las ldog par snang ba de nyid shing rang mtshan rnams la rjes su 'gro ba'i spyi yin kyang /
rtog pa la ldog pa gnyis tshogs dang /
gcig rkyang du snang ba de dag rtog pa'i snang yul yin cing /
sgro btags dngos por med pa'i chos yin ces bya ba'i don to / / / / /
da ni tshig don bshad par bya ste / /
shing gi rang bzhin de 'dzin pa'i mngon sum gyi bag chags las skyes pa'i shing gi spyi 'dzin rnam par rtog pa'i blo ni /
shing rang mtshan rang gi gzung don du med pa can yin cing /
de ltar yin kyang de rang gi gzung don du yod pa can dang 'dra bar snang zhing /
shing de'i 'bras bu can min pa'i don las tha dad pa'i shing rang mtshan gyi mthar thug cing brgyud nas skye ba ste /
khyad par gsum dang ldan pa yin la /
de lta bu'i rtog blo khyad par gsum ldan gang yin pa de la rang la snang ba shing gi ngo bo lta bu dang /
phyi rol shing dang gcig lta bu dang /
gzhan shing ma yin las log pa lta bur snang ba gang yin pa de chos can /
shing de nyid yin te /
shing don gnyer gyis brtag pa yi yan lag /
shing gi dgos pa sgrub nus su med pa'i phyir /
'dis bstan pa'i rigs pa'i gtugs sa 'di yin te /
shing gi spyi 'dzin shes pa la shin tu snang ba de dngos por grub na der snang gi rtog pa de snang yul la ma 'khrul bar 'gyur la /
de lta na snang ba de nyid shing du thal /
de la shing du snang ba gang zhig /
de snang yul la ma 'khrul ba'i phyir /
'dod na des shing gi dgos pa sgrub nus dgos pas shing la rtog pa'i blo gang yod du shing gis phongs pa mi srid par 'gyur ro / /
zhes bya ba ste /
de ltar na rtog pa de la de 'dra'i snang tshul yod kyang /
snang ba de ltar ma grub pas rtog pa snang yul la 'khrul ces bya ba'i don to / /
gnyis pa rtog pa'i snang tshul gyi khyad par gyis spyi gzhi mthun sogs kyi rnam gzhag byed tshul bye brag tu bshad pa la /
mdor bstan rgyas bshad /
don bsdu ba'o / /
dang po ni /
'di ltar shing gsal rang mtshan rnams shing ma yin las ldog pa'i ngo bo can yin pa des na de dag rtog pa la tha dad min pa'am rigs gcig pa lta bur snang ste /
de ltar rtog pa'i shes pa la yod pa'am snang ba'i don de rnams la spyi'i spyod yul can dag gi shes pa dang ni brjod pa yis shing gi spyi'i tha snyad rgyas par byed la /
'di ltar shing ma yin las ldog pa'i ngo bo can gyi pal sha de nyid gzhan pa la sha ma yin pa thas log par snang ste /
de ltar snang ba'i shes pa la yod cing snang ba'i don de rnams la gzhi mthun @# / /
spyod yul can dag gi shes pa dang ni brjod pa yis gzhi mthun gyi tha snyad rgyas par byed do / /
tha snyad ji lta bu zhe na /
nor ba'am 'khrul pa'i don can no / /
gnyis pa rgyas par bshad pa la /
nor don can /
zhes pa la /
rtsod pa spang ba ni /
gal te spyi gzhi mthun gyi tha snyad thams cad nor ba'i don can yin na /
sgra mi rtag rtogs kyi rjes dpag dang /
sgra rtag 'dzin gyi sgro 'dogs la 'jug yul la slu mi slu'i khyad par med par thal /
gnyis ga nor ba'i don can gyi tha snyad du khyad par med pa'i phyir /
zhe na /
dngos po rnams kyi spyi gzhi mthun gyi tha snyad de kun yang phan tshun 'dre ba med pa'i zhen yul rang mtshan la brgyud nas brten pa ste /
des na gzhan sel snang yul du yod pa can gyi rtog pa gang la rang gi zhen yul du gyur pa'i dngos po dang brgyud nas 'brel ba yod pa rnams ni dngos po rang mtshan rnyed pa'am thob pa'i rten can yin te de'i phyir rjes dpag rnams kyang /
rang bzhin de 'dzin rnam rtog blo / /
zhes sogs su ji skad bshad pa bzhin sgro 'dogs dang snang yul la 'khrul bar 'dra yang gzhan sgro 'dogs las 'jug yul thob par nus pa min zhing /
rjes dpag las thob pa'i khyad par 'thad pa yin no / /
dper na /
nor bu'i 'od la nor bur 'dzin pa las nor bu thob pa dang /
mar me'i 'od las nor bur 'dzin pa las nor bu mi 'thob pa'i khyad par yod pa bzhin no / /
shAkya blo ltar na /
gang la dngos dang 'brel yod pa'i sgo nas dngos po rnyed pa'i rten byed pa'i tha snyad de yang ji lta bu zhe na /
de'i mtshan gzhi dper brjod pa ni /
sngar sel bas 'jug par ji skad bshad pa'i rjes dpag ji lta ba bzhin no / /
zhes 'chad la /
sngon chad shAkya blo'i 'grel ba'i don 'chad shes pa'ang ma byung bar snang ngo / /
TIka byed gzhan dag rjes dpag rang mtshan la mi slu bar sngar ji skad bshad pa bzhin no / /
gang du bshad na /
gtan tshigs de ni rnam gsum nyid ces pa'i rang 'grel du /
rjes su dpag par bya ba'i shes pa 'di gnyis ni dngos po las ma skyes pa'i phyir de snang ba nyid ma yin yang /
de las skyes pa'i phyir /
der 'khrul ba med pa dag yin te /
des na tshad ma yin te /
mngon sum bzhin no zhes gsungs pa der bshad do / /
zhes zer ba mi 'thad de /
rang 'grel ma brtsams pa'i gong du gang du bshad khungs snyegs med par thal ba'i phyir ro / /
rtsa ba dang rang 'grel dus gcig tu 'jug pa gcig gis brtsams pa yin pas skyon med /
ces pa'ang lan ma yin te /
de nyid bsgrub bya yin pa'i phyir ro / /
shes la yod pa'i don de rnams / /
'di ltar ldog pa'i ngo bo can / /
des na tha dad min lta bur / /
snang ste de la /
spyi yi spyod yul can dag gi /
shes pa dang ni brjod pa yis / /
tha snyad rgyas byed ces pa rgyas par 'chad pa ni /
de 'dra'i rtog pa'i snang yul de la /
spyi'i tha snyad byed pa'i rgyu mtshan ci zhe na /
de la 'bras bu rigs gcig pa can gyi shing gsal du ma'ang chos can /
brjod pa dang shes pas khyod kyi spyi gcig nyid du gyur pa'i shing gi tha snyad khyod la rab tu 'jug par byed pa'i rgyu mtshan yod de /
khyod rnams shing de'i 'bras bu can min pa las gzhan yin pa la brten cing shing ma yin las log par mtshungs pa can yin pa'i phyir /
shes la yod pa'i don de rnams / /
'di ltar ldog pa'i ngo bo can / /
de nyid gzhan las log par yang / /
snang ste de la gzhi mthun spyod yul can dag gi /
shes pa dang ni brjod pa yis / /
tha snyad rgyas byed /
ces pa rgyas par 'chad pa ni /
ldog pa gnyis tshogs su snang ba'i rtog pa'i snang yul de la gzhi mthun gyi tha snyad byed pa'i rgyu mtshan ci zhe na /
de bzhin du sha ba lta bu gcig @# / /
kyang /
'bras bu tha dad pa du ma byed la /
de'i rgyu mtshan gyis 'bras bu du ma byed po de'i dngos por yongs su bstan pa'i phyir du 'bras bu du ma byed pa can de min pa'i don gzhan las ni tha dad pas ldog pa'i chos sna tshogs pa'i gzhi mthun du shes shing brjod pa 'jug pa yin no / /
tha snyad nor don can zhes pa rgyas par 'chad pa ni /
'o na spyi gzhi mthun gyi tha snyad de dag nor ba'i don can yin pa'i rgyu mtshan ci zhe na /
shes bya chos can /
spyi gzhi mthun 'di ni dngos po'i gnas lugs la grub pa mi srid do / /
sgra don spyi 'di dang gzhi mthun nyid don dam par yod pa min yang rtog pa la ji lta bur grags pa bzhin du brjod pa yin pa'i phyir /
'o na de dag dngos po'i gnas lugs la ma grub na /
de dag gi rnam gzhag byas pa la dgos pa ci zhig yod ce na /
kun rdzob kyi rnam gzhag byas pa'i dgos pa ston pa ni /
sgra byas mi rtag pa sogs /
chos dang chos can so sor phye ba'i rnam gzhag dang tha dad ci 'dra ba gzhi mthun dang /
tha dad min pa ci 'dra ba spyi'i rnam gzhag de dag dngos po'i gnas lugs sam dngos po'i de kho na nyid kyi don la ni ma btags par 'jig rten rtog pa la ji ltar grags pa de la brten nas bzhag pa yin cing /
rtog pa la snang ba de bzhin kho nar brten nas ni bsgrub bya sgrub pa kun rnam par bzhag pa de yang dgos pa dang bcas pa yin te /
gnas skabs dang mthar thug gi don dam pa'i don la 'jug par bya ba'i phyir du mkhas pa rnams kyis byas pa yin pa'i phyir /
de yang dper na /
sgra byas mi rtag pa gsum rtags chos don gsum du bden par grub na /
tha dad du bden dgos shing /
de lta na bden pa'i tha dad du 'gyur bas de gsum rtags chos don gsum du phye ba ltar bden par ma grub kyang /
de 'dra'i rtags chos don gsum gyi rnam gzhag ma byas na /
byas pa'i rtags las sgra mi rtag par nges pa'i tshad ma skye ba'i thabs med cing /
de ma skyes na sgra rtag 'dzin gyi sgro 'dogs bzlog pa'i thabs med pas sgra'i gnas lugs la grub pa'i mi rtag pa de rtog pa'i thabs su sgra'i gnas lugs la ma grub pa'i rtags chos don gsum dang /
bsgrub bya sgrub byed kyi rnam gzhag la nges par brten dgos pa ltar /
tshur mthong gi mngon sum gyis dngos po'i gnas lugs la sgro 'dogs pa phal cher ba gcod par mi nus shing /
de dag la sgro 'dogs gcod pa'i rjes dpag skye ba yang /
spyi gzhi mthun chos can bsgrub bya sgrub byed sogs kyi rnam gzhag la rag las pas /
sdug bsngal yid 'byung ba'i gnas su shes pa dang /
kun 'byung de'i rgyu dang spang byar shes pa dang /
'gog bden thob byar nges shing /
lam de'i thabs su bsten par bya ba dang /
thar ba dang thams cad mkhyen pa ji lta bu zhig gi rgyur lam ji lta bu zhig bsten dgos pa sogs 'khor ba 'jug ldog gi tshul rnams dang /
mi rtag bdag med sogs dngos po'i gnas lugs rnams la sgro 'dogs kyi dbang du ma song bar dngos po'i gnas tshul gang mthun pa'i nges pa skye ba na rtags dang /
bsgrub bya sgrub byed kyi rnam gzhag la rag las shing /
de yang spyi gzhi mthun sogs kyi rnam gzhag la rag las pa'i phyir /
don dam pa'i gnas tshul khong du chud pa ni /
kun rdzob kyi rnam gzhag nyid la brten pa yin pas don chen po dang ldan pa yin no / /
tshul 'di tsam zhig la theg pa chen po'i slob dpon mtha' dag @# / /
dgongs pa gcig dang dbyangs gcig pa yin te /
dpal ldan 'phags pa klu sgrub kyis /
tha snyad la ni ma brten par / /
dam pa'i don ni rtogs mi 'gyur / /
dam pa'i don ni ma rtogs par / /
mya ngan 'das pa thob mi 'gyur / /
zhes dang /
slob dpon chen po legs ldan 'byed kyis / /
yang dag kun rdzob rnams kyi skas / /
med par yang dag khang pa yi / /
steng du 'dzeg par bya ba ni / /
mkhas la rung ba ma yin no / /
zhes dang /
dpal ldan zla ba grags pas /
tha snyad bden pa thabs su gyur pa dang / /
don dam bden pa thabs byung gyur pa ste / /
de gnyis rnam dbye gang gis mi shes pa / /
de dag rnam rtog log pas lam ngan zhugs / /
zhes gsungs pa ltar ro / /
'on kyang tha snyad dang don dam pa'i rang ldog dang don ldog dang /
gzhi ldog sogs kyi tshul la chos mi mthun pa yin no / /
chos chos can sogs dngos po'i gnas tshul la ma grub cing /
tha snyad tsam du tshad mas gnod med du grub pa dang /
de dag gi rang ldog blos btags yin kyang /
de dag gi gzhi ldog yin na /
blos btags yin pas khyab mi dgos pa'i tshul kho bos gzhan du rgyas par bshad zin to / /
'o na sgra don 'di dang gzhi mthun nyid / /
yod pa min yang /
zhes smas pa de la rgyu mtshan dang dgos pa ci yod ce na /
de'i rgyu mtshan 'chad pa ni /
de la shing gsal rnams ngo bo gcig pa'am /
rang bzhin 'dres par snang ba'i rtog pa'i snang yul du gyur pa'i spyi de blo yis bslad pa'am /
btags pa'i snang ba tsam yin gyi /
don dam par ma grub ste /
dam pa'i don gyi don shing rang mtshan pa rnams ni /
rang rang gi ngo bo 'dre ba med par gnas pa'i phyir /
shing gcig nyid kyang byas mi rtag sogs dang shing gi ldog pa sogs du mi'i gzhi mthun du snang ba'i rtog pa'i snang yul de blo yis bslad pa yin gyi bden par ma grub ste /
dam pa'i don gyi don shing dang de'i byas mi rtag sogs rnams ni rdzas tha dad med pa'i phyir /
de yang gzhi mthun bden par grub na /
ut+pa la sngon po de /
ut+pa la dang sngon po'i ldog pa gnyis tshogs su bden dgos shing /
de lta na ut+pa la dang sngon po gnyis tha dad du bden dgos la /
de lta na de gnyis rdzas tha dad du 'gyur zhes bya ba'i don to / /
gsum pa de dag gi don bsdu pa na /
sgra'i rdzas gcig po de nyid la gzhan sgra ma yin dang /
ma byas rtag pa sogs las ldog pa'i chos kyi bye brag du ma rab tu brtag pa'i sgo nas de la spyi byas pa dang /
khyad par sgra zhes bya ba la sogs pa'i sgra byas mi rtag pa tha dad pa'i bye brag so sor phye ba 'di ni /
blo rtog pa la snang ba'i don kho na gnas pa yin te /
bsgrub bya bsgrub par rtog pa la rang gi snang yul dngos po mthong ba nyams shing med pa'i phyir /
gal te de ltar na slob dpon phyogs glang gis /
gzhan sel bas khyad par du byas pa'i khyad par 'dzin te /
zhes rjes dpag gis khyad par rang mtshan spyi dang 'dres pa snang yul du byed par bshad pa ci zhe na /
rjes dpag gis khyad par rang mtshan spyi dang 'dres par 'dzin par bshad pa 'dir yang rang gi mtshan nyid rjes dpag gi snang yul du bstan no snyam du gzung bya min te /
sgra rang mtshan de ni spyi dang khyad par gyi rnam pa dang /
chos chos can sogs cir yang rang gi mtshan nyid kyi ngos nas so so 'grub pa gzung bya min pa'i phyir /
der thal /
byas mi rtag sogs ldog chos kyi bye brag so so tha dad pa'i khyad par mang po rnams rang mtshan gcig po de la ni rtog pas btags pa la ma ltos par rang ngos nas grub par gzung du mi rung ba'i phyir /
'di dag ni kun las @# / /
btus kyi 'grel byed kha cig slob dpon gyis rang mtshan spyi dang 'dres pa rjes dpag gi snang yul du bshad par 'dod pa 'gog pa yin la /
de ltar bkag pa'i mjug bsdus pa'i sgo nas /
brda sbyor tshul rgyas par 'chad bzhed de /
gzhung 'og ma'i rtsod pa'i skabs dbye ba ni /
des na sgra rang mtshan de yi ngo bo rang ma yin kun las log par gnas pa de sgra de'i gnas lugs de kho na bzhin du sgra don du byas nas rtogs par byed pa'i sgra yod pa ma yin zhing gzung yul du byas nas rtogs par byed pa'i rtag pa yang /
yod pa ma yin te /
sgra rtog yul la spyi'i tshul nyid du ni 'jug pa'i phyir ro / /
bzhi pa sgra don dngos por grub pa bkag nas gzhan sel ba'i sgra don la brda sbyor tshul rgyas par bshad pa la /
spyi'i don dang /
yan lag gi don gnyis /
dang po ni /
grangs can dang bye brag pa sogs /
sgra don dngos por 'dod pa'i tshul ni /
grangs can pa gsal ba rnams gnas skabs tha dad kyang /
spyi gtso bo'i ngang du rang bzhin 'dres pas de lta bu'i spyi gtso bo nyid la brda sbyar bas gsal ba rnams la go bar 'dod la /
bye brag pa yang gsal ba rnams dang spyi rdzas gzhan du 'dod kyang /
gsal ba gcig la khyab pa'i spyi gang yin pa de nyid kyis gzhan la'ang khyab par 'dod pa la grangs can dang khyad par med cing /
de nyid brda'i yul du 'dod pa la /
gnyis ka'i lugs la yang dkar zal la ba lang gi brda sbyar bas nag sgur sogs ba lang du go ba'i rgyu mtshan yang /
ba lang gi brda sbyor ba'i yul ba lang gi spyi yin cing /
dkar zal la yod pa'i ba lang gi spyi de nyid nag sgur la yod cing /
de la mi 'dra ba'i khyad par cung zad kyang med pas de'i rgyu mtshan gyis yin no / /
de yang dkar zal dang nag sgur de gnyis la cha 'di khyad par cung zad kyang med par gnyi ga la yod do / /
zhes pa'i thun mong gi chos gcig med na /
dkar zal gyi cha 'di nag sgur la khyad med du yod cing /
rta la med do zhes pa'i rnam dbye med par 'gyur la /
de lta na dkar zal la ba lang gi brda sbyar bas phyis nag sgur mthong ba na ba lang ngo snyam pa'i blo skye ba ltar /
rta mthong ba na yang ba lang ngo snyam pa'i blo skye bar thal lo / /
de bas na ba lang gi spyi rtag dngos gcig nyid la ba lang gi brda sbyor ba yin cing /
spyi rtag dngos de yang dkar zal nag sgur gnyis la khyad par med par yod cing /
rta la med pas /
dkar zal la brda sbyor ba na /
phyis nag sgur mthong ba na'ang ba lang gi blo skye zhing /
rta la de ltar mi skye ba yin no / /
zhes zer ro / /
de bas na 'og tu spyi dngos po ba brda'i yul yin pa 'gog pa thams cad de dag 'gog par shes par byas la ba lang la'ang brda sbyor mi srid pa'i phyogs su ma son bar bya'o / /
rang lugs ni /
ba lang dkar zal lta bu ni /
ba lang gi brda sbyor ba'i gzhi yin la /
de nyid la ba lang gi brda sbyor ba ni /
nog sogs 'dus pa'i gong bu dkar zal ma yin pa las log pa dang /
nog sogs 'dus pa'i gong bu ma yin pa tsam las kyang log pa'i ldog pa khyab che chung gnyis kyi tshogs pa zhen yul du byas nas /
dkar zal de nyid nog sogs 'dus pa'i gong bu ma yin pa las log pa rgyu mtshan du byas nas nag sogs 'dus pa'i gong bu ma yin pa rnam par bcad pa de la sgra brda sbyor ba yin la /
ba lang gi brda sbyor ba'i gzhi dkar zal la byas kyang /
nag sogs 'dus pa'i gong bu yin pa rgyu mtshan du byas nas brda sbyar bas /
phyis nag sgur sogs nog sogs 'dus pa'i gong bu'i gsal ba gang mthong yang gzhi de'i steng du nog sogs 'dus pa'i gong @# / /
bu dang /
ba lang gi sgra'i ming don gyi 'brel ba dran nas ba lang du go bar 'gyur ba yin no / /
de ltar nog sogs 'dus pa'i gong bu ma yin pa rnam par bcad nas sgra sbyor ba ni /
ba lang gi brda gzhan sel ba'i sgo nas sbyor ba'i don no / /
zhes pa mdor bsdus par bstan pa yin la /
gang dag rang mtshan brda'i yul du gtan nas mi rung bar 'dod pa la sogs pa dag ni gzhan du bkag zin to / /
gnyis pa yan lag gi don la /
dngos po kho na brda'i yul yin pa dgag pa dang /
gzhan sel brda'i yul du sgrub pa dang /
de la rtsod pa spang ba'o / /
dang po la /
de min bcad pa la mi ltos pa'i gsal bkyang pa brda'i yul du mi rung /
de la mi ltos pa'i spyi dngos po brkyang pa brda'i yul du mi rung /
de la mi ltos pa'i spyi dang bcas pa'i gsal ba brda'i yul du mi rung bar bstan pa'o / /
dang po ni /
gal te /
de yi ngo bo kun las log / /
de de bzhin du rtogs byed pa'i / /
sgra yod ma yin ces smras nas / /
de min rnam par bshad pa'i gzhan sel la ma ltos par rang mtshan sgra don du byas nas sgra sbyor ba mi rung ba'i rgyu mtshan ci zhe na /
shes bya chos can /
gzhan sel brda'i yul du med par gsal ba rang mtshan kho na la brda sbyor ba ma yin par thal /
de yin na /
dkar zal la ba lang gi brda sbyar ba'i tshe /
nog sogs 'dus pa'i gong bu ma yin pa rnam par bcad pa la brda ma byas par dkar zal gyi rdzas gcig bu de la ba lang gi brda byas par 'gyur zhing /
de ltar brda dus kyi dkar gsal gcig bu de nyid /
phyis ba lang gi tha snyad kyi dus su'ang 'ong dgos pa la /
tha snyad kyi dus de'i tshe sngar brda byed pa'i dus kyi dkar zal rang gi mtshan nyid de 'gags nas med pa'i phyir /
de'i rgyu mtshan yang /
sgra rnams kyis ni rang gang la brda btags pa'i don de ston la /
brda de ni tha snyad kyi dus su don go ba'i ched du byas pa'i phyir /
gzhan dag dkar zal rang mtshan la ba lang gi brda dngos su sbyor mi nus zhes sma ba dag gis ni /
dkar zal la ba lang gi brda sbyar ba la brten nas dkar zal ba lang du dngos su go mi nus par khas blangs pa yin pas /
rang nyid brda gang las don gang yang go mi nus pa'i lkugs par khas blangs pa yin no / /
gnyis pa de la mi ltos pa'i spyi dngos po brkyang pa brda'i yul du mi rung bar bstan pa ni /
bye brag pa na re /
gzhan sel brda'i yul du med cing /
brda dus kyi rang mtshan tha snyad kyi dus su rjes 'gro mi byed kyang /
brda dang tha snyad kyi dus gnyi ga'i tshe khyad par med par rjes su 'gro ba'i spyi rdzas gzhan la brda sbyor bas tha snyad kyi dus su don go ba yin no zhe na /
ci nas kyang bzhol bkal la sogs pa'i don byed pa don du gnyer ba'i skyes bu rnams nog sogs 'dus pa'i gong bu la don de byed pa'i nus pa yod par shes nas /
don de sgrub pa'i phyir du nog sogs 'dus pa'i gong bu rnams la brda 'di la brten nas 'jug par bya'o snyam du bsams nas dkar zal la sogs pa nog sogs 'dus pa'i gong bu'i don rnams la ba lang zhes brjod par byed pa'i sgra brda sbyor bar byed do zhes ba lang gi brda sogs sbyor ba'i tshul dar /
dgos pa spyir bstan nas dgos pa de khyod kyi spyi don gzhan de la brda sbyar kyang mi 'grub pas de kho na brda'i yul du mi rigs so zhes ston pa ni /
dgos pa de ltar yin pa la ba lang gi dgos don gzhan de chos can /
ba lang zhes pa'i sgra khyod la dngos ming du brda sbyor ba la dgos pa med par thal /
khyod kyis bzho bkal @# / /
sogs kyi don byed par rung ba ma yin pa'i phyir /
gsum pa gzhan sel la mi ltos par spyi don gzhan dang bcas pa'i gsal ba brda'i yul du mi rung bar bstan pa ni /
rigs rkyang pas don de dag byed mi nus kyang /
de dang ldan pa'i gsal bas don byed nus pas de dag la brda sbyor ro zhe na /
'o na brda de yang ni ci'i phyir na spyi'i sgo nas gsal ba la sbyor gyi /
gsal ba nyid la dngos su sbyor bar mi byed /
gal te /
gsal ba rnams la dngos su sbyor mi nus te /
gsal ba rnams mtha' yas pa'i phyir zhe na /
'o na spyi ldan gsal ba la yang brda sbyor mi nus par thal /
de la'ang mtha' yas pa 'di mtshungs pa'i phyir te /
spyi gsal ba nyung ngur ma byas pa'i phyir /
gzhan yang bzho bkal sogs kyi don de byed pa'i dkar zal bzho bkal gyi don de byed pa ma yin pa las log par mtshungs pa'i gzhan sel la rgyu mtshan cis na ba lang gi brda ma byas /
gang gis na ba lang gi spyi don gzhan brda'i yul du rtog par byed ces dris pas /
ba lang gi spyi don gzhan brda'i yul du khas blangs pa la /
rang dbang med phyir de ldan min / /
zhes sogs bkod pa'i nyes pa de gzhan sel ba'i spyi khas len pa la'ang mtshungs pa'i phyir nyes pa 'byung mi 'byung mtshungs pa la gcig btang nas cig shos ci'i phyir len zhe na /
de'i nyes pa 'byung mi 'byung mtshungs pas /
gzhan sel ba'i spyi khas mi len pa yin na /
de ni sla ste /
gzhan sel ba'i spyi khas blangs kyang /
gzhan sel ba'i rigs de nyid gsal ba rnams las don gzhan du khas len mi dgos pas so / /
mdor na de'i skyon mi mtshungs par sgrub par sla ste /
gzhan sel khas blangs kyang rigs don gzhan khas len mi dgos pa'i phyir zhes bya ba'i don to /
gnyis pa gzhan sel brda'i yul du sgrub pa ni /
ba lang gi brda sbyor ba na /
bzho bkal sogs kyi don byed nus pa de las bzhan pa yongs su spangs nas 'jug par 'gyur zhes kyang bsams nas /
bzho bkal sogs kyi don byed pa'i gong bu de la ba lang gi sgra brjod cing brda byed pa yin te /
des na ba lang gi sgra sbyor ba'i dgos pa de ltar yin pa la /
ba lang zhes pa'i sgra la brten nas ba lang ma yin pa rnam par gcod dam mi gcod /
gal te ba lang zhes pa'i sgra de yis ba lang ma yin pa de dag rnams las pa lang 'di thun mong ma yin par yongs su mi gcod na ni /
ba lang zhes pa'i sgra de brda sbyar ba la dgos pa ji ltar yod de med par thal lo / /
gal te sgra 'di la ba lang ma yin pa rnam par gcod cing ba lang thun mong ma yin par go bar byed pa'i nus pa yod na /
ba lang zhes sogs kyi sgra rnams sbyar ba'i dgos pa ni /
ba lang la sogs pa 'dod pas dmigs pa'i don rnams mi 'dod pa'i don rnam par bcad pa'i sgo nas go bar byed pa de tsam du zad pa min nam /
khyed la brda sbyor ba'i skabs der spyi rdzas gzhan gyis ni ci zhig bya zhes te /
'di'i don yang /
ba lang zhes pa'i sgra nges ba lang ma yin pa rnam par bcad pa'i sgo nas ba lang thun mong ma yin par go bar byed na /
spyi rdzas gzhan brjod pa'i sgo nas thun mong ma yin par go bar byed mi nus dgos pas /
spyi rdzas gzhan brda'i yul du khas len pa la dgos pa med cing /
gzhan sel brda'i yul du grub ces bya ba'i don to / /
'jug 'gyur zhes kyang /
zhes pa'i kyang gi sgras /
ci nas skyes bu don byed par zhes sogs kyis bstan pa'i dgos ba sdus pa yin ste /
dgos pa de'i phyir bt+da sbyor bar ma zad dgos pa 'di'i phyir yan @# / /
brda sbyor zhes pa'o / /
de la snga ma yongs gcod kyi dgos pa dang /
'di rnam bcad kyi dgos pa'o / /
de bas na gzhung 'di dag gi 'brel /
yang na 'di ltar shes par bya ste /
gsal ba rang mtshan kho na brda'i yul yin pa dang /
spyi ldan gsal ba brda'i yul yin pa sogs ni /
gzhan sel la mi ltos par gang la yang brda sbyar du mi rung par shes pa'i phyir du mtha' gzhan bkag pa tsam yin la /
bye brag pa dang grangs can pa'i 'dod pa dngos ni /
spyi rtag dngos kho na brda'i dngos yul du 'dod pa yin cing /
de la yang spyi rdzas gzhan brda'i yul yin pa bkag pas rdzas gcig pa'i gtso bo sgra sbyor ba'i dngos yul du 'dod pa'ang dgag sla bar dgongs nas 'di la dgag pa rgyas par ston cing /
de yang ci nas skyes bu zhas sogs kyi skabs su /
spyi rdzas gzhan kho na brda'i dngos yul yin na /
brda sbyar ba'i yongs gcod kyi dgos pa mi 'thad par spyi nas /
'dir de las gzhan pa zhes sogs kyis spyi rdzas gzhan de kho na sgra'i dngos yul yin na brda sbyar ba'i rnam bcad kyi dgos pa'ang mi 'grub par 'gyur zhes pa'i gnod byed bstan pa yin no / /
zhes shes par bya'o / /
gsum pa de dag la rtsod pa spang pa la /
rtsod pa dgod pa ni /
snga phyi gcig tu ngo shas pa mi srid par thal /
gsal ba snga phyi phan tshun rjes su mi 'gro zhing /
spyi don gzhan med pa'i phyir /
des na kha sang mthong ba'i bum pa dang /
de ring mthong ba'i bum pa gcig tu ngo shes pa dang /
dkar zal la ba lang gi brda sbyar bas phyis nag sgur mthong ba na yang pa lang du ngo shes pa'i blo skye ba ni /
de dag la spyi rdzas gzhan de thun mod du khyad par med par rjes su 'gro bas yin no zhe na /
gnyis pa de'i lan bstan pa la /
spyi rdzas gzhan med kyang ngo shes 'thad pa'i tshul bstan pa dang /
spyi 'dzin shes pa spyi rdzas gzhan kho na las skye ba dgag pa gnyis /
dang po ni /
shes bya chos can /
spyi rdzas gzhan med kyang ngo shes 'thad bar thal /
bum pa'i gsal ba rnams ni spyi rtag dngos med pa'i tha dad yin kyang chu skyor pa la sogs pa'i bya ba de dang de byed pa'i don bum gsal snga ma rnams mthong nas phyis gzhan bum gsal phyi ma rnams mthong ba na yang /
chu skyor ba sogs kyi don byed pa de las gzhan dang bral ba yul can gyi ni nang gi sgra rtog rnams kyis bum gsal snga phyi de dag lhan cig tu sbyar nas 'di'o zhes ngo shes par byed pa yin pa'i phyir /
gnyis pa la /
spyi 'dzin shes pa spyi rdzas gzhan gzung don du yod pa kho na las skye ba khas blangs nang 'gal gyis dgag pa dang /
de de las skye ba'i rgyu mtshan dgag pa gnyis /
dang po la /
dngos dang /
de'i skyon rim par dgag pa'o / /
dang po ni /
bye brag pa gzhan gyi ltar na'ang spyi rdzas gzhan kho na spyi 'dzin shes pa'i gzung don du khas blangs na /
blo de de kho na gzung don du byas pa las skye bar 'dod dgos na'ang /
spyi blo de ni spyi ni 'ba' zhig gzung don du byas pa las skye ba ma yin te /
rtag tu spyi de tsam kho na rnam par shes na gsal ba'i rnam pa shar ba'i sgo nas mi shes par thal bar 'gyur ba'i phyir ro / /
de ltar thal ba 'dod na /
spyi blo chos can /
khyod kyis dus nam yang ni /
spyi de dang spyi ldan gsal ba'i 'brel ba ma bzung bar thal /
'dod pa de'i phyir /
'dod na /
gsal ba de rnams spyi de dang ldan pa'o zhes nges par mi 'gyur bar thal /
'dod pa de'i phyir /
'dod na /
gsal ba de dag la ji ltar tha snyad 'dogs te mi 'dogs par thal te /
@# / /
bye brag pas gsal ba rnams la spyi don gzhan mthong ba'i sgo nas tha snyad 'dogs par khas blangs pas so / /
thal ba snga phyi thams cad kyi khyab pa'ang khas blangs pas so / /
gnyis pa de'i skyon spong rim par dgag pa ni /
gal te spyi don gzhan dngos po gcig gis grogs byed pa'i gsal ba tha dad pa rnams kyang spyi 'dzin shes pa'i gzung don du gyur pa'i rgyu yin pas spyi 'ba' zhig las skyen na gsal ba mi shes par thal ba la sogs pa'i skyon de dag med do zhe na /
de lta na yang sngar du mas 'bras bu gcig mi skyed par khas blangs pa dang nang 'gal ston pa ni /
'o na /
spyi dngos po ba gcig bu des gsal ba de rnams kyi tha dad pa nyid kyi cha sel tam ci ste sel bar thal /
sngar ni khyod tha dad min pa'i phyir yang gsal ba de rnams la spyi gcig gi rnam par shes pa'i rgyur mi 'dod cing /
rgyu ma yin par 'thad par 'dod pa gang zhig /
spyi dngos po ba gcig gis grogs byas nas de rnams kyang blo de'i rgyu yin pa'i phyir /
gal te de gnyis 'gal ba'i skyon med de /
sngar ni spyi rdzas gzhan med pa'i gsal pa rnams kyis 'bras bu spyi blo gcig mi skyed par smras pa yin cing /
gsal ba du ma'ang spyi rdzas gzhan gcig la ltos nas tha dad min pa'i spyi blo gcig skyed pa yin no / /
zhe na /
de lta na yang /
gsal ba rnams med kyang /
spyi rtag dngos kho nas kyang spyi blo skyed par khas blangs pa dang /
spyi blos gzhan la ltos pa'i gsal ba du ma rnams spyi blo'i gzung don yin pa nang 'gal bar ston pa ni /
shes bya chos can /
spyi blo yis gsal ba rnams gzung don du byas nas 'dzin pa med pa yin par thal /
spyi blo la gsal ba de rnams kyis phan pa'i nus pa med pa'i phyir /
rtags khas len dgos te /
gsal ba so so de dag med par yang /
spyi de gcig gis kyang bskyed par bya ba'i spyi blor khas blangs pa'i phyir ro / /
gal te da lta na khyed rang la'ang mtshungs bar 'gyur te /
mig shes sngon po gzung don du byas pa las skye mi srid par thal /
sngon po med kyang ser po gzung don du yod pa las kyang mig shes skye ba'i phyir zhe na /
shes bya chos can /
de gnyis mi mtshungs par thal sngo ser sogs kyis rang 'dzin mig gi rnam shes la phan pa'i nus pa sngo ser sogs so sor gnas pa rnams la mthong ba'i phyir na /
de dag tshogs pa la'ang rang 'dzin mig shes skyed pa'i nus pa 'grub pa yin la /
gsal ba la spyi rtag dngos med pa'i tshe na so so ba dang tshogs pa ji ltar yang ni rang 'dzin gyi spyi blo skyed pa'i nus pa yod pa de ltar min pa'i phyir /
rtags phyi ma khas blangs /
gal te spyi rdzas gzhan med na gsal bas spyi blo skyed mi srid kyang /
spyi rdzas gzhan gyis kyang gsal ba la ma ltos par spyi blo mi skyed de /
dper na thags bzang med par ras yug mi 'thag la /
thags bzang kun med kyang gcig yod pa la ltos nas skyes bus ras yug 'thag pa ltar gsal ba la mi ltos pa'i spyi 'ba' zhig gis spyi blo mi skyed cing /
gsal ba kun med kyang gsal ba de dag gang rung gcig grogs su yod pa la ltos nas des spyi blo de skyed nus pa yin no / /
des na do dag so so med par yang /
zhes sogs kyi skyon med do zhe na /
de ltar na sngar gsal ba la ma ltos par rang nyid rkyang bas spyi blo skyed mi nus pa gsal bas grogs byas nas spyi blo skyed nus su skyed pa'i phyir /
gsal ba rnams spyi de spyi blo skyed nus su @# / /
skyed pa'i rgyur 'gyur la /
de lta na spyi rtag dngos la ma ltos par gsal ba de dag spyi rtag dngos de gcig bu la phan na ji ltar de la mi ltos par spyi blo gcig nyid la phan pa min zhes te /
sngar gsal ba du mas spyi rtag dngos grogs su yod pa la mi ltos par 'bras bu gcig thun mong du skyed mi nus pas /
de'i rgyu mtshan gyis spyi la ma ltos pa'i gsal ba du mas spyi blo gcig skyed mi nus par khas blangs pa dang /
'dir spyi rtag dngos grogs su yod pa la ma ltos par gsal ba du mas spyi rtag dngos gcig la phan 'dogs par khas blangs pa nang 'gal zhes bya ba'i don to / /
gzhan yang spyi 'di chos can /
gsal ba de rnams kyi 'bras bur 'gyur bar thal /
de rnams kyis khyod la phan 'dogs pa gang zhig /
phan 'dogs gang yin skyed byed yin pa'i phyir /
gnyis pa spyi rdzas gzhan kho na gzung don du yod pa las spyi 'dzin shes pa skye ba'i rgyu mtshan dgag pa ni /
gal te tha dad min pa'i spyi gcig gi rnam pa snang ba'i blo de la du ma'i rnam pa shar na /
spyi 'dzin du mi 'thad pas spyi 'dzin shes pa spyi kho na gzung don du yod pa las skye bar 'dod kyi gsal ba tha dad rnams gzung don du yod pa las skye bar mi 'dod pa yin no zhe na /
spyi blo chos can /
snang ba tha dad pa'i rnam pa shar te /
gsal ba de dag mtshungs so zhes 'dzin pa'i blo yin pa'i phyir ro / /
gal te khyod kyi de khyab pa 'gal ba yin te /
'di ltar gsal ba de dag mtshungs par 'dzin pa'i blo'i gzung bya yin na ni /
de dag ji ltar spyi dngos po ba don gzhan med pa'i rnam pa tha dad pa'i blos gzung bya yin /
'di ltar gsal ba rnams rang rang nang phan tshun tha dad cing /
de dag la spyi rtag dngos gcig kyang yod na mtshungs so zhes 'dzin par rigs pa yin gyi /
spyi rtag dngos gcig thun mong du rjes su mi 'gro ba'i ba lang dang rta lta bu shin tu tha dad dang /
rang rang yang tha mi dad pa'i ba lang dang ba lang lta bu shin tu tha mi dad pa dang /
mtshungs par 'dzin pa mi rigs so / /
des na gsal ba rnams mtshungs par 'dzin pa nyid kyis de dag la rjes su 'gro ba'i spyi rtag dngos yod par grub cing /
de'i phyir de nyid spyi blo'i gzung don du grub pas gsal ba min par grub ste /
tha dad tha dad min pa'i rnam pa de 'gal ba yin no zhe na /
bum gsal rnams chos can /
spyi rdzas gzhan gcig gi sgo nas mtshungs pa ma yin par thal /
de med kyang 'bras bu rigs gcig byed pa'i sgo nas 'dra bar gzung bya yin pa'i phyir /
gal te ma grub ste /
de dag gi 'bras bu chu skyor ba sogs kyang phan tshun rdzas tha dad cing /
de dag gi 'bras bu de dag 'dzin pa'i dbang blo rnams kyang rdzas tha dad do zhe na /
bum 'dzin dbang po'i blo rnams ni chos can /
rigs tha dad med pa yin te /
bum gsal rnams rigs gcig tu rtogs pa'i spyi blo'i rgyu byed pa'i ngo bor mtshungs pa'i phyir /
bum gsal rnams kyang chos can /
rigs tha mi dad pa yin te /
bum blo gcig gi rgyu'i dngos por mtshungs pa'i phyir /
gal te bum gsal rnams 'bras bu rigs gcig byed par mtshungs pa'i cha de nyid bum gsal rnams la rjes su 'gro ba'i spyi rdzas gzhan yin no zhe na /
bum gsal rnams 'bras bu rigs gcig byed par mtshungs pa'i cha de'ang chos can /
bum gsal rnams las rdzas gzhan pa'i spyi ma yin par thal /
de rnams chu skyor ba sogs de'i 'bras bu can min pa @# / /
dang bral ba tsam gyi cha la bzhag pa'i gzhan sel ba yin pa'i phyir dang /
bum gsal de rnams las rdzas gzhan pa'i 'bras bu rigs gcig byed par mtshungs pa'i cha bum gsal rnams rjes su 'gro ba'i dngos po yod na blo ma 'khrul ba la snang dgos pa la de 'dra ma mthong ba'i phyir dang /
bum gsal rnams 'bras bu rigs gcig byed par mtshungs pa'i cha la sogs pa'i gzhan sel ba'i spyi rnams rdzas su grub pa sngar bkag zin pa'i yang phyir ro / /
yang zhes pa ni /
'di dag rigs pa rnam grangs par ston pa'i tshig go /
gzhan dag gsal ba rnams las rdzas gzhan pa'i spyi yod pa sngar rjes 'gro gzhan ni snang ba med /
ces par bkag zin pa'i phyir zhes 'chad pa ni shin tu mi 'thad de /
rjes 'gro gzhan ni snang ba med /
ces pas bstan pa'i rigs pa dang /
de las gzhan pa rjes 'gro ba'i / /
dngos ma mthong phyir zhes pas bstan pa'i rigs pa la khyad par cung zad kyang med pa'i phyir /
de nyid dngos su bzlas zin pa'i mjug tu /
yang der bshad zin ces pa'i kha 'phangs pa la dgos pa med cing /
yang zhes pa'i tshig gis de gnyis rigs pa'i rnam grangs su bshad pa'ang mi 'thad par 'gyur ro / /
'o na rigs pa snga ma dang 'di la khyad par med na zlos skyon mi 'byung ngam zhe na /
dgag bya la khyad par yod pa'i phyir ro / /
de ltar bkag pa rnams kyis grub pa'i don bsdu ba ni /
de ltar ji skad bshad pa'i tshul gyis gzhan sel la brda ma byas par gsal ba rang mtshan dang /
spyi dngos po ba dang /
spyi ldan gsal ba sogs gang yang brda'i yul du mi 'thad pa de'i phyir /
brda rnams ni gzhan sel ba de rig cing go bar byed pa'i don can yin la /
de ltar bum pa'i brda sbyar ba'i sgra don bum pa'i gzhan sel ba'i spyi yin cing /
des don byed mi nus kyang /
bum pa'i brda lam don bum pa la mi slu ba yod par 'dod de /
bum sgra de rang la snang ba ltar gyi gzung don med pa can gyi bum pa'i rtog blo skyed par byed pa'ang yin la /
chu skyor ba de'i don mi byed pa yongs su spangs nas chu skyor ba'i don byed pa'i bum pa la 'jug pa'i rgyu'i yan lag gi ngo bor gyur pa'i bum pa'i sgra'i tha snyad min pa'i phyir /
der thal /
bum sgras bdag rkyen byas pa las skyes pa'i bum 'dzin rtog pa de chu skyor ba'i don de byed pa min pa la don de byed pa dang 'dra ba'i ngo bor snang zhing /
chu skyor ba'i 'bras bu mi byed pa'i dngos po las tha dad pa'i dngos po tsam gyi sa bon can yang yin pa'i phyir /
yang na bum sgra de don la mi slu ba yod par 'dod de 'dzin stangs kyi khyad par de byed min la de byed dang 'dra ba'i ngo bor snang ba can yin cing /
rgyu'i khyad par dngos po tha dad de dngos tsam gyis sa bon can yin la sna yu gyi khyad par phyi rol gzung don du gyur pa med pa can gyi rtog blo khyad par gsum ldan skyed par byed pa'ang yin pa'i sgo nas chu skyor ba de mi byed pa'i don yongs su spangs nas 'jug par byed pa'i yan lag gi ngo bor gyur pa'i bum pa'i sgra'i tha snyad yin pa'i phyir dang /
de'i sgo nas dngos po tha dad thob pa'i rten byed pa can yin pa'i phyir /
zhes bshad par bya'o / /
des na bum pa zhes brjod pa'i sgra chos can /
gzhan sel ba'i yul can yin te /
de 'dra'i rtog blo dngos su skyed pa de'i phyir dang /
chu skyor ba sogs kyi don de byed pa la @# / /
brgyud nas brten pa'i ngo bor gyur pa'i tha snyad don mthun yin pa'i phyir /
lnga pa sgra rtog de min rnam par bcad pa'i sgo nas yul la 'jug pa la rtsod pa rgyas par spang ba la /
rtog pa phan tshun brtan pa'i rtsod pa spang /
gcad bya med la rnam gcod mi 'thad pa spang /
rnam gcod thug med du thal ba'i rtsod pa spang ba'o / /
dang po la /
rtsod pa dgod pa dang /
de'i lan bstan pa gnyis /
dang po ni /
spyod pa pa'i ston pa gzhon nu ma len la sogs pa na re /
brda sbyor rtog pas sgra don rang dbang bsgrub pa'i sgo nas yul du mi byed par do min rnam par bcad pa'i sgo nas 'dzin dgos na /
shing dang shing min gnyis po dag rtogs pa phan tshun brten par thal /
shing ma yin las ldog pa'i sgo nas shing gi don 'dzin dgos pa'i phyir /
khyab pa yod de /
shing 'dzin rtog pas shig go ba la de'i sngon du shing ma yin rnam par bcad pa shes dgos /
gcad bya shing ma yin ma shes par de bcad pa mi shes pas shing ma yin shes dgos /
shing ma yin shes pa yang shing rnam par bcad pa'i sgo nas shes dgos shing /
de la yang gcad bya shing shes dgos pa'i phyir /
des na shing dang shing min gnyis gang rung gcig sngar 'dzin pa med na gnyis mi 'dzin par 'gyur ba de'i phyir na /
gzhan sel la brda 'dogs pa mi srid pas spyi dngos por snang yul du byas pa'i sgo nas sgrub pa'i tshul gyis brda 'dogs pa 'thad do zhes kha cig smra'o / /
gnyis pa de'i lan bstan pa la /
mgo mtshungs kyi skyon bstan pa dang /
nyes pa de mi 'byung ba'i rgyu mtshan dngos bshad pa'o / /
dang po ni /
spyod pa ba de dag gi ni lugs la /
yal ga lo 'dab dang ldan pa la shing gi brdar 'dogs pa la /
shing min rnam par gcod dam gcod pa min gal te rnam par gcod do zhe na /
de lta na shing ma yin pa bzung bar shing gzung ni nus la /
shing gi don 'dzin pa med na yang /
shing ma yin ji ltar shes te mi shes par thal lo / /
'dod na /
shing dang shing min gnyis rtogs pa phan tshun brten par thal lo / /
'dod na /
shing gi brda 'dogs pa mi srid par thal lo / /
thal 'gyur gsum ga'i 'khor gsum khas blangs so /
shing gi brda las shing ma yin de dag mi sel na /
shing gi tha snyad 'dogs par byed pa rnams shing ma yin de yongs su spangs nas shing la 'jug par ni mi 'gyur par thal lo / /
dper na shing zhes pa'i sgra las seng ldeng sogs spangs nas shing khyad par pa la sha kho na la 'jug par mi 'gyur ba bzhin no / /
gal te gzhan shing ma yin bkag nas shing mi sgrub par mdun na gnas pa'i shing spyi gcig gcig rab tu bstan nas 'di shing yin zhes brda byed la /
phyis tha snyad 'dogs pa'i tshe na yang de min bcad pa la mi ltos par shing de rtogs par 'gyur la /
de'i phyir mgo mtshungs kyi nyes pa 'di med snyam na /
brda sbyor tshul rigs gnyis las med pas 'di yang shing yin zhes brda sbyor ram /
'di kho na shing yin zhes brda sbyor /
dang po ltar na /
shing ma yin rnams kyang shing yin pa ma bcad pas /
de yongs spangs nas 'jug par ni /
mi 'gyur /
zhes bya ba'i thal ba bzlog pa med la /
gnyis pa ltar na /
shing ma yin rnam par bcad pa'i sgo nas shing brda sbyar bar song nas /
shing @# / /
gi don 'dzin pa med na ji ltar shes /
zhes bya ba'i thal ba bzlog pa med do / /
gnyis pa nyes pa de mi 'byung ba'i rgyu mtshan dngos bshad pa ni /
yal ga lo 'dab dang ldan pa rigs gcig tu rtogs pa zhes bya'i shes pa ni gcig la sems rgyud gnas pa'i rtogs ba pos yal ga lo 'dab dang ldan pa rnams me 'bar ba sogs de'i rgyu'i don yin pa dang /
yal ga lo 'dab sogs dang mi ldan ba me 'bar ba sogs de'i rgyu'i don min pa'i rigs rnams brda'i snga rol nas bdag nyid kyi mngon sum tshad mas so sor rtogs pa'i sgo nas de dag rigs so sor rnam bar 'byed nus la /
de ltar mngon sum la yal ga lo 'dab dang ldan mi ldan rigs so sor snang ba de'i rjes su 'brang ba'i blo rtog pa de la ni yod pa'am snang ba'i dngos po yal ga lo 'dab dang mi ldan pa las log pa lta bur snang ba de yal ga lo 'dab dang ldan pa mthong ba'i blo dbang shes kyi rgyu phyi rol gyi yal ga lo 'dab dang ldan pa nyid du snang ba dang /
de'i rgyu min ba yal ga lo 'dab dang mi ldan pa dag gi ngo bo dang bral ba lta bur snang ba dang /
phyi rol gyi yal ga lo 'dab dang ldan pa dang ngo bo gcig 'drar snang ba'i sgo nas bdag nyid kyis yal ga lo 'dab dang ldan mi ldan rigs so sor tha dad par ni shes par 'gyur bas de ltar snang ba'i rtog pa'i snang yul de sgra don du byas nas yal ga lo 'dab dang mi ldan pa las tha dad par snang ba la shing zhes pa'i skad sbyor te /
de 'dra'i rtog pa la rang la snang ba'i don gyi rol gyi shing ma yin kyang /
de ltar snang ba ci zhe na /
shing sgra sbyar ba de las yal ga lo 'dab dang ldan ba de rtogs par 'gyur ba'i blo rtogs pa rang la snang ba phyi rol gyi yal ga lo 'dab dang ldan pa ma yin kyang snang btags gcig tu 'khrul bas rang la snang ba dang phyi rol gyi dngos po gcig ltar rtogs pa yin no / /
zhes te /
de la sho lo ka dang pos shing brnga ma byas pa'i snga rol nas shing brnga sbyor ba bo'i mngon sum gyis yal ga lo 'dab dang ldan mi ldan rigs so sor rnam par 'byed nus zhes bstan la /
de nas sho lo ka gcig gis /
mngon sum de'i rjes su 'brang ba'i rtog pas kyang mngon sum la snang ba ltar /
yal ga lo 'dab dang ldan mi ldan rigs so sor 'byed nus shing /
rigs so sor snang la /
de ltar snang ba'i rtog pa de la rang gi snang ba phyi rol gyi yal ga lo 'dab dang ldan pa dang /
gcig lta bu dang /
de min dang bral ba lta bur snang zhes bstan te /
sho lo ka snga mas brda sbyor rtog pa'i sa bon nam rgyu bstan la /
sho lo ka phyi mas brda sbyar rtog pa'i ngo bo dang 'dzin stangs kyi khyad par bstan cing /
de nas rkad pa gcig gis /
brda sbyor rtog pa de'i snang yul yal ga lo 'dab dang mi ldan pa las rigs tha dad par snang ba'i gzhan sel la brda sbyor zhes bstan cing /
de nas rkang pa gnyis kyis de ltar brda sbyor ba'i sgra de la brten nas yal ga lo 'dab dang ldan pa rnams la shing ngo snyam pa'i rtog pa skyes pa'i rtog pa la rang la snang ba phyi rol gyi shing lta bur snang ba'i sgo nas phyi rol gyi shing rtogs par 'gyur la /
de ltar snang ba ni /
snang btags gcig tu 'khrul bas yin no zhes ston no / /
de ltar gzhan sel la brda sbyor ba la rtogs pa phan tshul brten pa'i skyon med ces pa'i don yin la /
de thams cad kyi don dag don du dril @# / /
na| shes bya chos can /
gzhan sel la brda sbyor ba la rtogs pa phan tshun brten pa'i skyon de med par thal /
brda sbyor ba'i snga rol nas mngon sum gyis yal ga lo 'dab dang ldan mi ldan so sor byed nas de'i rjes su 'brang ba'i rtog pas rang la snang ba phyi rol gyi yal ga lo 'dab dang ldan pa'i ngo bor snang ba'i sgo nas yal ga lo 'dab dang mi ldan pa'i chos las rigs tha dad pa lta bur snang bas yal ga lo 'dab dang ldan mi ldan rigs so sor phye nas rang la snang ba yal ga lo 'dab dang mi ldan pa las tha dad par snang ba'i gzhan sel de sgra don du byas nas shing brda sbyor zhing /
brda de'i rjes su 'brang ba'i rtog pas rang la snang ba phyi rol gyi shing dang snang btags gcig tu 'khrul ba'i sgo nas zhugs pas shing rang mtshan thob nus pa'i phyir /
gnyis pa gcad bya med la rnam gcod mi 'thad pa spang ba ni /
bum pa sogs brjod pa'i sgra la gcad bya yod pa'i sel bas 'jug par rigs su chug kyang /
shes bya gzhal bya sogs brjod pa'i tshig la rnam par gcad bya shes bya ma yin pa sogs med pa'i phyir /
sel 'jug tu mi 'thad pas brjod byed kyi sgra kun rnam par bcad pa'i sgo nas 'jug pa mi 'thad do zhe na /
nyan pa po'i blo mi 'dod pa'i don 'gal las rnam par bzlog nas 'dod pa'i don 'ga' zhig la 'jug par bya ba'i phyir du rjod byed kyi sgra ni rab tu sbyor bar byed de /
gnas skabs lnga bral gyi ngag thams cad rang gi brjod bya'i don de nges par gzung ba'i tshul gyis ston pa yin pa'i phyir ro / /
gzhan du na nges gzung gi snying po can du sbyor ba don med par 'gyur ro /
dper na /
'di ltar bum par chu 'on cig ces brjod pa'i tshig de la /
bum pa las gzhan snyim pa la sogs par chu khyer ba 'ong ba dang /
chu las gzhan phyag dar la sogs pa khyer 'ong ba dang /
ci yang khyer mi 'ong ba bcad pa'i sgo nas bum pa kho nar chu kho na khyer 'ong dgos pa kho na go bar byed pa'i nges bzhung gi snying po can du yod payin te /
gzhan du na snyim pa sogs su chu khyer 'ong ba gcad par mi 'dod na /
bum pa zhes pa'i tshig sbyar ba don med cing /
phyag dar sogs gang yang rung ba khyer 'ong ba bcad par mi 'dod na /
chu zhes pa'i tshig sbyar ba don med cing /
ci'ang khyer mi 'ong ba gcod par mi 'dod na 'on cig ces pa'i tshig sbyar bdon med pas so / /
spyir gnas skabs lnga bral gyi tshig thams cad mi 'dod pa'i don la nyan po po'i blo 'jug pa rnam par gcod pa yin pa nges na /
shes bya la sogs pa'i tshig nyan pa pos don go ba'i phyir du sbyar ba'i tha snyad du ni 'jog pa rnams la'ang /
nyan pa po'i blo mi 'dod pa'i don la 'jug pa rnam par gcod pa 'ga' zhig yod pas shes bya ma yin pa sogs med kyang /
shes bya sogs brjod pa'i tshig rnam par gcod pa'i yul can yin pa mi 'gal lo zhes bya ba'o / /
gnas skabs lnga bral gyi dag ces pa'i gnas skabs lnga ni /
smyo gnyid goms dang rjes bzlos nor ba'i ngag go / /
gsum pa rnam gcod thug med du thal ba'i rtsod pa spang ba la /
rtsod pa dgos pa ni /
mu stegs 'od byed pa la sogs pa kha cig na re /
gal te /
gzhan sel de nyid sgra don yin nam min /
min na /
sgras gzhan sel ba'i don du sgra don du byed par khyed rang gis smras pa dang 'gal lo / /
gal te gzhan sel sgra don yin na /
de nyid brjod pa'i sgra gzhan sel ma yin pa rnam par @# / /
bcad pa'i sgo nas sbyor ram mi sbyor /
mi sbyor na sgra thams cad de min bcad pa'i sgo nas byor ba nyams so / /
gal te sbyor na gzhan sel ma yin pa rnam par bcad pa la sgra sbyor ba la'ang de min bcad bya la sgra sbyor dgos shing /
de la sgra sbyor ba sogs kyi sgo nas thug med du thal bar 'gyur ro / /
zhe na /
de'i lan ston pa la /
sho lo ka dang pos gzhan sel la sgra sbyor bas gzhan sel sgra'i yul ma yin pa'i skyon med ces ston la /
de nas rkang pa gsum gyis de nyid slob dpon gyi dgongs par bstan pa'i phyir /
kun las btus kyi lung dang sbyor ba yin no / /
de la dgos pa ci yod ce na /
khos rtsod pa 'di kun las btus su /
sgra thams cad sel bas 'jug pa'am /
de min bcad pa'i sgo nas brda sbyor bar bshad pa la rtsod pa yin la /
de'i phyir lan 'debs pa na'ang /
kun las btus su sgra thams cad de min rnam par bcad pa'i sgo nas brda sbyor bar bshad pa la skyon de med de / /
slob dpon 'di ltar bzhed pa yin no / /
zhes shes par bya ba'i phyir du /
slob dpon gyi lung dang sbyar ba yin no / /
'di la ngo bo cung zad med /
ces pas gzhan sel de la yang dngos por med pas de la sgra sgrub pa'i sgo nas sbyor na /
sgra thams cad sel 'jug tu smras pa dang 'gal zhes pa'i skyon de med ces pa'o / /
de ltar gzhan sel la sgra sbyor ba na'ang /
de min bcad pa'i sgo nas /
sgra sbyor gyi /
gzhan sel las rdzas gzhan pa'i spyi la sgrub pa'i sgo nas s+g+ta mi sbyor ces pa ni /
s+g+ta rnams zhes sogs rkyang ba bzhi'o /
zhan sel la brdza sbyor ba na /
de min bcad pa'i sgo nas brdza sbyor yang thug med du mi 'gyur te /
gzhan sel la brda sbyor ba na brda de las tha dad pa'i gzhan sel ma yin pa rnam par bcad pa la sgra gcig sbyor dgos te /
de sbyor ba la'ang /
de las tha dad pa'i de min rnam par bcad pa la sgra gcig zur du sbyar dgos na /
thug med du 'gyur na'ang /
de ltar sgra so sor sbyar mi dgos kyi /
gzhan sel ma yin pa rnam par gcod pa'i sgras gzhan sel go bar byed nus shing /
gzhan sel brjod pa'i sgra de kas de ma yin bcad pa yang go bar byed nus pa'i phyir /
zhes pa'i lan dngos ston pa ni /
sgra gnyis zhes pa rkang pa phyed dang gnyis so / /
'di la'ang ngo bo cung zad med pa'i rgyu mtshan ci zhe na /
de nyid 'chad pa ni /
'di zhes sogs so / /
de ltar go ba ni tshig gi don ni bde blag tu shes par nus mod /
'on kyang ma tshang ba med par bya ba'i phyir bshad par bya ste /
yal ga lo 'dab sogs dang ldan pa gang zhig me dang khyi ma dang shing rta sogs kyi don mi byed ba gang las tha dad pa de 'dra'i don mi byed pa de rnam par bzlog nas de 'dra'i don mi byed pa de dag las tha dad pa'i shing gi khyad par rnams don de dag byed pa'i rgyu mtshungs pa'i rnam par snang ba can gyi rtog pa'i snang yul du gyur pa'i gzhan sel la brda 'god ba de nyid /
kun las btus su sgra rnams ni /
gzhan las ldog pa yi dngos po de yi cha 'ga' zhig rtogs par byed par 'gyur ro / /
zhes gsungs pa des rab tu bshad pa yin pas gzhan sel s+g+ta don du bzhed la /
'on kyang rtog pa la shing ma yin las sal dog par snang ba 'di la'ang /
bden pa'i ngo bo cung zad kyang med pas de nyid brjod pa'i sgra sel ba'i yul can yin cing /
de'i phyir shing zhes sogs kyi sgra rnams las shing ma yin las ldog par snang ba'i gzhan sel de snang yul du byas nas rtogs pa nyid kyis @# / /
gzhan shing ma yin las ldog pa'i shing rang mtshan dag rtogs par 'gyur ba yin no / /
de'i phyir de la sgra sbyor ba na'ang de min rnam par bcad pa'i sgo nas sgra sbyor gyi de 'dra'i sgra don de la ni /
spyi don gzhan 'ga' yis khyad par du byas pa'i sgo nas sgrub pas rtogs par 'gyur ba 'ga' yang med do / /
yang na /
gal te shing ma yin las ldog par snang ba sgra don yin na shing ma yin rnam par bcad tsam gyi med dgag gi gzhan sel de yang sgra don yin nam zhe na /
shing zhes pa'i sgra rnams las shing ma yin las ldog par snang ba blo'i gzhan sel de dngos su rtogs pa nyid kyis gzhan shing ma yin las ldog pa'am shing ma yin par bcad tsam gyi med dgag de shugs la rtogs par 'gyur ba yin pas de de'i dngos kyi sgra don ma yin la /
sgra de las ni shing gi spyi don gzhan ni 'ga' yis khyad par du byas pa dngos shugs gang gi sgo nas rtogs par 'gyur pa'i spyi don gzhan 'ga' yang med pad de 'dra sgra don du mi 'thad do zhes bshad par bya'o / /
de ltar shing ma yin las ldog par snang ba sogs kyi gzhan sel la sgra sbyor ba na /
de min bcad pa la sgra sbyor yang thug med du thal bar mi 'gyur te /
gzhan sel de go bar byed pa dang /
de min bcad pa go bar byed pa'i sgra tha dad gnyis gnyis sbyor dgos pa'ang ma yin gyi gzhan sel de dang de min gnyis phan tshun gcig la gcig yod pa ma yin par rnam bcad yongs gcod kyi sgo nas dngos su 'gal bas gcig dngos su brjod pa'i sgra des cig shos bcad pa'ang go bar byed nus pa'i phyir /
yang na /
gzhung 'di dag gi don 'di ltar 'brel te /
bram ze chen pos| 'di la'ang zhes sogs phyogs glang gi dgongs pa mi shes pa'i 'grel byed snga ma dag gi 'dod pa 'gog par bshad pa ltar /
'di dag kun las btus kyi 'grel byed snga ma kha cig gi gong du bshad pa'i gzhan sel la brda sbyor tshul 'di dag slob dpon gyi dgongs pa ma yin no snyam du sems la ldog pa'i phyir don de slob dpon gyi dgongs par sgrub pa yin la /
de yang rang 'grel du /
gzhan las ldog pa yi /
zhes pa'i mjug tu /
sgras ni don gzhan las ldog pas /
zhes pa'i lung yang drangs shing /
de'i mjug tu'ang zhes bya ba la sogs pas bstan no /
zhes lung khungs gzhan 'dren pa'i sogs sgra yang smos la /
sogs tshig des bstan pa'i lung ni /
'grel bshad dag gis /
sgras ni sgra dang don gzhan sel bar byed cing /
zhes sogs la bshad pas 'di ltar bshad par bya'o / /
gang zhig gang las tha dad ba / /
de rnams ldog nas de dag las / /
tha dad khyad par mtshungs pa yi / /
rnam par snang ba can la brda 'god pa'i tshul de nyid slob dpon gyi dgongs pa yang min no / /
'o na /
de slob dpon gyi lung gang gis bstan na /
kun las btus su /
gzhan las ldog pa yi dngos po de'i cha 'ga' zhig rtogs par 'gyur ro / /
zhes pa dang sgras ni don gzhan las ldog pa yis khyad par du byas pa'i khyad par dag go bar byed do / /
zhes pa dang sgras ni sgra dang don gzhan sel bar byed cing /
rang gi don rjod par byed do /
zhes gsungs pa rnams kyis rab tu bshad do / /
gal te lung dang po des /
gzhan las ldog par snang ba dngos por bshad pa ma yin nam zhe na /
ma yin te /
'di la'ang ngo bo cung zad kyang med pa'i phyir ro / /
'o na med dgag gi gzhan sel yang sgra don yin nam zhe @# / /
na| sgra rnams las de rtogs nyid kyis gzhan ldog rtogs 'gyur zhes pa sngar bshad pa ltar ro / /
gal te lung bar ba des ldog pa don gzhan gyis khyad par du byas pa'i khyad par sgra don du bshad pa ma yin nam zhe na ma yin te /
shing gi khyad par de la ni shing ma yin las ldog pa'i ldog pa don gzhan 'ga' yis khyad par du byas pa sgra las rtogs par 'gyur ba'i ldog pa don gzhan 'ga' yang med pa'i phyir lung gsum pa'i don la rtsod pa spang ba ni /
gal te lung gsum pa des shing zhes pa'i sgra sbyor ba na /
shing las don gzhan sel bar byed pa'i sgra dang /
shing go bar byed pa'i sgra gnyis gnyis sbyor dgos par bshad pa sa yin nam zhe na /
de 'dra'i sgra gnyis byed dgos par bstan pa'ang ma yin te /
shing dang shing ma yin phan tshun yod pa min pa'i dngos 'gal yin pas gcig yongs gcod du go na cig shos rnam par bcad pa'i 'di go bas khyab pa'i phyir ro / /
zhes bshad par bya la /
'di zhes sogs bshad tshul snga phyi gang gi dbang du byas kyang /
'di la'ang zhes pa'i rgyas bshad du 'chad par khyad par med pas 'di ltar bshad par bya ste /
gal te shing ma yin las ldog par snang ba 'di la'ang ngo bo cung zad med pa'i rgyu mtshan ci zhe na /
rtog pa la shing ma yin las ldog par snang ba'i don dam par grub pa min te /
'di shing gi dngos por med kyang /
shing gi dngos po dang ldan pa nyid du mthong ba gang yin pa de blo rtog pa yis bslad cing sgo btags pa yin pa'i phyir /
shing ma yin las ldog par snang ba bden par ma grub pa las gzhan du grub na /
de shing gi dngos por 'gyur dgos na'ang rtog pa la shing ma yin gyi dngos po las ldog pa'i snang ba chos can /
shing gi dngos por mi 'gyur par thal /
shing gi 'bras bu me dang khyim dang shing rta sogs kyi don byed mi nus pa las log pa'i sgo nas de dag gi don byed nus pa ma yin pa'i phyir /
khyab ste /
shing gi dngos po 'di yin na /
de 'dra'i don byed mi nus pa 'di las tha dad cing nus dgos pa'i phyir ro / /
rtog pa'i snang ba des de 'dra'i don byed nus na 'ga' yang dgos pa de dag sgrub pa'i phyir shing tshel ba'i rtsol ba byed par mi 'gyur ro| |gzhung 'di dag 'chad tshul ji lta ba bzhin du shes pa'i TIk byed sngon chad gangs ri'i khrod du ma byung bar snang ngo / /
brjod ces pa ni tshad ma kun las btus las /
don 'di brjod ces pa'i tha tshig go / /
'dres pa'i don gcig ces sogs kyi gzhung 'di'i 'brel ji ltar gnas pa'i tshul la dgag gzhag gnyis las /
dang po ni /
TIk byed gzhan dag na re /
spyi don gzhan med na /
rang mtshan sgra'i brjod byar 'gyur la /
de lta na de la cha shas med pas sgra gcig gis kyang cha kun brjod pas sgra dang tshad ma phyi ma gzhan don med du 'gyur ro zhe na /
zhes pa'i rtsod pa bkod nas /
gzhung 'di dag de'i lan du 'chad par byed do / /
de ni mi 'thad de /
de lta na rtsod pa gcig bskal ba'i bar du brgyud nas spang dgos par 'gyur te /
'di ltar sngar rang mtshan sgra don ma yin par /
sgra rnams kyis ni /
zhes sogs kyis rgyas par bshad cing /
sgra don rang mtshan yod na /
sgra rtog sgrub pas 'jug dgos pas sgra rtog gzhan don med du thal ba'i skyon 'byung bar yang rang nyid kyis sngar rgyas par bshad zin to /
@# / /
de bzhin du gsal ba rnams la rjes su 'gro ba'i spyi don gzhan yod pa la gnod byed dang med pa'i sgrub byed kyang rgyas par bstan cing /
de 'dra sgra don yin pa'ang rgyas par bkag zin to / /
de ltar spyi don gzhan med cing /
rang mtshan sgra don ma yin kyang /
gzhan sel pa'i spyi sgra don yin par yang rgyas par bshad zin to / /
de ltar bshad zin ma thag gi mjug tu spyi don gzhan med na /
rang mtshan sgra don du 'gyur ro zhes pa'i rtsod pa 'byung na /
rtsod pa de la gzhan sel sgra don du byed pa'i skyon med /
ces pa'i lan btab zin ma khad /
yang de 'dra'i rtsod pa de slar yang spang dgos pa'i phyi mtha' thug med du 'gyur zhing /
mdor na spyi don gzhan med cing rang mtshan sgra don ma yin kyang /
gzhan sel sgra don du 'gyur ro / /
zhes rgyu mtshan dang bcas pa bshad zin ma khad spyi don gzhan med na /
rang mtshan sgra don du 'gyur ro zhes pa'i rtsod pa 'byung na /
rtsod pa de lan gang gis kyang spong nus pa'i thabs med do / /
gal te sngar de ltar rgal ba gang la bshad pa'i rgol ba dang /
'dir rtsod pa smra ba po'i rgol ba tha dad pas skyon med do zhe na /
sngar gyi don gzhan sgra'i yul yin par smra ba dang /
de bkag pa na spyi gzhan med na rang mtshan sgra don yin nam zhe na /
de yang ma yin no zhes bstan nas /
'o na gang zhe na /
gzhan sel ba nyid sgra don yin na zhes rgyu mtshan dang bcas pa rgyas par bshad pa'i phyogs snga mar ni /
bye brag pa dang spyod pa pa sogs yang nas yang du 'ongs na de dag las gzhan pa'i spyi don gzhan sgra don du smra ba su zhig 'di'i phyogs snga mar 'ongs pa smra dgos so / /
gal te phyogs snga smra ba po dang rtsod pa la sngar bshad dag dang khyad par med cing de'i lan sngar yang bshad zin kyang /
rtsod pa de la lan 'debs pa'i rigs pa'i rnam grangs gzhan bstan pa'i phyir yin pas skyon med do zhe na /
rtsod pa de nyid spong ba na sgra dang rtags sel bas 'jug gi dngos dbang gis 'jug pa min pas skyon med ces pa'i rigs pa nyid ni /
sngar yang rgyas par bshad zin la /
de las gzhan pa'i rigs pa'i rnam grangs gzhung 'di dag gis ji lta bu zhig bstan brjod par gyis shig /
des na rang lugs ni 'di ltar yin te /
gzhung 'di'i mtshams sbyar du /
rang 'grel las /
'o na ji ltar dngos po tha dad pa med pa sgras brjod pa na de nyid gzhan las tha dad pa'i phyir cha med pa'i tha dad pa gcig brjod pa na /
tha dad pa thams cad rtogs pas de la sgra dang tshad ma gzhan don med par ji ltar mi 'gyur zhe na /
'di la nyes pa med de /
gang gi phyir 'dres pa'i don gcig gcod pa na /
zhes gsungs so / /
de'i don yang /
tha dad khyad par mtshungs pa yi / /
rnam par snang ba can la 'god / /
ces sogs kyi skabs su shing ma yin las log par snang ba de nyid shing gi gsal ba thams cad la khyad par med par rjes su 'gro ba'i spyi yin cing /
de nyid shing zhes pa'i sgra don yin no zhes byas pa la rtsod par byed cing /
rtsod pa'i rgyu mtshan shing ma yin las ldog par snang ba de nyid shing gsal thams cad la khyad med pa rjes su 'gro ba'i spyi yin na /
pal sha'i steng gi shing ma yin las ldog par snang ba dang /
tsan.dan gyi steng g+hi shing ma yin las ldog par snang ba la khyad med dgos snyam pa ste /
shing gsal so so'i shing ma yin las ldog par snang ba'i cha thams cad cha tha dad @# / /
med dgos snyam pa'o / /
ji ltar rtsod pa'i tshul ni /
de lta na cha tha dad med pa la gcig brjod pa dang /
gcig ma brjod pa'i cha gnyis 'gal bas /
pa la sha'i steng gi shing ma yin las ldog par snang ba de nyid brjod pa na /
tsan+dan gyi yang brjod dgos pa la sha shing sgras brjod phyin chad /
ts.n+d.na sogs shing gsal gzhan rnams shing du brjod pa'i sgra dang nges pa'i rtog pa thams cad don med du 'gyur la /
de bzhin du sgra dang bum pa la sogs pa mi rtag pa'i gsal ba thams cad la'ang mi rtag pa ma yin pa las log par snang ba de ni khyad med du rjes su 'gro na /
de dag gi mi rtag pa ma yin pa las ldog par snang ba rnams cha tha dad med dgos pas sgra lta bu gcig mi rtag pas bsgrubs pa na /
bum pa la sogs pa'i gsal ba gzhan rnams kyi steng du'ang mi rtag pa ma yin pa las log par snang ba de nyid bsgrubs par 'gyur bas gsal ba gzhan mi rtag par sgrub pa'i rtag thams cad don med par 'gyur ro / /
zhes rtsod pa yin la /
don 'di nyid rang 'grel du /
mtshams ji ltar sbyor ba'i tshul gsungs pa'i dgongs pa dpyis phyin pa yin no / /
de'i lan ni /
sgra dang 'dres par rtog pa la snang ba'i don rtag pa lta bu gcig sgra la gcod pa na /
chos can sgra de la rtag pa bcad pa yis /
mi rtag pa'i dngos po'i chos ma lus pa brjod byar byas pa'i nyes pa ci yang med par thal /
sgra mi rtag par brjod pa'i sgra'am /
de sgrub pa'i rtags ni sgra mi rtag pa go ba gcig pu yi bya ba byed kyi /
de dag gi gzugs la sogs pa gzhan mi rtag par go ba'i bya ba byed mi nus pa'i phyir /
de'i rgyu mtshan yang /
sgra gang gi steng gi mi rtag pa ma yin pa las ldog par snang ba de nyid rjod par byed pa las mi rtag pa'i gsal ba ma lus pa'i steng gi mi rtag pa ma yin pa las log par snang ba de nyid rtogs par 'gyur ba ni /
sgra'i steng gi mi rtag pa ma yin pa las log par snang ba dang bum pa'i steng gi de ltar snang ba sogs cha tha dad med pa'i sgo nas mi rtag pa'i gsal ba thams cad rang bzhin ma 'dres par gnas pa'i dngos po'i nus pa las yin dgos pa des na sgra mi rtag par go bar byed pa dang bum pa mi rtag par go bar byed pa la sogs pa'i 'bras bu du ma can gyi sgra dang rtags thams cad rten gcig la 'jug par 'gyur dgos na'ang de ni mi 'thad de /
sgra bum sogs rang bzhin tha dad pa'i sgo nas 'gal ba'i phyir ro / /
des na kho bo cag ni sgra bum sogs thams cad la mi rtag pa ma yin pa las ldog par snang ba de nyid khyad med du rjes su 'gro zhing /
de lta bu sgra don yin kyang /
de nyid rtog pa'i snang ba tsam la brten pa yin gyi dngos po rnams spyi de'i ngang du rang bzhin 'dres par gnas pa'i dngos po'i gnas tshul la brten pa ma yin pas sgra'i steng gi mi rtag pa ma yin pa las log par snang ba brjod pa na bum pa la sogs pa'i steng gi yang brjod pa dang sgrub pa sogs su 'gyur pa'i sgo nas sgra dang rtags gzhan don med du thal ba'i skyon med do / /
zhes pa ste /
gzhung 'di dag gi don 'di ltar yin par yang rang 'grel las /
sgra 'bras bu du ma can rten gcig pa ma yin te /
'gal ba'i phyir ro / /
ji skad du brjod pa'i blo'i snang ba la brten pa nyes pa yod pa ma yin no zhes sogs gsungs so / /
kho bo 'ba' zhig gis slob dpon gyi dgongs pa dri ma med pa legs par @# / /
bshad pa yin la /
TIka byed gzhan dag gis phyogs tsam du'ang ma phyin cing /
'bras bu du ma rten gcig 'gyur / /
zhes pa la 'bras bu du ma dang rten gcig la 'jug par 'gyur ba yin /
ces rang lugs kyi tshad grub la sbyar nas 'chad mod /
gong du drangs pa'i rang 'grel gyi tshig de mig gis kyang ma mthong bar zad do / /
drug pa des na /
slob dpon phyogs glang gis bshad pa'i sel ba smra ba la tha snyad thams cad 'thad cing /
spyi rtag dngos smra ba la mi 'thad par bstan pa ni /
me tog 'di ut+pa la sngon po'o zhes brjod pa na /
sngon po'i sgras yon tan rdzas gzhan dang /
u.t+pa la'i sgras rdzas don gzhan brjod pa yin gyi /
u.t+pa las dang de'i yon tan sngon po gnyis rdzas kyi cha so sor med na u.t+pa la'i brjod pa'i rjes su sngon po brjod pa'i sgra don med ba'am /
yang na /
u.t+pa la brjod pa dang sngon po brjod pa'i sgra gnyis rnam grangs par 'gyur ro zhe na /
gang gi tshe sngon pa'i sgras sngon po ma yin pa rnam par gcod tsam gcig gcig ston pa na /
u.t+pa la'i mi spong zhing mi sgrub /
ut+pa la'i sgras kyang ut+pa la ma yin pa rnam bar gcod pa gcig gcig ston pa na /
gang gi tshe gzhan sngon po mi spong zhing mi sgrub par gnas la /
gang gi tshe me tog 'di ut+pal sngon po'o zhes brjod la de'i tshe rtog blo'i ngor byas nas me tog de ut+pa la dang sngon po gnyis kyi gzhi mthun pa ni nyid du 'gyur te /
de ltar brjod pa na /
ut+pa la ma yin pa las log pa dang /
sngon po ma yin pa las log pa'i ldog pa gnyis po des ni med tog de la khyab pa'i sgo nas me tog gcig pu'ang ldog pa gnyis dang ldan pa lta bur rtog pa la snang zhing /
de lta bu'i sgra ni me tog de ut+pa la dang sngon po ma yin pa rnam par gcod par byed pa na /
sgra nges ji ltar brjod cing /
rtog pa de la me tog de u.t+pa la dang sngon por ji ltar snang ba ltar me tog de ut+pa la yang yin /
sngon po yang yin pa'i dngos po'i chos la reg par 'gyur ba'i sgo nas ldog pa gnyis po de ni me tog de la yod ces bya bar rigs pa yin pa'i phyir ro / /
de yang gzhi mthun du 'jog pa la u.t+pa la sngon po'i bye brag tu gyur pa'i med tog gcig gzhir byas nas de u.t+pa la dang sngon po'i gzhi mthun du 'jog pa na rtog pa la med tog khyad gzhi dang /
de'i khyad chos u.t+pa la dang sngon po ma yin pa las log pa gnyis tha dad par snang ba'i sgo nas me tog de ldog pa gnyis po de dang ldan par snang ba gcig dgos shing /
der ma zad rtog pa la de ltar snang ba ltar me tog de rang yang u.t+pa la yang yin /
sngon po yang yin par dngos po la gnas pa'i sgo nas ldog pa gnyis po de ldan pa gcig dgos so / /
de dag gis me tog de u.t+pa la dang dngon po'i gzhi mthun du gzhag nus kyi /
phyi ma dngos po la de ltar gnas pa ma tshang na /
rtog pa la de ltar ldog pa gnyis tshogs su snang ba tsam gyis gzhi mthun du gzhag mi nus te /
sgra de mnyan bya ma yin pa dang /
mi rtag pa las ldog pa'i ldog pa gnyis tshogs su rtog pa la snang ba yin kyang sgra de mnyan bya dang rtag pa'i gzhi mthun ma yin pa bzhin no / /
dngos po la de ltar gnas pa tshang yang rtog pa la ldog pa gnyis tshogs su snang ba ma tshang na yang gzhi mthun 'jog mi nus te /
dper na byas pa dang byas pa bzhin no /
de yang gzhi mthun du 'jog pa'i chos rtog pa la ldog pa gnyis tshogs su snang ba zhes bya ba dgos par /
des ni de khyab gcig pu'ang snang /
zhes bas bstan cing /
snang @# / /
ba ltar dngos po la'ang /
gzhi de chos de gnyis ka yin dgos par /
sgra ni zhes sogs rkang pa gsum gyis bstan la /
de lta bu'i sgo nas gzhi mthun du 'jog pa'ang rtog pa tsam gyi chos yin gyi /
gzhi mthun du don dam par ma grub po zhes bstan pa'i sgo nas gzhi mthun du 'jog byed kyi blo rtog pa yin par ston pa ni /
de tshe zhes pa rkang pa gnyis so / /
de ltar gzhag pa'i gzhi mthun don dam du ma grub pa'i rigs pa ston par bzhed nas /
rnam gcod gcig ston pa na / /
gang tshe gzhan mi spong bar gnas / /
zhes gsungs te /
de yang 'di ltar /
bum pa lto ldir ba yin par dngos po la gnas pas brda la byang ba dag la /
bum pa zhes brjod pa ni /
lto ldir ba'i don spyi 'bad med du 'char bas khyab pa ltar /
me tog de ut+pa la dang sngon po'i gzhi mthun yin par dngos po la gnas na me tog de ut+pa la'o zhes brjod pa na /
de sngon po yin par yang snang dgos la /
de sngon po'o zhes brjod pa tsam gyis de ut+pa la yin par yang snang dgos pas /
rnam gcod gcig gcig ston pa na gang tshe gzhan mi spong bar gnas pa'i phyir ro / /
zhes pa'o / /
TIka byed gzhan dag gis ni phyogs su ma phyin la /
sgra ni zhes sogs rtog ngor 'jog kyang rang mtshan la mi slu /
zhes pa'i don du 'chad par byed do / /
rang 'grel du tshigs su bcad pa 'di dag par tshigs su mdzad nas 'grel ba ma mdzad la /
de mi mdzad pa yang gong du /
rtog ngor gzhi mthun 'jog tshul rgyas par bshad pa dag la dpags nas 'di nyid shes sla ba la dgongs pa'o / /
de ltar rang lugs la gzhi mthun 'jog pa'i tshul bstan nas gzhan sel ba las mi len par gzhi thun gyi tha snyad dngos dbang gis 'jug par 'dod pa dag gi gzhi mthun 'jog pa'i tshul 'gog pa ni /
ut+pal sngon po zhes brjod pa de'i tshe /
sngon po'i sgras yon tan rdzas gzhan gyi dngos po cig ni brjod par byed pa min par thal /
de yin na sngon po dang ut+pal gnyis so sor blo ma 'khrul pa la snang dgos pa la snang ba min pa'i phyir /
khyab ste /
yod na snang rung gi dngos po ma dmigs pa la dngos po med pas khyab pa nges pa'i phyir ro / /
'dis gzhi mthun rdzas su ma grub pa'i rigs pa gcig kyang bstan pa yin te /
gzhi mthun rdzas su grub na /
me tog de ut+pa la dang /
sngon po'i gzhi mthun du bden pa'i phyir tha dad du bden dgos la /
de ltar phyi rol ba dag gi gzhi mthun khas len tshul ltar ut+pa la de dang yon tan sngon po rdzas gzhan du khas len dgos pa la /
de dag so sor blo ma 'khrul ba la me snang bar rdzas gzhan du med pa'i phyir /
gzhi mthun du mi bden zhes bya ba'i don to / /
des na gzhan lugs la gnod byed kyi rigs pa dang /
rang lugs la gzhi mthun bden med kyi rigs pa gnyis ka bstan pa yin no / /
TIka byed gzhan dag /
spyi dngos po ba don gzhan gcig ni sgras brjod par byed pa min /
zhes 'chad pa la rgyu mtshan dang 'brel ba gang yang med cing /
sngar phyogs snga'i skabs su yon tan rdzas gzhan brjod pa'i sgo nas gzhi mthun du gyur pa'i phyogs snga bkod nas /
lan gyi skabs su de nyid kyi gnod byed 'di bstan gang yang mi sbyor ba dang /
rang la gzhi mthun rung zhing spyi brjod na mi rung bar bstan /
zhes pa'i bsdus don bkod nas tshig don gyi skabs su gzhan lugs la gzhi mthun mi @# / /
rung ba'i tshul gang gis bstan sbyar rgyus phongs pa ni shin tu ngo mtshar ro / /
de ltar sel ba smra ba rang lugs la gzhi mthun ji ltar 'jog pa'i tshul dang /
gzhan lugs kyi gzhi mthun yon tan don gzhan ldan pa'i sgo nas 'jog par 'dod pa bkag nas /
des na spyi gzhi mthun gyi tha snyad thams cad skyon med du slob dpon phyogs glang gis bstan pa ltar gyi gzhan sel ba khas len pa dag la 'thad kyi spyi rtag dngos khas len pa dag la mi 'thad do zhes ston pa ni /
gzhi mthun gyi yul can gyi sgra blor ma zad spyi yi yul can gyi sgra rnams dang ni blo nyid kyang slob dpon phyogs glang gis gzhan sel ba'i yul can du bstan pa 'thad pa yin te /
de dag gzhan sel ba'i yul can du khas blangs na spyi gzhi mthun gyi rnam gzhag thams cad tshad mas gnod med du khas blangs pas chog pa de'i phyir /
de 'dra'i sgra blo thams cad spyi rtag dngos kyi yul can du khas len pa mi 'thad de /
de 'dra'i spyi rtag dngos sgra don dang rtog pa'i snang yul du khas len pa la spyi gzhi mthun de dag mi srid pa'i skyon du 'gyur ba'i phyir /
de ltar bstan pa'i dgos pa yang grub pa'i mtha' bzang ngan ni /
lugs de la 'jig rten dang bstan bcos la grags pa'i tha snyad thams cad gnod med du gzhag nus mi nus kyi rjes su byed la /
tha snyad de dag thams cad kyang lugs 'di la 'thad cing /
gzhan la mi 'thad par bstan pa'i sgo nas gzhan dag lugs 'di la gzhug pa'i ched yin no / /
'o na dngos la de dag mi srid pa'i rgyu mtshan ci zhe na /
gzhan lugs la spyi gzhi mthun mi srid par 'gyur ba'i tshul ston pa la /
grangs can spyi rtag dngos cha med gcig dang /
gsal ba thams cad rdzas gcig par 'dod pa'i phyogs la spyi gzhi mthun mi rung bar ston pa ni /
ba lang gi spyi rtag dngos cha med de dang ba lang gi gsal ba dag rdzas gcig yin na gcig yin dgos te /
spyi de'i rdzas la cha shas med pa'i phyir ro / /
des na ba lang gi spyi gsal gnyis ngo bo'am rnam pa tha dad pa'i blo yul gang las yin te ma yin par thal /
ba lang gi spyi dngos po ba'i ngo bo dang /
ba lang gi gsal ba'i ngo bo dag gcig nyid yin pa'i phyir /
'dod na /
spyi gsal la sgra yang tha dad du 'jug par mi 'gyur bas gzhi mthun gyi sgra blo'i tha snyad thams cad rgyun chad par 'gyur te /
rang nyid dang rang nyid gzhi mthun pa mi srid pa'i phyir ro / /
'di na kun las btus su /
phan tshun byed par med thal phyir / /
bsdus pa gcig ni yod ma yin / /
zhes pa'i rigs pa yin la /
yang /
bsdus pa du ma nyid 'gyur phyir / /
zhes gsungs pa ltar spyi yang mi 'thad par bstan pa ni /
der ma zad ba lang gi spyi rtag dngos cha med de dang ba lang dkar zal rdzas gcig yin na gcig yin dgos pas /
de nyid ba lang nag sgur sogs la rjes su 'gro ba'i spyir mi 'gyur ro / /
de bas na spyi'i tha snyad thams cad kyang rgyun chad par 'gyur la /
gal te ba lang dkar zal dang gcig yin kyang nag sgur sogs kyi spyir 'gyur na /
ba lang gi spyi gtso bo chos can /
khyod ba lang nag sgur la rjes su 'gro ba dang /
de las ldog pa gnyis ka yin par thal /
khyod ba lang nag sgur gyi spyi'ang yin /
ba lang dkar zal dang gcig kyang yin pa'i phyir /
'dod mi nus te /
don gcig na gzhi gcig la rjes su 'gro ldog gnyis ka'i don gcig spyod yul can du rung ba ma yin pa'i phyir te 'gal ba'i phyir ro / /
'di dag ni rang 'grel gyi dgongs pa spyis phyin pa yin la /
TIka byed gzhan dag /
sngo ser gcig tu thal /
spy @# / /
gtso bo'i ngang du cha med gcig yin pa'i phyir /
'dod na /
sngon po de ser po la rjes su 'gro ldog gnyis ka yin par thal /
zhes 'chad mod /
sngo ser gzhi mthun mi srid pa dang /
sngon po ser po la rjes su mi 'gro bas spyi gzhi mthun mi 'thad par 'phen nus mi nus soms shig /
bye brag pa spyi gsal rdzas gzhan khas len pa la de dag mi 'thad par ston pa ni /
sha ba dang shing gnyis dbyer med pa'i gzhi mthun gyi tha snyad dag kyang rgyu med du 'gyur bar thal /
spyi gsal rnams rdzas tha dad du gyur ba'i phyir na'o / /
kyang zhes pas gsal ba dang spyi rdzas gzhan yin na spyi'i tha snyad mi 'thad par ma zad /
ces pa sdud pa'i tshig yin la /
de yang spyi gsal tha dad na 'brel med don gzhan du 'gyur bas de dag la rjes su 'gro bar mi 'thad snyam du dgongs pa'o / /
de ltar spyi gzhi mthun mi srid pa'i nyes pa phyogs gzhan la 'byung ba'i tshul bstan nas /
nyes pa de dag rang la mi 'byung ba'i tshul ston pa la /
thog mar mdor bstan pa ni /
gal te khyed rang la yang gzhan sel ba'i spyi de gsal ba rnams dang rdzas gcig tha dad brtags na nyes pa de dag mi 'byung ngam zhe na /
kho bo cag la thal 'gyur nyes pa de dag med de /
rtog ngo'i ldog pa de gsal ba kun la yod pa'i spyi yin pas rdzas su ma grub pa'i rgyu mtshan gyis rdzas gcig tha dad gang du'ang brtag pa byar med pa'i phyir /
gal te de la de ltar brtag pa byar med kyang /
spyi blo'i snang yul du gyur pa'i spyi dngos por grub pa med na /
gsal ba du ma la spyi sgra gcig 'jug pa rgyu med du 'gyur ro zhe na /
bum gsal tha dad pa 'bras bu rigs gcig byed pa dag la /
rgan po brda shes pas bum pa zhes pa'i sgra gcig brdar byas pa chos can /
dgos pa yod de /
chu skyor pa de'i 'bras bu yongs su bstan pa'i ched yin pa'i phyir /
bum gsal rnams la de 'dra'i spyi sgra sbyor ba'i rgyu mtshan yod de /
chu skyor pa de yi 'bras bu med pa can ldog par rang rgyu las skyes pa can yin pa'i phyir /
ldog pa kun la yod pa'i phyir /
zhes pa 'chad pa'i gzhung du sbyar nas /
gal te rtog ngo'i ldog pa de nyid gsal ba kun la rjes su 'gro ba'i spyi yin pa'i rgyu mtshan ci zhe na /
de nyid spyi ma yin na /
spyi rtag dngos yod pa'ang gong du bshad pa'i rigs pa rnams kyis khegs pas gsal ba dag la spyi sgra gcig thun mong du sbyor ba mi 'thad par 'gyur zhing /
de'i phyir gsal ba so so dag la brda sbyor dgos na'ang de ni mi 'thad de /
shes bya chos can /
de min bcad pa la ma ltos par gsal ba'i dngos po rnams la brda sbyor ba min par thal /
de min bcad pa'i ldog pa brda sbyor shes pa la mi snang bar gsal ba rang mtshan tha dad pa dag brda sbyor shes pa'i snang yul du bstan pa ni dka' ba'i phyir dang /
de min ma bcad na mi 'dod pa'i don la ma 'dres par bstan mi nus pa'i phyir dang /
tha snyad kyi tshe don go ba'i 'bras bu med pa'i phyir /
rtags zur snga ma der thal /
brda sbyor shes pa rang bzhin 'dres 'dzin gyi blo yin pa gang zhig /
dngos po kun rang rang ngo bo la ma 'dres pa la gnas pa'i phyir /
der thal /
ba lang khra bo yi ni ngo bo gang yin pa de ni ser skya la yod pa min zhing /
ser skya'i ngo bo'ang khra bo la med pa'i phyir /
gal te da min bcad pa la ma ltos par rang mtshan kho na la brda sbyor ba sngar yang bkag zin pa ma yin nam zhe na /
@# / /
rigs pa gzhan yin pas zlos skyon med do / /
de dag gis grub pa'i don bsdu ba ni /
de ltar ba lang khra bo'i ngo bo ba lang ser skya la med cing ser skya'i ngo bo ba lang khra bo la med kyang /
bzho bkal sogs de'i 'bras bu can min pa las ldog pa de ni khra bo dang ser skya gnyis ka la yang yod pa yin la /
don gsal ba rnams la de 'dra'i spyi gcig tha dad med pa'am mtshungs par yod pa la yang sgra yi bye brag tha dad kho na sbyor ba mi rigs pas ba lang zhes pa'i spyi sgra gcig sbyar ba yin gyi /
spyi rtag dngos gcig rjes su 'gro bas sbyar ba ma yin no / /
'dir /
de 'bras can min las ldog pa /
zhes sogs kyis ba lang gi ldog pa de khra bo dang khu yu gnyi ga dang ngo bo gcig tu bstan cing /
khra bo yi ni zhes sogs kyis khra bo dang khu yu ngo bo tha dad du bstan pas /
gzhan dag ka bum dngos po dang rdzas gcig yin na /
ka bum yang rdzas gcig tu 'gyur dgos zhes smra ba la bsal ba bstan pa yin no / /
de'i phyir /
ba lang gi gsal ba rnams kyis bzho bkal la sogs pa'i 'bras bu de dag byed bar mtshungs par 'dod na yang /
bzho bkal sogs de'i 'bras bu med pa las tha dad pa nyid de dag thams cad la rjes su 'gro ba'i phyir khas mi len pa'i thabs med pas gzhan sel ba'i spyi 'bad med du grub po / /
zhes pa'o /
ke byed gzhan dag 'bras bu rigs gcig byed par mtshungs pa de nyid gsal ba rnams las rdzas gzhan pa'i spyir 'dod na'ang /
de ni 'bras bu med pa las tha dad pa'i gzhan sel yin gyi /
spyi rdzas gzhan min ces 'chad mod /
de'ang de 'dras can min bral /
ces pa las dgag bya dang 'gog byed gnyis ka la khyad par cung zad kyang med do / /
yang na 'di ltar gal te /
ba lang gi 'bras bu bzho rmo sogs mi byed pa las ldog pa de nyid ba lang gi gsal ba rnams las rdzas tha dad pa'i spyi'o zhes 'dod na'ang de 'dra'i ldog pa de bzhe rko sogs kyi 'bras bu mi byed pa las rdzas tha dad dam mi dad /
mi dad na /
ba lang gi gsal ba bzho rmo sogs kyi 'bras bu byed pa dag las rdzas tha dad cing /
de las ldog pa dag dang rdzas gcig pa de ni de dag gi spyir 'gal lo / /
gal te tha dad na de chos can /
bzho rmo sogs kyi 'bras bu byed pa las rdzas gzhan ma yin par thal /
de 'dra'i 'bras bu med pa dag las rdzas tha dad yin pa'i phyir /
khyab ste /
de 'dra'i 'bras bu byed mi byed phan tshun spangs pa'i dngos 'gal yin pa'i phyir zhes bshad na /
rang 'grel gyi dgongs par brtag tu rung tsam yin mod na'ang /
snga ma nyid legs par bshad pa'o / /
de ltar spyi gzhan rtag dngos med kyang spyi sgra gcig 'thad pa'i rgyu mtshan bstan nas /
de 'dra'i dpe ston pa ni /
spyi gzhan med pa'i du ma la spyi sgra gcig 'jug pa /
dper na /
mig dang gzugs dang yid byed la sogs pas gzugs 'dzin pa'i rnam shes gcig gi 'bras bu thun mong du skyed pa can yin pa gang gi phyir na rgyu mtshan des /
rkyen gsum de'i khyad par med pa'i 'bras bu skyed pa'i nus pa de sgra gcig gis ston pa dag ni srid par 'gyur la /
dgos pa gang gi phyir ji ltar ston na /
dus 'ga' zhig gi tshe mig shes kyi rgyu tshogs kun cig car ming gcig gis rtogs par bya ba'i phyir du rkyen gsum po de'i ngo bo las ni rdzas tha dad pa'i spyi med du zin na yang mig shes kyi rgyu zhes pa'i brda las @# / /
byung ba gcig gis bsnyad par bya ba bzhin no / /
bdun pa rtog pa'i snang yul dang sgra don du gyur pa'i spyi dngos po ba yod pa rgyas par dgag pa la /
spyir dgag pa dang /
so sor dgag pa gnyis /
dang po ni /
gal te gsal ba rnams la spyi rtag dngos gcig gnas pa'i phyir gsal ba mang po dag la'ang mnyan pa gcig 'jug pa yin na gsal ba rnams la spyi rtag dngos gcig gnas pa de gsal ba la don gzhan gyi tshul gyis brten pa yin nam /
'on te sgron mes gzugs ltar gsal bas spyi gsal bar byas pa yin /
de ltar de la gnyi ga mi rigs so / /
gnyi ga mi rigs pa'i rgyu mtshan ci zhe na /
dang po mi rigs pa'i tshul 'chad pa ni /
spyi chos can /
khyod gsal ba la don gzhan gyi sgo nas brten pa ma yin par thal /
khyod rtag pa gang zhig /
rtag pa la phan 'dogs pa med pa'i phyir /
don gzhan rten dang brten pa la rgyu 'bras kyis ma nges te /
'khar gzhong la rgya shug brten par mthong ngo zhe na /
'khar gzhong chos can /
rang nang gi rgya shug la phan mi 'dogs bzhin du /
de'i rten byed pa ma yin par thal /
de gegs med na 'thur du ltung ba'i ngang tshul can gang zhig /
khyod kyis de'i rigs 'dra phyi ma rnams rigs 'dra snga ma rnams dang yul go sa mtshungs par skyed nus pa'i phyir /
sogs pas 'khar gzhong las gzhan pa'i rtan dang /
rgya shug las gzhan pa'i brten pa chu la sogs pa dag sdud do / /
de ltar dpe bkag nas /
dpe don chos mi mtshungs par bstan pa ni /
tshul de yang spyi de la mi srid de /
rtag pa'i phyir ro / /
sngar med gsar du bskyed pa'i rten ma yin kyang grub zin gnas pa'i rten yin pas gsal bas mi phan kyang /
de la brten pa mi 'gal lo zhe na /
grub zin gnas pa'i rten yin pa spyir dgag pa ni /
spyi chos can /
gsal ba de khyod grub zin mi 'jig par gnas pa'i rten du dgos pa ma yin par thal /
de khyod mi 'jig par gnas pa'i rten du med na yang /
mi 'jig par gnas pa'i rtag pa yin pa'i phyir /
so sor brtags nas dgag pa ni /
spyi chos can /
gsal bas khyod grub zin gnas par byed pa de yang mi rigs te /
gsal bas khyod kyi gnas pa khyod las rdzas tha dad pa byed dam /
tha dad min pa byed ces rnam par dpyod pas bcad na de gnyis ka mi rigs pa nyid yin pa'i phyir /
de yang rdzas tha dad na spyi gnas pa min par 'gyur ro / /
rdzas gcig na spyi rtag dngos ni /
cha med yin pas de dang rdzas gcig yin na gcig yin dgos pa'i phyir /
gsal bas gnas pa spyi dang rdzas gcig pa bskyed na spyi yang bskyed dgos pas spyi rtag pa nyam so / /
dpang los /
gnas min de yang tha dad min / /
tha dad dpyad na mi rigs nyid / /
ces bsgyur ro / /
de ltar rten nam zhes pa'i brtag pa dang po bkag nas /
gsal ba yin ces pa'i dogs pa 'gog pa ni /
bdag la zhes sogs te /
spyi gsal ba la gnas pa'i don gsal bas gsal bar byed pa yin pa 'gog pa bdag la zhes sogs yin cing /
spyi gsal ba la gnas pa'i don de ltar yin na gsal bas spyi gsal bar byas pa'i rgyu mtshan gyis spyi dang ldan par 'dod dgos la /
de yang mi 'thad do zhes ston pa rigs rnams kyi ni /
zhes sogs /
de yang 'di ltar /
bdag la dmigs pa'i tshig gi rnam shes skyed rung ba'i don gzhan sgron 'od kyi ngor byed pa gang yin pa'i mun khung gi bum gzugs lta bu ni sgron 'od kyis gsal bya yin la /
de sngar rang 'dzin mig shes skyed byed ma yin pa de'i skad cig phyi ma dag rang 'dzin mig shes skyed rung nyid du byed pa po ni @# / /
sgron 'od yin pas gsal bya gsal byed kyi tshul ni de ltar yin la /
de'i phyir /
don gzhan gnas pa'i rten yin na rgyu yin dgos par ma zad /
gsal byed yin na yang gsal bya de'i rgyu du 'dod do / /
spyir gsal bya gsal byed kyi tshul de ltar yin pa la spyi 'di ni snga nas rang 'dzin spyi blo skyed rung nyid du yod pa yin na der 'gyur ba gsal bas gsal bar byas pa de la ltos par mi rung zhing /
sngar nas der med na /
der 'gyur ba gsal ba de la ltos par mi rung te /
'gyur ba med pa'i phyir des na spyi de ni spyi de dang ldan pa'i gsal bas gsal bar byas pa las rang 'dzin spyi blo skyed pa gang las yin te ma yin no / /
gal te gsal bas spyi'i ngo bo gsal bar byas pa'i sgo nas spyi blo'i yul du spyi gsal ba ma yin gyi /
spyi 'dzin dbang po gsal bas gsal bar byas pa'i sgo nas spyi 'dzin dbang shes skyed byed du 'du byas te /
spyi blo la spyi gsal bar byed pa yin no zhe na /
gsal ba chos can /
khyod las spyi 'dzin dbang po spyi 'dzin dbang blo skyed byed du 'du byed pa'i sgo nas spyi de spyi blo'i gsung don du gsal bar byed pa ma yin te| spyi blo de khyod dbang po la phan byed du yod med kyi dus dag las spyi rtogs pa gsal mi gsal tha dad med pa'i phyir /
'ang sgras /
gsal ba de spyi'i gsal byed du mi 'thad par ma zad /
dbang po'i gsal byed du'ang mi 'thad ces pa'o / /
ldog khyab sgrub pa'i phyir du mi mthun dpe dngos su smos pa ni /
mig sman la sogs pas mig dbang gsal bar skyed pas des mig dbang gi skyon bsal ba'i sgo nas mig shes la gzugs gsal ma gsal gyi khyad par 'byung ba bzhin no / /
de yang 'di ni mtha' bcad pa tsam yin gyi /
bye brag pa dang grangs can pa gnyi ga'ang 'di ltar rang lugs la khas len pa ma yin no / /
de ltar gsal bas spyi gsal bar byed pa bkag nas spyi'i gsal byed yin pa'i rgyu mtshan gyis gsal ba la spyi gnas pa dgag pa ni /
gal te rigs rnams kyi ni gsal byed yin pa tsam gyis kyang rigs dang ldan par 'dod na /
sgron me la sogs pa'i 'od chos can /
ba lang nyid la sogs pa'i spyi de ldan pa 'thob par thal /
de'i gsal byed yin pa'i phyir /
'dod na /
'od de dag ba lang ngo snyam pa'i blo skye rigs par thal lo / /
rtags ma grub na /
ba lang mthong ba'i mig shes kyis ba lang gi spyi snang yul du byas nas mthong ba nyams so / /
gnyis pa so sor dgag pa la /
bye brag pa dang grangs can gyi 'dod pa so sor dgag pa mdor bstan pa dang /
so sor phye nas dgag pa rgyas par bshad pa'o / /
dang po ni /
bye brag pa dang grangs can pa gang dag rigs ni gsal ba las rdzas gzhan nam gzhan min nyid du yod par 'dod pa de gnyi ga'i lugs la ston med gsar du byung ba'i ba lang gi gsal ba rnams la ni /
'di ba lang ngo snyam pa'i spyi yi blo gros skye ba ji ltar yin te mir 'thad par 'gyur ro / /
de'i rgyu mtshan de gnyi ga'i lugs la'ang gcig gsal ba snga ma la yod par mthong ba'i spyi ni gzhan gyis byung gi gsal ba la yod par mthong ba mi srid pa'i phyir te /
spyi la cha shas med pas so / /
gzhan yang grangs can 'dod pa ltar spyi de gzhan gsal ba rnams la rdzas gzhan nyid min par rdzas gcig yin na spyi de la cha shas med pas spyi gsal gcig tu 'gyur zhing /
de lta na spyi gsal ba rnams la rjes su 'gro ba bzhin du gsal ba rnams kyang nang phan tshun gcig la gcig rjes su 'gro dgos pa la /
de ltar rjes su @# / /
'gro ba med pa'i phyir dang /
bye brag pa 'dod pa ltar /
spyi gsal rdzas gzhan nyid yin na yang spyi gsal ba la brten pa'am rjes su 'gro ba min par 'gyur te /
'brel med don gzhan yin pa'i phyir /
des na phyogs de gnyis ka mi 'thad do / /
zhes te /
rkang pa tha ma 'di gnyis ni /
lugs gnyis la gnod byed so sor bstan pa dang /
snga ma ni thun mong du bstan pa yin no / /
gnyis pa so sor phye nas dgag pa rgyas par bshad pa la /
bye brag pa'i lugs dgag pa dang /
grangs can gyi lugs dgag pa gnyis /
dang po la spyi rdzas gzhan yod pa dgag /
de yod pa'i rgyu mtshan dgag /
de med pa'i gnod byed spang ba'o / /
dang po la bye brag pa'i ston po drang srong gzegs zan gyis spyi ni thams cad du song ba'o zhes smras pa la /
mkhan po 'das nas /
de'i dngos slob pe thar dang /
pe lu ka gnyis de'i don la mi mthun par smra ba ni /
pe thar na re /
spyi ni rang gi rten gsal ba tsam thams cad la khyab pa yin no / /
zhes smra la /
pe lu ke ni gsal ba yod med kyi yul kun na khyab par 'dod la /
gnyis ka'ang spyi rtag dngos cha med gsal ba rnams dang rdzas gzhan du 'dod pa sogs la khyad par med do / /
de la lugs dang po dgag pa ni /
gsar byung gi ba lang la rjes su 'gro ba'i spyi med par thal /
sngar nas yul gzhan na yod pa'i ba lang gi spyi ni de la rjes su mi 'gro ba lang gsar byung skyes pa'i gzhi de na /
de'i spyi sngar nas yod pa'ang min /
gsal ba de skyes pa'i phyis de la rjes su 'gro ba'i spyi yod pa'ang min pa'i phyir /
spyi'i cha gcig snga ma la gnas nas cha gcig phyi ma la 'pho ba'ang min par thal /
spyi cha dang ldan pa ma yin pa'i phyir /
gsal ba snga ma spangs nas spyi ril po gsal ba phyi ma la 'pho ba'ang min par thal /
rten snga ma gsal ba sngar yod na spyis yongs su mi 'dor ba'i phyir te /
'dor na snga ma spyi med du 'gyur ro / /
des na rjes su brtse ba'am /
ngo mtshar bas na /
kye ma zhes bos nas /
spyi gsal ba snga ma la yod par khas blangs na /
phyi ma spyi mang du 'gyur zhing /
phyi ma la yod par khas blangs na snga ma spyi med du 'gyur ba 'di lta bu'i spyi'i 'jog tshul ni /
spyis phongs pa'i rgyu yin no zhes smad pa'o / /
mi 'gro zhes pa 'chad pa ni /
gsal ba snga ma gzhan la gnas par gyur ba'i spyi ni rang gi gnas las mi g.yo zhing de las gnas gzhan skye ba'i gsal ba la khyab nas gnas na shin tu rigs par ldan te mi rigs par thal /
spyi la cha shas med pa'i phyir /
de na yod pa'ang min zhes pa 'chad pa ni /
ba lang gi spyi chos can /
phyis kyi ba lang de dag gsar du skyes pa'i yul na yod pa can gyi gsal ba la khyab nas gnas pa cig de ni ngo mtshar che ste mi rigs par thal /
gang na gsar byung gi dngos po phyis kyi ba lang de gnas par gyur pa'i yul der ni sngar nas khyod 'brel zhing yod pa'ang ma yin pa'i phyir /
rtags ma grub na /
spyi rang gi gsal ba tsam la khyab kyi /
gsal ba med pa'i yul na mi srid par dam bcas pa'i grub mtha' nyams so / /
ma khyab na g.yo ba med pa'i rtag pa yin pa nyams so / /
lugs gnyis pa dgag pa ni /
pe lu ka na re /
gal te kho bo cag ltar na /
gsal ba yod med kyi yul kun na rigs gcig dus cig car du 'phre 'du 'brel ba'i tshul gyis yod pas ji skad bshad pa'i nyes pa med do zhe na /
ba lang gi spyi de chos can /
khyod yul gcig tu gsal bas yul thams cad du gsal ba nyid @# / /
du thal /
khyod yul thams cad na khyab cing cha tha dad med pa'i phyir /
'dod na /
yul gcig tu mthong bas yul kun tu cig car mthong bar thal lo / /
des na yul gcig tu ba lang khra bo lta bu gcig gis ba lang gi spyi gsal bar byas pa'i sgo nas ba lang gi spyi mngon sum du mthong na /
yul thams cad na 'phrod 'dus 'brel ba'i ba lang gi spyi mngon sum du mthong dgos shing /
de lta na 'phrod 'du'i 'brel ba yang rtag dngos yin pas cha med yin pa'i phyir /
gzhi gang la spyi de 'phrod pa 'dus pa'i 'brel ba gcig mthong ba na kun mthong dgos shing /
de lta na 'brel ba can kun yang mthong dgos pas /
ba lang gcig mngon sum du mthong ba na shes bya thams cad cig car mngon sum du mthong bar thal lo / /
gal te spyi mthong ba ni gsal bas gsal bar byas pa la ltos pas gsal ba med pa'i yul gyi spyi mthong ba dang /
gsal ba ma mthong ba rnams kyi spyi mthong bar thal ba'i skyon med do zhe na /
spyi rtogs pa de yang gsal bas gsal bar byas pa la ltos pa min par thal /
de yin na gsal ba ma rtogs par spyi mi rtogs dgos pa'i phyir te /
gsal byed sngar rtogs pa ma yin na de'i gsal bya yang dag par rtogs pa min pa'i phyir /
gsal ba ma rtogs par spyi mi rtogs pa 'dod do zhe na /
de lta na /
spyi dang de dang ldan pa'i gsal ba dag ci'i phyir na /
rtogs tshul go ldog par 'dod de /
sngar smras pa'i rtogs tshul rtsa ba'i grub mtha' las 'di go log pas khas blangs nang 'gal ba yin no / /
de'i rgyu mtshan yang spyi mthong ba'i sgo nas gsal ba la sgra blo 'jug dgos par sngar grub pa'i mtha' las smras pa'i phyir ro / /
gnyis pa spyi rdzas gzhan yod pa'i rgyu mtshan dgag pa ni /
gal te spyi don gzhan yod de /
du ma la spyi blo dang spyi sgra skye ba 'thad pa'i phyir /
de med na du ma la du ma kho na'i blo skye'i thun mong gi chos kyi blo skye mi srid par 'gyur ro / /
zhe na /
shes bya chos can /
spyi sgra dang spyi blo skye ba la spyi don gzhan dgos pas ma khyab par thal /
tha dad med pa'i don spyi rdzas gzhan med par yang 'bras 'tshed pa'i skyes bu du ma la 'tshed pa po la sogs pa'i rjod pa dang spyi blo 'jug pa yin pa'i phyir /
gal te skyes bu du mas thab 'dzugs pa sogs byed pa'i las de nyid de 'dra'i sgra blo'i rgyu'o zhe na /
skyes bu so so la yod pa'i las chos can /
de 'dra'i sgra rtog gi rgyu min par thal /
rdzas tha dad du ma yin pa'i phyir /
gal te skyes bu so so la 'brel ba'i las so so rnams de'i rgyu ma yin kyang /
thams cad la thun mong du 'brel ba'i las kyi spyi de de 'dra'i sgra rtog gi rgyu'o zhe na /
bye brag pa rang gi grub pa'i mtha' ltar na /
skyes bu ni rdzas yin cing /
las dang rdzas dag phan tshun rdzas tha dad pa yin la /
skyes bu sogs rdzas kyi sgra blo'i rgyu yin na /
rdzas de dag la dngos su 'phro 'du 'brel dgos shing /
de bzhin du las dang /
yon tan la sogs pa rnams kyi sgra blo'i rgyu yin na'ang de dag la dngos su 'phrod 'dus 'brel dgos la /
rdzas kyi sgra blo'i rgyu yin na /
las kyi sgra blo'i rgyu yin par 'gal ba sogs su 'dod do / /
des na de 'dra'i khas blangs dang 'gal ba bstan nas 'gog pa ni /
las 'di yi rigs chos can /
'tshed pa po zhes sogs kyi sgra blo 'jug pa'i rgyu min par thal /
las la dngos su 'phrod 'dus 'brel gyi /
@# / /
skyes bu la dngos su 'phrod 'dus ma 'brel pa'i phyir dang /
'tshed pa po zhes sogs rdzas skyes bu'i mnyan pa las gzhan las kyi sgra blo'i rgyu mtshan yin pa'i phyir /
gzhan yang thab 'dzugs pa sogs kyi las byas zin nas yun ring du lon pa'i skyes bu la 'tshed pa po'i sgra mi 'jug par thal /
de la de 'dra'i las kyang gnas pa yod pa ma yin pa'i phyir /
kyang zhes pas las kyi spyi'ang mi gnas par ston pa yin no / /
'bras 'tshed pa'i las byas zin nas yun ring du lon pa'i skyes bu de la 'tshed pa po'i sgra 'jug pa'i rgyu las kyi spyi yin pa mi rigs pa min pa min nas mi rigs par thal /
de 'dra'i spyi de skyes bu de la 'brel pa med pa'i phyir te /
las med na las kyi spyi'ang med dgos pa'i phyir ro / /
khyab ste /
'brel pa med kyang sgra rtog gi rgyu yin na ha cang thal ba'i phyir /
gal te /
sngar gyi 'bras 'tshed pa'i las de de 'dra'i skyes bu la 'tshed pa po'i sgra blo 'jug pa'i rgyu yin no zhe na /
de 'dra'i skyes bu la 'jug pa'i sgra blo de dag skye ba la mngon du phyogs pa'i tshe sngar gyi las de dag med la /
de lta na'ang /
zhes brjod de dag gi rgyu ma yin na sgra blo de dag rgyu mtshan min pa ste rgyu med du skye bar thal ba thob pa'i phyir mi 'thad do / /
des na 'bras 'tshed pa'i las dang las kyi spyi gsal ba skyes bu du ma la 'bras 'tshed pa po zhes pa'i sgra blo gcig 'jug pa'i rgyur mi 'thad do / /
gal te 'bras 'tshed pa'i skyes bu du ma la 'bras 'tshed pa'i bya ba byed pa'i nus pa yod pa de nyid de 'dra'i sgra blo'i rgyu'o zhe na /
skyes bu so so la yod pa'i nus pa de 'dra'i sgra blo'i rgyu ma yin par thal /
phan tshun rjes 'gro med pa'i rdzas tha dad yin pa'i phyir /
'ang zhes pas /
las dang las kyi spyi de 'dra'i rgyu min par ma zad /
ces ston pa'i sgo nas sngar bshad pa'i rigs pa thams cad 'di la'ang mtshungs par ston pa yin la /
de'ang /
tha dad phyir na las rgyu min / /
zhes pa mtshungs pa'i tshul /
rjes 'gro med phyir zhes pas dngos su bstan nas lhag ma'ang rigs 'dre bar 'ang zhes pas shugs la 'phen cing /
de yang 'di ltar skyes bu so so la yod pa'i nus pa la rjes su 'gro ba'i nus pa'i spyi de 'dra'i sgra blo'i rgyu'o zhe na /
'di yi rigs min las 'brel phyir / /
mnyan pa gzhan gyi rgyu mtshan phyir / /
nus pa'i dag nas pa yod ma yin / /
zhes sogs bshad par bya'o / /
gal te 'tshed pa'i skyes bu du ma la 'tshed pa po nyid la sogs pa'i spyi don gzhan dang po skyes tsam nas 'phrod 'dus 'brel ba yin pas de'i rgyu mtshan gyis sgra blo de dag 'jug pa yin no / /
dper na /
dngos po rnams la yod pa nyid /
ces bya ba'i khyab pa'i spyi dang po grub tsam nas 'phrod 'dus 'brel bas de dag la yod pa'i sgra blo 'jug la /
ba lang thams cad la skyes tsam nas ba lang nyid ces bya ba'i spyi 'phrod 'dus 'brel bas ba lang gi sgra blo 'jug pa bzhin no / /
des na don la 'phrod pa 'du ba'i chos can gyi spyi ji snyed pa de dag ni 'di skye ba dang lhan cig 'phrod pa 'du ba dag yin no / /
zhes pa kho bo cag gi grub pa'i mtha' yin no / /
zhe na /
sngar gyi ngag ni mtha' gzhan bkag pa tsam yin la /
'di nyid bye brag pa'i rtsa ba'i 'dod pa'o / /
'o na skyes bu de dag dang po nyid du skyes tsam nas 'tshed pa po snyam du blo yul du gsal zhing /
de 'dra'i sgra blo 'jug par 'gyur bar thal /
de 'jug pa'i dngos rgyu nus pa thogs med spyi de skyes tsam nas yod pas so / /
dper na yod pa nyid spyi skyes tsam nas 'phrod 'dus @# / /
'brel bas de dag la dang po nas yod pa'i sgra blo 'jug pa sogs bzhin du'o / /
'on te dang po nas de 'dra'i sgra blo 'jug pa min na ni /
phyis kyang 'jug par mi 'gyur te /
de ltar 'jug pa'i dngos rgyu thogs med du khas blangs pa'i spyi de yod pa la sngar dang phyis khyad par med pa'i phyir /
TIka byed gzhan dag ni /
spyi de dang po nas 'phrod 'dus 'brel ma 'brel brtags nas /
'brel na dang po nyid du zhes sogs dang /
'brel ba min na ni /
khyad par med pa'i rtag pa yin pa'i phyir /
phyis kyang 'brel bar mi 'gyur zhes 'chad do / /
gal te skyes bu de dag la dang po nas spyi de yod kyang phyis thab 'dzugs pa la sogs pa'i bya bas phan 'dogs pa la ltos pa'i skyes bus spyi de gsal bar byed pa'i sgo nas 'tshed pa po zhes pa'i sgra blo de 'jug dgos pa yin pas dang po skyes tsam nas de 'dra'i sgra blo 'jug par thal ba'i skyon med do zhe na /
bye brag pa'i lugs la'ang skyes bu dang bdag ni ming gi rnam grangs yin la /
de yang rtag pa'i rdzas su 'dod pa yin pas /
de nyid 'gal ba bstan nas 'gog pa ni /
skyes bu de thab 'jugs pa sogs kyi rkyen dbang gis 'gyur ram mi 'gyur /
mi 'gyur na bya ba'i rkyen la ltos pa med par thal /
rkyen gyi dbang gis 'gyur ba med pa'i phyir /
'di ni bya bas phul du byung ba'i khyad par bya ba yod do zhe na yang /
'bras 'tshed pa'i skyes bu chos can /
khyod 'bras 'tshed pa'i bya ba gang las phul du byung ba'i khyad par byar med par thal /
de yod na khyod skad cig mar 'gyur dgos pa gang zhig /
khyod rtag pa yin pa'i phyir /
rtags snga mar thal /
'bras 'tshed pa'i las de skad cig ma nyid yin pa'i phyir /
TIka byed phal che ba dang /
'bras 'tshed pa'i skyes bu skyes ma thag pa de chos can /
khyod skad cig ma nyid yin par thal /
khyod la phyis 'bras ma tshed pa'i bya bas khyed par bskyed du yod pa'i phyir /
'dod na khyod phyis kyi 'bras 'tshed ba'i bya ba gang la ltos nas spyi'i gsal byed du 'gyur ba min par thal /
phyis kyi bya ba'i dus na khyod zhi gnas med pa'i phyir /
zhes 'chad pa ni mi 'thad de /
'bras 'tshed pa'i skyes bus 'bras 'tshed pa'i bya ba byed pas phan 'dogs pa la ltos nas /
spyi gsal bar byed ces smras nas /
'bras 'tshed pa'i bya ba byed pa'i skyes bu spyi'i gsal byed du smras kyi 'bras 'tshed pa'i bya ba mi byed pa'i skyes bu skyes ma thag pa bya ba la ltos nas spyi'i gsal byed du ma smras pas khas len med pa'i phyir dang /
rang 'grel las /
skad cig nyid phyir zhes pa las la sbyar gyi /
skyes bu la mi sbyar ba'i phyir ro / /
yang yid kyi shing rtas byas pa yin zer ba'i 'brel ba dang TIka byed kha cig /
'du byed thams cad skad cig ma / /
mi gnas bya ba ga la yod / /
ces pa dang sbyar nas 'chad pa ni de bas kyang ches nor ba'o / /
des na kho bos ji skad bshad pa nyid dgongs pa yin te /
rang 'grel las /
rang bzhin brtan pa 'di ni phul du dbyung du med pa'i phyir /
khyad par du byar med pa la ltos pa ci zhig yod /
phul du dbyung du yod na'ang /
las ni skad cig ma nyid yin pa'i phyir /
skad cig ma re re la phul du dbyung ba'i rang bzhin du gyur ba gzhan dang gzhan 'byung ba'i phyir /
de yang skad cig mar 'gyur ro / /
de bas na rang gi skye ba'i gnas 'jig pa can gyi bya ba gang las gang la ltos pa gsal bar byed par 'gyur /
zhes gsungs pas so / /
gsum pa de med pa'i gnod byed spang ba ni /
@# / /
gal te gsal ba rnams la thun mong du rjes su 'gro ba'i spyi rdzas gzhan gcig med na /
ji ltar ba lang dkar zal dang nag sgur sogs la rigs gcig tu 'dzin pa'i blo skye ba bzhin du /
ba lang dkar zal dang /
tsan+dan sogs la'ang rigs gcig tu 'dzin pa'i blo ci'i phyir mi skye zhe na /
de ltar rigs gcig tu 'dzin pa'i blo skye mi skye'i khyad par yod pas ba lang dang shing la sogs pa'i spyi don gzhan yod mi dgos par thal /
shing gi gsal ba rnams dang /
ba lang gi gsal ba rnams ba lang gi spyi don gzhan med pa'i phan tshun rdzas tha dad du mtshungs pa yin na yang /
nog sogs 'dus pa'i gong bu ma yin pa las leg pa'i rigs de nyid ba lang gi gsal ba rnams la nye ba gang gis ba lang gi gsal ba 'ga' zhig la rigs gcig tu 'dzin pa'i blo dang brjod pa'i sgra rab tu 'jug cing /
rigs de nyid rjes su mi 'gro bas gzhan tsan+dan dang khra bo la rigs gcig pa'i sgra blo 'jug pa min pa'i phyir /
des na gzhan sel ba'i spyi de nyid rang gi gsal ba rnams la thun mong du spyi sgra dang spyi'i shes pa 'jug pa'i rgyu mtshan yin no / /
de'i phyir spyi don gzhan khas blangs pa la dgos pa med do / /
gnyis pa grangs can pa'i lugs dgag pa la /
dngos dang /
zhar la rigs pa des gcer bu pa'ang khegs par bstan pa'o / /
dang po la 'dod pa brjod pa dang /
de dgag pa gnyis /
dang po la grangs can gyi grub pa'i mtha'i spyi'i rnam gzhag dang /
gzhung gi don bshad pa gnyis /
dang po ni /
gzhung gi skabs gong 'og mang po zhig tu grangs can gyi grub pa'i mtha' dgag pa lan mang du 'byung bas /
des na phyogs snga ma'i tshul khong du chud par bya ba'i ched du 'dir grangs can gyi grub pa'i mtha'i spyi tshul mdo tsam zhig bshad par bya'o /
de yang thub pa ser skyas bstan pa'i rjes su 'jug pa'i phyir ser skya zhes bya la /
de nyid nyi shu rtsa lnga'i grangs kyi 'jug pa'am grangs kyi mtshan nyid yongs su shes pa las grol bar 'dod pa'i phyir grangs can pa zhes bya zhing /
spyir mu stegs pa'i lta ba la lta ba ngan pa sum brgya dang drug cu rtsa gsum /
de yang bsdus na ltar na drug cu rtsa bzhi /
de yang bsdus na lung ma bstan gyi lta ba bcu bzhi /
de thams cad kyang mdor bsdus na rtag chad kyi lta ba gnyis su 'dus shing /
rtag par lta ba phal che ba dag ni thar pa yod par 'dod la /
chad par lta ba dag ni thar pa la skur ba 'debs par byed cing /
shi nas bdag rgyun chad par 'dod mi 'dod kyi khyad par ma gtogs /
gnyi ga'ang bdag yod par 'dod pa sha stag go /
de yang grangs can pa dang /
bye brag pa dang /
spyod pa ba la sogs pa ni rtag par lta ba yin la /
rgyang pan pa la sogs pa ni chad par lta ba yin cing /
de yang /
grangs can pa ni /
shes bya thams cad nyi shu rtsa lngar grangs nges par 'dod la /
de nyid nyi shu rtsa lnga po de'i 'jug pa shes pas 'khor ba las grol bar 'dod pa yin te /
ji skad du kho rang gi gzhung las /
de nyid nyi shu lngar shes na / /
ral pa'am mgo zlum cod pan can / /
gnas ni gang dang gar gnas kyang / /
grol 'gyur 'di la the tshom med / /
ces 'byung ba ltar ro / /
de la de nyid nyi shu rtsa lnga po de yang gang zhe na /
bdag dang /
gtso bo dang /
chen po dang /
nga rgyal dang /
de tsam lnga dang /
dbang po @# / /
bcu gcig dang /
'byung ba lnga po dag la ni de nyid nyi shu rtsa lnga zhes bya'o / /
de yang skyes bu dang /
bdag dang /
shes rig ces bya ba rnams ni rnam grangs yin la /
spyi dang /
gtso bo dang /
rang bzhin ces bya ba rnams ni rnam grangs yin cing /
blo dang /
chen po zhes bya ba rnam grangs yin la /
nga rgyal dang /
snyam sems pa zhes bya ba ni rnam grangs so / /
de tsam lnga ni /
sgra dang /
reg bya dang /
ro dang /
gzugs dang /
dri'o / /
dbang po bcu gcig ni /
blo'i dbang po lnga dang /
las kyi dbang po lnga dang /
yid kyi dbang po'o / /
de la blo'i dbang po lnga ni /
rna ba dang /
pags pa dang /
mig dang /
lce dang /
sna'i dbang po rnams so / /
las kyi dbang po lnga ni /
ngag dang /
lag pa dang /
rkang pa dang /
rkub dang /
'doms so / /
'byung ba lnga ni /
nam mkha' rlung /
me /
chu /
sa'o / /
de la gtso bo ni /
rang bzhin yin gyi /
rnam 'gyur min la /
blo /
nga rgyal /
de tsam lnga ste /
bdun ni /
rang bzhin dang /
rnam 'gyur gnyi ga yin la /
lhag ma bcu drug ni /
rang bzhin ma yin gyi /
rnam 'gyur kho na'o / /
skyes bu ni rang bzhin yang ma yin la /
rnam 'gyur yang ma yin no / /
zhes zer ro / /
de ltar yang /
dbang phyug nag pos /
rtsa ba'i rang bzhin rnam par 'gyur min la /
chen po sogs bdun rang bzhin rnam 'gyur zhing / /
bcu drug po ni rnam par 'gyur ba ste / /
skyes bu rang bzhin ma yin rnam 'gyur min / /
zhes bshad do / /
de la rang bzhin zhes pa ni /
'bras bu nus pa'i ngo bor rang gi rang bzhin du gnas pas rang bzhin zhes bya la /
rang nyid rgyu'i ngo bo las rnam pa gzhan du gsal bar mngon du gyur ba'am skyes pas na rnam 'gyur zhes bya'o / /
de'i phyir gtso bo ni rgyu kho na yin cing /
chen po la sogs pa bdun ni /
rgyu dang 'bras bu gnyi ga yin la /
lhag ma bcu drug 'bras bu kho na yin gyi rgyu ma yin zhing /
skyes bu ni rgyu 'bras gnyi ga ma yin no / /
zhes 'dod do / /
de la de nyid nyi shu rtsa lnga ji ltar 'jug pa'i tshul dang /
de ma shes pas 'khor bar 'khor ba'i tshul dang /
shes nas ji ltar grol ba'i tshul dang /
bdag dang gtso bo sgrub pa'i rigs pa dag brjod par bya ste /
'di ltar de yang gtso bo ni /
rdul mun pa snying stobs gsum cha mnyam pa'i gnas skabs mi gsal ba'i ngo bor gnas pa yin la /
rnam 'gyur rnams ni yon tan gsum cha mi mnyam pa'i gnas skabs su gyur pa gsal ba'i rang bzhin yin no / /
zhes zer la /
rdul mun snying stobs gsum ni bde ba dang btang snyoms dang sdug bsngal gsum mo / /
gzhan yang gsal ba dang mi gsal ba gnyi ga yang yul yin te /
longs spyad par bya ba'i rang bzhin yin pa'i phyir ro / /
spyi'ang yin te /
skyes bu thams cad kyis thun mong du longs spyad par bya ba yin pa'i phyir /
gyad dang /
'bangs mo bzhin no / /
sems med pa'i bdag nyid kyang yin te /
bde ba dang /
sdug bsngal dang /
rmongs pa lam du bya ba rig par byed pa yin pa'i phyir ro / /
skye ba'i chos can yang yin te /
'di ltar gtso bos ni blo skyed par byed do / /
blos kyang nga rgyal dang /
nga rgyal las kyang de tsam lnga dang /
dbang po bcu gcig go /
de tsam gyis 'byung ba chen po skyed par byed pa yin no / /
skyes bu ni longs spyod pa po dang /
shes pa dang bcas pa la sogs pa'i sgo nas ji skad bshad pa las ldog pa'i zhes zer te /
ji skad du /
yon tan gsum dang dbye ba med yul dang / /
spyi dang sems med skye ba'i chos can ni / /
@# / /
gsal ba dang ni de bzhin gtso bo ste / /
de bzhin de las ldog pa'i skyes bu'o / /
zhes bshad pa ltar ro / /
gzhan yang dbang phyug nag pos /
rgyu ldan ma rtag ma khyab pa / /
byed bcas du ma rten pa rtags / /
cha shas dang bcas gzhan dbang gsal / /
ldog pa dag ni mi gsal ba'o / /
zhes bshad cing de la don ni 'di yin te /
gsal ba nyid ni rgyu dang ldan pa yin te /
gtso bos rgyu dang ldan pa ni blo'o zhes bya ba nas /
de tsam gyis rgyu dang ldan pa ni 'byung ba'o zhes bya ba'i bar ro / /
mi gsal ba ni de lta bu ma yin te /
de ni gang las kyang ma skyes pa'i phyir ro / /
de bzhin du gsal ba ni mi rtag pa yin te /
skye ba'i chos can yin pa'i phyir ro / /
de ltar mi gsal ba ni ma yin te /
de ni skye ba dang mi ldan pa'i phyir ro / /
ji ltar gtso bo dang /
skyes bu de dag ni lha yul dang /
sa steng dang bar snang thams cad du khyab pa nyid kyis 'jug pa de bzhin du gsal ba ni mi 'jug pa ste /
de dag ni ma khyab pa yin no / /
ji ltar 'khor ba'i tshe /
blo dang /
nga rgyal dang /
dbang po'i mtshan nyid can byang ba rnam pa bcu gsum dang ldan pa /
phra ba'i lus la brten pa'i gsal ba 'khor ba de bzhin du /
mi gsal ba ni ma yin te /
de ni khyab pa nyid kyis bya ba dang bcas pa nyid du mi rung ba'i phyir ro / /
blo dang nga rgyal la sogs pa'i bye brag gi gsal ba rnam pa mi 'dra ba du ma dmigs la /
mi gsal ba ni ma yin te /
de ni rang bzhin gcig tu yod pa na 'jig rten gsum gyi rgyu yin pa'i phyir ro / /
gsal ba ni de la brten pa yang yin te /
gang zhig gang las skye ba de ni de la brten pa yin pa'i phyir ro / /
mi gsal ba ni de lta ma yin te /
de ni 'bras bu ma yin pas gang la'ang mi brten pa'i phyir ro / /
gsal ba rnams ni 'gro ba yin te 'jig pa'i tshe gtso bo'i ngang du thim par 'gyur ba'i phyir ro /
'di ltar 'jig pa'i tshe /
'byung ba rnams ni de tsam la thim mo / /
de tsam ni dbang po la thim pa la sogs pa'i sgo nas skye ba'i rim pa bzhin thim nas mthar gtso bo'i ngang du thim par 'gyur te /
de ltar na /
de nyid nyi shu rtsa lnga las /
rnam 'gyur dag 'jug pa dang ldos pa'i tshul ni de ltar yin na /
gtso bo ni gang la yang thim pa ma yin te /
de la rgyu med pa'i phyir ro / /
gsal ba dang ni cha shas dang bcas pa yin te /
sgra dang /
reg dang /
ro dang /
gzugs dang /
dri'i bdag nyid kyi cha shas rnams dang ldan pa'i phyir ro / /
gtso bo ni de lta ma yin te /
rtag pa gcig pu yin pa'i phyir ro / /
gzhan yang dper na pha bson pa na /
bu la rang dbang yod pa ma yin pa de bzhin du /
gsal ba ni rgyu'i rnam pa thams cad la rag las pa'i phyir gzhan dbang yin no / /
mi gsal ba de lta ma yin te /
de ni rtag tu rgyu la rag ma las pa'i phyir ro / /
de yang gang zhig gang gi 'bras bur gyur pa de dag ni ma skyes pa'i snga rol nas rgyu la nus pa'i ngo bor yod pa yin te /
gang gi phyir til la til mar nus pa'i ngo bor yod pa ma yin na /
bye ma dag 'khrul 'khor gyis brtsir ba las kyang ci'i phyir til mar mi 'byung /
de bas na rgyu'i bdag nyid la 'bras bu sngar yod pa ma yin pa de'i tshe /
nam mkha'i pad ma bzhin du /
de sus kyang byed par mi 'gyur ro / /
de lta na yang ma skyes pa'i snga rol du gsal ba'i ngo bo bas ni yod pa ma yin te /
skye ba don med par thal ba'i phyir ro / /
de'i phyir dang po nas rgyu'i bdag nyid la nus pa'i ngo bo yod pa gang yin pa de nyid rkyen gyis mngon par gsal bar byas pa la 'bras bu skyes pa zhes tha snyad du bya'o / /
zhes zer ro / /
ding sang gang ri'i khrod kyi mkhas rlom gang dag rgyu'i dus na 'bras @# / /
bu gtan nas med pa ma yin te /
rgyus skyes ma nus par thal ba'i phyir dang /
lcags bzhin du bong ba la sogs bdag kyang gser 'gyur gyi rtsi dang phrad pa na /
gser du 'gyur par thal ba'i phyir ro / /
rgyu'i dus na 'bras bu dngos su yod pa'ang ma yin te /
rgyu don med par thal ba'i phyir ro / /
zhes smra ba de dag kyang grangs can gyi ring lugs 'di nyid gsal bar 'ongs pa yin no / /
de la ser skya bdag gis ji skad bshad pa'i mtshan nyid dang ldan pa'i gtso bo yod pa nyid du /
sgrub pa la ldan pa'i sbyor ba lnga smras te /
ji skad du /
khyad par tshad phyir rjes 'gro'i phyir / /
nus pa'i sgo nas 'jug pa'i phyir / /
rgyu dang 'bras bu dbyer yod phyir / /
rang bzhin sna tshogs dbyer med phyir / /
mi gsal ba yi rgyu yod do / /
zhes bshad pa lta bu'o / /
don 'di yin te /
gtso bo ni yod pa yin te /
khyad par rnams la tshad yod pa'i phyir ro / /
'jig rten 'di na gang la byed pa po yod pa de la tshad yod par mthong ste /
dper na rdza mkhan dag 'jim gong las bre'u chung bcu shong pa la sogs pa'i tshad dang ldan pa'i bum pa byed pa bzhin no / /
chen po la sogs pa'i gsal ba 'di dag kyang blo gcig dbang rgyal gcig dang /
de tsam lnga dang /
dbang po bcu gcig dang /
'byung ba lnga shes bya ba'i tshad dang ldan par mthong ngo / /
de'i phyir gang las tshad dang ldan pa'i gsal ba skye bar byed pa'i gtso bo yod par rjes su dpag pa las bsgrub par bya'o / /
rigs pa 'di las kyang gtso bo yod de /
khyad par rnams rjes su 'gro ba mthong ba'i phyir ro / /
gang rigs dang ldan par dmigs pa yang yin pa de ni /
de'i bdag nyid kyi rgyu las byung ba yin te /
dper na bum pa dang kham phor la sogs pa'i khyad par 'jim pa'i rigs dang ldan pa de dag ni 'jim pa'i bdag nyid kyi rgyu las byung ba bzhin no / /
gsal ba'i khyad par 'di yang bde ba dang /
sdug bsngal dang /
rmongs pa la sogs pa'i rigs dang ldan par dmigs so / /
gang las zhe na /
rab tu dang ba dang /
gdung ba dang /
zhum pa la sogs pa'i 'bras bu dmigs pa'i phyir ro / /
'di ltar snying stobs kyi 'bras bu ni /
rab tu dang ba dang /
yang ba dang /
zhen pa dang /
'phel ba dang /
dga' ba rnams yin no / /
rngul gyi 'bras bu ni /
gdung ba dang /
skems pa dang /
tha dad pa dang /
rengs pa dang /
skyo ba rnams yin no / /
mun pa'i 'bras bu ni /
zhum pa dang sgrib pa dang /
sdom pa dang /
rnam par 'tshe ba dang /
lci ba rnams yin no / /
des na chen po la sogs pa de dag thams cad kyi 'bras bu ni /
rab tu dang ba dang /
yang ba la sogs pa dmigs pa de lta bas na /
'di ni bde ba dang /
sdug bsngal dang /
rmongs pa rnam pa gsum po rnams kyi gnas lugs kyi khyad par yin no / /
zhes nges par bya'o / /
des na 'di dag ni rab tu dang ba la sogs pa'i 'bras bu las bde ba la sogs pa dang ldan pa nyid du grub cing /
de'i rjes su 'gro ba las kyang bde sogs de'i bdag nyid kyi rang bzhin las byung ba nyid du grub bo / /
de grub pa na yang shugs kyis rang bzhin gang yin par ni gtso bo yin no / /
zhes bya ba'i grub bo / /
gzhan yang nus pa'i sgo nas 'jug pa'i phyir /
zhes bya ba 'di las kyang gtso bo yod pa yin te /
'jig rten 'di nyid ni /
gang zhig don gang la 'jug pa de ni /
de la nus pa yin te /
dper na thag pa snam bu byed pa la 'jug pa bzhin no / /
de'i phyir gang gis gsal ba skyed par byed pa'i gtso bo'i nus pa yod do / /
zhes bsgrub par bya'o / /
nus pa de yang rten med pa can ma yin te /
de'i phyir gang la nus pa 'jug par byed pa'i gtso bo yod do / /
'di las kyang gtso bo yod @# / /
pa yin te /
rgyu dang 'bras bu rnam par dbyer yod pa'i phyir ro / /
rten 'di ni rgyu dang 'bras bu dag gi rnam par dbye pa mthong ste /
'di lta ste /
dper na /
'jim pa'i gong bu ni rgyu yin la /
bum pa ni 'bras bu yin pa bzhin no / /
de yang 'jim pa'i gong bu las tha dad pa'i ngo bo yin te /
'di ltar bum pas ni sprang rtsi dang /
chu dang 'o ma 'dzin par nus kyi 'jim pa'i gong bus ni ma yin no / /
de ltar na chen po la sogs pa'i 'bras bu 'di dag mthong nas /
gang las chen po la sogs pa 'di dag skyed par byed pa'i rgyu gtso bo yod do zhes sgrub bo / /
rigs pa 'di las kyang gtso bo yod de /
rang bzhin sna tshogs dbyer med pa'i phyir ro / /
rang bzhin sna tshogs zhes bya ba ni 'jig rten gsum la brjod de /
'di dag ni 'jig pa'i dus na 'ga' zhig tu dbyer med par 'gyur ba te /
'di ltar 'byung ba lnga ni /
de tsam lnga la dbyer med par 'gyur ro / /
de tsam dang dbang po dag ni nga rgyal la /
nga rgyal ni blo la /
blo ni gtso bo la dbyer med par 'gyur ro / /
de'i phyir de ltar na /
'jig pa'i dus su 'jig rten gsum gang du dbyer med par 'gyur ba dang /
thim par 'gyur ba'i gnas zhig med na ni /
'di dag 'jigs pa mi srid par 'gyur bas de lta bu'i gnas zhig yod la /
de yang gtso bo las gnas ma yin pa'i phyir /
gtso bo yod par grub bo zhes zer ro / /
skyes bu ni bdag dang shes pa dang /
sems pa can zhes bya ba dag dang /
rnam grangs su 'dod la /
de yang dge ba dang mi dge ba'i las kyi 'bras bu gtso bos drangs pa'i byed po yin gyi /
las rnams kyi byed pa po ni ma yin te /
gtso bo nyid thams cad kyi byed pa po yin no zhes bya ba ni grub pa'i mtha' yin cing /
skyes bu de ni /
rtag pa dang /
gcig pu dang /
khyab pa dang /
yul rnams la lta bar byed pa pa yang yin cing /
skyes bu yul la lta ba'i tshul ni /
skyes bu nyid la yul gyi rnam pa 'char ba yang min la /
mig la sogs pa'i shes pa tha dad bdag gis rang rang gi dbang po la brten te /
yul la so sor longs spyod pa yang ma yin gyi /
ji ltar rgyal po pho brang gi lan kan tha dad pa dag nas kyed mos tshal tha dad pa dag gi dpal la lta bar byed pa bzhin du /
skyes bu gcig nyid mig gi dbang po'i sgo nas gzugs la lta bar byed cing /
rna ba'i sgo nas sgra nyan par byed do zhes bya ba la sogs pa nyid kyi tshul gyis yul la lta par byed pa yin cing /
de yang blo'i me long chen po la yul gyi gzugs brnyan 'phes shing /
de nyid skyes bu la snang ba'i sgo nas skyes bu yul la longs spyod pa yin cing /
gang yul gyi rnam pa shar ba de nyid kyis yul mthong ba ma yin cing /
yul mthong ba po de nyid la yul kyi rnam ba shes pa ma yin no zhes zer ro / /
de lta bu'i bdag shes rig gi skyes bu de nyid sgrub par byed pa'i rigs pa ni 'di ltar /
mig la sogs pa ni gzhan gyi don byed de /
'dus shing bsags pa'i phyir /
dper na /
mal cha dang stan gzhin /
zhes bya ba yin la /
rigs pa 'dis mig la sogs pa dag / /
bdag gi dgongs pa sgrub nus kyi bdag gi bar grub pa na /
de dag la longs spyod pa po'i bdag yod par 'bad pa med pa nyid du grub snyam du bsams pa'o / /
sbyor ba 'di dag gi don kyang kho bos tshad ma yid kyi mun sel du rgyas par bshad zin to / /
gal te skyes bu ni /
sems pa can yin cing /
blo ni bems po'i bdag nyid yin na /
blo dang sems la de lta bu'i khyad par yod par cis 'grub ce na /
blo dang bde ba la sogs pa ni sems med pa yin te /
skye 'jig dang ldan pa'i phyir /
dper na /
gzugs dri la sogs pa bzhin /
zhes bya ba nyid kyis sgrub par @# / /
byed la /
'di ni rgyas par gzhan don le'u'i skabs su rnam par gcod par 'gyur ro / /
gzhan yang grangs can pa dag rang bzhin 'gyur ba las byung ba'i mtshan nyid ni lnga bcu'o zhes smra ste /
'di ltar mgu ba ni dgu'o / /
grub pa ni brgyad do / /
nus pa ni nyi shu rtsa brgyad do / /
phyin ci log pa ni lnga ste /
de ltar na lnga bcu'o / /
de la chu dang /
chu rgyun dang /
chu bo dang /
char 'bab pa dang /
legs par brgal pa dang /
gzhan ma yin pa dang /
mig bzang ba dang /
'od can dang /
lus mchog ces bya ba ni /
mgu ba dgu yin te /
yongs su mnyes pa zhes bya ba'am /
tshim pa zhes bya ba'i tha tshig go /
de yang rang bzhin las 'bras bu thob pa yin gyi /
skyes bus byas pa ni ma yin no / /
zhes de ltar gang gis mthong ba de ni /
yongs su dga' ba thar pa la sogs pa'i yul las skye bar 'gyur ba ni chu zhes bya'o / /
nye bar len pa las 'bras bu 'thob kyi /
skyes bus byas pa ni ma yin no / /
zhes shes nas thar pa la sogs pa'i yul la yongs su dga' ba skye bar 'gyur ba ni chu rgyun zhes bya'o / /
dus kyis 'bras bu 'thob kyi skyes bus byas pa ni ma yin no zhes shes pa sogs ni chu bo'o / /
skal bas 'bras bu 'thong kyi skyes bus byas pa ma yin no zhes shes pa sogs ni char 'bab pa zhes bya'o / /
yul la sogs pa nye bar sgrub pa'i skyon mthong nas gang thar pa la sogs pa la yongs su dga' ba de ni legs par brgal ba zhes bya'o / /
kun tu bsrung ba'i skyon mthong nas thar pa la sogs pa la yongs su dga' ba de ni /
gzhan ma yin pa zhes bya'o / /
de ltar thar pa sogs la yongs su dga' bas ting nge 'dzin bskyed de thar pa mthong ba ni mig bzang ba zhes bya'o / /
dbang po las 'das pa mthong ba ni 'od can zhes bya'o / /
rnam par 'tshe ba'am skyon mthong nas thar pa sogs la yongs su dga' ba de ni /
lus mchog ces bya ste /
de dag ni mgu ba rnam pa dgu yin no / /
de bzhin du ye shes las skye ba'i grub ba ni brgyad de /
'di lta ste /
sgrol ba po dang /
legs par sgrol ba po dang /
sgrol ba'i mthar phyin pa dang /
dga' ba dang /
rab tu dga' ba dang /
mgu bar gyur pa dang /
nyams dga' ba dang /
mchog tu dga' ba zhes bya ba ste /
ye shes la brten nas grub pa'i phyir dang /
rang gzhan la phan pa sgrub pa'i phyir na /
grub pa zhes bya'o / /
de la shes pa gang dpyad pa byas nas skye ba na /
sgrol ba po zhes bya'o / /
thos pa la sogs pa dag gi shes pa ni /
legs par grol ba po zhes bya'o / /
brjod bya dang /
rjod byed sngon du song ba'i bla mas bstan pa las skyes pa'i shes pa de ni sgrol ba'i mthar phyin pa zhes bya'o / /
grang ba dang tsha ba ldog pa'i thabs shes pa ni dga' ba zhes bya'o / /
nang gi bdag nyid kyi rlung dang mkhris pa dang bad kan la sogs pa'i nad gang bdag nyid dam bla ma las skyes pa'i ldog pa'i thabs shes pa grub pa de ni rab tu dga' ba zhes bya'o / /
de bzhin du gang dang po 'byung ba las gyur pa'i mi dang /
byol song dang /
ri dwags dang /
sbrul la sogs pa'i rgyu mtshan las byung zhing /
skyes pas 'jigs pa dang /
'thab rtsod dang /
rdog pa la sogs pa'i sdug bsngal rnams bcos pa'i thabs shes pa grub pa de ni mgu par gyur ba zhes bya'o / /
de bzhin du skal ba dang ldan pa'i rgyu can gyi bde ba la dmigs pa la sogs pas tshangs bar spyod pa'i shas pa de ni nyams dga' ba zhes bya'o / /
de bzhin du gang ldang ba dang /
phyag 'tshal ba dang /
skra dang kha spu bregs pa la sogs pa sgrub par byed pa'i shes pa de ni /
rtag tu dga' ba zhes bya ste /
'di dag ni grub pa brgyad yin no / /
yang 'on pa dang /
mdze nad dang /
dmus long gi ngo bo dang /
bems po nyid dang /
@# / /
dri mi zhim pa nyid dang /
grum po nyid dang /
rtag skam can dang /
ma ning dang /
lag pa nyams pa dang /
lkugs pa dang /
shes pa nyams ba zhes bya ba 'di dag gis grangs ji lta ba bzhin du lpags pa dang /
mig dang lce dang /
sna la sogs pa dang /
ngag dang lag pa dang /
rkang pa dang /
bshang lam dang /
'doms zhes bya ba'i dbang po la gnod pa 'di dag ni nus pa bcu gcig go /
de bzhin du chu ma yin pa dang /
chu rgyun ma yin pa dang /
chu bo ma yin pa dang /
char 'bab pa ma yin pa dang /
legs par brgal ba ma yin pa dang /
gzhan ma yin pa ma yin pa dang /
bzang po ma yin pa dang /
'od can ma yin pa dang /
lus mchog ma yin pa zhes bya ba ste /
de yang rang bzhin rtag tu yod du zin kyang de ma shes pas thar ba la sogs pa la dga' ba mi skye ba ni /
chu ma yin pa zhes bya ba la sogs pa nas /
rnam par 'tshe ba mthong yang thar pa la sogs pa la dga' ba mi skye ba ni /
lus mchog ma yin pa zhes bya ba'i bar du'o / /
de bzhin du sgrol ba po ma yin pa dang /
legs par sgrol ba ma yin pa zhes bya ba la sogs pa grub pa brgyad la gnod pa ste /
de yang shes pa gang dpyad pa byas nas skye ba ma yin pa de ni sgrol ba po ma yin pa zhes bya ba nas ji srid g.yo sgyu dang ser sna sogs la rigs pa'i don mi dmigs pa ni rtag tu dga' ba ma yin pa zhes bya'o / /
zhes bya ba'i bar du ste de ltar na 'di dag ni nus pa nyi shu rtsa brgyad ces bya'o / /
phyin ci log rnam pa lnga ni 'di lta ste /
mun pa dang /
rmongs pa dang /
rmongs pa chen po dang /
shin tu mun par gyur ba dang /
shin tu smag tu gyur pa zhes bya ba ni /
phyin ci log ces bya ste /
phyin ci log gi don ston par byed pa 'di lta ste /
gzhan ma yin pa la gzhan gyi blo dang /
legs pa ma yin pa la legs par yang dag par sgrub ba dang /
bde ba ma yin pa la bde bar mngon par nga rgyal ba dang /
mi nus pa la nus par mngon par nga rgyal ba dang /
mi bzod pa la bzod par yid ches pa zhes bya'o / /
'di dag ni phyin ci log rnam pa lnga yin par grangs can rang nyid kyi gzhung mtshan nyid lnga bcu pa las bstan par bshad do / /
de yang skyes bu bcings pa gsum gyis bcings pa las 'khor bar 'gyur zhing /
de nyid las grol bas thar pa rnam pa gsum 'byung ba ni thar ba zhes bya'o / /
de la 'ching ba rnam pa gsum ni /
rang bzhin gyi 'ching ba dang /
'gyur ba'i 'ching ba dang /
nor gyi 'ching ba'o / /
de yang re sheg nor gyi 'ching ba zhes bya ba ni /
khyim pa'am /
tshangs par spyod pa'am /
nags na gnas pa la sogs pa rnams ni nor rnyed pas 'ching ba yin te /
ji tsam rnyed pa de tsam du sred pa 'phel ba nyid kyis so / /
'gyur ba'i 'ching ba zhes bya ba ni /
rab tu byung ba rnams de dang de la lta ba sogs su 'dod pas sgra dang reg bya dang ro dang gzugs dang dri rnams kyi dbang po 'gyur bar byed cing /
dbang po yul gyi rjes su 'brang bar byed pa'i phyir /
nang du yang dag par gnas par mi 'gyur bas 'ching ba zhes bya'o / /
rang bzhin gyi 'ching ba zhes bya ba ni /
lha dang lha ma yin dang mi dang dud 'gro la sogs pa rnams kyis lus gang dag /
gzhan dang gzhan rnam pa sna tshogs kyis rnag bzhin du 'gyur ba'i bdag nyid du 'byung ba ste /
bde ba dang /
sdug bsngal dang /
rmongs pa'i bdag nyid kyi phyir dang /
bdag nyid de nyid ngar 'dzin ba dang /
de tsam dang /
dbang po'i khyad par gyi mtshan nyid sna tshogs pa 'gyur pa las byung ba yin pa'i phyir ro /
de yang 'khor bar 'khor ba na /
yul la sred pa nyid kyis skyes bu dang /
rang bzhin la gcig pa nyid du rmongs pa yod la /
de'i phyir rang bzhin nyid yu @# / /
thams cad la rjes su 'brel zhing /
de nyid kyi rnam 'gyur sna tshogs pa 'di sprul par ma shes par bdag nyid kyis las byas pa dang /
bdag nyid kyi 'bras bu bskyed pa dang /
bdag nyid de dag longs spyod pa sogs su bzung bas /
bdag nyid yul rnams la sred pa'i gzhan dbang du 'gyur te /
'khor bar 'khor ba yin la /
gang gi tshe bla mas nye bar bstan pa dang /
thos pa sogs la brten nas rang bzhin gyis 'bras bu dag sprul bar byed pa yin gyi /
skyes bu ni byed pa dang bral ba yin no / /
zhes sogs su nges pa'i shes pa lhag pa skyes par gyur pa na /
'bras bu dag 'byin par byed pa dang /
yul sna tshogs pa 'di dag sprul par byed pa'i rang bzhin yang gzhan la bdag kyang gzhan no zhes rtogs nas /
bdag nyid don thams cad la yongs su ngoms par gyur ba'i phyir /
ting nge 'dzin gyi stobs kyis lha'i mig bskyed de /
rang bzhin la lta bar byed pa na /
bdag dang rang bzhin gcig tu 'khrul ba'i dri ma bral nas rnam 'gyur sna tshogs pa'i 'di dag gi gnas lugs su gyur ba'i don dam pa rang bzhin gyi de kho na nyid mngon sum du mthong nas rang bzhin yang slar skyangs pa'i tshul gyis rang bzhin las blo dang /
de las nga rgyal dang /
de las de tsam lnga dang /
dbang po bcu gcig dang /
de tsam lnga las 'byung ba lnga nye bar sprul par byed ba'i 'jug pa nye bar bsdus te /
rang bzhin yan gar bar gnas shing /
de'i tshe rnal 'byor ba'i blo ngor kun rdzob rnam 'gyur gyi tshogs thams cad kyi snang ba log ste /
sa la sogs pa'i bya ba dang /
mig la sogs pa'i byed pa rnams ldog par 'gyur bas ji skad bshad pa'i 'ching ba gsum las grol te /
skyes bu yul la longs spyod pa med cing /
byed pa med par gnas pa de'i tshe thar pa thob pa yin no zhes bya ba ni /
grangs can pa dag gis bcings pa dang /
thar pa'i tshul rnam par bzhag pa yin no / /
de bas na /
spyi gcod zhes bya ba chos rnams kyi rang bzhin dang /
gnas lugs dang don dam par 'gyur ba'i bden par grub cing /
mi 'gyur ba cha shas cung zad kyang med pas khams gsum po thams cad kyi rang bzhin la khyad par cung zad kyang med pa yon tan gsum gyi bdag nyid can gang zhig ma shes pa'i dbang gis 'khor bar 'khor zhing rnal 'byor bas de nyid mngon sum du mthong ba na /
kun rdzob rnam 'gyur gyi snang ba thams cad nub ste /
thar pa thob par 'dod pa de nyid grangs can gyi gub mtha'i snying po yin cing /
ding sang gangs ri'i khrod kyi grub pa'i mtha' smra ba gang dag bde par gshegs pa'i snying po zhes bya ba /
chos thams cad kyi rang bzhin dang /
gnas lugs su grub pa'i don dam pa bden par grub cing /
mi 'gyur ba'i rtag pa 'dus ma byas pa'i yon tan thams cad dang ldan pa cha shas cung zad kyang med pas brtan pa dang g.yo ba sems can dang sangs rgyas thams cad kyi don dam pa de nyid la tha dad du bya ba cung zad kyang med pa gang zhig ma shes ba'i dbang gis 'khor bar 'khor zhing /
de nyid lus byed pa bcings pa sogs kyi man ngag la brten te /
ting nge 'dzin mngon sum du mthong ba ngo 'phrod pas thar ba thob par 'dod pa dag dang /
bde bar gshegs pa'i snying po dang /
spyi gtso bo zhes bya ba'i ming tsam zhig tha dad par zad kyi /
don la tha dad du bya ba cung zad kyang yod pa ma yin par shes par bya'o / /
grangs can gyi grub pa'i mtha' rnam par bzhag pa mdo tsam bshad zin to / /
@# / /
la rjes su 'gro ba'i spyi gzhan med na gcig sa bon gyi 'bras bu de sa la sogs pa gzhan gyi 'bras bur 'gyur ba min par thal /
sa bon gyis myu gu bskyed pa'i rang bzhin de sa sogs la med sa sogs kyis myu gu bskyed pa'i rang bzhin de sa bon la med pas rang bzhin shin tu tha dad pa'i phyir /
khyab ste /
nus pa rnams rang bzhin tha dad na /
nus pa de dag gang la 'jug pa'i gzhi rnams kyang rang bzhin tha dad dgos pas gzhi gcig la rgyu du mas nus ba gcig thun mongs du 'jug pa mi srid par 'gyur ro zhe na /
zhes pa ni spyi rtag dngos bkag pa la gnod byed brjod pa'i tshul lo / /
'o na khyed rang ltar na /
rgyu du mas 'bras bu gcig bskyed ba tshul ji ltar yin zhes dris pas /
gal te kho bo ltar na sa chu lud sa bon sogs spyi gtso bo'i ngang du bdag nyid gcig pa yis sa bon gyis myu gu skyed pa'i rang bzhin gang yin pa de nyid sas myu gu skyed pa'i rang bzhin yang yin pa la sogs pa'i sgo nas rgyu du ma gnas skabs tha dad kyang rang bzhin gcig yin pa'i 'bras bu gcig byed pa yin no zhe na /
gnyis pa de dgag pa la rgyu du ma'ang spyi gtso bo'i ngang du rang bzhin tha dad med pa'i rgyu mtshan gyis 'bras bu gcig byed par 'dod pa de nyid dang por dgag pa ni /
myu gu skyed pa la chu lud la sogs pa'i lhan cig byed pa don med du 'gyur bar thal /
sa bon gyi bdag gcig po la'ang /
myu gu skyed pa'i rang bzhin yongs su rdzogs par yod pa'i phyir /
ma grub na spyi gtso bo cha med pa gcig bu nges myu gu skyed pa yin cing /
de sa bon gyi rang bzhin yin pa 'gal lo / /
khyab pa yod de /
tha dad med pa'i ngo bo gtso bo sa bon la rjes su mi 'gro ba dang bral zhing khyad par chu lud sogs rnams sa bon la yod par nges pa dang bral ba'i phyir /
zhes pa ste /
don ni /
spyi gtso bo'i nus pa kho na myu gu bskyed na /
lhan cig byed rkyen don med du 'gyur dgos te /
de lta bu'i gtso bo de sa bon la rdzogs par yod cing /
chu lud sogs rnams sa bon la med pa'i phyir /
zhes bya ba'i don to / /
sha'+k+ya blo sogs bya med khyad par rnams dang bral /
ces 'chad pa ltar na /
rkang ba 'di gnyis snga ma'i khyab sgrub ma yin gyi /
spyi gtso bos myu gu skyed na /
de ltar thal ba'i skyon yod pa des na /
cha tha dad med pa'i ngo bo spyi gtso bo de chos can /
khyod kyis myu gu skyed pa'i bya ba byed pa min te /
khyod rkyen gyi khyad par rnams grogs su yod pa dang /
bral ba'i rtag pa yin pa'i phyir /
zhes pa'o /
myu gu skyed pa lhan cig byed rkyen la ltos par cis grub ce na /
myu gu de dag chos can /
lhan cig byed rkyen gyi bye brag rnams las nges par 'byung ste /
rang gi lhan cig byed rkyen sa chu sogs gang rung gcig phan byed du yod pa dang 'bral na'ang 'bras bu khyed skye ba med pa'i dngos po yin pa'i phyir /
grangs can gyi spyi gtso bo de nyid 'bras bu thams cad kyi byed pa po dang /
chos rnams kyi gnas lugs dang /
don dam par bden par 'dod pa la gtso bo 'bras bu yin pa 'gog pa'i rigs pa des gtso bo don dam par grub pa yang khegs par bstan pa ni /
spyi gtso bo de nyid chos rnams kyi rang bzhin dang /
gnas lugs su gyur pa'i don dam par yod pa ma yin par thal /
don byed nus pa gang yin pa de nyid don dam par yod pa yin kyi /
don byed mi nus na /
don dam par yod pa 'gal ba'i phyir ro / /
yang chos rnams kyi gnas lugs su gyur pa'i spyi gtso bo'i dang du don byed nus pa'i dngos po rnams rang bzhin 'dres pa ma yin par thal /
don byed nus pa'i dngos po chu lud la sogs pa de rnams yang phan tshun rjes su 'gro ba med cing /
gang zhig gsal ba rnams la rjes su @# / /
'gro ba'i spyi gtso bo de las 'bras bu mi 'byung ba'i phyir /
de kun spyi gtso bo las 'bras bu 'byung na /
lhan cig byed rkyen don med du 'gyur zhing 'bras bu mi 'byung na de don dam par grub pa dang /
sa chu sogs der rang bzhin 'dres pa ma yin par grub /
ces bya ba'i don to / /
phyis kyi mkhas rlom kha cig /
gzhung 'di dang /
'di'i rang 'grel du /
de bas na khyad par skyed par byed pa yin gyi spyi ni ma yin no / /
de'i phyir de kho na dngos po yin no / /
zhes sogs gsungs pa rnams kyis spyi yin na 'bras bu mi skyed pas khyab par bstan no / /
zer ba ni rnam par ma brtags pa'i bab chol yin te /
gzhung 'di dag gis grangs can gyi 'dod pa la dgag pa bstan pa'i phyir /
spyi gtso bo las 'bras bu mi 'byung /
zhes pa tsam zhig bstan gyi /
spyi yin na 'bras bu mi 'byung bas khyab ces ston pa gal yin /
de'i phyir sha'+k+ya blos 'di'i 'grel bshad du /
de bas na de ltar gzhan dag gis btags pa'i rjes su 'gro ba can gyi ngo bo skyed par byed pa nyid ma yin par bstan pa yin no / /
zhes bshad do / /
de lta ma yin par spyi yin na 'bras bu mi skyed par khas len pa dag la ni /
'jig rten gyi khams na dngos po yin pa shes pa dus mtha'i skad cig ma gcig dang /
rdul nyag ma gcig las med par khas len dgos mi dgos shes pa rnal du zhog la soms shig /
sa bon dang chu lud sogs rang bzhin tha dad par khas blangs pa la rgyu 'bras nges med du thal ba'i rtsod pa spang ba ni nas kyi sa bon dang sa lu'i sa bon gnyis ka dang /
rang bzhin tha dad par khyad par med pa la nas kyi sa bon dang tshogs pa'i chu lud sogs kyis nas kyi myu gu skyed kyi /
sa lu'i myu gu mi skyed pa la sogs pa'i rnam dbye mi rung bar 'gyur ro zhe na /
shes bya chos can /
spyi gtso bo las 'bras bu mi 'byung ba des na dngos po rnams bdag nyid tha dad kyang nas kyi sa bon 'ga' zhig nas kyi myu gu'i nyer len gyi rgyu yin la /
sa lu'i sa bon sogs gzhan pa de'i nyer len yin pa mi 'gal bar thal| nas kyi sa bon nas kyi myu gu'i nyer len yin gyi /
sa lu'i myu gu'i nyer len min /
sa lu'i sa bon sa lu'i myu gu'i nyer len yin gyi /
nas kyi myu gu'i nyer len min pas dngos po rnams rang bzhin ma 'dres bar gnas pa 'di 'grub pa yin pa'i phyir /
de ltar dngos po rnams spyi gtso bo'i ngang du rnag bzhin 'dres pa'i rgyu mtshan gyis rgyu du mas 'bras bu gcig skyed par 'dod pa dgag pa zhar byung rtsod spang dang bcas pa bshad nas /
de ni rgyu du mas 'bras bu gcig byed pa'i rgyu mtshan dngos po spyi gtso bo'i ngang du rang bzhin tha dad med par gyur pa zhes bya ba dgag par bya'o / /
shes bya chos can /
nas dang chu lud sogs gcig car skye zhing 'jug par 'gyur bar thal /
nas kyi rang bzhin dang chu lud sogs kyi rang bzhin tha dad me pa'i phyir /
rtags khas blangs te /
nas kyi rang bzhin du gyur pa'i gtso bo gang yin ba de nyid chu lud sogs kyi'ang rang bzhin yin pa'i sgo nas de dag gtso bo'i ngang du rang bzhin 'dres par smras pas so / /
des na 'di ni tshul de 'gog pa yin cing /
rigs pa 'di rang lugs la ka bum sogs dngos po dang rdzas gcig tu khas blangs pa pa ni mtshungs pa ma yin te /
dngos po dang bum pa rdzas gcig yin kyang /
dngos po'i rdzas dang bum pa'i rdzas kyang gcig yin dgos pa ma yin la /
'dir ni grangs can gyi nas kyi rang bzhin dang chu lud sogs kyi rang bzhin gcig yin par khas blangs ba yin te /
de dag rnams kyi rang bzhin du gyur @# / /
pa'i gtso bo la cha shas med par khas blangs ba'i phyir ro / /
nas kyi rang bzhin dang /
chu lud sogs kyi rang bzhin gcig yin na /
nas chu lud sogs kyang gcig yin dgos pas skye 'gag dang gcig par thal ba 'phen pa yin no / /
gal te gtso bo de las skyes pa'i sa bon gyi rnam 'gyur tha dad pas nyes pa der mi 'gyur ro zhe na gtso bo chos can /
khyod gsal ba sna tshogs pa'i rnam 'gyur de yi rang bzhin ma yin par de dag dang rdzas tha dad yin par thal /
gcig gsal de rnams 'jig pa'i chon 'di bdag nyid mi 'jig par gnas pa'i dngos po yin pa'i phyir /
'dod na /
de gnyis la spyi dang khyad par gyi blor mi 'gyur bar thal /
gtso bo de dag gi rang bzhin min pa des na'o / /
'khor gsum kas blangs so / /
de ltar gsal ba rnams kyi rang bzhin gtso bo'i ngang du tha dad med ba dgag pa bshad nas /
rang la mtshungs par spang ba ni /
gal te gsal ba 'jig pa'i tshe spyi 'jig gam mi 'jig mi 'jig na spyi gsal rdzas tha dad du 'gyur la /
'jig na gsal ba rnams skye 'gag cig car byed par 'gyur ro / /
zhes pa'i nyes pa khyed rang sel ba smra ba la'ang mtshungs so zhe na /
sel ba gsum las /
gsum po gang la'ang nyes ba de mi mtshungs so zhes ston pa ni / /
slob dpon chos grags chos can /
grangs can gyis spyi gtso bo dngos por khas blangs ba la gsal ba 'jig pa'i tshe gnas sam mi gnas /
zhes rtog pa'i sgo nas skyon brjod pa de khyod kyis med dgag gi sel ba'i spyi khas blangs pa la yang mtshungs pa ma yin par thal /
khyod ldog pa med dgag gi gzhan pa la ngo bo nyid med par smra ba'i rgol ba yang dag yin pa'i phyir /
spyi blo'i snang yul du gyur pa'i gzhan sel khas blangs ba la yang nyes pa de mtshungs bar 'gyur ba ma yin par thal /
de bslad ba'am sgro btags pa tsam yin par tshad mas grub pa'i sgo nas khas len pa'i rgol ba yang dag yin pa'i phyir /
don gyi sel ba khas blangs pa la'ang mtshungs pa ma yin par thal /
de yin na gsal ba rang mtshan nyid yin dgos pa'i phyir /
des na /
gtso bo la brjod pa'i skyon de gzhan sel la mtshungs par brjod ba'i sgo nas sum dbyung nus pa yang med de /
sel ba gsum po gang gi dbang du byas kyang mi mtshungs pa de'i phyir /
'dir don gyi sel ba dngos su ma bkod pa ni /
de ni gsal ba rnag mtshan nyid yin pas gsal ba 'jig pa'i tshe /
'jig mi 'jig brtags na spyi dang mtshungs par 'gyur ro / /
snyam pa'i dogs pa shas chung zhig mi mtshungs par shes sla bas de'i phyir dngos su ma bkod pa yin no / /
gang dag ldog pa med dgag chos can /
gsal ba 'jig pa'i tshe 'jig mi 'jig brtags nas sun dbyung du med de /
ngo bo med pa'i phyir zhes smra ba la ni /
spyi gtso bo chos can /
gsal ba 'jig pa'i tshe 'jig mi 'jig brtags nas sun dbyung du med par thal /
ngo bo med pa'i phyir /
zhes brjod na 'khor gsum ga lan med pa nyid du 'gyur ro / /
'dir skabs su bab pa gzhan sel ba'i ngo bo ngos gzung ba'i rnam gzhag cung zad brjod par bya ste /
de la gzhan sel ba zhes pa ni /
dgag bya gzhan bsal ba'i sgo nas rtogs dgos pas de'i phyir gzhan sel ba zhes bya la /
des na gzhan sel gyi mtshan nyid /
de min bsal ba'i rnam pa dngos su shar ba'i sgo nas dngos su rtogs par bya dgos pa'i chos /
de la dbye na /
dpal ldan zhi ba 'tshos /
'dir ni sel ba rnam gnyis @# / /
te| |ma yin dgag dang med pa'o /
ma yin dgag pa'ang rnam gnyid te / /
blo dang don gyi dbye bas so / /
zhes bshad pa ltar /
ma yin dgag gi gzhan sel dang /
med dgag gi gzhan sel lo / /
dang po la dbye na /
blo'i sel ba dang /
don gyi sel ba gnyis so / /
de la blo'i sel ba ni /
rtog pa'i snang yul gang yin pa de dag la brjod de /
dper na /
bum 'dzin rtog pa la bum par snang ba lta bu'o / /
don gyi sel ba ni don rang mtshan yang yin la /
sel ba yang yin pa dag la brjod de /
dper na /
bum ma yin las log pa yang yin /
bum pa yang yin pa'i tshogs pa lta bu'o / /
med dgag gi sel ba ni /
rang gi dgag bya rnam par bcad tsam gyi cha dag la brjod de /
dper na bum med lta bu'o / /
de yang gang dag /
slob dpon zhi ba 'tsho'i lugs 'di nyid rang lugs la'ang 'thad ldan du khas 'che bzhin du /
don gyi sel ba don rang mtshan thams cad la 'dod pa ni 'thad pa ma yin te /
tshad ma'i de kho na nyid bsdus pa rtsa 'brel gnyi ga las /
don gyi sel ba yin nam yin dgag yin par chos gsal ba nyid du lan mang du bshad pa'i phyir dang /
rang mtshan yin na ma yin dgag yin pas khyab pa ni /
shes rig ldan pa su'ang smra bar mi byed do / /
don gyi sel ba yin na /
sel ba btags pa de yin pas khyab par 'dod pa slob dpon de dag gi dgongs par smra ba'ang slob dpon de dag gi gzhung lugs ma mthong bar gsal te /
blo dang don gyi dbye bas so /
zhes pa'i 'grel bar bdag nyid chen po ka ma la sh+'a las /
'dis ni rang gi mtshan nyid gzhan sel bar brten pa ni /
dngos yin no zhes shes par bya'o / /
zhes sogs kyis don kyi sel ba nyid sel bar ngos yin par legs par bsgrubs pa'i phyir ro / /
gzhan yang bum pa dang bum ma yin rnam par bcad pa'i tshogs pa de gzhan sel mtshan nyid ba ma yin na /
de nyid dgag pa mtshan nyid pa ma yin par yang smra ba cis 'gog /
ci ste /
dgag pa dngos su bcad pa'i rnam pa can du rtogs par bya ba yin pa'i phyir /
dgag pa dngos yin no zhes zer na /
de lta na dgag bya gzhan bsal ba'i rnam pa dngos su shar ba'i sgo nas rtogs par bya ba yin pa'i phyir /
gzhan sel yin par yang mtshungs so / /
ci ste /
de 'dra'i tshogs pa dgag pa ma yin pa 'dod pas kho bo cag la mi 'dod pa bsgrubs pa ci yang med do / /
zhe na /
'o na ni dgag bya bcad pa'i rnam pa dngos su shar ba'i sgo nas dngos su rtogs par byed dgos kyang dgag pa ma yin pa de ci zhig gis nongs /
gal te sgrub chos bum pa dngos su 'brel ba'i phyir ro / /
zhe na /
de lta na sgrub chos go bar byed na dgag pa ma yin dgos par thal lo / /
de bas na ma yin dgag gis dgag pa'i go mi chod par thal lo / /
gal te ma yin dgag gis dgag pa'i go chod par 'dod na ni /
dgag bya dngos su bcad pa'i rnam pa shar ba'i sgo nas dngos su rtogs par bya dgos pa gang zhig /
sgrub chos 'phen pa ma yin dgag gi mtshan nyid yin pas /
bum pa dang bum pa ma yin rnam par bcad pa'i tshogs pa yang ma yin dgag tu mi 'dod bzhin du khas blang bar bya dgos te /
mtshan nyid de rjes su thugs pa'i phyir ro / /
de ltar na tshul nges tshogs pa de nyid gzhan sel ba yin par yang 'phad med du grub pas de'i phyir /
don gyi sel ba sel ba dngos po yin pa zhes bya ba 'di nyid legs par gnas par 'gyur ro / /
ci ste kho bo cag ni ma yin @# / /
dgag gis dgag pa'i go mi chod pa mgrin pa brkyangs te smra bar byed na /
ci'i phyir de nyid du thal bas mi 'dod pa bsgrubs par 'gyur zhe na /
'o na ni /
shes bya chos can /
rtog pa'i snang yul yin na sgrub pa yin pas khyab par thal /
de yin na ma yin dgag yin pas khyab pa'i phyir /
ma grub na /
blo'i sel ba thams cad ma yin dgag tu smras pa'i khas blangs pa dang 'gal lo / /
'dod na rtog pa yin na sgrub 'jug yin pas khyab par thal zhing /
rtog pa'i snang yul yin na rang gi mtshan nyid kyis grub pas khyab par thal /
de yin na sgrub pa rang dbang ba yin pas khyab pa'i phyir /
'dod na /
de yin na sgro btags ma yin pas khyab par thal ba dang /
rdzas su grub pas khyab pa sogs su ha cang thal zhing /
sgrub chos 'phen na sgrub pa yin pas khyab par thal /
ma yin dgag yin na dgag pa ma yin pas khyab pa'i phyir /
'dod na /
rtog pa la gser bum bum par snang ba chos can /
rdzas yin par thal /
rdzas chos 'phen pa'i phyir /
de ma grub na bum pas dag pa'i sa phyogs kyis sgrub chos 'phen pa ma yin no zhes smra ba cis 'gog legs par soms shig /
rigs pa'i rgyal pos kyang de nyid dbe bar mi nus so / /
gal te sel ba yul du byed na'ang /
sel 'jug tu thal zhing /
de lta na mngon sum sel 'jug yod par 'gyur ro zhe na| rtog pa sgrub 'jug tu 'gyur ro / /
zhes smras kyi rtog pa'i yul du gyur pa'i sgrub pa yod na /
rtog pa sgrub 'jug tu 'gyur ro / /
zhes ma smras pa'i phyir dang /
rang gi snang yul sel ba yin pa'i mngon sum mi srid pa'i phyir ro / /
gal te don gyi sel ba rang mtshan de nyid sel ba mtshan nyid pa yin zhing /
rang mtshan yang yin na rang gi snang yul sel ba yin pa'i mngon sum med pa 'gal lo zhe na /
sgra yang yin /
mi rtag pa yang yin pa'i tshogs pa de lkog gyur yang yin cing /
rang mtshan yang yin pa'i phyir /
rang gi snang yul lkog tu gyur ba'i mngon sum med pa 'gal lo zhes khyed la brjod na /
lan ci zhig yod /
de bas na bum pa yang yin /
bum pa ma yin na /
rnam par bcad pa yang yin pa'i tshogs pa de rang mtshan yin kyang tshur mthong mngon sum gyi snang yul du 'gyur mi dgos te /
sngon po yang yin /
phyi rol gyi rdzas su med pa yang yin pa rang mtshan yin kyang tshur mthong mngon sum gyi snang yul yin mi dgos pa bzhin no / /
de yang tshur mthong mngon sum gyi snang yul yin na /
chos kyi bdag med pa'i de kho na nyid mngon sum du mthong ba'i tshul mthong yod pa gang gis 'gog soms shig /
kha cig /
gzhi grub na sel ba yin pas khyab par thal /
rigs mi mthun sel bas khyab pa'i phyir zhes smra'o / /
de lta na gzhi grub na dgag pa yin pas khyab par thal /
rigs mi mthun pa bkag pas khyab pa'i phyir /
yang kha cig med dgag gi gzhan sel sel ba mtshan nyid pa ma yin no zhes smra ba yang grag ste /
med dgag yin na dgag pa ma yin pas khyab par smra ba ni /
sngon med pa'i gzhung lugs so / /
kha cig sgrub pa dang snang ba don gcig cing /
de yang dngos po thams cad la brjod do zhes smras nas sgra rtog don mthun kho na gzhan sel ba'o zhes smra ba ni nang 'gal ba ngo mi shes par zad do / /
de yang sgrub pa dang sel ba gnyis su chos thams cad grangs nges pa yin la /
sel ba dang dgag pa don gcig cing /
de'i phyir dngos por ma grub @# / /
ba'i chos yin na sel ba dang dgag pa yin pas khyab la /
dngos por grub pa la ma yin dgag tu gyur ba'i dngos po dag ni /
dgag pa dang sel ba yin cing /
de ma yin pa'i dngos po dag ni /
sgrub pa kho na yin la /
med dgag tu gyur ba'i dngos po ni med do / /
de'i phyir ma yin dgag gi dngos po dang /
don gyi sel ba zhes bya ba ni /
don gcig pa yin no / /
da ni 'di dpyad par bya ste /
ci rtog pa la bum par snang ba'i blo'i sel ba dang bum ma yin rnam par bcad tsam gyi med dgag gi sel ba de dag spyir sel ba dngos yin mod /
bum pa'i gzhan sel mtshan nyid pa yin nam ma yin zhe na /
sngon chad gnas 'di la gzhan dag the tshom yang ma zhugs par snang mod /
kho bo ni 'di ltar smra ste /
rtog pa la bum par snang ba de gzhan sel mtshan nyid pa yin kyang bum pa'i gzhan sel dngos ma yin no zhes shes par bya'o / /
'di la rigs pa ci zhig yod ce na /
de chos can /
bum pa'i gzhan sel mtshan nyid pa ma yin par thal /
bum pa yin rnam par bcad pa dngos ma yin pa'i phyir /
de ma grub na /
bum par thal lo / /
tshul 'di ni bum ma yin rnam par bcad tsam gyi med dgag gi gzhan sel la'ang mtshungs par shes par bya'o / /
gzhan yang de dag bum pa'i gzhan sel dngos yin pa la rig pa ci zhig yod brjod par bya dgos so / /
gal te de dag bum pa'i gzhan sel mtshan nyid pa yin te /
bum pa ma yin pa dngos su bcad pa'i rnam pa can du rtog pas dngos su rtogs par bya dgos pa'i phyir /
zhe na /
bum pa yang chos can /
bum pa'i gzhan sel ba yin par thal /
bum ma yin rnam par bcad par rtog pas dngos su rtogs par bya ba yin pa'i phyir /
rtog pa la sgra rtag par snang ba chos can /
sgra rtag pa'i gzhan sel yin par thal /
sgra rtag pa ma yin pa dngos su bcad pa'i rnam pa can du rtog pas dngos su rtogs par bya ba yin pa'i phyir /
'dod na /
sgra rtag pa chos can /
khyod kyi gzhan sel mi srid par thal /
khyod gzhi ma grub pa'i phyir /
des na bum pa'i gzhan sel ni /
bum pa'i don gyi sel ba kho na la brjod do / /
'o na bum pa ma yin pa rnam par bcad tsam gyi med dgag de bum pa ma yin pa rnam par bcad pa'i sel ba ma yin nam zhe na /
ma yin te /
'di ltar bum pa ma yin pa'i sel ba yin pa'i phyir ro / /
der thal| dngos por med pa'i sel ba yin pa'i phyir ro / /
des na bum ma yin bsal ba'i rnam pa dngos su shar ba'i sgo nas dngos su rtogs par bya dgos pas /
gzhan sel du 'grub kyang /
bum pa'i gzhan sel du mi 'grub par shes par bya la /
bum 'dzin rtogs pa la bum par snang ba de bum pa'i blo'i gzhan sel ni yin te /
bum 'dzin rtog pa'i snang yul du gyur ba'i gzhan sel yin pa'i phyir ro / /
des na blo'i gzhan sel yin pa la gzhan sel yin pas khyab kyang /
bum pa'i blo'i gzhan sel yin pa la bum pa'i gzhan sel yin pas ma khyab bo / /
zhes shes par byas la tshul 'di med dgag gi gzhan sel la'ang mtshungs par shes par bya'o / /
gzhan yang /
bum ma yin gsal ba lta bur snang bas bum pa'i gzhan sel du 'grub na /
bum 'dzin rtog pa la bum par snang ba chos can /
khyod bum pa'i ldog pa yin par thal /
khyod bum ma yin las ldog pa lta bur snang ba'i phyir /
'dod na bum par thal lo / /
de bas na sel ba rnam pa gsum po de las bum pa 'dzin pa'i rtog pa la bum par snang ba lta bu blo'i sel ba de nyid bum 'dzin rtog pa'i snang yul dang /
dngos yul gnyis ka yin la bum 'dzin rtog pa nyams su @# / /
myong ba'i rang rig mngon sum gyi shugs yul yin no / /
bum pa ma yin pa rnam par bcad tsam gyi med dgag gi sel ba de nyid bum 'dzin rtog pas blo'i sel ba de dngos su rtogs pa'i shugs la rtogs par bya ba yin gyi /
dngos su rtogs par bya ba'am yin la /
'on kyang bum pa la bum pa ma yin pa med pa'i snyam du 'dzin pa'i rtog pas dngos su rtogs par bya ba yin cing /
de'i phyir gzhan sel ba'i mtshan nyid smras pa dang 'gal ba med do / /
bum pa dang bum ma yin las log pa'i tshogs don lta bu don gyi sel ba de ni /
bum 'dzin rtog pa'i dngos yul dang zhen yul yin cing /
snang yul ma yin la tshul 'dis gzhan dag la yang rigs sgre bar bya zhing /
blo'i sel ba yin na sgra don yin pas khyab la /
don gyi sel ba la sgra don ma yin pas khyab cing /
bum ma yin rnam par bcad tsam lta bu la bum pa'i sgra don ma yin pa sogs kyis khyab cing /
spyi med dgag gi gzhan sel la sgra don yin pas khyab ste /
spyi mtshan yin pas khyab pa'i phyir ro / /
zhes shes par bya la /
rang gi snang yul sgrub pa kho na la 'jug pa'i phyir sgrub 'jug dang /
rang gi snang yul sel ba kho na la 'jug pa'i phyir /
sel 'jug ces bya zhing /
chos de dngos yul du byas pa na chos de'i rdzas cha so sor dbyer med pa'i yon tan kun dngos yul du byas pas khyab na yul de la sgrub 'jug yod dgos kyang /
de nyid sgrub 'jug gi don ma yin zhing /
yul la cha shas su phye nas 'jug pa sel 'jug yin pas khyab kyang /
de nyid sel 'jug gi don ma yin no zhes shes par bya'o / /
'di dag la rigs pas gtan la dbab par bya ba mang du yod kyang mangs pas 'jigs te ma bris so / /
gzhan sel ba rnam pa gsum la mtha' bcad pa bshad zin to / /
de ltar gal te bdag nyid gcig pa yis / /
du ma 'bras bu gcig byed na / /
zhes grangs can rang gi lugs rnam par bzhag pa'i tshul de nyid dgag pa mdor bstan pa mtshungs pa spang ba dang /
bcas pa bshad zin nas /
da ni gcig gi 'bras bu gzhan gyi min / /
shin tu tha dad phyir zhe na /
zhes sel ba smra ba'i phyogs la skyon brjod pa de nyid kyang mi 'byung bar ston pa ni /
shes bya chos can /
sa bon chu lud sogs rnams spyi gtso bo'i ngang du rang bzhin 'dres pa ma yin na /
myu gu de yi skyed byed kyi ngo bo gang yin pa'i sa bon de las rang bzhin gzhan pa chu lud la sogs pas myu gu ji ltar skyed cing mi skyed pa'i skyon med par thal /
de dag rang bzhin tha dad pa yin na /
khyad par chu lud la sogs pa nyid kyis kyang /
myu gu skyed pa 'thad kyi /
gtso bo'i rang xzhin gyis 'bras bu skyed na /
lhan cig byed rkyen don med du 'gyur ba de'i phyir rtags ma grub ste /
de dag la tha dad min pa'i gtso bo 'ang rang bzhin 'dres pa'i tshul du yod pas 'bras bu bskyed pa yin no zhe na /
rtags de nyid gong du bsgrubs zin to / /
zhes ston pa ni /
gtso bo des 'bras bu de bskyed pa min par thal /
de la gnod byed gong du brjod zin pa'i phyir /
gzhan yang sngar bshad pa ltar /
gtso bos 'bras bu bskyed pa la gnod byed yod par ma zad /
rtag pa dang /
gcig pu dang /
khyab pa dang /
rang bzhin yin pa dang /
rnam 'gyur min pa'i khyad par lnga dang ldan pa'i gtso bo de lta bu yod pa ma yin te /
'di ltar shes bya chos can /
khyad par lnga ldan gyi gtso bo de gsal ba rnams la rang bzhin 'dres pa'i tshul du yod pa ma yin par thal /
chu lud la sogs pa'i khyad par rnams blo ma 'khrul ba la snang ba na'ang /
gzhan rang bzhin gcig tu snang ba la mi brten par rang bzhin rnams tha dad pa kho nar snang ba'i phyir /
@# / /
khyab ste /
blo ma 'khrul bas rdzas so sor dmigs pa de rdzas tha dad pa'i 'jog byed yin pa'i phyir /
de ltar bkag pa rnams kyis grub pa'i don bsdu ba ni /
ji skad bshad pa de lta bas na spyi 'dzin rtog pa'i snang yul du gyur pa'i spyi dang /
khyad par rang mtshan rnams kyi nang nas khyad par de nyid don dam par yod pa yin gyi /
spyi don dam par yod pa ma yin la /
bum pa sogs khyad par rang mtshan de ni bum ma yin sogs gzhan las log par gnas pa yin gyi spyi 'dzin rtog pa la rang gi snang yu du gyur pa'i spyi de bum ma yin sogs las ldog par snang ba ni sgro btags pa yin cing /
khyad par tang mtshan de ni /
rgyu dang 'bras bur bshad kyi /
spyi de rgyu dang 'bras bur mi 'thad la /
khyad par de ni rang gi mtshan nyid kyis grub par 'dod rigs kyi spyi 'dzin rtog pa'i snang yul de ni rang gi mtshan nyid kyis grub pa ma yin zhing /
khyad par rang mtshan de ni blang dor gyi 'bras bu bskyed pa can yin pas skyes bu thams cad kyis 'bras bu don du gnyer nas 'jug pa'i yul yang gsal ba rang mtshan nyid yin par rigs kyi spyi blo'i snang yul du gyur ba'i spyi ni ma yin no / /
de'ang grangs can pa dang /
sangs rgyas pa gnyis ka'ang spyi de spyi blo'i snang yul yin par 'dod pa la khyad par med la /
'on kyang rang lugs la spyi blo'i snang yul de nyid gzhan sel ba'i spyi yin la /
grangs can spyi blo'i snang yul de nyid khyad par lnga ldan gyi spyi gtso bor 'dod pa yin no /
de yang de nyid don zhes pa ni /
don byed nus pa gang yin pa zhes sogs kyis grub pa'i don bsdu ba yin la /
de ni gzhan las log pa yin /
zhes pa ni /
ldog pa ngo bo nyid med phyir / /
zhes sogs kyis grub pa'i don dang /
de ni rgyu dang 'bras bur bshad /
ces pa ni /
bdag nyid gcig la'ang de yod phyir /
zhes sogs dang /
de yang rjes 'gro med gang zhig /
ces sogs dang /
tha dad khyad par nyid skyed byed /
ces sogs kyis grub pa'i don yin zhing /
de ni rang gi mtshan nyid 'dod / /
ces pa tha dad pa med na /
zhes sogs dang /
snang ba'ang zhes sogs gsal a rnams rang bzhin 'dres pa bkag pa dag gis grub pa'i don yin la /
de ni ba lang dor 'bras can pas /
skyes de thams cad 'jug pa yin / /
zhes pa gzhung snga ma dag gis don gyis bstan yang dngos su de nyid rgyas par ma bshad pas de'i phyir /
gang gi bdag nyid mdun byas na / /
zhes pa nas /
'jug pa la sogs thal 'gyur phyir / /
zhes ba'i bar gyis slar de nyid 'chad par byed pa yin no / /
de ni gzhan las log pa yin / /
zhes pa'i 'grel bar shAkya blos /
spyi'i chos gzhan dag med pa gang yin pa de nyid ni de dag nyid kyi ldog pa yin par btags pa yin no / /
zhes sogs bshad pa ni /
kho bos bshad pa ji lta ba nyid do / /
des na bdag nyid tha dad kyang / /
'ga' zhig rgyu yin ni /
ji ltar grangs can phyed rang gi lugs la dngos po sna tshogs pa 'di thams cad cha tha dad med pa'i gtso bo'i nang du rang bzhin 'dres par khyad par med na yang /
rgyu thams cad 'bras bu kun gyi sgrub byed min par 'dod pa de bzhin du /
kho bo cag ltar na'ang sa bon chu lud sogs thams cad rang bzhin ma 'dris par gnas pa'i tha dad par byed khyad med na'ang /
rgyu thams cad 'bras bu kun gyi sgrub byed du 'gyur ba yin no / /
zhes 'dod pa yin la /
kho bo cag gnyi ga de ltar 'dod kyang /
rgyu thams cad 'bras bu kun gyi sgrub byed du 'gyur ba min par rgyu 'bras so sor nges pa ni /
kho bo cag dngos po @# / /
rnams rang bzhin ma 'dres par gnas par 'dod pa'i phyogs la rung gi /
rang bzhin 'dres par 'dod pa khod kyi phyogs la rung ba ma yin no / /
de'i rgyu mtshan ci zhe na /
rang lugs la rung ba'i sgrub byed 'chad pa ni /
shes bya chos can /
khyad par rang mtshan rnams rang bzhin ma 'dres par gnas kyang /
rgyu thams cad 'bras bu thams cad kyi skyed byed du 'gyur mi dgos par thal /
khyad par rang mtshan rnams rang bzhin ma 'dres par gnas pa'i ngo bo tha dad yin na'ang dngos po rnams rang bzhin so sor nges pa ltar nus pa yang so sor nges pa'i dngos po yi chos nyid kyis rgyu 'ga' zhig 'bras bu 'ga' zhig kho ba'i byed pa por 'gyur ba'i tshul 'thad pa yin pa'i phyir /
kho cag ltar na /
rang c+zhin ma 'dres pa'i rgyu mtshan gyis nus pa yang ma 'dres dgos pas rgyu 'bras so sor nges pa 'thad la /
de'i phyir rgyu 'bras 'chol ba'i nyes pa de nged la mi 'byung ngo / /
zhes bya ba'i don to / /
nyes pa de rang bzhin 'dres pa'i phyogs la 'byung ba'i rgyu mtshan 'chad pa ni /
shes bya chos can /
sa lu'i sa bon des sa lu'i sa bon gyis nas kyi myu gu skyed pa'i bya ba mi byed pas 'chol bar mi 'gyur ro zhe na /
'o na nas kyi myu gu'i lhan cig byed rkyen chu lud sogs kyis kyang nas kyi myu gu mi byed par thal /
nas kyi sa bon dang gnas skabs tha dad pa'i phyir /
'on te spyi gtso bo de nyid rim bzhin nas kyi sa bon gyi rnam par gyur nas nas kyi myu gu'i nyer len byed la /
sa lu'i sa bon gyi rnam par gyur nas /
sa lu'i myu gu'i nyer len byed pas gtso bo nyid kho na 'bras bu thams cad kyi nyer len byed pa po nyid yin pa'i phyir /
gcig nyid kyi byed dang mi byed 'gal bar 'gyur /
zhes pa 'dod do zhe na /
de lta na ni /
nas kyi sa bon dang /
sa lu'i sa bon la sogs pa nyer len gyi bkod pa sna tshogs pa de ci /
spyi gtso bo dngos po 'di nyid kyi yin par 'dod pa'am /
de ltar na gtso bo mi gsal ba dang /
rnam 'gyur med pa dang /
gcig bur khas blangs pa dang /
'gal lo / /
yang na 'di ltar bshad par bya ste /
'on te nas kyi sa bon dang /
sa lu'i sa bon sogs rang bzhin 'dres kyang rgyu 'bras 'cholj bar mi 'gyur te /
gtso bo de nyid rim gzhin gar mkhan cha byad snga ma btang nas phyi ma len pa ltar /
nas kyi sa bom gyi rnam par gyur nas nas kyi myu gu byed pa po nyid yin la /
de'i tshe sa lu'i myu gu mi bted cing /
yang nas kyi sa bon gyi bkod pa btang nas sa bu'i sa bon gyi rnam par 'gyur te /
sa lu'i myu gu skyed pa'i byed pa po nyid yin la /
de'i tshe nas kyi mi byed pas so zhe na /
de lta bu'i nas dang sa lu'i bkod pa snga ma btang nas phyi ma len pa'i go rim de spyi gtso bo dngos po pa de nyid kyi yin par 'do pa'am /
de ltar na gtso bo rtag par 'gal te /
bkod pa snga ma btang nas phyi ma len pa'i go rim dang ldan pa'i phyir ro / /
zhes pa ste /
de lta na'am zhes pa'i sgra mi /
sngar ni khyod gtso bo rnam dbye med pa'i rtag par khas len pa zhig na /
de yang de lta bu'i go rim gyi rnam dbye de gtso bo'i yin par 'dod pa'am ci /
zhes khas blangs snga phyi 'gal ba ston pa'i tshig yin gyi /
de ci dngos de nyid kyi /
zhes pas dngos su rigs pa gzhan bstan cing /
'ang zhes pas khong nas drangs pa'i rgis pa gzhan sdud pa ni ma yin no / /
gang dag 'am zhes pas bsdus pa /
rang bzhi @# / /
gzhan btang nas rang bzhin gzhan 'thab pa ma yin par thal /
da lta na rang bzhin gcig pa nyams par 'gyur ba'i phyir /
zhes pa nyid bstan par 'dod pa mi 'thad de /
de lta na khas len med pa'i phyir te /
grangs can ni rang bzhin gcig nyid rnam pa gzhan dang gzhan du gyur par khas blangs kyi /
gtso bo rang bzhin gzhan dang gzhan du gyur bar khas ma blongs pa'i phyir ro /
de ltar dngos po rnams rang bzhin 'dres par khas len pa la rgyu 'bras 'tshol bar thal pa'i nyes pa 'byung bar bstan nas de'i zhar la /
de ltar khas len pa la spyi dang khyad pa gyi rnam gzhag mi 'thad par thal ba'i nyes pa 'byung bar yang ston pa ni /
spyi de dang ldan pa rnam 'gyur gyi dngos po rnams shin tu tha dad med par 'gyur par thal /
gtso bo cha med de'i dang du rang bzhin 'dres pa'i phyir /
gtso bo de shin tu tha dad du thal /
rnam 'gyur re re nas rang gzhin yongs su rdzogs par 'dres pa'i phyir /
'am zhes pas /
thal pa phan tshun sdud do / /
de lta ma yin par gtso bo shin tu tha mi dad pa'i cha med gcig yin cing /
gsal ba rnams rnam 'gyur sna tshogs pa'i tha dad yin na /
spyi zhes pa'i rnam grangs 'di ba thun mong ba'i gtso bo dang /
khyad par zhes pa'i rnam grangs mi 'dra ba thun mong min pa'i bdag nyid can gyi gsal ba rnams phan tshun tha dad du 'gyur bar thal /
gtso bo de cha med gcig yin /
rnam 'gyur rnams so so du ma yin pa'i phyir /
gzhung 'gyur gsar dag las /
rnam grangs phan tshun tha dad 'gyur /
zhes 'byung ba ltar na /
de ltar bshad par bya dgos kyang /
'di'i tha dad kyi skad dod /
ta yoHzhes pa yod cing de ni de dag ces pa yin pas rnam grangs zhes pa sgyur ba thugs mnyam par ma bzhag pa'o / /
zhes dbang lo.ts+tsha ba 'chad do / /
de ltar na /
de dag phan tshun tha dad 'gyur zhes bton nas 'dra ba'i bdag nyid can gtso bo dang mi 'dra ba'i bdag nyid can khyad par de dag phan tshun tha dad par 'gyur thar thal /
zhes bshad pa'i bya'o / /
de ldan dngos po zhes sogs la /
gtso bo shin tu tha dad dang shin tu tha mi dad ba gnyi ga yin par thal zhes sogs kyi bshad pa byed pa ni rang 'grel ma mthong bar zad de / /
de yang phan tshun tha dad bar 'gyur ba 'dod de / /
spyi ni yon tan gsum cha mnyam pa'i gnas skabs nus pa'i ngo bo mi gsal bar gnas pa yin la /
rnam 'gyur rnams ni /
da gsum cha mi mnyam pa'i gnas skabs mngon par gsal ba yin pas so zhe na /
shes bya chos can /
spyi zhes bya ba de dag khyad par rdzas tha dad pa nyid du 'gyur bar thal /
de dag legs tha dad las leg pa tsam gyis tha dad du gzhag pa ma yin par gal te bdag gcig nus pa'i bdag nyid yin pa dang /
gcig gsal ba'i bdag nyid yin pa gang gis tha dad du bzhag pas na'o / /
'dod pa de lta na'ang ji ltar bum snam sogs phan tshun gcig la gcig gi blo mi skyes ba bzhin du /
spyi dang khyad par du 'dod pa'i gtso bo dang /
rnam 'gyur la'ang spyi dang khyad par gyi blo skye ba can du mi 'gyur bar thal lo / /
'ang zhes pa ni thal ba snga ma sdud pa'o / /
yang na /
ji ltar zhes sogs /
des na bdag nyid tha dad kyang /
zhes sogs rgyas par 'chad pa yin la /
tha dad med na'ang gcig nyid kyi /
zhes sogs ni /
tha dad pa /
med na cig car skye 'jig 'gyur /
zhes pa'i rigs pa'i rnam grangs 'chad pa yin te /
'di ltar /
gsal ba rnams gtso bo'i ngang du rang bzhin tha dad med na skye 'jig cig car byed par thal ba'i skyon yod pa ma zad /
tha dad med na'ang rgyu 'bras 'chol bar @# / /
'gyur ba'i skyon 'byung zhing /
spyi dang khyad par gyi rnam gzhag mi 'thad pa'i skyon yang 'byung zhes bya ba'i don to / /
de ni /
de ni blang dor 'bras can pas / /
skyes bu thams cad 'jug pa yin /
zhes pa'i de nyid rgyas par 'chad pa yin te /
de 'a rang mtshan skyes bu'i 'dod don sgrub pa'i 'jug yul du 'thad par bstan pa dang /
spyi gtso bo mi 'thad par bstan pa gnyis su 'gyur pa las /
dang po ni ba lang gang gi bdag nyid mdun du byas nas bsgrub bya'am don du gnyer bya bzho bkal la sogs pa de'i 'bras bu 'dod pa can gyi skyes bu 'di ni 'jug par 'gyur ba de'i rten yang khra bo dang nag sgur sogs nang phan tshun rdzas tha dad cing /
bzho bkal la sogs pa'i 'bras bu mis byed pa las log par rigs tha dad med pa dag yin par dpyad par bya ba'am rtogs par bya ba ste /
ba lang rnams rang gi bdag nyid phan tshun thad dad cing ma 'dres par gnas pa'ang yin cing /
bzho bkal sogs kyi 'bras bu mi byed pa las ldog par mtshungs pa nyid bdag dag ni de dag la yod pa yin yin pa'i phyir /
Ti+'a ka byed gzhan dag ni de'i rten yang tha dad pa'i khyad par dang /
tha dad med pa'i gtso bo gang yin dpyad par bya zhes 'chad mod /
tshul 'dir legs par bshad pa yin no / /
gnyis pa gtso bo 'bras bu don gnyer skyes bu'i 'jug yul ma yin par bstan pa ni /
dngos po thams cad spyi gtso bo'i dang du rang bzhin gci g+par gyur pa'i sgo nas gtso bo de nyid skyes bu'i 'jug pa yul du 'gyur pa ma yin par thal /
dngos po rnams phan tshun gcig la gcig rjes su 'gro ba med pa'i phyir dang /
dngos po rnams gtso bo cha med de'i ngang du rang bzhin 'dres na gcig yin dgos pas me don gnyer yang chu la 'jug pa la sogs par thal bar 'gyur ba phyir /
gnyis pa des zhar la gcer bu pa yang khegs par bstan pa la /
gcer bu pa'i grub pa'i mtha' mdo tsam bshad pa dang /
gzhung don dngos bshad pa gnyis /
dang po ni /
drang srong rgyal ba dam pa ston par 'dzin pas rgyal ba pa zhes bya ba dang /
gcer bu pa dang /
zad byed pa dang /
thal ba pa dang /
nam mkha'i gos can dang /
phyogs kyi gos can dang /
'dzem med pa zhes bya ba dag ni rnam grangs yin la /
ston pa ni rgyal ba dam pa dang /
khyum chog dang /
sdong ris dang /
snod kyi sde dang /
'phel byed la sogs pa'o / /
de dag thams cad kyang shes bya thams cad tshig gi don dbyur smra ste /
'di ltar /
srog dang /
zad pa dang /
sdom pa dang /
nges par rga ba dang /
'ching ba dang /
las dang /
sdig pa dang /
bsod nams dang /
thar pa zhes bya ba dang go / /
de la srod ni /
bdag yin la /
de yang /
skyes bu rnams kyi lus kyi tshud ji lta ba bzhin du yid pa shes pa yin la /
ngo bo rtog pas dus thams cad du rjes su 'gro pa'am 'jug pa can dang /
rnam grangs mi rtag pas gnas skabs ldog pa'i mtshan nyid can yin no / /
zhes smra ste /
ji skad du /
khyad par du 'phags pa'i bstod pa las /
gcer bu lus kyi tshad bzhin du / /
srog ni zhum dang rgyas par smra /
zhes 'byung ba ltar ro / /
de la srog can gyi sde tshan dgu ste /
sa dang /
shing dang /
me dang /
rlung dang /
srin bu dang /
grog ma dang /
bung ba dang /
mi zhes bya ba dag go / /
de dag las sa la sogs pa lnga ni /
dbang po gcig pa ste /
reg pa'i dbang po dang ldan pa'i @# / /
phyir ro / /
sron bu dang /
dung dang /
nya phyis dang /
srin du pad pa la sogs pa ni dbang pa gnyis pa ste /
reg pa dang /
ro'i dbang po dang ldan pa'i phyir ro / /
grogs ma dang srin gyi me la sogs pa ni dbang po gsum pa ste /
reg pa dang /
ro dang /
sna'i dbang po dang ldan pa'i phyir ro / /
bung ba dang /
sbrang bu dang /
sbrang bu mchun rings pa la sogs pa ni dbang po bzhi pa ste /
reg pa dang /
ro dang /
sna dang /
mig gi dbang po dang ldan pa'i phyir ro / /
mi dang rkang bzhi pa bya la sogs pa ni dbang po lnga pa ste /
reg pa dang /
ro dang /
sna dang /
mig dang /
rnam ba'i dbang po dang ldan pa'i phyir ro / /
de ltar de dag ni srog can gyi sde tshan rnam pa dgu'o / /
zhes zer ro / /
zag pa de /
dag mi dge'i las rnams te /
'dis zag par byed pa'i phyir ro / /
de yang las dag mi dge gang gis kyang 'khor bar byed pas /
de'i phyir de gnyis ka'ang zag pa'o / /
sdom pa ni /
zag pa 'gog pa nyid de /
las gsar pa gang yang mi sog pa'o / /
nges par rga ba ni /
sdom pa de nyid dang /
zas mi za ba dang /
skom mi btung ba dang /
bsam gtan dang /
sbyor ba dang /
lus gdung bar dang /
skra 'bal pa la sogs pa'i dka' thub dang bcas pas sngon nye ba bsags pa'i las rgyas par byed pa ste /
zad pa'i rgyu yin pa'i phyir ro / /
'ching ba ni nges par smra ba sum brgya dang drug cu rtsa gsum po dag gis btags pa'i log par lta ba'o / /
las ni rnam pa bzhi ste /
phyis myong bar 'gyur ba dang /
ming dang /
rus dang /
tshe zhes bya ba dag go / /
sdig pa ni chos ma yin pa dag go /
bsod nams ni chos so / /
thar pa ni /
dka' thub la sogs pas sngar byas shing /
las gsar ba ma kyis las thams cad zad par bsags pas /
'jig rten thams cad kyi steng na 'dug pa'i gnas 'jig rten 'dus pa zhes bya ba /
zha'am ku mud ltar dkar ba /
srog yod pas dngos po yin cing /
'khor ba las grol bas dngos po med pa'ang yin pa /
gdugs dkar po gyen la bslangs pa lta bu gcig yod pa der 'gro'o / /
zhes zer ro / /
ji skad du rgya ba dam pas /
kha brgya spos me tog dang / /
pa zho ba mo mu tig mdog gdugs dkar bzung ba'i dbyibs 'dra ba / /
thar pa yin par rgyal bas bshad /
ces 'byung ba ltar ro / /
thub pa ni thams cad mkhyen pa min zhing /
dngos po rnams gser dang gser gyi rna rgyan ltar /
rang bzhin gcig cing gnas skabs tha dad pas 'bras bu thams cad bdag gzhan gnyis ka las skye ba yin no / /
zhes zer ro / /
gcer bu pa'i 'dod pa mdo tsam gzhi bshad zin to / /
brtul shugs kyi khyad par bya ba yod kyang mangs par 'gyur bas ma bris so / /
gnyis pa gzhung don dngos bshad pa la /
rigs pa snga mas khegs par bstan pa dang /
thun mong ma yin pa'i rigs pa gzhan bstan pa'o / /
dang po ni /
dngos po rnams rang bzhin ma 'dres par bsgrubs pa'i rigs pa de nyid kyis ni 'dzem med pa dag dngos po dag gi rang bzhin rnams gcig yin pas rnga mo zhor 'gyur zhing gnas skabs tha dad pas mi 'gyur ro / /
zhes mun sprul gang ci'ang rung ba smra ba de dag kyang ni bsal ba yin te /
rnga mo dang zho rang bzhin ma 'dres par la sogs pa zhib tu bshad par gnas pa'i sgo nas mtha' gcig tu rdzas tha dad @# / /
pa ni srid pa'i phyir ro / /
gnyis pa thun mong min pa'i rigs pa gzhan bstan pa la /
don la 'jug pa 'chol bar thal ba dang /
sgro blo tha dad mi srid par thal pa'o / /
dang po ni /
zho don gnyer zho 'thung zhes bskul pa na /
ci'i phyir rnga mo 'thung ba la mi rgyug ste /
rgyug rigs par thal /
dngos po thams cad rang dang rang ma yin pa gnyis ka'i ngo bo nyid yin pa zho dang rnga mo'i de'i tha dad pa'i khyad par bsal zhing med pa'i phyir / /
'on te /
zho la rnga mo las phul du byung ba'i khyad par 'o ma'i rnam 'gyur 'ga' zhig yod pa'i rgyu mtshan gang gis na zho don gnyer dag /
'o ma'i rnam 'gyur gyi khyad par du byas pa'o zho la 'jug par 'gyur gyi rnga mo 'thung ba la 'jug par mi 'gyur ro / /
zhe na /
de lta na ni /
'o ma'i rnam 'gyur gyi khyad par gang la yod pa de nyid kho na zho yin dgos pas 'o ma'i rnam 'gyur de gzhan rnga mo la med pa'i phyir /
rnga mo ni zho rnga gnyi ga min gyi zho las gzhan yin par thal lo / /
gnyis pa ni dngos po rnams la blo sgra tha dad 'jug par mi 'gyur bar thal /
dngos po thams cad rang dang rang ma yin kun gyi bdag nyid yin pa'i phyir /
gzhan dag gis thams cad ces pa dang /
kun zhes pa gnyis ka smos pa'i don ma go bar snang ngo / /
'dod na gnas skabs tha dad rang bzhin gcig tu bsdus par smra ba'i gcer bu pa la tha dad gcig tu bsdus pa mi srid par 'gyur bar thal /
sgra blo tha dad de med pa'i phyir no'o / /
gnyis pa dgag pa'i sgra rtog rnam gcod kyi yul can du 'bad pa med par grub par bstan pa ni /
dngos por med pa bum med ces brjod pa'i sgra chos can /
khyod kyi rang gi sgra don ngo bo'am sgrub pa rang dbang ba zhig brjod pa yin no zhes dpyad par bya ba'am gzud par bya ba ma yin te khyod kyis bum pa'i ngo bo med pa'am rnam par bcad pa tsam zhig brjod par mngon sum gyis grub pa'i phyir te sgra de la brten nas bum pa rnam par dpyad pa tsam zhig dngos su go ba'i blo skye bar myong bas grub pa'i phyir ro / /
TIka byed pa gang dag bum pa med ces pa'i sgra des /
bum pa'i ngo bo'am rdzas brjod ces don mthun du dpyad par bya ba min te /
zhes 'gad pas ni /
rang nyid ches blun pa go bar byas pa yin te /
sgra rtog sgrub pas 'jug par 'dod pa dag kyang bum pa med ces pas bum pa brjod dam snyam pa'i the tshom tsam yang ga la yod /
yang /
kha cig bum pa med ces pa'i sgras sel ba brjod dam /
sgrub pa brjod snyam du dpyad par bya ba ma yin te /
bum med sogs dngos med rnams la rdzas kyi ngo bo med pa'i phyir /
zhes 'chad pa'ang ches mi 'thad de /
sgra rtag mi rtag gang yin snyam du dpyad par bya ba ma yin par thal /
sgra skad cig ma yin pa'i phyir /
de bas na'i 'di ltar 'chad pa de dag gi lugs la /
dpyad pa cung zad kyang byar med par 'gyur te /
don la rtag mi rtag /
bdag yod med la sogs pa gang yang rung ba zhig tu kha tshon mchod pa'i chos mi srid pa'i phyir ro / /
de bas na gong du ji skad bshad pa dag gis /
yod pa'i sgra rtog pa dang /
dgag pa'i sgra rtog thams cad sel bas 'jug par grub pa'i phyir /
dngos po dang dngos po med pa'i sgra ni de dag nyid thams cad rnam gcod rjod par byed pa grub bo / /
zhes bya ba ni /
sel ba'i rnam par gzhag pa'i spyi'i don bsdu ba'o / /
de ltar na gzhan sel ba'i rnam par gzhag pa stan pa'i @# / /
gzhung mtha' dag bshad zin to / /
gnyis po gzhi gang la nges par bya ba rang bzhin rtags kyi sbyar ba'i dbye ba bstan pa la /
dbye ba dngos dang /
rtsod pa spang ba'o / /
dang po ni /
bsgrub bya sgrub pa'i phyir brjod pa'i rang bzhin gyi rtags yang dag chos can /
sbyor tshul gnyis yod de de sgrub kyi rtags yang dag yin na rang brjod pa'i sgra khyad par byed chos kyi bya brag 'phangs pa la ltos pa dang /
de ltar 'phangs pa la mi ltos pa'i 'ba' zhig pa gnyis su yod pa'i phyir /
dang pa ni dper na sgra 'jig par sgrub pa la /
'bras bu'am byas pa rtags su bkod pa dang /
gnyis pa ni de la yod pa nyid dam dngos po rtags su bkod pa bzhin no / /
'dir yod pa sgra mi rtag sgrub pa rtags yang dag tu bshad pa ni /
yod pa tsam gyi dbang du byas pa ma yin gyi /
ji ltar na rten 'brel zhes pa'i sgra yangs 'jug gi tshe chos thams cad la 'jug cing /
dog 'jug gi tshe rgyu rkyen la brten nas 'byung ba'i dngos po kho na 'jug pa 'dod par ltar /
yod pa'i sgra yangs 'jug gi tshe tshad mas dmigs pa tsa thams cad la 'jug la /
dog 'jug ga tshe sgrub pa rang dbang pa'am rang gi mtshan nyid kyis grub par yod pa la gtso bor 'jug pas de'i phyir /
rang gi mtshan nyid kyis yod pa la yod pa'i sgra spyis bye brag la sbyar nas bshad pa yin pas / /
sgra mi rtag par sgrub pa la dngos po rtags su bshad pa yin no / /
'di'i yod pa zhes pa dngos por yod pa'i dbang du byas pa yin kyang rtags su 'gog pa'i tshe dngos po yin pa'i phyir /
zhes dgod par bya'o /
dngos po yod pa'i phyir zhes dgod par mi bya ste /
de ltar na khyad par pa'i rtags su 'gyur ba'i phyir ro / /
gzhan du na /
skye ldan rtags su bkod pa 'di ltos pa bar mi 'gyur ro / /
gang dag yod na mi rtag pas khyab pa yon no /
zhes khas 'che ba de dag gis ni /
ri bong gi rVa bzhin du /
shes bya dang bdag med la sogs pa thams cad kyang tshad mas ma dmigs pa'am /
yang na de dag tshad mas dmigs pa bzhin du ri bong gi rVa dang mo gsham gyi bu la sogs pa dang kyang mtshad mas dmigs par 'gyur te /
med nges yin par 'tshungs pa la tshad mas dmigs ma dmigs kyi rnam dbye mi 'thad pa'i phyir ro / /
der ma zad /
yod na mi rtag pas khyab pa yang mi rtag par thal /
yod pa phyir /
rtags khas blangs /
'dod na /
'brel pa'ang mi rtag par khas len dgos pas khyed rang gi grub pa'i mtha' dang /
rigs pa'i gzhung lugs nyid kyang dor bar 'gyur ro / /
sel ngor yod na mi rtag pa yin pas khyab par khas len gyi /
spyir yod na mi rtag pas khyab pa yod par khas mi len no zhe na /
yod na mi rtag pa khyab pa chos can mi rtag par thal /
sel ngor yod pa'i phyir /
rtags khyab dngos /
'dod na nyams so / /
sgra rtag pa'ang chos can /
mi rtag par thal / /
sel ngo yod pa'i phyir /
rtags khas blangs so / /
sel nger yang na sel ngor mi rtag pas khyab par yang bar khyab len gyi /
sel ngor yod na spyi mi rtag pas khyab pa yod par khas mi len no zhe na /
dngos por med pa'i chos yin na /
sel ngor mi rtag pas khyab par thal /
de yin na sel ngor @# / /
yod pas khyab pa'i phyir /
de 'dod de /
shes bya mi rtag par sgro 'dogs pa'i blo ngor /
shes bya'ang mi rtag pa yin no zhe na /
de lta na /
sel ngor chos thams cad yod pa'ang yin /
med pa'ang yin pas khyab par thal /
de ltar sgro 'dogs pa'i rtog ngor de yin pa'i phyir /
de ltar na tshul 'dis gzhung lugs kyi pha rol tu son par rlom pa ni /
gcer bu las kyang gcer bu pa / /
'dzem med las kyang 'dzem med de / /
byis las byis pa phyugs las phyugs / /
blun po yi ni dpyod la ltos / /
gnyis pa rtsod pa spang ba la /
rtsod pa dgod pa ni /
gal te yod pa'i rang bzhin nam dngos po gtan tshigs su rigs na /
yod pa ji ltar bsgrub bya'i chos su rigs pa min /
de yang khyed kyis yod tsam grub zin la /
yod pa'i khyad par sgrub bya'i chos su bzung na rjes 'gro med pas bsgrub bya dag las nyams par 'gyur ro / /
zhes pa'i skyon ni gtan tshigs la'ang mtshungs pas bsgrub bya'i chos su mi rung na /
gtan tshigs su yang mi rung bar 'gyur ro zhe na /
zhes pa ste /
de yang phyogs snga ma 'di'i don cung zad bshad na /
grangs can gyis gtso bo sgrub pa la rigs pa lnga smra ste /
khyad par tshad phyir zhes sogs gong du bshad par ltar ro / /
de dag las rigs pa'i gtso bo ni /
rjes 'gro'i phyir /
zhes pa dang /
nus pa'i sgo nas 'jug pa'i phyir zhes pa gnyis yin cing /
de yang khyad par tshad phyir zhes pa ni /
don bsdus na 'byung ba lnga dang /
dbang po lnga la sogs pa'i rigs mthun sde tshan sde tshan la /
rigs gcig pa'i sgra blo 'jug pa'i phyir /
de ltar 'jug pa'i rgya mi gsal ba'i gtso bo yod do zhes pa ste /
de ni sngar spyi gtso bo med kyang sel ba'i spyi rigs gcig pa'i sgra blo'i rgyu mtshan du bshad pa'i rigs pa dag gis bkag pa yin la /
nus pa'i sgo nas 'jug pa'i phyir zhes pa ni /
gal te bdag nyid gcig pa yis / /
du ma'ang 'bras bu gcig byed na /
zhes pa'i don yin pas /
lhag cig byed pa don med 'gyur /
zhes sogs dgag pa rgyas par bshad pa yin no / /
rgyu dang 'bras bu dbyer yod phyir /
zhes pa ni /
chu lud sogs gtso bo'i ngang du rang bzhin 'dres pa ma yin na /
rgyu tshogs 'ga' zhig las 'bras bu nas kyi myu gu 'byung la /
'ga' zhig las mi 'byung ba'i rnam dbye mi 'thad pas mi gsal ba'i gtso bo rgyur yod dgos zhes pa ste /
de yang /
des na bdag nyid tha dad kyang /
zhes pa dang /
ji ltar tha dad med khyad med /
ces sogs kyis bkag pa yin na / /
rang bzhin sna tshogs dbyer med phyir /
zhes pa ni /
tha dad med na'ang gcig nyid kyi /
zhes pa la sogs pas khegs zin cing /
rjes 'gro phyir /
zhes pa'i rigs pa 'di 'gog pa la /
tshad ma mdor /
tshad ma'i yul mi shes pa'i phyir / /
gtso bo rjes 'gro dang ldan min /
zhes pa la sogs pas yod pa tsam khyad par rnams la sgrub na grub zin pas dgos nus med cing /
mi gsal ba'i gtso bo nus pa'i ngo bor gyur pa'i rgyu yod pa khyad par rnams la sgrub na /
rjes 'gro med pa'i skyon yod /
ces gsungs pa de nyid 'dir sgra mi rtag sgrub pa la dngos po rtags su bkod pa la'ang mtshungs par 'gyur te /
dngos po tsam rtags @# / /
su bkod na dgos nus med /
dngos po khyad par brtags su bkod na /
rjes 'gro med par 'gyur bas so /
zhes pa'i mtshungs pa nyid phyogs snga ma 'di'i don yin la /
de lta bu'i mtshungs pa spong ba ni /
yod pa'i khyad par tsam du ni /
zhes sogs yin cing /
de yang /
kho la nyes pa de 'byung ba'i rgyu mtshan ni yod pa'i /
zhes pa nas /
khyad par dag ni bsgrub byar 'gyur /
zhes pa'i bar ro / /
rang la mi 'byung ba'i rgyu mtshan ni /
de yi khyad par zhes sogs sho lo ka'o / /
de ltar kun las btus su rigs pa de la gnod byed bshad pa de rang la mi mtshungs par bstan nas /
slar yang dpal ldan grags pa rang nyis kyis /
rjes 'gro'i phyir /
zhes pa'i rigs pa 'gog pa'i rigs pa gzhan bshad pa ni /
ma grub pa la yod chos med /
ces sogs de yang grangs can gyis smras pa'i rigs pa de dag gis sbyor ba'i tshul yang 'di yin te /
khyad par tshad phyir rjes 'gro'i phyir / /
nus pa'i sgo nas 'jug pa'i phyir / /
rgyu dang 'bras bu dbyer yod phyir / /
rang bzhin sna tshogs dbyer med phyir / /
mi gsal pa yi rgyu yod de /
zhes pa la khyad par zhes pa ni chos can gyi don no / /
mi gsal ba'i rgyu yod do zhes pa ni bsgrub bya'i chos so / /
tshad phyir zhes sogs ni rtags lnga'o / /
de bas na rjes 'gro'i phyir /
zhes pa'i don yang /
TIka byed gzhan dag gis gtso bo yod de /
khyad par rnams la rjes 'gro mthong ba'i phyir /
zhes 'chad pa la bzung nas /
'dir yod pa bsgrub bya'i chos min /
zhes 'gog pa'ang sbyor ba 'di la sbyor ba ni /
cha med pa'i gzu lums yin no / /
de bas na sa dang chu dang dgang po la sogs pa gsal ba'i khyad par rnams chos can /
yon tan gsum cha mnyam pa'i gtso bo nus pa'i ngo bor gyur pa yod de /
yon tan gsum gyi rigs cha mi mnyam pa rjes su 'gro bar mngon sum gyis mthong ba'i phyir /
zhes pa nyid grangs can gyi spyod pa'i don yin no / /
de ni grangs can gyi rjes 'gro'i phyir /
zhes pa'i rtags de la yod pa bsgrub bya'i chos su mi rung ba'i rgyu mtshan kun las btus pas gsungs pa de nyid phyogs de la 'byung ba'i tshul 'chad pa ni /
yod pa'i khyad par zhes bya ba la sogs pa ste 'di'i don la TIka byed gzhan dag spyi'i chos can zhes pa gtso bo la 'chad pa dang /
kha cig gtso bo'i sgra don la 'chad pa dang /
gzhan dag spyi'i chos can /
chos can nges gzung med pa'i gang yang rung ba la 'chad pa dag ni /
thams cad kyang grangs can gyi sbyor ba de'i chos can gang yin ngo ma shes pa'i cal col du zad la /
yod tsam sgrub pa'am /
yod pa'i khyad par gtso bo yod pa sgrub ces brtags nas 'gog cing /
yod la shes pa spyir shes bya la yod tsam la 'dzin pa yang /
brtag pa byed pa'i tshul mi rigs pa nyid yin te /
de gnyis su kha tshon ma chod pa'i phyir dang /
rang gis rtags su bkod pa'i yod pa yang de gnyis gang rung du khas len dgos pa'i phyir ro / /
de bas na 'di ltar bshad par bya ste /
spyi'i chos can zhes pa ni /
de tsam lnga la sogs pa khyad par du gyur pa'i gsal ba rnams yin la /
de nyid gtso bo'i rten nam /
gang la rjes su 'gro ba'i gzhi yin pa'i phyir /
spyi'i chos can zhes bya'o / /
grangs can khyod de lta bu'i spyi'i chos can /
de tsam lnga la sogs pa'i steng du dngos po yin pa tsam zhig sgrub pa yin nam /
dngos po'i khyad par yon tan gsum cha mnyam @# / /
pa'i gtso bo'i dngos po sgrub pa gang yin zhes brtags nas 'go pa yin la /
de'i phyir yod pa'i khyad par zhes pa gog 'go thams cad dngos po'i khyad par zhes pa la go bar bya ste /
gzhan du na /
'jig la 'bras dang yod nyid bzhin zhes pa'i yod pa'ang dngos po ma yin par 'gyur ro / /
de'i phyir 'gyur gsar 'di las 'di lta bu 'byung yang /
rma'i 'gyur las /
dngos po'i khyad par tsam zhig ni / /
spyi yi chos can la sgrub na /
don 'ga' zhig kyang 'grub mi 'gyur /
zhes bsgyur ba shin tu legs so / /
tshig don bshad par bya ste /
spyi'i chos can de tsam lnga la sogs pa la /
dngos po'i khyad par yin pa tsam zhig khyad par cha mi mnyam pa'i yon tan gsum rjes su 'gro bar mthong ba'i rtags kyis bsgrub par bya ba yin na ni grangs can rang gi mngon par 'dod pa'i don 'ga' zhig kyang 'grub par mi 'gyur zhing /
sangs rgyas pa'i ngar bsgrubs pa la 'bras bu med par 'gyur te /
grangs can gyis kyang de dag la dngos po'i khyad par yin pa tsam zhig sgrub 'dod nas bkod pa ma yin zhing /
sangs rgyas pas kyang gzugs sogs rnams dngos po yin pa de 'dra ba yang bkag pa med par nges zin ma brjed pa'i phyir /
khyad par zhes pa bzhi la rkang pa tha ma gnyis thog mar blangs te /
rim pa bzhin du sbyar ba'i sgo nas brjod par bya'o / /
des na dngos po yin pa tsam zhig sgrub na dgos nus med pa'i phyir /
grangs can gyis khyad par yon tan gsum gyi rigs cha mi mnyam ma rjes su 'gro bar mthong ba'i rtags kyis chos can de tsam lnga la sogs pa la yod pa bsgrub bya yin na zhe 'dod la yon tan gsum cha mnyam pa'i gtso bo nus pa'i ngo bor gyur pa yod pas khyad par du byas pa'i yod pa de dag ni chos can /
de tsam lnga la sogs pa la bsgrub byar 'gyur dgos la /
de lta bus khyad par du byas pa'i sgo nas dngos po chos can de la bsgrub byar bzung na 'thun dpe 'dir gtan tshigs bsgrub bya'i chos la rjes 'gro med pa can du 'gyur te /
de lta bus khyad par du byas pa yod pa'am dngos po mi srid pa'i phyir ro / /
rang lugs la yod pa rtags su sbyar ba la nyes pa de mi mtshungs pa'i tshul ni /
kho bo cag gis sgra mi rtag sgrub la dngos po rtags su bkod pa ni /
dngos po de'i khyad par sgra'i dngos po dang bum pa'i dngos po sogs rtags su bzung ba med par sgra bum sogs thams cad la thun mong du rjes su 'gro ba'i dngos po tsam ni sgrub byed du bkod pa na dngos po de tsam 'thun dpe'i steng du'ang gi khyab byed du gyur pa'i bsgrub bya'i chos mi rtag pa'i rjes su 'gro ba'i khyab pa nyams pa med cing phyogs chos grub pas rtags yang dag yin pa'i phyir ro / /
gzhung du phyogs chos dngos su ma smos pa ni phyogs chos grub pa la rtsod pa med pas de'i steng du khyab pa chad par bsgrubs pa na rtags yang dag tu 'grub snyam du dgongs pa'i / /
de ltar kun las btus su grangs can gyi sbyor bde bsgrub bya'i chos la brtags nas 'gag pa'i rigs pa gsungs pa de nyid rang gis yod pa rtags su bkod pa la mtshungs pa spangs pa'i sgo nas rgyas par bshad nas slob dpon rang @# / /
nyid kyis kyang grangs can gyi sbyor ba de rtags kyi ngos nas brtags te 'gog pa'i rigs pa gzhan gsungs pa ni /
shes bya chos can /
de tsam lnga la sogs pa'i chos can gyi steng du yon tan gsum cha mnyam pa'i nus pa'i ngo bor gyur pa'i gtso bo yod pa de ji ltar rtags yang dag gi bsgrub byar 'gyur te mi 'gyur par thal /
de la rtags su gang bkod kyang rtags ltar snang gsum las ma 'das pa'i phyir /
de sgrub pa ni /
'di ltar /
rtags de don byed nus pa yin pa'i yod chos zhig rtags su bkod dam /
rtags de don byed nus mi nus gnyis ka la rdzas su 'gro ba'i gnyis chos yin pa zhig rtags su bgod dam /
rtags de yin na don byed nus stong yin dgos pa'i med chos 'god /
dang po mi rigs ste /
yon tan gsum cha mnyam pa'i gtso bo ma grub pa la de'i yod chos don byed nus pa med pa'i phyir ro / /
gnyi ga la brten pa'i chos shes bya lta bu yang de sgrub kyi rtags yang dag ma yin te /
khyab pa 'khrul pa can yin pa'i phyir ro / /
med pa'i chos kyang ma yin te /
de ni de sgrub la khyab pa 'gal ba'i phyir ro / /
gzhi ma grub pa de sgrub kyi rtags su mi 'thad par grangs can rang gis kyang nges zin pas gzhi grub pa'i ldog pa gang rtags su bkod kyang rtags yang dag ma yin par shes par bya ba'i phyir gsum ga la chos zhes smos la /
rtags de dngos po med pa'i chos yin pa tsam med chos su byas na /
shes bya'ang med chos su 'gyur bas gnyis chos mi rnyed la /
yod chos dang gnyis chos gnyis la'ang rtags de yin na don byed nus pa yin pa dang /
rtags de yin na gnyi ga la rjes su 'gro ba zhig sbyar na /
shes bya'ang gnyis chos ma yin par 'gyur ro / /
yod chos dang med chos don byed nus pa dang mi nus pa'i ldog pa rang la byas na chos 'khrul te /
la la du ba yod pa de'i ltar bsgrub byar 'gyur te mi 'gyur bar thal /
de la don byed nus pa dang mi nus pa dang shes bya gsum gang rtags su bkod kyang rtags ltar snang las ma 'das pa'i phyir /
'dis mtshon nas rtags yang dag phal che ba nyams par 'gyur ro / /
des na don byed nus pa zhig 'god dam /
gnyi ga la rjes su 'gro ba zhig 'god dam /
rtags de yin na don byed nus mi nus pa zhig yod /
don byed nus pa dang gnyis ka la rjes su 'gro ba'i chos sogs yin pa ji 'dra zhig bkod kyang /
rtags ltar snang du 'gyur zhes pa'o / /
rang bzhin grub pa zhes sogs la bshad pa'i tshul gnyis su rig par bya ste /
'di ltar /
'jig la 'bras dang yod nyid bzhin /
zhes dper brjod pa'i rang bzhin rtags kyi sbyor ba gnyis po de'i don bstan pa dang /
rtags sbyor de dag brjod pa'i ngag dper brjod pa ni /
bsgrub bya'i chos kyi khyab bya'i rang bzhin du grub pa byas pa dang /
dngos po lta bu ni go byed yin la rtags de dag la khyab byed du nges pa yi sgo nas rtags de'i rang bzhin du nges pa mi rtag pa lta bu ni rtags de nyid gang la phyogs kyi chos su grub pa'i chos can sgra lta bu'i steng du go bya yin no / /
de lta bu'i bsgrub bya'i chos 'di ldog pa na rtags de ldog par byed pa ni /
rang bzhin gyi rtags kyi rtags chos kyi 'brel pa yin la @# / /
'brel pa de dpe'i steng du stan par byed pa'i sgrub ngag ni /
dper na gang byas pa de mi rtag pa nyid yin pas khyab /
bum pa bzhin sgra yang byas pa yin no / /
zhes pa chos mthun sbyor dang /
gang mi 'jig pa de ma byas pas khyab nam mkha' bzhin sgra ni byas pa yin no zhes chos mi mthun sbyor du bkod pa'i ngag bzhin no / /
'gyur rnying du /
dper na byas nyid mi rtag pa'am /
'jig med ma byas pa lta bu'o / /
zhes 'byung ba legs so / /
yang na 'di ltar 'brel te /
grangs can la /
ma grub pa la yod chos med /
ces sogs kyis brjod pa'i skyon de rang gi rtags sbyor dper brjod pa de dag la mi mtshungs par bstan pa ni /
byas pa dang dngos po la sogs pa'i rang bzhin chos can sgra la grub pa de sgrub kyi go byed yin pas ma grub pa'i skyon med la /
de la khyab byed nges pa yi /
rang bzhin nges pa go bya yin pas ma nges pa'i skyon med cing /
'di ldog pa na de ldog byed pas 'gal ba'i skyon med pa / /
zhes pas rang gi rtags sbyor la nyes pa de dag mi mtshungs par dngos su bstan pa'i tshe /
de la khyab byed ces sogs dang /
'di ldog pa ni de ldog byed /
ces pas byas sogs kyis sgra mi rtag par sgrub pa'i rjes su 'gro ldog tha dad par bstan pa de'i zhar la /
rjes su 'gro ldog de gnyis ston pa'i ngag gi dbye ba yang tha dad par shes par bya ba'i phyir /
dper na /
zhes sogs smos so / /
gsum pa bzhi de la 'brel pa de nyid nges byed kyi tshad ma bshad pa la /
'brel pa sgrub pa'i rtags dgod /
rtags de'i phyogs chos sgrub /
dpe'i steng du khyab 'brel bstan pa'o / /
dang po ni /
byas pa chos can /
nang grub tsam nas 'jig pa ni rang gi ngo bos rang chas su rjes su 'brel te /
rang bskyed pa'i rgyu las rang gi 'jig pa'i rgyu rigs gzhan med par rang rgyu las 'jig par skyes pa'i phyir na'o / /
gnyis pa phyogs chos sgrub pa la /
bzlog pa la gnod pa can gyi tshad ma bstan pa ni /
gal te de lta ma yin par /
dngos po rnams 'jig pa phyis kyi rgyu gzhan la ltos dgos na byas pa chos can /
khyod 'jig nges min par thal /
khyod 'jig pa rang las phyis 'byung gi rgyu la nges par ltos pa'i phyir /
khyab ste snam bu'i dngos po ser por 'gyur bar rang grub dus las phyis 'byung gi tshon la ltos pa dang bcas pa rnams ni nges par ser por 'gyur ba'i khyab pa med par mthong ba'i phyir /
yang na /
nges par 'gyur ba can ni mthong zhes 'chad pa ltar bton nas /
bum sogs dngos po rnams ni chos can /
nges par 'gyur ba min par mthong ba'i rtag pa yin par thal /
khyod 'jig pa phyis 'byung la ltos pa dang bcas pa'i sgo nas rang grub dus las dus gnyis par sdod pa'i phyir /
zhes bshad par bya'o / /
gal te khyab pa med de /
'jig rgyu mang po yod pas gcig dang ma phrad kyang /
gzhan dang nges par phrad pas phyis kyi 'jig rgyu la ltos kyang 'jig nges ma yin pa'i skyon med do zhe na /
byas pa de la 'jig rgyu mang po yod na'ang byas pa 'ga' zhig la ni 'jig pa mi srid par 'gyur bar thal /
phyis kyi 'jig rgyu dang ma phrad pa srid pa'i phyir /
des na phyis kyi 'jig rgyu la bum sogs kyi 'jig pa gnas pa'i nges pa med pa'i phyir /
'jig pa phyis kyi rgyu dang ldan pa @# / /
smra ba rnams kyi 'jig pa'i rgyu ni thams cad dag /
'bras bu 'jig par nges pa la 'khrul ba nyid du bshad pa yin no zhes pa rigs pa des khegs pa'i don bsdu ba'o / /
slar yang rigs pa gzhan bshad pa ni /
phyis 'byung gi tho ba sogs de chos can /
bum pa'i 'jig pa'i rgyu ma yin te /
bum pa'i 'jig pa dngos po pa dang dngos med gang yang bskyed pa'i nus pa med pa'i phyir /
bum pa'i 'jig pa ni /
bum pa rang gi rdzas ma yin gyi /
bum pa zhig pa yin la /
de tho ba sogs kyis byed do zhe na /
'o na tho ba sogs kyis bum pa'i dngos po med pa bskyed par thal /
bum pa'i zhig pa skyed pa'i phyir /
'dod par mi rigs te /
dngos po med pa la skyed pa'i bya ba mi srid pas so / /
ji skad du /
rigs pa'i gter las /
med pa la /
blta dang blta rgyu med pa bzhin /
zhes bshad pa ltar ro / /
yang zhes pa'i sgra ni /
'jig pa bum pa'i dngos med byed na /
bum pa'i 'jig pa byed pa 'gal zhes pa'am /
'jig pa dngos med byed pa 'gog pa'i rigs pa gzhan 'phen pa'o / /
zhes 'chad mod /
'jig pa phyis rgyu la ltos pa /
sngar bshad pa'i rigs pas mi 'thad par ma zad /
rigs pa 'dis kyang mi 'thad ces bshad zin la sbyar na'ang ches 'grig go /
gsum pa dpe'i steng du khyab 'brel bstan pa ni /
'di ni zhes sogs te /
de la dang por dpe sgrub pa ni /
glog la sogs pa 'di ni chos can /
ngo bo nyid kyis 'jig par 'gyur te /
'jig rgyu phyis byung la ltos med du 'jig par mngon sum gyis mthong ba'i phyir /
dpe de ltar bsgrubs nas khyab 'brel bstan pa ni /
gang la ngo bo nyid kyis 'jig par 'gyur ba mngon sum gyis grub pa zhes bya ba'i glog la sogs pa de las gzhan re la sogs pa rnams la'ang ngo bo nyid kyis 'jig par 'gyur te /
phyis rgyu gzhan la ltos med du 'jig pa'i phyir /
dper na glog bzhin no / /
gsum pa 'bras rang gnyis kyi 'brel pa nges byed kyi tshad ma bshad pa'i don bsdu ba ni /
'brel pa nges byed kyi tshad ma rgyas par bstan pa des na bsgrub bya dngos po'i yul can gyi rjes su dpag pa'i rten gtan tshigs gang yin pa de ni 'bras rang gnyis su nges te /
sgrub rtags la 'bras bu dang /
khyab bya'i ngo bo de dag las rang gi bsgrub bya'i chos rgyu dang khyab byed la 'brel pa nges shing /
de las gzhan ma mthong ba'i phyir /
bzhi pa ma dmigs pa'i rtags kyi 'brel pa nges byed kyi tshad ma bshad pa la /
dngos dang /
rtsod pa spang pa gnyis /
dang po la mi snang ba ma dmigs pa dang /
snang rung ma dmigs pa'i 'brel pa nges byed kyi tshad ma bshad pa'o / /
dang po ni /
sha za gang la bskal dan du song ba'i gang zag de'i rgyud kyi tshad mas ma dmigs pa ni /
gang zag des yod ces dam bca' bar rigs pa 'gog pa la tshad mar bshad pa'i rgyu mtshan yod de /
de yi ngo bo tshad mas ma dmigs na de yod nges kyi tha snyad den mthun 'jug par mi byed pas khyab pas de ltar bshad pa yin pa'i phyir /
de ltar khyab pa'i rgyu mtshan /
yang nges kyi tha snyad 'jug pa ni /
de dmigs pa'i blo sngon du 'gro ba can yin pas khyab pa'i phyir /
gal te bskal don ma dmigs pas med par sgrub nus te /
bskal don yod na tshad ma gsum gang rung gis dmigs pas khyab @# / /
pas so zhe na /
bskal don yod na lung tshad ma'i brjod byar byed pas khyab pa med de /
bskal don 'ga' zhig bstan bcos kyi brjod byar byas na rtsom pa'i skabs dang 'brel med brjod par 'gyur ba'i phyir dang /
shar phyogs rgya mtsho'i nang gi nya'i kha dog lta bu 'ga' zhig brjod byar byas kyang nyer mkho med cing /
skyes bu'i rnam rtog gi grangs sogs 'ga' zhig brjod byar bstan mi nus pa'i phyir bskal don yod na gang zag de'i dbang po'i mngon sum gyis dmigs pa'i kyang ma khyab par thal /
bskal don rnams yod kyang de'i dbang pa'i mngon sum gyis yul las 'das pa srid pa'i phyir /
bskal don gzhi der yod na gang zag de'i sgrub brtags la brten pa'i tshad mas dmigs pas khyab par thal /
de yod kyang bskal don du song ba'i gang zag de'i ngor de sgrub pa'i rtags yang dag med pa can yin pa'i phyir /
des na yul dus rang bzhin gyis bskal ba'i don de rnams ni gang zag de'i rgyud kyi chad mas mi dmigs pa'i phyir na ji ltar med par 'grub ste mi 'grub bo / /
des na mi snang ba ma dmigs pa'i gtan tshigs de bskal don yod pa sgrub pa dang /
med pa sgrub pa gang la yang tshad ma ste rtags yang dag nyid du mi 'gyur te bskal don yod pa dang med pa gang yang nges pa'i 'bras bu can ma yin pa'i phyir /
gnyis pa snang rung ma dmigs pa'i 'brel pa nges byed kyi tshad ma bshad pa ni /
rtags kyi phul du byung ba'i khyad par yod na snang du rung ba yod pa can gyi ma dmigs pa'i rtags la la rang gi dgag bya'i chos med nges sgrub pa la tshad ma dag tu 'gyur ro / /
de lta na yang sngar ma dmigs pas med nges go bar byed mi nus par bshad pa dang mi 'gal te /
rang gi rang bzhin yod kyang gang zag 'ga' zhig gis shes byed gang gis kyang mi shes pa'i dbang du byas nas gang zag de'i ngar ma dmigs pas med pa go bar byed mi nus pa'i rigs pa 'di ni brjod pa yin pa'i phyir /
'o na yod na snagn rung gi khyad par dang ldan pa'i ma dmigs pas rtags kyis med pa go bar byed nus rgyu mtshan ci zhe na /
de lta bu'i rtags la'ang 'brel zla ma dmigs pa'i sbyor ba'i dbye ba gsum las /
me ma dmigs pas du ba med pa go bar byad pa lta bu dag ni khyab pa 'grul pa med de /
rgyu mi shes na 'bras bu ni med pa nyid du sgrub par byed pa ste rgyu bkag na 'bras bu khegs pa'i phyir /
zhes pas rgyu ma dmigs pa'i rtags kyi khyab 'brel nges byed kyi tshad ma rtags log dang /
bsgrub bya'i chos log gi rgyu 'bras 'brel pa nges byed kyi tshad ma nyid yin par bstan pa yin no / /
de bzhin du shing ma dmigs pas sha ba med par sgrub pa lta bu dag kyang khyab pa '+k+rul pa med do / /
gzhi 'gar khyab bya'i don gyi rang bzhin bkag pa rtags can la khyab byed kyi rang bzhin mi dmigs pa yang go byed yin pa'i phyir te /
khyab byed bkag na khyab bya khegs pa'i phyir /
zhes pas khayb byed ma dmigs pa'i rtags chos 'brel pa nges byed kyi tshad ma rtags log de dag chos log de'i khyab bya khyab byed kyi 'brel pa nges byed kyi tshad ma nyid yin par bstan no / /
de bas na de dag gi don 'di ltar shes par bya'i /
rgyu ma @# / /
dmigs pa yang 'bras bu med pa go par byed pa yin la /
khyab byed ma dmigs pa yang khyab bya med pa go bar byed pa yin no / /
zhes pa tsam zhig ni /
sngar /
de phyir rgyu dang rang bzhin dag /
ces sogs su'ang bshad zin pas /
zlos pa 'ba' zhig gi rnam bshad ma 'god cig /
me dang shing sogs ma dmigs par tshad ma gang gis rtogs par 'gyur zhe na /
rgol ba 'ga' zhig gis mngon sum gyis nges pa srid la /
'on kyang /
me dang shing sogs ma dmigs pa mngon sum gyis grub kyang /
de la med pa'i tha snyad ma shes pa 'ga' zhig la ni /
gal te gzhi der me dang shing sogs ma dmigs pa'i gtan tshigs 'ga' zhig gis de med par ni rtogs par byed par 'gyur ro / /
'o na chos de ma dmigs pas chos de med pa go bar byed ba'i khyab pa ji ltar mi 'khrul zhe na /
yod na snang rung gi bum sogs yod kyang mthong ba med pa'i rgyu sgrib byed sogs mi srid par ni gyur pa de yod na snang rung gi bum pa'i dngos po ma dmigs pa'i rtags las gzhi 'gar bum pa'i dngos po med pa rtogs par 'gyur te /
yod pa'i 'jog byed tshad mas dmigs pa las gzhan med pa'i phyir ro / /
de ltar 'brel zla ma dmigs pa'i khyab 'brel nges byed bshad nas /
'gal zla dmigs pa'i khyab 'brel nges byed bshad pa ni /
gzhi 'gar grang reg de dang 'gal ba me stobs chen dmigs pa ni /
grang reg gzhi der med pa nyid du nges par byed pa la khyab pa mi 'phrul bar 'gyur te /
grang rag dang 'gal ba'i dngos po me stobs chen yod na yang gzhi der grang reg de rgyun chags su yod pa la gnod byed yin pa'i phyir /
zhes pas gzhi gcig tu me stobs chen dang grang reg gnod bya gnod byed du nges pa'i tshad mas de sgrub kyi khyab 'brel nges par byed par bstan pa yin la /
de gnyis gnod bya gnod byed nges par byed pa'i tshad ma ni mngon sum yin cing /
'on kyang gnod bya gnod byed kyi don ma nye ba'i stobs kyis grangs reg ldog pa mngon sum kyi ma grub kyang /
de gnyis gnod bya gnod byed yin pa'i tha snyad rtags kyis sgrub dgos pa'ang srid do / /
yang zhes pa ni 'brel zla ma dmigs pa khyab 'brel tshad mas grub par ma zad ces pa'o / /
gnyis pa rtsod pa spang ba la /
dgag rtags gnyis kyi grangs nges la rtsod pa spang pa /
mi snang ba ma dmigs pa'i rtags la bye brag tu rtsod pa spang ba'o / /
d+nag po la /
rtsod pa dgong pa dang /
de'i lan bshad pa gnyis /
dang po ni /
gal te ma dmigs pa'i rtags thams cad yod nges dgog pa dang /
med ngas sgrub pa gnyis su grangs nges par smra ba mi 'thad par thal /
khyed rang gis slob dpon phyogs glang gis /
gtso bo la sogs ba ni yod pa ma yin te /
ma dmigs pa'i phyir /
zhes bkod pa'i rtags 'di de gnyis gang du'ang ma 'dus pa'i phyir /
'di ltar gtso bo zhes pa'i sgra'i brjod bya yon tan gsum cha mnyam pa'i rang bzhin gyi gtso bo de yod na yod pa min te zehs pa'i dam bca' ba'i tshig d+nag 'gal bar 'gyur la /
de med na'ang gtso bo zhes pa'i sgra sbyor mi rigs par thal /
brjod bya @# / /
med na rjod byed mi 'jug pa'i phyir /
des na med do zhes pa 'ba' zhig tsam smra dgos par 'gyur la /
de'ang mi rigs te /
dgag bya gnag yang bcad pa la ma ltos pa'i dgag pa mi srid pas so / /
zhe na /
gnyis pa de'i lan bstan pa la /
slob dpon phyogs glang gis gsungs pa'i rtags de'i rtags chos don gsum ngos gzung /
chos can de nyid khyad par gnyis ldan du sgrub /
de la slob dpon gyi lung dang 'gal ba spang ba'o / /
dang po la /
chos can ngos gzung ba ni /
thog ma med pa'i bag chags las byung ba'i rnam par rtog pas yongs su bsgrubs shing sgro btags pa'i rtog pa'i snang ba de nyid sgra don yin la /
de lta bu'i sgra don da yang rnam pa gsum ste /
dngos por yod pa dang /
dngos por med pa dang /
gnyis ka la brten pa'i rtog pa'i snang yul rnams su yod pa'i phyir /
sgra don chos zhes chos smos pa ni /
dngos po 'dzin pa'i rtog pa la dngos po snang ba lta bu yang dngos po'i chos ma yin gyi /
sgra don gyi chos yin no zhes shes par bya ba'i phyir yin no / /
de ltar rtog pa'i snang ba thams cad sgra don yin no zhes spyir bstan pas gtso 'dzin rtog pa la gtso bor snang ba'am sgra don du grub la /
de ltar gtso bo'i sgra don gyi gzhi ldog rtog pa gtso bor snang ba de nyid rtags sbyor de'i chos can yin zhes bya ba'i don to / /
des na gtso bo ni yod pa ma yin te /
ma dmigs pa'i phyir /
zhes pa'i rtags kyi shes 'dod chos can ni /
gtso bo dngos po ba yang ma yin la /
gtso bo'i sgra don gyi rang ldog yang ma yin gyi /
'o na ci zhe na /
rtog pa la gtso bor snang ba de nyid gangs can pa dag gtso bo khyad par lnga ldan du 'dod la /
rang lugs la sgra don du 'dod pas khayd par lnga ldan gyi gtso bo yin min rtsod pa'i gzhi yin pa'i phyir /
rtog pa la gtso bor snang ba chos can du gzung bar byas pa yin no / /
de yang 'dis rtog pa la gtso bor snang ba de nyid chos gnyis dang ldan par bstan pa yin te /
rtog pa'i snang yul yin pas gtan nas med pa ma yin pa dang /
rtog pas sgro btags pa yin pas dngos por yod pa ma yin pa'o / /
de yang don la chos gnyis po de dang ldan pa yin kyang /
chos can du 'dzin pa'i tshe chos de gnyis kyis khyad par du byas nas 'dzin pa ni ma yin no / /
chos rtags ngos gzung ba ni /
rtog pa la gtso bor snang ba'i rnam 'gyur gyi dngos po sna tshogs pa rnams kyi nyer len du med pa can du sgrub pa la der tshad mas ma dmigs pa ni /
de ltar gtan tshigs su bkod pa yin pas khyod kyis brjod pa'i nyes pa de dag med de /
'di ltar rtog pa la gtso bor snang ba de med pa ma yin pas /
gzo bo zhes pa'i sgra sbyor ba dang mi 'gal la /
la la /
dngos por yod pa min pas rnam 'gyur gyi nyer len du med par sgrub pa'i dam bca' dang mi 'gal bas so / /
gnyis pa chos can de nyid khyad par gnyis ldan du sgrub pa la de nyid med pa yin pa'i sgrub byed mdor bstan /
sgra sbyor yul dngos por yod pas khyab pas gtsor snang dngos po yin pa dgag /
gtsor snang 'gog pa slob dpon gyi dgongs par smra ba'i 'grel byed khyad par du dgag /
sgra don dngos po min pas 'jug yul du mi 'thad par bstan pa'o / /
dang po ni /
rtog pa la gtso @# / /
bor snang ba de gtan nas med pa ma yin pa'i rgyu mtshan ci zhe na /
de nyid ni med pa ma yin te /
gtso bo zhes pa'i sgra sbyor ba'i phyir ro / /
de yang gtsor snang med na /
de'i sgra sbyor ba 'gal ba yin te /
sgra don med pa'i rjod byed kyi sgra mi srid pa'i phyir ro / /
gtso bo med na gtso bo zhes sgra sbyor ba 'gal dgos pa ni ma yin te /
de lta na zhen yul med pa'i sgra rtog mi srid par 'gyur ro / /
de'i phyir gad dgag gtso bo med pa ma yin te /
de'i sgra sbyor ba'i phyir zhes 'chad pas ni rang nyid phyogs snga ma smra ba po'i slob mar khas blangs pa yin no / /
kha cig /
gtso 'dzin rtog pa'i gzung rnam de nyid ni med pa ma yin te /
zhes sbyor bas ni /
shes rnams don du khas blangs pa yin pas sgra don rang mtshan khas blangs pa'i phyir /
sgra dngos dbang gis 'jug par smra ba'i ring lugs khas blangs pa yin no / /
gzhan yang gzung rnam yin na shes pa yin pas ma khyab na /
gzung rnam gzhal bya la 'dzin rnam tshad ma dang /
rang rig 'bas bur ji ltar 'gyur zhing /
grub pa'i mtha'i phyogs thams cad nyams par 'gyur la /
khayb na rtogs pa'i gzung rnam sgra don du ji ltar 'gyur /
rnam dpyod can khyod kyis rang nyid lha'i mchod sbyin gyi rdzas su gsal bar ma byed cig /
gnyis pa ni gtso bor snang ba rtog pas btags pa de lta ma yin par rjod byed kyi sgra thams cad rang gi dngos yul don dam par grub pa la gcig tu 'jug pa nyid can yin pas khyab pa gtso bo'i sgra don gtso bor snang ba de yang dngos por grub pa yin na ni /
phyi nang gi grub mtha' smra ba rnams kyi mthong ba'i tshul tha dad pa'i bye brag gis chos can gyi don re re pa rnams la ni /
rtag mi rtag bdag yod med la sogs pa'i sgra mi 'dra ba rnams ni 'jug par mi 'gyur bar thal /
de ltar 'jug pa'i rgyu sgra de rtag mi rtag gnyi ga'i dngos po yin pa sogs su med pa can yin pa'i phyir /
gzhan yang 'das dang ma skyes pa la yang /
sgra 'jug par mi 'gyur zhing /
tshig 'ga' zhig kyang brdzun pa yi don can nyid du mi 'gyur ba'i phyir /
tshul de ni mi 'thad do / /
de bas na gtso bo zhes pa la sogs pa'i rjod byed kyi sgra de dag thams cad blo rtog pas btags pa'i sgra don gyi dngos yul can du 'dod do / /
gsum pa ni /
sgra don bsnyon na bsgrub bya yi / /
chos kyi rtan ni bsal ba'i phyir /
zhes 'byung ba'i 'gyur legs pas de bzhin du bshad par bya'o / /
gtso bo'i sgra don rtog pa la gtso bor snang ba myong bas grub zin kyang /
de la bsnyon nas slob dpon phyogs glang gis rtags des gtso bor snang ba de med par sgrub pa yin no snyam du slob dpon gyi rjes 'jug tu rlom pa kha cig degs na /
shes bya chos can /
rtags de'i chos dang chos can gyi tshogs pa bsgrub byar mi 'gyur bas khyab par thal /
de 'dra'i bsgrub bya'i chos kyi rtan /
gtso bor snang ba de bsal ba'am med pa'i phyir des na rtags de'i chos yan gar ba bsgrub byar 'gyur ro /
de 'dod do zhe na /
mi rigs te /
chos yin gar ba ni /
dpe'i steng du phyi rgol gyis grub zin pa yin pa'i phyir ro /
de yang gtso bor snang ba med na gtso bor snang ba chos can /
zhes pa @# / /
dang| gtso bo chos can /
zhes pa gang yang zer du mi rung ste /
sgra don med pa'i rjod byed kyi sgra mi srid pa'i phyir ro / /
des na rtags de la chos can gang yang gzung du med pas dngos po'i nyer len du med do /
zhes pa 'ba' zhig brjod dgos par 'gyur la de'i phyir /
chos yan gar ba bsgrub byar 'gyur zhes bya ba'i don yin no / /
spyir chos can med pa tsam gyis bsgrub bya med par 'gyur ba ni ma yin te /
'di ltar bdag rtag pa chos can /
dngos por med de /
don byed pas stong pa'i phyir /
zhes pa lta bu la mtshon na /
bdag rtag pa gzhi ma grub pas bdag rtag pa yang yin /
dngos por med pa yang yin pa'i gzhi mthun gyi tshogs pa gzhi ma grub pa'i phyir ro / /
de 'dra'i tshogs pa bsgrub bya ma yin kyang bdag rtag pa dngos por med pa gzhi grub cing /
de nyid de'i bsgrub bya yin la /
bdag rtag pa gzhi ma grub pa'i rgyu mtshan gyis /
bdag rtag pa dngos por med pa 'grub pa la ches shin tu phan pas so / /
'o na de la phyogs chos ji ltar grub ce na /
bdag rtag pa'ang yin don byed pas stong pa'ang yin pa'i gzhi mthun tshad mas ma grub kyang /
bdag rtag pa don byed pas stong bar tshad mas grub pa'i phyir /
phyogs chos ma grub pa'i skyon med la /
'on kyang bdag rtag pa gzhi ma grub pa nyid bdag rtag pa don byed pas stong pa'i rgyu mtshan yang dag yin pa'i phyir /
chos can gzhi ma grub pas phyogs chos 'grub pa ches sla ba yin no / /
zhes shes par bya'o / /
'di nyid slob dpon phyogs glang gis bkod pa'i rtags 'di yang dag tu khas len pa'i rjes 'jug 'ga' zhig /
gtso bor snang ba med par sgrub pa yin nam snyam pa'i dogs pa gcod pa yin gyi /
phyi rol pa la 'di ltar 'phangs kyang kho'i 'dod pa bsgrubs par 'gyur gyi| mi 'dod pa 'phangs par mi 'gyur ro / /
bzhi ba ni /
sgra don med do zhes bsnyon pa med pa rnams kyis kyang /
btso bsreg sogs kyi 'bras bu don gnyer gyi skyes bu dag gis tshang mang sogs na me'i dngos po yod dam med snyam pa'i phyogs kyi bye brag gis dpyad par bya ba'i sgo nas me rang mtshan de'i 'jug yul yin par shes par bya'i /
btso bsreg sogs kyi 'bras bu don gnyer gyis de'i 'bras bu sgrub pa'i phyir /
rtog pa la mer snang ba de nyid yod med dpyad bya ma yin te /
me 'di las btso bsreg sogs kyi 'bras bu 'byung ba rag las shing /
rtog pa la mer snang ba la de 'dra'i 'bras bu 'byung ba mi srid pa'i phyir /
gzhan du na su'ang mes phongs par mi 'gyur ro / /
khyab te /
don byed nus pa ma yin pa la 'bras bu don du gnyer bas yod med du brtags pas dgos pa'i bya ba ci zhig kyang med pa'i phyir /
dper na ma ning gzugs bzang mi bzang zhes 'khrig pa don gnyer gyi 'dod ldan rnams kyis de'i ched du brtags pas ci zhig kyang mi phan pa bzhin no / /
gsum pa de la slob dpon gyi lung 'gal spang ba ni /
gtso bo'i sgra don med do zhes bsnyon par mi byed na /
slob dpon phyogs glang gis btags pa'i chos ma dmigs pa zhes sgra don gtan med du bshad @# / /
pa dang 'gal lo zhe na /
btags pa'i chos zhes pa des rtog pa'i shes pa'i snang yul yin pa nyid kyis gtso bo'i sgra don ni btags pa tsam du bshad pa yin la /
rnam 'gyur gyi dngos po rnams kyi rten du ma grub pa ma dmigs pa zhes pa'i rtags 'dis bsgrub par bya ba'i chos dang /
tshad mas ma dmigs pa de sgrub pa'i rtags yin pa'i ma dmigs pa zhes pa'i tshig des bstan pa'i sgo nas rigs pa smra ba phyogs glang gis gsungs pa yin pas 'gal ba med do / /
TIk byed gzhan dag /
de dngos nyer len med pa can /
zhes pa la'ang gtso bo'i sgra don de dngos po'i nyer len can du med par sgrub pa la /
zhes pa dang /
'dir yang /
dngos po'i rten can du med pa zhes pa'i bshad pa byed pa ni /
phyogs snga ma'i don gtol med pa yin te /
grangs can pa gtso bo rnam 'gyur gyi dngos po rnams kyi nyer len du 'dod kyi /
gtso bo la dngos po ba'i nyer len yod par mi 'dod pa'i phyir te /
gtso bo la rgyu med pas 'bras bu ma yin par 'dod pa'i phyir ro / /
gnyis pa mi snang ba ma dmigs pa'i rtags la bye brag tu rtsod pa spang ba la /
rtsod pa dgod pa ni /
tshad ma gsum log pas med par mi 'grub /
ces bshad pa mi 'thad de /
lung ston byed du log na med pas khyab pa'i phyir te /
lung shes bya ma lus pa'i yul can yin pa'i phyir /
des na lung de rang gi brjod bya go byed kyi'ang rtags yang dag tu 'gyur ro zhe na /
gnyis pa de'i lan bshad pa la /
tshig rang gi zhen pa'i brjod bya sgrub byed yin pa so sor dgag pa dang /
spyir dgag pa dang /
don bsdu ba'o / /
dang po la /
skyes bus byas pa'i tshig rang gi zhen pa'i brjod bya'i sgrub byed yin pa dgag pa dang /
skyes bus ma byas pa'i rig byed tshad ma yin pa dgag pa'o / /
dang po la /
skyes bus byas pa'i tshig tsam tshad ma yin pa dgag pa dang /
skyes bu khyad par ba'i tshig rang gi zhen pa'i brjod bya sgrub byed yin pa dgag pa'o / /
dang po la /
dgag pa dngos dang /
lung 'gal spang ba'o / /
dang po ni /
rjod byed kyi sgra de rnams chos can /
khyod las rang gi zhen pa'i brjod bya'i don grub pa min par thal /
khyod rang gi zhen pa'i brjod bya'i dngos po dang lhan cig tu med na mi 'byung ba'i 'brel pa nyid med pa'i phyir /
'on kyang tshig de dag chos can /
rang phyogs kyi chos su grub pa'i gzhir rang smra ba po'i rjod 'dod kyi bsam pa yod pa ston par byed nus te /
khyod de dpog pa'i rtags yang dag yin pa'i phyir /
gnyis pa lung 'gal spang ba ni /
gal te lung rang gi brjod bya sgrub pa'i tshad ma ma yin na /
slob dpon phyogs glang gis /
yid ches tshig ni mi slu ba'i / /
spyi las rjes su dpag pa nyid /
ces bshad pa ni ci zhe na /
lung de'i don bshad pa'is go nas 'gal ba med par ston pa yin te /
de yang /
yid ches tshig ni zhes pa mi slu bar sgrub rgyu'i lung ngos 'dzin pa yin la /
mi slu zhes pas de 'dra'i tshig rang gi brjod bya la mi slu ba bsgrub byar bstan pa yin cing /
spyi las zhes pas de'i dpe ston la /
mi slu ba'i rtags khong nas 'dren @# / /
cing| rjes su dpag pa nyid ces pas de 'dra'i yid ches rtags la brten pa'i blo rjes dpag tu bstan pa yin no / /
de lta bu'i mdo tshig de 'chad pa la /
yid ches tshig ni zhes pa'i don 'chad pa ni /
slob dpon gyis rang gi brjod bya la mi slu ba'i yid ches pa'i tshig tu bshad pa de yang /
blang bya thar pa dang /
de'i thabs lam bden dang /
dor bya sdug bden dang /
de'i thabs kun 'byung sogs 'khor ba 'jug ldog gis bsdus pa'i blang dor btang snyoms su gzhag bya'i don rnams 'brel chags su sdud pa la /
phan 'dogs pa'i 'brel pa dang ni skyes bu'i 'dod don mngon mtho nges legs sgrub pa dang /
rjes su mthun pa'i thabs dang /
thabs des bsgrub par bya ba'i skyes bu'i mngon par 'dod pa'i don rjod par byed pa'i ngag gang yin pa de yin la /
de yang mi slu bar khas len pa de /
dpyad pa gsum gyis dag ma dag yongs su brtags pa'i dbang du byas pa yin gyi /
khyad par gsum po de dang ldan pa las gzhan pa'i lung gang yang rung ba'i dbang du byas nas mi slu bar khas len pa min zhing /
khyad par gsum ldan gyi lung yin kyang /
dpyad pa gsum gyis dag ma dag brtags pa de las gzhan pa ma brtags pa'i dbang du byas nas mi slu bar khas len par bstan pa min no / /
des na /
de las gzhan pa'i dbang byas min /
zhes pa 'di gnyi ga la sbyor rgyu yin pas mthar smos pa yin no / /
de yang /
'brel pa dang ni zhes pas /
don gcig la bsdur mi rung ba'i se'u bcu pa'i tshig lta bu dag sel la /
rjes mthun thabs /
zhes pas gang gi rgya mtsho bar pa longs spyod ldan na yod pa'i klu'i rgyal po 'jog pa'i gtsug rgyan gyi nor bu blangs nas rang gi lus kyi rgyan du byas na dug zhi bar byed do zhes ston pa'i man ngag tu thabs de skyes bus sgrub mi nus pa dang /
skyes bus thabs de sgrub nus kyang /
thabs des 'bras bu de sgrub mi nus pa mtho ris kyi don du phyugs kyi mchod sbyin ston pa lta bu dag sel cing /
skyes bu'i don ni brjod byed dag ces pas skyes bu'i don du gnyer bya ma yin pa bya rog gi so brtag pa'i bstan bcos lta bu dag sel lo / /
se'u bcu pa'i dag ni /
rtsod rigs kyi 'gel par /
slob dpon zhi ba'i chos /
se'u bcu khur ba drug snod dang /
ri dwags lpags pa rtsa'i gong bu| |de nas rdun ma'i bu mo 'di / /
spa y+k+ra ta'i ba shi'o / /
zhes pa la bshad do / /
'o na khyad par gsum ldan gyi lung zhig gzhir byas nas /
de rang gi brjod bya la mi slu bar sgrub pa yin na /
rtags gang gis bsgrub par bya zhe na /
mthong ba mngon gyur ston pa la mngon sum gyis gnod pa med pa /
dper na sngon po mngon gyur bstan pa la /
mngon sum gyis gnod pa med cing grub pa dang /
gzhan dag mngon gyur du 'dod pa'i spyi don gzhan sogs mngon gyur min pa bstan pa la mngon sum gyis gnod pa med pa lta bu dang /
mthong ba lkog gyur gyi don ston pa la dngos po stobs zhugs kyi rjes dpag nyid kyis gnod pa med pa /
dper na 'phags pa'i bden pa bzhi gtan la phab pa la dngos po stobs zhugs rjes dpag gis gnod @# / /
pa med cing grub la /
gzhan dag lkog gyur du 'dod pa'i bdag dang gtso bo sogs bkag pa la rjes dpag gis gnod pa med pa lta bu dang /
ma mthong ba'i dngos po shin tu lkog tu gyur ba'i don de dag lung de las ji ltar bstan pa ltar khas blangs pa la lung la rten pa'i rjes dpag gis kyang gnod pa med cing /
rang tshig snga phyi dang 'gal ba dang dngos shugs 'gal bas kyang gnod pa med pa /
dper na chags sogs sdig pa'i rtsa ba yang yin /
khrus dang mar mer lngags pa sogs kyis sdig pa dag pa yang yin pa'i gzhi mthun bkag pa dang /
sbyin pa dang mi 'tshe ba sogs chos su bshad pa la nang 'gal med pa ste /
de ltar dpyad pa gsum gyis dag pa de khyad par gsum ldan gyi lung 'di yi rang gi brjod bya la mi slu ba'i rgyu mtshan yang dag yin no / /
spyi las rjes su dpag pa nyid /
ces pa'i don bshad pa ni /
yid ches kyi chog shin tu lkog gyur ston pa'i sangs rgyas kyi gsung 'di'i yul shin tu lkog gyur yin na'ang sbyin pa tshul khrims sogs dang /
'tshe ba sogs la phan yon nyes dmigs chen po gsungs pa dang mthun par blang dor ma byas na don chen po las nyams par 'gyur zhing /
de dag la'ang dngos po stobs zhugs dang grags pa'i tshad ma 'jug pa'i go skabs med pa'i phyir na /
don chen po'i gnas la blang dor byed par 'dod pa'i gdul bya dag rjes su gzung ba'i phyir /
lung de dang gzhal bya'i gnas gzhan gnyis ston pa'i lung dpyad pa gsum gyis dag pa'i sgo nas rang gi brjod bya la mi slu bar mtshungs pa'i spyi'i rtags las /
rtags de la brten pa'i blo ni rjes su dpag pa nyid du gsungs pa yin no / /
zhes pa 'dis yid ches rjes dpag gsungs pa'i dgos pa 'chad pa yin gyi /
yid ches pa'i rtags la brten pa'i blo rjes dpag ma yin kyang rjes dpag tu 'dogs pa'i dgos pa 'chad pa ma yin no / /
'o na gzhal bya'i gnas gzhan gnyis ston pa'i lung dang mtshungs pa'i spyi las shin lkog ston pa'i lung mi slu bar dpog tshul de ji lta bu zhe na /
blang bya'i de nyid 'gog bden dang /
dor bya'i de nyid sdug bden dang /
'gog bden blang ba'i thabs lam bsten pa dang /
sdug bden dor pa'i thabs kun 'byung spong ba dang bcas pa sangs rgyas kyis gsungs pa ltar dngos stobs kyi tshad mas rab tu nges pa yis /
gtso bo'i don bden bzhi'i gnas lugs la sangs rgyas des ji ltar gsungs pa ltar mi slu bar dngos stobs kyi grub pa'i phyir na /
de nyid mtshungs chos su byas nas dpyad pa gsum gyis dag pa'i rtags kyis gzhan shin tu lkog gyur la'ang /
sangs rgyas kyi gsung de nyid mi slu ba rjes su dpag par bya ba yin no / /
'dis bden bzhi ston pa'i sangs rgyas kyi gsung de nyid shin lkog ston pa'i sangs rgyas kyi gsung /
rang gi brjod bya la mi slu bar dpyad pa gsum gyis dag pa'i rtags kyis sgrub pa'i mthun dper gsungs pa yin gyi /
shin lkog ston pa'i sangs rgyas kyi gsung brjod bya la mi slu bar sgrub pa la bden bzhi ston pa'i gsung brjod bya la mi slu ba gtan tshigs su bstan pa ni ma yin te /
de lta na phyogs chos mi 'grub pa'i phyir ro / /
@# / /
gal te shin lkog ston pa'i sangs rgyas kyi gsung rang gi brjod bya la mi slu ste /
bden pa zhi blang dor phyin ci ma log par ston pa'i gsung dang smra ba po gcig yin pa'i phyir /
zhes 'god par byed do zhe na /
spyir smra ba po gcig yin pa tsam bkod phyin chad /
khyod rang gi brjod bya la mi slu ste /
rang gi brjod bya la mi slu ba'i ngag de dang smra ba po gcig gi ngag yin par mtshungs pa'i phyir /
zhes par song bas brdzun tshig mi srid par 'gyur te brdzun tshig smra ba po rnams kyis kyang rang gi brjod bya la mi slu ba'i bden tshig cung zad re smra bas khyab pa'i phyir ro / /
gal te /
de dang sangs rgyas kyi gsung yin par mtshungs pa'i phyir /
zhes 'god par byed do zhe na /
de lta na phyogs chos grub na bsgrub bya grub par thal te /
sangs rgyas kyi gsung yin par nges na rang gi brjod bya la mi slu bar nges par khyab pa'i phyir ro / /
sangs rgyas chos can khyod kyi shin lkog ston pa'i gsung rang gi brjod bya la mi slu ste /
zhes 'god pa la'ang chos can tshad mas grub na bsgrub bya la'ang sgro 'dogs chod par thal ba'i skyon du 'gyur ro / /
gal te /
zas gtsang ma'i sras po shAkya thub pa chos can /
khyod kyis mngon mtho lha mi'i go 'phang thabs dang bcas pa de lta shin tu lkog tu gyur ba bshad pa de dag rang gi brjod bya la mi slu ste /
khyod kyis bden bzhi blang dor thabs dang bcas pa bshad pa de dag rang gi brjod bya la mi slu ba'i phyir /
khyab ste /
gtso bo'i don la mi slu ba phal pa'i don la slu bar mi 'thad pas so zhes 'god par byed do zhe na /
de lta na /
shes bya chos can /
gang zag des gtso bo'i don de phyin ci ma log par nges na /
phal pa'i don gang la'ang the tshom dang sgro 'dog mi srid pas khyab par thal /
gang zag de'i gtso bo'i don de ston pa'i tshig rang gi brjod bya la mi slu na /
gang zag de'i phal pa'i don ston pa'i tshig kyang rang gi brjod bya la mi slu dgos pa'i phyir /
'dod na /
sdug bsngal shes bya /
kun 'byung spang bya /
'gog pa mngon du bya ba dang /
lam bsten byar nges pa'i rjes dpag rgyud la ldan pa'i gang zag yin na /
sems can rnams kyi rnam rtog gi grangs dang skra'i nyag ma ji tsam dang /
lus kyi srin bu'i grangs sogs ji snyed gcig yod pa la blo kha phyogs kyang the tshom za mi srid par thal lo / /
kha cig shin lkog ston pa'i gsung rab chos can /
rang gi brjod bya la mi slu ste /
nyes zad kyi tshig yin pa'i phyir /
zhes 'god pa'ang bab col te /
smra ba po de nyes zad du nges pa la brten nas lung de brjod bya la mi slu bar khas len dgos par 'dod pa ni /
skyes bu phul byung la ltos pa / /
ji bzhin don du gzhan gyis shes /
zhes pa'i phyogs snga ma sor bzhag rang yin pa'i phyir dang /
phyogs chos grub na bsgrub bya grub par yang thal ba'i phyir ro / /
de bas na kho bos bshad pa ltar /
sbyin pas longs spyod khrims kyis bde /
zhes pa'i lung chos can /
rang gi bstan bya'i don la mi slu ste /
dpyad pa gsum gyis dag pa'i lung yin pa'i phyir /
dper na bden bzhi ston pa'i gsung rab @# / /
bzhin /
zhes pa'i yid ches kyi sbyong ba 'di nyid slob dpon yab sras kyi gzhung 'di dag gis bstan pa yin par shes par bya la /
rtag 'di'i tshul gsum ji ltar bsgrub pa'i tshul dang /
yid ches pa'i rtags la log par rtog pa gzhan dag ni kho bos tshad ma yid kyi mun sel du rgyas par bshad zin to / /
de yang skabs kyi don gyi gtso bo mdor bsdus nas bstan na /
sngar lung rang gi brjod bya sgrub pa la tshad mar mi 'gyur na /
yid ches tshig ni zhes sogs kyi mdo tshig dang 'gal /
zhes pa'i rtsod pa de la /
gzhung 'di dag gis lan ji ltar btab pa yin snyam na /
lung la brten pa'i yid ches tshad ma mi srid kyang /
shin tu lkog gyur la dpyad pa byed pa'i dgos pa'i dbang gis lung la brten pa'i blo tshad mar btags nas bshad pa yin no / /
snyam du gzung bar mi bya ste /
de ltar na shin tu lkog tu gyur pa'i blang dor gyi gnas de dag tshad mas ma grub par khas len dgos pas /
shin tu don che ba'i gnas dag ri bong gi rVa bzhin 'dod pa las log pa'i lam gsal bar bya ba khyod las gzhan ci zhig yod /
de bas na rtsod pa de la /
gzhung 'di dag gis lan 'di ltar btab pa yin te /
slob dpon gyi mdo tshig de lung rang gi brjod bya sgrub pa'i rtags yang dag du bshad pa ma yin gyi /
shin tu lkog gyur ston pa'i lung khyad par gsum ldan zhig gzhir byas nas de nyid dpyad pa gsum gyis dag pa'i rtags kyis rang gi brjod bya la mi slu bar sgrub pa la rtags yang dag yin pa dang /
rtags de la brten nas lung de rang gi bstan bya'i don la mi slu bar rtogs pa'i blo tshad ma yin par bshad pa yin pas /
kho bos lung rang gi brjod bya'i sgrub byed yang dag tu 'gyur mi srid par smras pa dang /
slob dpon gyi gzhung de mi 'gal lo / /
zhes bya ba'i don to / /
gnyis pa skyes bu khyad par ba'i tshig rang gi zhen pa'i brjod bya sgrub byed yin pa dgag pa la /
dngos dang /
zhar la nyes zad skyes bu srid par sgrub pa'o / /
dang po ni /
rigs pa can pa sogs na re /
kho bo cag gi grol ba thob pa'i skyes bu lta bu phul du byung ba nyes pa kun zad yon tan kun ldan gyis smras pa la ltos pa'i tshig de ji lta ba bzhin gyi don can du gzhan gyis shes pas de nyid tshad mar khas len no zhe na /
gal te skyes bu de'i gsung rab kyi don gtan la ma phab par skyes bu de nyid nyes pa kun zad yon tan kun ldan gyi phul du byung ba yin pa de tshad mas shes par nus na des gang smras yid ches pa'i tshig yin pa'i don 'di kho bo cag kyang 'dod rigs na'ang /
skyes bu de'i gsung rab gtan la phab pa la ma ltos pas /
skyes bu 'di ni skyon yon gyi rnam pa 'di lta bu dang ldan pa'am ldan pa min no zhes pa'i tshul gyis gang zag gzhan la skyon phra zhing phra ba sems rgyud la ldan pa'am /
skyon cung zad kyang med pa 'di ji lta ba bzhin du rtogs pa'i tshur mthong gi tshad ma rnams ni rnyed dka' zhing mi rnyed pa'i phyir na /
skyes bu de'i gsung rab gtan la phab pa la ma ltos par skyes bu de nyid nyes pa kun zad /
yon tan kun ldan yin par tshur mthong gi tshad mas rtogs dka' @# / /
zhing mi rtogs so zhes slob dpon la sogs pa gzhan gyis shes so / /
ngag don ni /
shes bya chos can /
skyes bu de nyes pa kun zad /
yon tan kun ldan du gtan la phab nas /
des byas pa'i rtags kyis gung tshad ma khas len dgos pa mi 'thad par thal /
skyes bu de'i gsung rab kyi don la tshad mas ma brtags par /
skyes bu de de 'dra'i skyes bu yin par tshur mthong gi tshad mas nges mi srid cing /
skyes bu de'i gsung rab kyi don la brtags nas dpyad gsum gyis dag par rtogs na /
byed pa po de nyes pa kun zad du nges pa la ma ltos par lung de yid ches ba'i tshig tu nges par 'gyur ba yod pa'i phyir /
zhes pa yin pas /
de 'dra'i lung khas len tshul mi 'thad /
cas ston pa min gyi /
nyes zad kyi skyes bu yod pa la tshad ma med pa sten pa min no / /
Tika byed kha cig /
gzhung 'dis nyes zad kyi skyes bu yod par tshad mas mi rtogs par sten pa yin la /
gzhung 'og mas nyes zad srid pa tsam zhig sten pa yin no /
zhes zer ba ni rmongs pa'i gdol gtam yin te /
'di ltar sangs rgyas yod par tshad mas ma dmigs par thal /
nyes zad kyi skyes bu yod par tshad mas mi rtogs pa'i phyir /
'dod na /
sangs rgyas med nges su thal lo / /
de lta na /
chos dang dge 'dun kyang med nges su thal zhing /
sangs rgyas kyi bka' tshig 'bru gcig kyang med par khas len dgos pas e ma dkon mchog gsum dang bstan pa spong ba la zhe bas chas pa khyod ni 'gro ba ji lta bu'i 'gyur zhig gu /
gzhan yang /
nyes zad skyes bu med nges su thal /
de rtogs pa'i tshad ma med par nges pa'i phyir 'dod na yod srid pa bud /
yod kyang srid /
med kyang srid do zhe na /
de lta na de rtogs pa'i tshad ma'ang yod kyang srid /
med kyang srid do zhes pa'i sgo nas /
dkon mchog gsum 'dre sha za 'dra bar smros shig /
gzhan du na /
de yod kyang srid /
med kyang srid /
de rtogs pa'i tshad ma yod pa mi srid pa 'gal lo / /
kha cig gzhung gong mas skyes bu gcig bkar nas /
'di nyes pa kun zad /
yon tan kun ldan yin te /
zhes sgrub pa'am rtags pa'i tshad ma med par ston pa yin la /
gzhung 'og mas spyir nyes pa kun zad kyi skyes bu yod par ston pa yin no zhes zer ba'ang mi 'thad de /
'o na shAkya thub pas /
bdag nyid zag pa thams cad zad pa dang /
chos thams cad rnam pa thams cad du mngon par rdzogs par sangs rgyas pa'o zhes zhal gyis bzhes pa'i gsung de /
dpyad gsum gyis dag pa'i rtags kyis rang gi bstan bya'i don la mi slu bar sgrub mi nus par thal /
skyes bu gcig dmigs kyis bkar nas de nyes pa kun zad du tshad mas nges mi srid pa'i phyir /
ston pa shAkya thub pa zas gtsang sras pos gsungs pa'i theg chen gyi mdo sde rnams sangs rgyas kyi bka' yin par tshad mas sgrub mi nus par thal /
gang zag gcig dmigs kyis bkar nas sangs rgyas su nges par byed pa'i tshad ma mi srid pa'i phyir /
'dod na /
de dag sangs rgyas kyi bka' ma yin no zhes skur ba 'debs pa'i sgro 'dogs de sems la 'bral mi rung gi dri mar thal lo / /
@# / /
gzhan yang /
nyes zad kyi skyes bu yod par dngos stobs kyi tshad mas legs par 'grub cing /
de ji ltar sgrub pa'i tshul yang tshad ma grub pa'i le'ur rgyas par 'chad pa yin no / /
smras pa /
bdag ni rmad byung bshes gnyen gyi / /
mgon dang bcas shing rnam dpyod ldan / /
skal bar ldan pas rgyal ba dang / /
de yi bstan la yid ches rnyed / /
log pa'i tshig gi gzhung bzung nas / /
ston dang bstan pa spong byed pa / /
mgo skyes bregs pa'i brtul zhugs kyis / /
shAkya'i sras rlom 'di dag tshar / /
bar skabs kyi tshigs su bcad pa'o / /
gnyis pa zhar la nyes zad skyes bu srid par sgrub pa la /
nyes zad skyes bu srid pa'i rtags dgod /
thar pa la yid brtan mi rung ba'i rtsod pa spang /
nyes pa'i rtsa ba ngos bzung ba'o /
dang po ni /
skyes bu la la zag pa zad par 'gyur ba yod de /
skyes bu la la bdag med rtogs pa'i shes rab de goms pa las blo de'i bdag nyid du ngang gcig tu 'gyur ba yod pa'i phyir /
khyab ste /
nyes pa chags sogs kun /
bdag med rtogs pa'i shes rab de 'phel ba'i rgyud la 'grib pa dang /
de 'grib pa'i rgyud la phul byung brten pa'i sgo nas mi mthun phyogs shes rab de'i gnod byed dang bcas pa nyid yin pa'i phyir /
gnyis pa ni /
gal te /
lan gcig nyes pa zad kyang /
nyes pa'i yul dang phrad pa na /
slar yang nyes pa skye pas nyes pa gtan du zad pa mi srid do zhe na /
nyes pa chags sogs kyi sa bon spangs pa'i spangs pa de nyid slar ldog pa yin na /
spangs pa de nyid rang rgyud ldan gyi gang zag gis slar ldog pa'i ched du 'bad pa byed pas ldog par 'gyur ba yin nam /
de ltar 'bad pa mi byed kyang rang gi ngang gis ldog par 'gyur ba gang yin /
dang po mi rigs te /
spangs pa de ni 'khor ba'i nye bar 'tshe ba thams cad med pa yin pas nam yang yid gdung ba sogs su mi byed pas de dang 'bral 'dod mi skye ba'i phyir dang /
de ldog pa'i ched du 'bad pa byed na de rgyud ldan skyes bu'i blo nyes pa de dag gi rgyu bdag 'dzin gyi phyogs su lhung dgos pa la /
skyes bu de'i blo ni bdag med pa de'i phyogs 'dzin cing /
de mngon sum du rtogs pa'i ngang du gyur pa'i phyir ro / /
phyogs gnyis pa ltar na /
'bad pa ma byas kyang /
ngang gis ldog par 'gyur ba yang ma yin te /
bdag med rtogs pa'i shes rab des yang dag pa'i don mthar thug pa mngon sum du rtogs shing sems kyi ngo bo nyid la 'bral mi rung du zhugs pa'i phyir /
des na blo phyin ci log gis de ldog pa'i ched du 'bad pa mi byed cing /
'bad du zin kyang mi ldog ste /
de ltar ldog pa'i rgyu med pa'i phyir ro / /
dag don ni /
shes bya chos can /
nyes pa'i sa bon spangs pa'i spangs pa yin na slar nyams pa mi srid par thal /
bdag med mngon sum du rtogs pa'i shes rab yin na /
rang gi rigs 'dra phyi ma slar skye mi rung du byed pa'i gnyen po mi srid pas khyab pa'i phyir /
gsum pa ni /
gal te /
'grib dang phul byung brten pa kun /
ces nyes pa chags sogs rnams kyi gnod byed /
bdag med rtogs pa'i shes rab yin par smras pa de la rgyu mtshan ci yod ce na /
bdag 'dzin nyid nyes pa thams cad kyi rtsa ba yin pa'i phyir ro / /
@# / /
zhes ston pa ni /
shes bya chos can /
bdag med rtogs pa'i shes rab 'phel 'grib las /
nyes pa chags sogs 'grib pa dang 'phel bar 'gyur ba 'thad de /
nyes pa chags sogs kyi rnam pa thams cad dag rang rgyu 'jig tshogs su lta ba las gtso bor skyes pa yin pa'i phyir /
'o na mdo sde 'ga' zhig las /
ma rig pa nyes pa thams cad kyi rtsa bar bshad pa ji lta bu zhe na /
'jig lta nyes pa'i rtsa bar bshad pa dang /
ma rig pa nyes pa'i rtsa bar bshad pa mi 'gal te /
'jig lta de dang nyon mongs pa can gyi ma rig pa don gcig cing /
de la brten nas bdag der chags pa skye /
de las bdag gi par chags pa skye /
de las zhe sdang la sogs 'byung ba de nyid kyis na nyes pa rnams kyi rgyu ni gti mug yin par gsungs pa yin cing /
de'i phyir mdo gzhan las 'jigs tshogs la lta ba 'khor ba'i rgyu'i gtso bor bstan pa yin te /
'jig lta spangs pa na nyes pa chags sogs thams cad spong ste nyon mongs pa thams cad kyi rtsa ba yin pa'i phyir ro / /
gnyis pa skyes bus ma byas pa'i rig byed tshad ma yin pa dgag pa la /
spyi'i don dang /
yan lag gi don gnyis /
dang po ni /
'di yan chad kyi le'u dang po'i gzhung dag ni /
gtso por dpyod pa ba nyid 'gog pa yin la /
de yang dpyod pa ba na re /
rig byed la gang snang ba ni rang byung yin te /
de ni de kho na nyid yin no zhes btags nas /
thar pa thob pa'i lam bzang po gang yin pa dang /
bsam gtan dang /
shes pa dang /
grub pa'i mtha' bzad pa thams cad la 'gal bas skur ba 'debs par byed cing /
mchod sbyin la sogs pa bya ba 'ga' zhig gis byang grol thob par 'gyur ro /
snyam du bsam nas /
mtho ris dang thar pa tsam zhig khas len gyi /
thams cad mkhyen pa ni med do zhes skur pa 'debs par byed la /
byas pa'i shugs bzhi bcu rtsa brgyad kyis bram zer byed pa min no / /
zhes rgyas par rjod par byed cing /
rig byed ni rnam pa bzhi ste /
'di ltar /
snyan tshig gi rig byed dang /
srid bsrung gi rig byed dang /
nges brjod kyi rig byed dang /
mchod sbyin gyi rig byed do / /
rig byed ni rang gi brjod bya'i don nges pa can gyi 'dod pa'i dbang gis don gang yang rung ba la 'jug pa ni ma yin te /
agni ho t+'+raM ju ho /
zhes pa'i rig byed kyi tshig de nyid me la sngags kyis sbyangs pa'i mer ldugs pa kho na la 'jug gi /
khyi sha za ba sogs gzhan la 'dod pa'i dbang gi mi 'jug pa lta bu'o / /
de'i phyir /
rig byed kyi sgra rnams ni /
don bden pa kho na ston pa yin te /
skyes bus ma byas pa'i ngag yin pa'i phyir ro / /
de bas na rig byed kyi sgra rnams ni rtags pa'ang yin cing /
der ma zad rig byed kyi sgra dang rang gi brjod bya'i 'brel ba yang rtag pa yin no zhes zer ro / /
dpyod pa pa'i grub pa'i mtha' 'di dag rgyas par bshad na /
yi ge ha cang mangs pas ma bris so / /
de la rig byed tshad ma yin pa khegs na /
de las bshad pa'i byas pa'i shugs bzhi bcu rtsa brgyad kyis bram zer byed pa sogs mtho ris dang thar pa'i rgyu yin pa sogs 'bad med du khegs @# / /
par 'gyur bas de'i phyir /
'dir rig byed kyi sgra lung tshad ma yin pa nyid nan tan gyis 'gog par mdzad pa yin cing /
de yang gzhung 'di dag gi bsdu ba ni /
'di yin te /
tshig rnams log pa nyid kyi rgyu /
zhes pa nas /
glang chen khrus 'drar 'gyur zhes pa'i bar gyis /
skyes bus ma byas pa'i tshig yin na bden pa'i don can yin pas khyab pa'i rgyu mtshan dgag pa yin la /
'brel pa can rnams mi rtag phyir /
zhes pa nas /
gang phyir des de gsal 'dod pa /
zhes pa'i bar gyis rig byed sgra don gyi 'brel pa rtag dngos yin pa 'gog cing /
'brel par dngos po nyid gyur mod /
ces pa nas /
ji lta bur ni 'jug par 'gyur /
zhes pa'i bar gyis 'brel pa de rdzas su grub pa 'gog par byed do / /
byed pa po rnams mi dran phyir /
zhes pa nas /
mthong phyir the tshom dag kyang yin /
ces pa'i bar gyis /
rig byed skyes bus ma byas pa'i rgyu mtshan 'gog la /
yig rnams gzhan dang khyad med phyir /
zhes pa nas /
ji ltar skyes min rten can min /
zhes pa'i bar gyis rig byed ma byas pa yin pa nyid 'gog par byed do / /
'jig pa yod tsam 'brel ba can zhes pa nas /
'brel pa'i skyon gyis bsal ba yin /
ces pa'i bar gyis /
rig byed kyi sgra rtag pa yin pa nyid kyis 'gog par byed la /
skyes bus ma byas zhes bya nyid /
ces pa nas /
gtan tshigs thams cad rjes 'gro can /
zhes pa'i bar gyis skyes bus ma byas na bden pa'i don can yin pas khyab pa nyid 'gog par byed cing /
'ga' yis brda byas nyid yin na'ang /
zhes pa nas /
'dod pa kho na gsal mi 'gyur /
zhes pa'i bar gyis rig byed kyi sngags skyes bus ma byas pa yin pa nyid bye brag tu 'gog par byed do / /
gang phyir rig byed phyogs gcig phyir /
zhes pa nas /
bden pa'i don cig med pa yin /
zhes pa'i bar gyi phyogs gcig bden pa'i rtags kyis rig byed bden pa'i don can du sgrub pa 'gog pa yin la /
brjod pa po la 'bras gnas pas /
zhes pa man chad na sngar bshad pa'i rigs pa rnams kyi don bsdus te bstan pa'i sgo nas bkag pas grub pa'i don bsdu ba dang bcas pa ston pa yin cing /
rig byed tshad ma dang ni /
zhes sogs kyi tshigs su bcad pa ni rang 'grel gyi tshig yin gyi rtsa ba ma yin no / /
de yang spyod pa pas /
rig byed bden pa'i don can yin te /
skyes bus ma byas pa'i phyir zhes bkod pa dang mtho ris 'dod pas me la sbyin bsreg bya'o / /
zhes pa'i rig byed kyi dag chos can /
bden pa'i don can yin te /
rig byed kyi phyogs gcig yin pa'i phyir /
dper na /
zla ba bcu gnyis lo yin ces pa'i rig byed kyi tshig bzhin no / /
zhes bkod pa'i rig byed bden pa'i don can du sgrub pa'i rtags gnyis smras pa la /
rtags phyi ma la ni /
mngon sum gyis gnod pa'ang bstan par nus shing /
rigs pa'i gtso bo ma yin pas de 'gog pa'i rigs pa mdor bsdus pa tsam du bstan la /
snga ma nyid sgrub byed kyi gtso bo yin pas de 'gog pa'i rigs pa @# / /
rgyas par bstan la /
de yang rtags de'i khyab pa dgag pa dang /
phyogs chos dgag pa gnyis las /
khyab pa dgag pa la'ang /
khyab pa de yod pa'i rgyu mtshan dgag pa dang /
khyab pa de nyid grub pa dgag pa gnyis las /
dang po ni /
tshig rnams log pa nyid kyi rgyu /
zhes sogs kyis 'chad la /
gnyis pa ni /
skyes bus ma byas zhes bya nyid /
ces sogs kyis 'chad pa yin pas gzhung snga phyi de gnyis kyis rigs pa'i khyad par ni /
de ltar shes par bya zhing /
phyogs chos dgag pa'ang /
de bzhin du /
rig byed skyes bus ma byas pa yin pa'i rgyu mtshan dgag pa dang /
rig byed skyes bus ma byas pa yin pa dgag pa gnyis las /
dang po ni /
byed pa po rnams mi dran phyir /
zhes pa la sogs pa yin la /
gnyis pa ni /
yig rnams gzhan dang khyad med phyir /
zhes pa la sogs pa yin pas /
gzhung de dag la'ang khyad par de ltar yod pa yin no /
rig byed kyi yi ge rnams kyi nang nas kyang /
rig byed kyi sngag ni /
go dka' /
brjod dka' /
dug zhi bar byed pa sogs kyi nus pa khyad par du gyur pa yin pas skyes bus ma byas par 'dzin pa'i log rtog gi gzhi che zhing /
de'i phyir /
de nyid skyes bus ma byas ba bye brag tu dgag pa'i rigs pa dag gsungs pa yin no / /
zhes bya bar shes par bya'o / /
gnyis pa yan lag gi don la /
skyes bus ma byas pa'i rtags kyis rig byed bden pa'i don can yin par 'dod pa dgag /
phyogs gcig bden pa'i rtags kyis bden pa'i don can yin par dgag /
sngar bshad rigs pa rnams kyi don bsdus te bstan pa'i sgo nas mjug bsdu ba'o / /
dang po la /
skyes bus ma byas na bden pa'i don can yin pas khyab pa'i rgyu mtshan dgag /
rig byed sgra don gyi 'brel ba rtag pa dngos yin pa dgag /
rig byed skyes bus ma byas pa'i sgrub byed dang bsgrub bya dgag /
rig byed kyi sgra rtag pa yin pa dgag /
skyes bus ma byas na bden pa'i don can yin pas khyab pa nyid dgag /
rig byed kyi sngags skyes bus ma byas pa bye brag tu dgag pa'o / /
dang po la /
'dod pa brjod pa dang /
de dgag pa gnyis /
dang po ni /
tshig rnams don log pa ston pa nyid kyi rgyu mi shes pa dang /
brtse ba med pa la sogs pa'i nyes pa rnams skyes bu la brtan pa'i phyir /
skyes bus ma byas pa'i tshig yin na /
bden pa'i don can yin pas khyab pa yin no / /
zhes ni spyod pa pa la la brjod par byed do / /
gnyis pa de dgag pa la /
mgo mtshungs kyi dgag pa dang /
rigs pa gzhan bstan pa gnyis /
dang po ni /
skyes bus ma byas pa'i tshig yin na log pa'i don can cis min te yin par thal /
tshig rnams don bden pa ston pa nyid kyi rgyu shes rab dang brtse ba la sogs pa'i yon tan rnams skyes bu la brten pa'i phyir /
zhes ni sangs rgyas pa gzhan dag brjod do / /
gnyis pa rjod byed la brtags la dgag pa dang /
brjod bya la brtags la dgag pa gnyis /
dang po ni /
rigs byed kyi tshig rnams chos can /
khyod skeys bus byas pa min yang don log pa ston pa nyid du srid par thal /
khyod las don shes shing go par byed pa dag gi rgyu ngag @# / /
gi brda de ni skyes bu la brten pa de'i phyir /
de yang rig byed kyi sgra 'de don 'di la 'jug go zhes sgra don gyi 'brel pa skyes bu'i brda la ltos nas nges dgos pas so / /
rig byed sgra don gyi 'brel ba skyes bus byas pa min pas skyon med do zhe na /
'o na 'di'i don 'di'o zhes brda sbyar ba rig pa med par yang rig byed kyi sgra thos pa tsam gyis de'i don rdzogs par rtogs par 'gyur par thal /
rig byed sgra don gyi 'brel ba rtogs pa skyes bus brda byas pa la ltos pa med pa'i rtags dngos yin pa'i phyir /
gal te 'chad pa po'i ngag gi brda las 'brel pa rtag dngos de ni gsal bar byed dgos pa yin pas skyon med do zhe na /
'o na /
sgra las don go ba skyes bu la mi ltos par bya ba'i phyir du sgra don gyi 'brel ba dngos po ba gzhan dag brtags pa dgos nus med par 'gyur te /
'brel ba rtag dngos yod kyang de go ba skyes bu'i brda la rag las pa'i phyir ro / /
gnyis pa brjod bya la brtags la dgag pa la /
rgyas par bshad pa dang /
don bsud ba gnyis /
dang po ni /
rig byed kyi tshig rnams skyes bus ma byas pa'i dbang gis don so sor nges pa yin na /
rig byed kyi tshig rnams don gcig kho na la rjod byed du nges sam /
don du ma dang 'brel /
dang po ltar na /
'chad pa pos don gzhan la sbyar nas bshad kyang /
don gzhan la 'jug par rtogs par mi 'gyur bar thal /
rig byed kyi tshig rnams 'brel ba rtag dngos kyi dbang gis don re re kho na la rjod byed du nges pa'i phyir /
'dod na /
rig byed kyi tshig gcig 'chad pa po mi mthun pa gnyis kyis bshad na /
gang rung gcig gis ji tsam bshad kyang /
nyan pa po rnams kyis don gang yang go mi srid par thal lo / /
brda'i dbang gis don du ma dang /
brjod bya rjod byed du mngon par 'bral lo zhe na /
rig byed kyi ngag chos can /
yang dag pa'i don dang 'gal ba log pa'i don yang gsal bar byed pa yin par thal /
brda las don du ma dang 'brel ba'i phyir /
'dod na /
rig byed tshad mar sgrub pa'i phyir du skyes bus ma byas pa nyid kyang kun tu brtags pa don med par 'gyur te /
'dod pa de'i phyir /
'brel ba skyes bus byas min na /
zhes rig byed sgra don gyi 'brel ba skyes bus ma byas pa'i dngos por khas blangs pa yang mi 'thad de /
rig byed sgra don rnams chos can /
khyod la 'brel ba dngos po pa yang med par thal /
da lta bu yod par rnam par bzhag pa'i phyir du gtan tshig yang dag brjod mi nus pa'i phyir /
der thal /
rdzas tha dad de byung 'brel ba med pa'i phyir /
gnyis pa don bsdu ba ni /
de bas na rig byed kyi tshig skyes bus legs par ma byas par khas len na rnam pa kun tu brjod bya'i don ston pa'i nus med du 'gyur zhing nyes pa de spang bar 'dod nas /
skyes bu'i rjod 'dod kyis legs par byas so zhes khas len na khyod kyi grub mtha' 'di ni dngos su glang chen gyi khrus dang 'dra bar 'gyur te /
rig byed kyi tshig de /
don log par ston pa dgag pa'i phyir du /
skyes bus ma byas par khas len /
don mi ston pa dgag pa'i phyir du skyes bus byas par khas len rigs pa'i phyir /
gnyis pa rig byed sgra don gyi @# / /
'brel pa rtag dngos yin pa dgag pa la /
'brel ba de nyid rtag dngos yin pa dgag pa dang /
'brel ba de nyid rdzas su grub pa dgag pa gnyis /
dang po la /
rtags dgod pa dang /
de'i len dgag pa gnyis /
dang po ni /
rig byed kyi sgra don chos can /
khyod kyi 'brel ba rtag pa'i dngos por yod pa ma yin te /
'brel ba can khyed rnams mi rtag pa'i phyir /
des na don dang sgra yi 'brel ba de skyes bu'i blo rtog pa yis legs par brtags nas byas pa yin te /
brda tsam gyis bzhag pa yin pa de'i phyir /
de yang sgra don gyi 'brel pa de rtag dngos yin na /
sgra don yang rtag dngos yin dgos pa yin te /
sgra don zhig pa'i rjes su yang de'i 'brel ba dngos por grub pa mi rigs pa'i phyir te /
gzhan du na /
sgra de zhig nas kyang don ston par 'gyur ba'i phyir ro / /
spyir sgra don mi rtag pas de'i 'brel ba rtag pa min par mi 'gyur te /
'brel ba sgro btags yin pa'i phyir ro / /
gnyis pa de'i lan dgag pa la /
don phyi ma dang 'brel ba lhan cig skyes pa dgag /
rten zhig kyang brten pa mi 'jig pa'i lan dgag pa'o / /
dang po ni /
rten zhig na brten pa 'jig pas /
sgra don snga ma zhig pa na /
'brel ba dngos po ba de yang zhig pas sgra don phyi ma don med du mi 'gyur te /
gsar byung gi don dang lhan cig 'brel pa skyes so zhe na /
rig byed kyi sgra rnams chos can /
khyod sngar med gsar byung gi don dang 'brel med kyi rang bzhin yin pa de rnam par bzlog nas /
phyis de dang 'brel bar 'gyur pa mi rigs so / /
khyod rtag dngos yin pa'i phyir /
'phrel pa can 'jig pa na 'brel ba 'jig mi 'jig brtags pa'i nyes pa khyod la brjod pa 'di kho bo cag la mtshungs pa ma yin te /
kho bo cag sgra don gyi 'brel ba de rtog pas rnam par btags pa tsam du khas len pa'i phyir /
gnyis pa ni /
gal te rten 'brel ba can dag ni 'jig pa na yang rten 'brel ba dag 'jig pas khyab pa min te /
'brel ba rtag pa'i phyir /
dper na /
rten gsal ba zhig kyang brten pa rigs rtag dngos mi 'jig pa dang 'dra'o / /
des na sngar gyi khyab pa ma nges so / /
zhe na /
dpe dgag pa ni /
rgyu mtshan gang gis gsal ba de rigs rdzas gzhan gyi rten du 'dod pa rigs pa yin te min par thal /
rtag pa rnams la rten gyis phan 'dogs pa'i nus pa gang yang med pa'i phyir /
rnams zhes pa'i tshig ni /
dpe don gnyis ka sdud pa'i mang tshig yin pas don dgag pa la yang sbyar bar bya te /
'di ltar 'brel ba can mi rtag pa de dag rgyu mtshan gang gi 'brel pa rtag dngos de'i rten du 'dod pa yin te 'dod mi rigs par thal /
rtag pa rnams la rten gyis phan 'dogs pa'i nus pa gang yang med pa'i phyir /
skyed pa'i nus pa med kyang mngon par gsal bar byed pas don gzhan gyi rten yin no zhe na /
don gzhan gsal bya gsal byed kyi rten dang brten pa yin na /
rgyu 'bras yin pas khyab po zhes pa ni /
bum gzugs kyi rang 'dzin shes pa skyed pa'i lhan cig byed pa'i dbang po dang yid byed la sogs pa rnams tshogs pa na @# / /
sgron mas bum gzugs de gsal bar byas stobs kyis bum gzugs kyang rang 'dzin dbang shes de skyed par mi rung ba nyid yin pa'i phyir na /
rigs pa shes pas bum sogs kyang sgron 'od las rang 'dzin dbang shes skyed rung gi ngo bor skye ba la ni /
bum gzugs sgron 'od kyis gsal bar byas par 'dod pa yin pas spyir gsal bya gsal byed kyi tshul de ltar yin pa la /
sgra don dang de'i 'brel pa la ni tshul de yod pa ma yin te /
'di ltar sgra don des sgra don gyi 'brel ba de gsal bar 'dod pa mi rigs par thal /
gang gi phyir na gsal byed du 'dod pa'i sgra dang don rang gis 'brel ba de la phan pa'i don ci'ang byas pa med pa'i phyir /
der thal 'gyur ba med pa rnams la rkyen gyis khyad par byar med pas so / /
gnyis pa 'brel ba de nyid rdzas su grub pa dgag pa ni /
rig byed sgra don gyi 'brel ba dngos po nyid du gyur du chug mod /
'brel ba de sgra dang don gnyis po dang rdzas gcig gi tha dad /
rdzas tha dad na /
rig byed kyi sgra dang de'i don dang de gnyis kyi 'brel ba blo ma 'khrul pa la sna tshogs pa'i so sor dngos su snang bar 'gyur par thal /
de rnams blo ma 'khrul ba la dngos su snang rung gi rdzas tha dad pa gsum yin pa'i phyir /
'dod na /
rig byed kyi sgra dang don las logs su de'i 'brel ba blo ma 'khrul pa la dngos su snang ba med pas bsal lo / /
rdzas gcig yin no zhe na /
rig byed sgra don gyi 'brel pa chos can /
rig byed kyi sgra don de nyid du thal /
de las rdzas tha dad med par rdzas gcig yin pa gang zhig /
khyod la cha shas med pa'i phyir /
'dir TIka byed gang dag gzhung gong ma rdzas tha dad la ma sbyar na /
tha dad yin na blo ma 'khrul pa la tha dad du snang dgos pa khas len dgos par 'gyur bas ma bde zhing /
gzhung 'og ma gcig yin pa 'geg pa la ma sbyar na /
der thal /
de dang rdzas gcig yin pa'i phyir /
zhes pa'i khyab pa rang rgyud du khas len dgos pas ma bde bar /
rdzas tha dad pa yin nam gcig yin ces brtags nas gzhung gong ma rdzas tha dad 'gog pa dang /
'og ma de gnyis gcig yin pa 'gog pa la sbyor ba ni /
de bas kyang /
nyes pa'i gnas yin te /
'di las gzhan dngos yod ma yin /
zhes dngos po thams cad mtha' gnyis po 'dir kha tshon tshed par gsungs pa'i phyir dang /
rdzas tha dad yin pa dang gcig yin pa gnyis su dngos po rnams mtha' ma nges pa'i phyir te /
de gnyis gang yang ma yin pa'i dngos po'i bye brag mtha' yas pa'i phyir ro / /
gzhan yang mtha' ma chod pa'i brtag pas gzhan gyi 'dod pa ci'ang sun 'byin par mi 'gyur bas tshul 'di ni chos de cha med pa'i rdzas yin na /
chos de dang rdzas gcig yin pa la chos de dang gcig yin pas khyab pa mgo bas ci bya gtol ma byung bar snang zhing /
gzhung gi don yang ma brtags par zad de /
'di ltar /
de las tha dad min de nyid /
ces pa'i de nyid ces pa ni /
sgra don dang gcig tu thal ba 'phen pa yin @# / /
la /
de'i phyir /
rang 'grel 'grel bshad dag gis kyang de ltar bshad do / /
de ltar yin pa la /
khyod 'dod pa ltar /
gcig yin nam /
rdzas tha dad yin ces dpyad nas gcig yin pa 'gog pa yin na /
rtags su'ang gcig yin pa'i phyir /
zhes 'god dgos pas /
gcig yin par thal /
gcig yin pa'i phyir /
zhes par 'gyur bas so / /
rigs mdzod dang de'i rjes su 'brang ba dag /
gcig tha dad gang yin /
ces brtags nas tha dad yin na /
gsum po blo ma 'khrul ba la tha dad du snang bar thal /
de gsum blo ma 'khrul ba la snang rung gang zhig /
tha dad yin pa'i phyir /
zhes 'chad pa'ang 'thad pa ma yin te /
ut+pa la dang /
de'i kha dog dang /
de'i dri gsum tha dad du dbang shes ma 'khrul ba la snang bar thal /
de gsum dbang shes ma 'khrul ba la snang rung gang zhig /
de gsum tha dad yin pa'i phyir /
'dod na /
de gsum gyi tha dad rtog pas btags pa tsam ma yin par bden par grub par thal lo / /
'dod na gsum po rdzas tha dad du thal lo / /
blun po gang dag de nyid dang gcig yin par thal /
de dang rdzas gcig yin pa'i phyir /
zhes 'god pa ni rdzas gcig yin na /
gcig yin dgos pas grangs can gyi grub pa'i mtha' dang po nyid nas 'ongs pa yin te /
rgyas par gzhen du bkag zin to / /
zhar la 'ongs pas chog go /
dkyus ma bshad par bya ste /
gal te 'brel ba de sgra dang don dag dang /
rdzas gcig tha dad gang yang ma yin no zhe na /
de dngos por ma grub par thal /
de de dag dang rdzas gcig tha dad dang gang yang ma yin pa'i phyir /
khyab te /
rdzas gcig tha dad 'od las gzhan pa'i dngos po yod pa ma yin pa'i phyir /
des na sgra don gyi 'brel ba rtog pas byas pa tsam yin par thal /
brjod bya rjod byed kyi dngos po'i ngo bo rdzas tha dad pa'i phyir /
gzhan yang sgra don gyi 'brel ba de gzhan sgra don gnyis la rag lus pa'i gzhan dbang gi 'brel bar ji ltar 'gyur te mi 'gyur par thal /
de la ltos med du yod pa'i rdzas yin pa'i phyir /
ma grub na rtag rdzas yin pa nyams so / /
gzhan sgra dang don gnyis bdag gcig tu 'dres pa'i 'brel par ji ltar 'gyur te mi 'gyur bar thal /
de dang rdzas tha dad yin pa'i phyir /
rigs pa 'di dag 'dir ni /
mdor bsdus nas bstan la /
'brel brtag tu rgyas par 'chad do /
de ltar rdzas gcig tha dad brtags pa'i sgo nas 'brel ba dngos po pa bkag nas rig byed kyi yi ge dang ming tshig sogs gang la yod brtags pa'i sgo nas 'brel ba rdzas grub 'gog pa ni /
brjod bya'i don dang 'brel ba dngos po pa de rig byed kyi yi ge la yod dam /
des bsags pa'i ngag tshig la yod /
dang po ltar na /
ming tshig sogs gang du'ang ma longs pa'i gnas skabs kyi rig byed kyi yi ge chos can /
khyad dang brjod bya'i don gyi 'brel ba rdzas grub med par thal /
khyod rang gi brjod bya'i don ston pa'i nus pa med pa can du 'gyur ba yin pa'i phyir te /
ming tshig sogs su ma longs pa'i yi ge re re bas don ston mi srid pas so / /
zhing zhes pa 'og ma sdud pa'o / /
'dis ni ming tshig sogs su ma longs pa'i yi ge re re bas don ston pa'i nus pa med par bshad pa yin @# / /
gyi /
yi ge yin na /
don mi ston pas khyab pa ni ma yin te /
de yin na yi ge ji tsam bsags kyang don ston pa mi srid dgos pas ming tshig dang ngag thams cad kyis don mi ston par 'gyur pas /
don ston pa shes bya la mi srid par 'gyur ro / /
da lta'i rtog ge pa rtog dpyod yongs su spangs pa dag /
yi ge yin na don mi ston pas khyab cing /
mang tshig yin na dngos po ma yin pas khyab pa yin no zhes smra ba dag gis ni /
don ston pa shes bya la med par khas blangs pa yin pas rang tshig 'gal ba'i mthar thug pa yin te /
rang gis de ltar smras pa'i tshig des don de ston par byed 'dod nas tshig de smras pa yin la /
yang tshig gang gis kyang don ston mi nus par khas blangs pas so / /
gzhan du na /
ngag thams cad brdzun pa'i don can yin no zhes bya ba'ang ci'i phyir rang tshig 'gal bar 'gyur /
tshig gang la'ang don ston pa'i nus pa med par khas blangs pa dang /
ming tshig thams cad dngos po med par /
tshigs sogs kun brtags dngos med la /
zhes pa'i gzhung tshig gis bstan par 'dod pa ni /
de bas nang 'gal ba ci zhig bya rgyu yod /
ci ste ming tshig sogs dngos med yin kyang /
don ston pa mi 'gal lo zhe na /
de lta na skyes bus ma byas pa'i bden pa'i don can gyi tshig rtag pa'ang khas len dgos pas rig byed 'gag pa'i gzhung tshogs 'di dag thams cad slob dpon gyis rig byed la sdang smras byas pa tsam du 'gyur mi 'gyur legs par soms shig /
gnyis pa ltar na /
rig byed gyi ngag tshig sogs chos can /
khyod la rang gi brjod bya'i don dang dngos pa yi ni 'brel ba 'di ji lta bur na 'jug par 'gyur te me 'gyur bar thal /
khyad rang gi brjod bya'i don rjod byed yin pa'i cha de rtog pas kun btags pa tsam yin pas dngos por med pa'i phyir /
de yang 'di'i rang 'grel du /
rjod par byed pa ni tshig gi yan lag gis de dang ldan par 'gyur na zhes sogs gsungs pa dag gis ming tshig sogs rjod byed yin pa'i cha dngos med yin par gsungs pa yin gyi /
ming tshig dngos med du ston pa ma yin la /
ming tshig rnams dngos med yin na ni /
gong du bshad pa dag dang /
gzhan yang sangs rgyas kyi gsung yin na rgyu med yin pas khyab par thal ba dang /
sangs rgyas kyi gsung yin na gdul byas rtag tu thos pas khyab pa'am /
yang na lan cig kyang thos mi srid par thal ba dang /
tshig rnams rang smra ba po'i kun slong yod pa dpog pa'i 'bras rtags yang dag ma yin par thal ba sogs khas blangs mngon sum grags pa dang rjes su dpag pas cig car gnod pa 'bab par 'gyur la /
bum pa zhes brjod pa'i tshig lta ldir ba'i rjod byed yin pa'i cha dang lto ldir ba de'i brjod bya yin pa'i cha lta bu sgro btags yin pas ming tshig rang gi don gyi rjod byed yin pa'i cha dngos med yin par /
tshig sogs kun btags dngos med la /
zhes pas bshad pa yin ni /
brjod byed yin pa'i cha de lta bu dag rtog pas btags pa tsam yin pa la shes byed ci zhig yod ce na /
bum pa zhes pa'i tshig lto ldir ba'i rjod byed yin pa'i cha dang /
lto ldir ba de'i brjod bya yin @# / /
pa'i cha sgro btags ma yin na /
bum pa zhes pa'i sgra brjod bya yin pa'i cha de lto ldir pa'i don gyi gnas tshong du gyur pa'i rdzas yin dgos la /
de lta na /
lto ldir ba la de'i blo skye ba brda la mi ltos par 'gyur bas /
brda mi shes pas lto ldir ba mthong tsam nas /
de la bum pa'i sgra sbyor shes par 'gyur zhing /
bum sgra de'i rjod byed yin pa'i cha sgro btags ma yin na lto ldir ba'i rjod byed yin pa'i cha bum sgra'i don gyi gnas tshod du gyur pa'i rdzas yin dgos pas bum sgra las lto ldir ba go ba brda la mi ltos par 'gyur la /
de ltar na brda mi shes pa dag gis kyang bum pa'i sgra thos pa tsam las lto ldir ba'i blo ngang gis skye bar thal bar 'gyur ro / /
de bas na de dag sgro btags yin par grub po zhes shes par bya'o / /
des na bum pa don dam par grub pa dang /
de sgra'i brjod bya yin pa'i cha kun rdzob tsam yin pa sogs kyi khyad par la rmongs pas rig byed kyi sgra don dam par yod par khas blangs phyin chad /
des don go bar byed pa'i 'brel pa yang don dam du yod par khas len dgos pa log rtog rnams byang ba yin pas sgra don gyi 'brel pa don dam du yod pa bkag pa na /
sgra yang dngos po yin pa 'gog par ma byed cig /
gsum pa rig byed skyes bus ma byas pa'i sgrub byed dang sgrub bya dgag pa la /
skyes bus ma byas pa'i rgyu mtshan dgag pa dang /
skyes bus ma byas pa dgag pa gnyis /
dang po la byed pa po mi dran pa'i rtags dgag pa dang /
'don pa po yin pa'i rtags dgag pa'o / /
dang po ni /
rig byed skyes bus ma byas te /
byed pa po rnams mi dran pa'i phyir /
des na rig byed bden pa'i don can yin par ma zad /
skyes bus ma byas par yang 'dod do lo dam bca' dang sgrub byed ltar snang 'dir lta bu la'ang rjes su brjod cing bden par zhen pa yod pa des na spyod pa pa 'dis ni log rtog ngan pa'i mun pas khyab par byed pa zhig go /
'di ltar byed pa po mi dran pa'i rtags ma grub ste /
sangs rgyas pas ni rig byed kyi sngags rnams drang srong brgyad pa dang /
mi'u thung dang /
mi'u lha dang /
sna tshogs bshes gnyen sogs kyis byas par dran la /
gzigs zan pa dag gis dbyig gi snying po la sogs pas byas par dran pa'i phyir ro / /
'di ni sgrub byed ltar snang du sus kyang rtogs sla pas dgag pa rgyas par ma bstan no / /
gnyis pa 'don pa po yin pa'i rtags dgag pa la /
'dod pa brjod pa dang /
de dgag pa gnyis /
dang po ni /
ji ltar blta rig byed 'dan pa'i skyes bu 'di slob dpon gzhan la ma thos par ni rig byed kyi yi ge dang tshig dang tshig gi bkod pa ngag dag ni brjod pa'i nus pa med la /
de ltar slob dpon gzhan de la'ang /
gzhan la ma ltos par nus pa med pas da lta rig byed 'don pa po chos can /
'don pa po gzhan sngon du song ste /
'don pa po yin pa'i phyir /
zhes pa'i rtags las rig byed 'don pa'i skyes bu'i thog ma med par grub la /
thog ma med pa'i rtags las skyes bus ma byas par 'grub cing /
skyes bus ma byas pa'i ngag yin pa'i rtags las bden pa'i don can du 'grub bo zhes spyod pa pa 'ga' zhig smra'o / /
gnyis pa de dgag pa la /
rtags des thog med du mi 'grub /
@# / /
grub kyang ma byas par mi 'grub /
ma byas par grub kyang bden pa'i don can du mi 'grub pa'o / /
dang po ni /
nag mo 'bangs la sogs pa'i skyes bus spel zhing brtsams par mthun snang du grub pa yi ni gzhung gzhan gzhon nu 'byung ba la sogs pa de yang chos can /
rgyu mtshan gang gis na rig byed bzhi po de ltar thog ma med par cis mi dpog ste dpog rigs par thal /
slob dpon snga ma'i man ngag yod pa las gzhan pa'i skyes bu gzhan dag gis 'don pa da lta gang yang mthong ba med pa'i phyir /
des na de nyid kyang skyes bus ma byas par 'gyur ro / /
gzhon nu 'byung pa la sogs pa'i gzhung de dag da lta 'don pa po rnams la 'don pa po gzhan sngon du 'gro dgos kyang skyes bus byas pa yin pa nges na /
'don pa po yin pa'i rtags ma nges par ma zad /
gzhung de dag dang rang bzhin mtshungs pa'i rtags kyis rig byed kyi ngag skyes bus byas pa grub bo zhes ston pa ni /
rtsom pa po skyes bu rgyur yod pa dngos su da lta ma mthong ba can gyi rig byed kyi ngag gzhan yang chos can /
rang rgyu skyes bu de las 'gyur ba'am skyes par yang dag par shes te /
skyes bus byas par mthun snang du grub pa'i gzhon nu 'byung ba'i gzhung gi ngag tshig dag dang /
ngag tshig rang bzhin du mtshungs pa'i phyir /
khyab pa yod de /
me dang bud shing bzhin du 'bras bu'i rigs gang rgyu'i rigs gang las grub pa'i 'bras bu de dang rang bzhin khyad par med pa'i dngos po yin na /
rgyu'i rigs de 'dra las grub dgos pa'i phyir /
de dag gi don bsdu ba ni /
rtags mi mthun phyogs las ldog pa'i khyad par dag ni bstan par da lta rig byed byed pa por grags pa'i dbyig gi snying po sogs de la chos can /
rig byed 'don pa po gzhan sngon du song ste /
'don pa po snga ma'i 'bras bur gyur pa'i da lta rig byed 'don pa po rnams dang /
'don pa po yin par mtshungs par mthong ba'i phyir /
zhes pa'i gtan tshigs rab tu spros pa gang yin pa de dag thams cad rtags 'khrul ba can yin no / /
yang na rig byed kyi yi ge de la skyes bu'i 'bras bu 'jig rten pa'i yi ge dag dang rang bzhin mtshungs pa de mthong ba'i phyir na /
skyes bus byas ma byas kyi khyad par dag ni bstan par mi nus pa de dag skyes bus ma byas par sgrub pa'i gtan tshigs rab tu spros pa gang yin pa de dag thams cad rtags 'khrul pa can yin ne / /
de yang rig byed pa dge yi ge rtag par 'dod pa'i rgyu dag ni /
yi ge'i skad dod ak+Shar zhes pa 'gyur med la 'jug pas /
de'i don ngo bo mi 'gyur ba la bsams nas yi ge mi 'gyur pa'i rtag par 'dod pa yin la /
rang lugs la yi ge'i gdangs kyi rnam pa rigs gzhan du mi 'gyur ba yin te /
me'i rang bzhin tsha ba las mi 'gyur zhes bya ba lta bu'o /
gnyis pa thog med du grub kyang ma byas par mi 'grub pa ni /
rig byed rnam pa kun tu thog ma med par grub par gyur du tshug mod /
de lta na yang /
de tsam gyis skyes bu min pa kho na la brten pa can du 'grub pa min te thog ma med pa tsam gyis skyes bus ma byas par 'grub cing /
byed pa po mi dran pa tsam gyis thog med du 'grub na de'i phyir skyes bus ma byas @# / /
pa nyid kyis /
'jig rten pa'i tha snyad gzhan yang mi la mi brten par 'gyur te /
'di ltar kla klo sag pos /
ma bag mar len pa'i bstan bcos dang /
thams cad la skur ba 'debs pa med par smra ba'i rgyad ban la sogs pa'i tha snyad kyang chos can /
skyes bus ma byas pa de bzhin du 'gyur bar thal /
thog ma med pa'i tha snyad yin pa'i phyir na'o / /
rtags kyang khas len dgos te /
sngon ma sngon mas 'dus byas pa'i rgyu las 'jug pa yun ches ring du lon pa yin pas dang por byed pa po 'di yin no zhes mi dran pa'i phyir ro / /
gsum pa ma byas par grub kyang bden pa'i don can du mi 'grub pa ni gal te kla klo la sogs pa'i tha snyad de 'dra yang skyes bus ma byas pa nyid du grub na ni /
skyes bus ma byas par grub pa la yon tan ci zhig yod de bden pa'i don can du 'grub pa yon tan ci'ang med par thal /
log pa'i tha snyad de lta bu yang skyes bus ma byas pa yin pa'i phyir ro / /
der ma zad rig byed kyi tshig chos can /
khyod brjod bya'i don mtha' gcig tu nges pa la the tshom dag kyang skyed pa yin par thal /
'chad pa po mi mthun pa du ma'i 'du byed kyi khyad par rnams las don gyi khyad par 'di 'dra ba du ma la sbyor ba mthong ba'i phyir /
zhes pa ni /
khyed rang rig byed 'chad pa rnams kyis rig byed kyi tshig re re yang don mi 'dra ba du ma la sbyor bar mthong ba 'di nyid kyis /
rig byed kyi don mtha' gcig tu nges pa la the tshom skyed pa yin no zhes bya ba'i don to / /
gnyis pa rig byed skyes bus ma byas pa dgag pa la /
rig byed kyi yi ge ma byas pa dgag pa dang /
rig byed kyi ngag ma byas pa dgag pa gnyis /
dang po ni /
rig byed kyi yi ge a la sogs pa rnams chos can /
khyod skyes bus ma byas par sgrub par byed na de'i 'bras bu skyes bus ma byas pa nyid du sgrub par ci ltar 'gyur te mi 'gyur par thal /
gzhan 'jig rten gyi yi ge a la sogs pa rnams dang skyes bus byas par khyad par med pa'i phyir /
gnyis pa rig byed kyi ngag ma byas pa dgag pa la /
yi ge las rdzas tha dad pa'i ma byas pa'i dag dgag pa dang /
yi ge'i go rims khyad par can ma byas pa'i ngag yin pa dgag pa'o / /
dang po la rtags dgod /
phyogs chos sgrub pa'o / /
dang po ni /
rig byed kyi ngag ni chos can /
rig byed kyi yi ge las rdzas tha dad du yod pa ma yin te /
yod na de ltar tshad mas dmigs su rung ba las ma dmigs pa'i phyir /
gnyis pa ni /
rig byed kyi ngag yi ge las rdzas tha dad pa dmigs na /
'di ltar /
de lta bu'i ngag de cha dang bcas pa'am /
'on te cha med pa yin /
dang po ltar na /
de'i cha re re la don ston pa'i nus pa yod dam med /
med na rig byed kyi ngag 'di chos can /
khyod brjod bya la rtogs pa skyed pa de lta bu'i dngos po can min pa la de lta bu'i dngos po can du btags pa yin par thal /
khyod yan lag du ma'i bdag nyid yin yang /
khyod kyi cha shas tha dad pa de rnams la don ston pa'i nus pa med pa nyid yin pa gang zhig /
cha re re ba rnams la don ltog pa'i nus par med na de rnams tshogs pa'ang med dgos pa'i phyir /
dper na bram ze'i khye'u la seng ge nyid btags pa bzhin no / /
cha re re ba rnams @# / /
la don ston pa'i nus pa med na /
thams cad tshogs pa la yang med dgos te /
mar me'i skad cig snga phyi re re ba rnams la sdong bu sreg pa'i nus pa med na /
thams cad tshogs pas bsreg mi nus pa bzhin no / /
'di ni cha re re ba rnams la don ston pa'i nus pa gtan nas med pa 'gog pa yin la /
gzhung 'og ma cha re res don rdzogs par ston pa 'gog pa yin no / /
'on te /
ngag gi cha re re ba rnams la don ston pa'i nus pa yod do zhe na /
de lta na de'i cha shas rnams phan tshun ltos nas don ston pa mi 'thad par thal /
rtag dngos yin pa'i phyir /
de bas na phan tshun ltos med du don ston dgos pa'i phyir /
cha shas re re kyang don rdzogs par ston par 'gyur la /
de ltar cha shas re res kyang don rdzogs par sten pa'i nus pa dang bcas pa nyid na'ang /
rig byed kyi ngag chos can /
khyed las rang gi brjod bya go ba'i ched du /
khyed cha du ma can nyid du btags pa log cing don med pa yin par thal /
khyod kyi yan lag gcig ni rtogs pas kyang khyed kyi ngag gi don dag rdzogs par rtogs par 'gyur ba'i phyir /
cha shas snga phyi thams cad cig car thos pa yin pas skyon med do zhe na yang /
rig byed 'chad pa zhag dang lo dang zla ba la sogs pa'i dus kyi khyad par la ltos pa mi rung bar thal /
rig byed kyi ngag gi cha shas thams cad cig car thos pas khyab pa'i phyir /
gal te rig byed kyi ngag thams cad cha med yin no /
zhe na /
ngag cha med gcig nyid yin na yang dus kyi khyad par la ltos pa mi rung ba'i skyon sen gnas pa yin te /
cha tha dad med pa la snga phyi rim gyis rtogs pa mi srid pa'i phyir /
gzhan yang rig byed kyi ngag cha med de rtag pa'ang mi rtag pa gang yin /
mi rtag pa yin na ni rgyu las skye dgos pas /
de 'dod na de chos can /
rjod 'dod kyi rtsel ba las byung bar thal /
rgyu las skyes pa'i ngag yin pa'i phyir /
'dod na /
rig byed kyi ngag de chos can /
rgyu mtshan cis skyes bu byas pa min par 'grub ste /
mi 'grub par thal /
rtsol ba las byung ba ngag yin pa'i phyir /
ngag de rtag pa nyid yin no zhe na yang /
ngag de nyan shes kyis rtag par ni dmigs par 'gyur bar thal /
de nyan shes kyis dmigs rung gi rtag pa gang zhig /
rtag pa la gegs byed pa'i 'gal rkyen sgrib g.yogs sogs med pa'i phyir ro / /
gal te rig sgra rtag pa yin kyang gnas skabs 'gar ma thos pa de 'gal rkyen gyis nus pa nyams par byas pa ma yin gyi /
lhan cig byed rkyen kun slong gi rtsol ba skabs 'ga' zhig tu ma tshang bas rtag tu thos pa min zhe na /
rig byed kyi sgra thos pa ci nas byang rkyen gzhan la ltos pa yin pa sla ste /
rig byed kyi sgra chos can /
rtag pa'i rang bzhin du nges pa dag ni 'gal ba yin par thal /
rkyen gzhan la ltos pa'i phyir /
sla ste zhes pa ni /
de ltar yin du chug mod /
kho bo cag kyang 'og de la lhan cig byed rkyen med do zhes mi smra la /
'on kyang khyed la nyes pa der 'gyur ro zhes bya'i don to /
de ltar rig byed kyi ngag rtag mi rtag brtags nas cha med yin pa bkag nas /
ngag de cha med rtag pa yin pas khyab ma khyab brtags nas dgag pa ni /
rig byed @# / /
de dag yul thams cad du khyab byed yin nam min /
gal te de dag yul thams cad du khyab byed min no zhe na /
de dag rig byed 'chad pa po'i kha'i drung rang ma gtogs pa'i yul thams cad du ni mi dmigs par mi 'gyur ba thal yul de kho nar gnas pa'i cha med rtag pa yin pa gang zhig /
rna ba'i dbang pos sgra phrad nas 'dzin dgos pa'i phyir /
rtags snga ma rnams ni gong nyid du khas blangs la /
phyi ma spyod pa pa rang nyid kyi grub pa'i mtha' las blangs so / /
gal te ngag de yul dus thams cad du rtag tu khyab par yod do zhe na /
rig byed kyi sgra thams cad rna ba'i dbang po ma nyams pa'i skyes bu thams cad kyis gcig car thos shing dmigs pa dag tu 'gyur bar thal /
nyan shes kyi gzung don gang zhig /
rtag tu yul thams cad la khyab par yod pa'i phyir /
gal te 'chad pa po'i khyad par gyis thos rung du 'dus byas pa'i rig byed kyi ngag nyan shes kyis dmigs pa yin gyi /
de las gzhan pa dag dmigs pa min pas skyon med do zhe na /
de lta na yang rig byed kyi ngag chos can /
rkyen gang gis kyang 'du byed par 'gyur ba mi 'thad par thal /
'gyur med yin pa'i phyir /
gal te rna ba'i dbang po rig byed kyi ngag thos rung du rkyen gyis legs par 'dus byas pa des thos par 'gyur ba yin gyi /
gzhan gyis thos pa min pas thams cad kyis thos par thal ba'i skyon med do zhe na /
rna ba'i dbang po de ltar rkyen gyis 'dus byas pa yin na /
des kyang rig byed ma lus pa cig car thos par 'gyur pas khyab par thal /
des thos rung gang zhig yul thams cad la khyab pa'i rtag pa yin pa'i phyir /
gal te rna ba'i dbang po rnams rig byed kyi ngag re re kho na thos par rkyen gyis legs par 'du byas pa'i khyad par las ngag thos pa'i nus pa so so tha dad pa'i phyir /
dus gcig la don rig byed kyi ngag gcig kho na thos par nges pa yin gyi /
'dus byas pa'i rna ba'i dbang pos kyang thams cad gcig car thos pa min pas skyon med do zhe na /
zhes pa ste /
de yang dus gcig la rig byed kyi sgra gcig kho na thos par rna ba'i dbang po rkyen gyis 'du byed pas khyab ces bya ba'i don to / /
de lta na rig byed kyi sgra yi tshogs pa du ma'i ca cos dus gcig tu ji ltar yang thos par 'gyur pa mi srid par thal /
rna ba'i dbang pos rig byed kyi sgra dus gcig tu re re kho na thos par nges pa'i phyir /
'dod na rig byed 'don pa po bdun tshar du dngar ba'i gan du yid gtad nas 'dug kyang drug gi sgra gtan nas tshor mi srid par thal lo / /
de la gal te brjod bya mi ston pa'i sgra tsam yan gar ba du ma dus gcig tu thos par 'gyur ba yin gyi /
rjod byed du ma thos pa min no zhe na /
de'i tshe /
rig byed kyi sgra tsam las rdzas tha dad pa'i rig byed kyi rjod byed yod ces bya ba 'di la shin tu ches khyod rang dad par bya ba tsam yin gyi /
rigs pas grub pa ma yin te /
de yod na dmigs su rung ba las sgra tsam las rdzas tha dad pa'i rjod byed ma dmigs pa'i phyir ro / /
ma grub po zhe na /
de lta na /
sgra gzhan dag ni mi 'don par gnas nas /
@# / /
rig byed gcig gcig 'don pa na yang de'i sgra las tha dad par de'i rjod byed nyan shes kyis thos dgos pa la /
de las tha dad pa'i rjod byed ji ltar thos pa yin te mi thos pa myong pas grub pa'i phyir ro / /
yang na ji ltar sgra tsam rdzas tha dad du ma yang ji ltar rtogs par 'gyur te cig car rtogs pa mi 'thad par thal /
rna ba'i dbang pos dus gcig tu sgra re re kho na thos par nus pa nges pa'i phyir /
des na sgra tsam dang rjod byed rdzas tha dad du khas blangs kyang /
ca co ji ltar thos par 'gyur zhes pa'i skyon las grol bar mi 'gyur zhes bya ba'i don te / /
gal te sgra tsam las rdzas tha dad pa'i rjod byed yod de /
sgra tsam gyi cha re res don ston mi nus /
snga phyi lhan cig tu tshogs pa yang mi srid pas so / /
des na sgra tsam gyis don ston mi nus pas snga phyi'i go rims med pa'i rjod byed kyis don ston pa yin la /
de lta bu'i rjod byed de /
go rims can gyi sgra tsam gyis gsal bar bya ba yin no /
zhe na /
rjod byed kyis kyang don ston mi nus par thal /
nyes pa gang dang gang gis kyang sgra tsam rjod byed du mi 'dod pa'i nyes pa de ji ltar rjod byed la de med de yod pa'i phyir /
'di ltar brjod byed kyis kyang don mi ston par thal /
cha re res don mi ston /
cha snga phyi lhan cig tshogs pa med pa'i phyir /
rjod byed la snga phyi cha med do zhe na /
rjod byed chos can /
snga phyi'i cha yod par thal /
snga phyi'i cha dang bcas pa'i sgra tsam dag gis gsal bar bya ba yin pa'i phyir rtags gsal khas so / /
gnyis pa yi ge'i go rims khyad par can ma byas pa'i ngag yin pa dgag pa la /
go rims yi ge las rdzas gcig pa ma byas pa'i ngag yin pa dgag pa dang /
yi ge gsal ba'i go rims ma byas pa'i ngag yin pa dgag pa dang /
yi ge'i go rims yi ge las rdzas tha dad pa ma byas pa'i ngag yin pa dgag pa dang /
go rims skyes bu la brten par bstan pas don bsdu ba'o / /
dang po ni /
gal te yi ge'i rim pa khyad par can skyes bus ma byas pa'i ngag yin no zhe na /
yi ge'i go rims rtag pa de nyid yi ge rtag pa cha med de rnams dang rdzas gcig na gcig yin dgos la /
de lta na yi ge'i go rims chos can /
khyod ma byas pa'i ngag min par thal /
yi ge rnams las cha tha dad med pa'i phyir /
gzhan yang yi ge'i go rims skyes bus ma byas pa'i ngag yin na /
rig byed kyi yi ge'i go rims mtha' gcig tu nges dgos pa la /
rig byed kyi yi ge'i go rims de dag mtha' gcig tu rnam par bzhag pa'ang med de /
de lta na 'chad pa po rnams kyi 'dod pas go rims gzhan dang gzhan du bsgyur nus pa ni 'gal ba'i phyir ro /
gzhan yang khas blangs 'gal ba'i nyes par yang 'gyur te /
'di ltar khyod kyis rig byed kyi yi ge yul thams cad du khyab pa dang /
dus thams cad du yod pa'i cha med rtag par brjod cing khas blangs pa'i phyir /
de ltar yin na yi ge la yul dang dus kyi go rims med dgos la /
slar yang yi ge'i go rims ngag yin par khas blangs pas @# / /
so / /
nyes pa de spang par 'dod nas yi ge mi rtag pa dang khyab byed ma yin par 'dod pa na /
skyes bus ma byas par khas blangs nas /
mi rtag pa dang yul thams cad du khyab byed ma yin par 'dod pa'i skyon yang sngar mi rtag na ni /
zhes sogs su brjod zin pa yin no / /
gnyis pa yi ge gsal ba'i go rims ma byas pa'i ngag yin pa dgag pa ni /
gal te yi ge grub zin rkyen gyis gsal ba'i rim pa ma byas pa'i ngag yin no zhe na /
zhes pa ste /
'di ni sngar yi ge rang gi go rims ngag yin pa bkag pa'i skyon spong yin no / /
yi ge lce rkan la sogs pas gsal bar byas pa'i rim pa'ang ma byas pas ngag min te /
rtag pa la rkyen gyis gsal pa'i byed pa sngar tshad mas bsal zin pa'i phyir ro /
de ltar yi ge rtag pa yin na /
de rkyen gyis gsal bar byas pa'i go rims ngag yin pa mi 'thad par bstan nas /
rtsol ba sogs kyis gsal bar byas pa'i go rims de dag yin na ngag ma byas pa'ang 'gal bar bstan pa ni /
rig byed kyi yi ge'i go rims chos can /
'bras bu yin par thal /
byed pa lce rkan la sogs pa rnams kyi bya ba nyid las gsar du grub pa yin pa'i phyir /
gal te lce rkan la sogs pas yi ge'i go rims sngar med gsar du bskyed pa min gyi /
sngar yod kyi go rims gsal bar byed pa yin pas 'bras bur 'gyur mi dgos so zhe na /
spyir gsal bya gsal byed kyi rgyu 'bras su 'gyur ba'i tshul ni 'di yin te /
gsal bya de'i rigs 'dra sngar nas grub zin pa'i don la gsal byed rang nyid kyang rang 'dzin shes bas mthong bar gyur pa'i sgo nas /
gzhan gsal bya de rigs 'dra phyi ma rnams rang 'dzin dbang blo'i gzung don gyi rgyu 'gyur par skyed par byed pa ni gsal byed du 'dod de /
dper na mun khung na rigs 'dra snga ma grub zin nas yod pa'i bum gzugs phyi ma sgron mes mig shes kyis mthong rung du skyed pa bzhin no / /
de ltar yin pa las gzhan du rigs 'dra sngar med gsar du skyed par byed pa yin na'ang /
dngos po rnams kyi ngo bo gsar du skyed par byed pa po'i nyer len gyi rgyu las gsal byed kyi rgyu 'di khyad par ci zhig yod ces pa 'dis gsal byed kyi rgyu yin na /
gsal byed sngar nas grub zin pa'i rigs 'dra snga ma'i nyer len dang khos lhan cig byed rkyen byas pa la brten nas rang 'dzin mig shes sogs la snang rung du bskyed pa zhig dgos la /
rigs 'dra sngar med gsar du skyed par byed na skyed byed kyi rgyu nyer len thams cad gs+la byed kyi rgyur thal bar 'gyur /
zhes bstan pa yin no / /
TIk byed gang dag gzhung 'dis gsal bya gsal byed dus mnyam du bstan pa yin no / /
zhes 'dod pa de dag gis /
don gzhan phan mi 'dogs pa'i gsal bya gsal byed lan mang du bkag pa dang /
byed pa po yang rgyu ru 'dod /
ces sogs yid la ma bzhag par byung rgyal du bris par zad do / /
des na gzhung 'dis gsal byed yin na /
rigs 'dra snga ma sngar nas @# / /
grub zin pa'i rigs 'dra phyi ma zhig /
lhan cig byed rkyen dang gsal byed du 'gyur bas khyab ces ston pa yin no / /
spyir de ltar yin pa la /
rig byed kyi ngag dang lce rkan sogs la tshul de mi rung ngo shes ston pa ni /
rig byed kyi ngag chos can /
khyod lce rkan sogs kyi 'bras bu nyid yin gyi gsal bya tsam ma yin te /
khyod kyi rigs 'dra snga ma byed pa lce rkan la sogs pa rnams kyi tshogs pa yi bya ba las ni nges par yang sngar med gsar du byung bar dmigs pa'i phyir /
khyab te gsal byed la gsal bya de'i rigs 'dra snga ma sngar med gsar du skyed pa de mi srid pa'i phyir /
gal te khyod kyi lugs la /
gsal byed kyi tshul de ltar mi 'dod par lce rkan sogs kyis sgra de'i ngo bo thos pa'i sgrib byed dang bral bar byas pa tsam gsal bar byas pa'i don yin do zhe na /
rigs 'dra thos pa'i sgrib byed dang bral tsam chos can /
khyod la lce rkan la sogs pa'i byed pa'i tshogs kyi nus pa de 'jug rung gu 'gyur ba mi 'thad par thal /
ci'i phyir na /
khyod dngos por med pa'i phyir /
gzhan yang rdza mkhan la sogs pa gzhan dag kyang rdza bum sogs kyi gs+la byed tsam yin gyi /
skyed byed ma yin pa thob par 'gyur bar thal /
lce rkan dogs kyis sgra skyed pa dang /
de dag skyed tshul khyad par med pa'i phyir /
de bzhin du ni 'dod cing khas len na skyed byed kyi rgyu rnams kun ni don med pa nyid du 'gyur ro / /
spyod pa pa na re /
bya ba las ni nges par yang /
dmigs phyir 'bras bu nyid yin te /
zhes ba dang sgra dang khyad par med pa'i phyir /
zhes gang smra ba de thams cad ni ma grub pa yin te /
rig byed kyi sgra ni rtag pa yin pa'i phyir ro / /
de yang rtag pa'i sgrub byed kyi rigs pa dag ni 'di ltar /
sngon ming dang 'brel par yongs su shes pa de yang phrad cing mthong bar gyur pa na /
lha sbyin de nyid 'di yin no / /
zhes ngo shes pa 'byung ba'i phyir dang /
sgra sngar nas yod yod pa zhig don la brda sbyor ba yin pa'i phyir ste /
ste'u grub zin shing gcod pa'i bya ba la sbyor ba bzhin /
zhes bya ba dang sogs pa nog lkog pa shal dang ldan pa'i ril po la /
lan cig ba lang zhes brjod pa na /
yid ches pa skye bar 'gyur pa yin gyi /
skad cig re re zhing rjod dgos pa la ltos pa ma yin pa'i phyir dang /
gang gi phyir /
rig byed yang dang yang du goms par byas shing /
'dris par byas pa las brjod pa med pa 'byor bas don dang bcas rtag tu sems la gnas pa'i phyir dang /
rtag tun na ba'i dbang pos gzung bar bya ba yin gyi /
dbang po gzhan gyis bzung bya ma yin pa'i phyir dang /
phyis yi ge a rtogs pa dang /
sngar a rtogs pa gnyis gang yang yul a gcig nyid yin pa'i phyir /
zhes bya ba la sogs pa sgrub byed du smra ste /
ji skad du /
lan gcig 'jug phyir goms pa'i phyir / /
phyis kyang shes phyir de bzhin du / /
mnyam bya yin phyir sgra nyid bzhin /
sgra ni rtag par shes par bya /
zhes sogs 'byung ba bzhin no / /
de lta bu la sogs pa gang yin pa sgrub byed du 'dod na ni /
rig byed kyi sgra rtag dngos yin pa'i sgrub byed /
de shes la sogs pa gang smras pa de dag thams cad mthun dpe yang dag med pa can @# / /
yin te /
dngos med yin na /
dngos po yin par mi 'thad la /
dngos po rnams mi skad cig gis ni 'jig pa'i phyir ro / /
tshul 'dis rig byed kyi sgra rtag dngos yin par sgrub pa'i rtags dan pa gzhan yang sun dbyung bar bya ste /
de nyid la rtags su'ang bkod kyang mthun dpe yang dag mi rnyed pa'i phyir ro / /
'di ltar rigs sgra rtag dngos yin par sgrub pa'i mthun dpe yang dag yod na de sgrub kyi bsgrub bya'i chos rjes su 'gro dgos la /
de lta na rtag pa'ang yin /
dngos po yang yin pa'i mthun dpe zhig btsal dgos na yang /
dngos med rnams ni dngos po ma yin la /
dngos po rnams ni skad cig gis 'jig pas rtag dngos yin pa'i mthun dpe yang dag mi srid pa'i phyir ro / /
TIka byed gzhan dag rig byed kyi sgra rtag par sgrub pa la rtags su gang bkod kyang rtags chos gnyis ldan gyi mthun dpe mi srid ces 'chad pa ni /
rnam par ma brtags pa chen po ste /
de ltar na sgra rtag par sgrub pa la ma byas pa rtags su gang bkod pa'i tshe /
'dus ma byas kyi nam mkha' mthun dper bkod pa'i tshe na'ang de nyid de sgrub kyi rtags chos gnyis ldan gyi mthun dpe ma yin par thal lo / /
de 'dod na /
mthun dpe yang dag yod pa /
rtags yang dag ma yin pa bud /
ces smras na ma nges pa ci zhig brjod du yod smros shig /
gal te rig byed kyi yi ge gsal ba'i don yi ge dang yi ge'i go rims gang yang lce rkan sogs kyis gsal bar byas pa la mi 'dod kyi rig byed kyi yi ge thos pa'i nyan shes lce rkan sogs kyis gsal bar byas pa la rig byed kyi yi ge gsal bar 'dod do zhe na /
de lta na /
yi ge gsal ba'i rim pa nyid ma byas pa'i ngag yin par smras pa'i phyir /
rig byed kyi yi ge thos pa'i nyan shes kyi go rims ma byas pa'i rtag pa yin par 'gyur la /
de'i phyir nyan shes de dag kyang ma byas rtag par 'gyur zhing /
de lta na rigs pa mtshungs pa'i phyir blo thams cad skyes bu la mi brten pa'i rtag par 'gyur la /
de ltar blo rnams ni skyes bu'i rten can min pa'i rtag par khas len pa la /
khas blangs mngon sum grags pa dang /
rjes su dpag pas cig car gnod pa 'bab par 'gyur ro / /
ji ltar 'bab par 'gyur zhe na /
spyod pa ba rang nyid kyis /
blo thams cad skyes bu'i yon tan yin par grub pa'i mtha' las khas blangs pa yin la /
de ni skye ldan kun gyi rgyu /
zhes pa dang /
srid pa thams cad de las skye /
zhes pas blo thams cad kyang skyes bu nyi ma'i mdog can gyis byas par khas blangs pa'i phyir /
'dir blo skyes bu la mi brten par dam bcas pa ni /
khas blangs dang 'gal ba yin no / /
yang na sngar nyes pa chags sogs thams cad skyes bu la brten par /
nyes rnams skyes bu la brten phyir /
zhes pa nyid du khas blangs pa de dang khas blangs 'gal bas gnod par 'gyur ba yin no / /
blo nyan shes ma byas par khas blangs pa'i don la /
mngon sum gyis gnod par 'gyur te /
'di ltar dbang yid la sogs pa tshogs pa'i skabs la lar nyan shes skye la /
de dag med pa'i skabs la lar mi skye bar rang rang gi myong bas grub @# / /
pa'i phyir ro / /
nyan shes ma byas par khas blangs pa'i tha snyad la /
rig byed kyi sgra thos pa'i nyan shes chos can /
skyes bus byas te /
dbang yid dang lce rkan gyi rtsol ba sogs phan byed du yod med kyi rjes su 'gro ldog byed pa po yin pa'i phyir /
zhes pa'i rtags la brten pa'i dngos po stobs zhugs kyi rjes su dpag pas gnod pa yin la /
rig sgra thos pa'i nyan shes rtag pa'i ngag tu khas blangs pa la /
ngag thams cad 'dod pa'i dbang gis don thams cad la 'jug tu rung ba zhes bya ba grags pa'i rjes dpag tshad mas grub pa'i don gyis gnod pa yin no / /
'dir TIk byed mtha' dag mngon rjes kyis grub pa'i don rnams grags pas kyang grub pas khyab pas grags pas gnod /
ces 'chad mod /
grags pa zhes pa de grags pa'i tshad ma la 'dod pa zhig gam /
'on te 'jig rten pa dag la de ltar grags pa 'dod grang /
dang po ltar na dngos po'i stobs kyis zhugs pa'i don yin na /
'dod pa tsam gyis bzhag pa'i don yin pas khyab par thal /
mngon rjes kyis grub pa'i don yin na /
grags pa'i tshad mas grub pa'i don yin pas khyab pa'i phyir /
tshad ma bzhi pa gnod yul so sor nges par le'u bzhi pa nyid du bshad pa dang yang ji ltar mi 'gal /
'on te 'jig rten pa dag la grags pa la de ltar brjod do zhe na /
'jig rten na ji ltar grags pa tshad mar mi byed na gzhan la'ang de'i gnod pa ston par mi 'chad cing /
tshad mar byed na /
kha sang gi bum pa de de ring yod pa sogs su'ang khas long zhig /
mngon rjes kyis grub pa'i don 'jig rten pa la'ang grags pas khyab na grub mtha' la blo kha phyogs ma phyogs khyad med par ji ltar mi 'gyur /
'dir khas blangs kyi gnod pa ni /
khas blangs snga phyir 'gal ba'i gnod pa yin gyi /
khas blangs pa'i lung gis gnod pa ma yin te /
blo skyes bu la mi brten pa yid ches kyi bsal ba yin na /
blo skyes bu la brtan pa shin tu lkog gyur du thal ba'i phyir ro / /
de bas na gnod yul so sor bshad pa yang gnas par 'gyur ro / /
khas blangs 'gal ba'i gnod pa dang /
mngon sum gyi gnod pa ni gzhi gcig gi steng du 'jug pa yang mi 'gal te /
sngar sgra mnyan byar khas blangs nas /
khas blangs de nyid ma dor bzhin du sgra mnyan bya ma yin par khas blangs pa lta bu'o / /
kho bo 'ba' zhig gis legs par bshad pa yin no / /
gsum pa yi ge las rdzas tha dad pa'i yi ge'i go rims ma byas pa'i ngag yin pa dgag pa ni /
rig byed kyi yi ge rnams las rdzas tha dad pa'i rim pa'ang ma byas pa'i ngag ma yin par thal /
yi ge las rdzas tha dad pa'i ngag yod pa /
ngag ni yi ge las tha dad /
yod pa min te ma dmigs phyir /
zhes par gsal bar dpyad cing bkag zin pa'i phyir /
bzhi pa go rims skyes bu la brten par bstan pas don bsdu ba ni /
de ltar yi ge'i go rims yi ge las rdzas tha dad pa ni /
rigs pa yang dag gi legs par khegs pas na /
yi ge'i go rims de ni yi ge las tha dad par rtog pas sgo btags pa tsam yin la /
de lta @# / /
bas na yi ge'i go rims yi ge las rdzas tha dad pa skyes bu la brten pa can min pa'i ngag rtag pa yin no zhes ji ltar dam bca' bar rigs /
Tik byed gzhan dag /
yi ge'i go rims de ni chos can /
ji ltar skyes bu la brten pa can min te yin par thal /
rtog pas sgro btags pa'i phyir /
zhes 'chad mod /
rtog pas sgra btags pa skyes bus byas pa'i rgyu mtshan du 'god pa'i rigs pa shas pa ches ngo mtshar ro / /
bzhi ba rig byed kyi sgra rtag pa yin pa dgag pa la /
rig byed kyi sgra mi rtag par sgrub /
tshul des rigs can gzhan yang khegs par bstan pa'o / /
dang po la rtsa ba dang khyab sgrub kyi rtags dgod /
de la gnod pa spang ba'o / /
dang po ni /
rig byed kyi sgra chos can /
mi rtag pa nyid yin te /
dngos por yod pa'i phyir /
de'i khyab sgrub pa'i ltos med kyi rtags bshad pa ni /
dngos po chos can /
khyod yod tsam nas 'jig pa rang chas su rjes su 'brel pa can nyid yin te /
khyed 'jig pa phyis rgyu la ltos pa med pa rang rgyu las 'jig pa'i rdzas su skyes pa'i phyir /
sngar /
dngos po ltos dang bcas rnams ni /
zhes bya ba la sogs par yang ltos med kyi rtags 'di bshad pa ma yin nam zhe na /
bshad mod /
'on kyang 'dir /
zhig 'jig gcig tu 'dod pa dag gi log rtog dgag pa'i gzhi 'dings bar bya ba'i phyir bshad pa yin pas zlos pa'i skyon yod pa ma yin no / /
rig byed kyi sgra rtag pa yin pa yang /
sngar /
mi rtag na ni rtsol byung phyir /
zhes sogs su bkag zin pa ma yin nam zhe na /
de ni rig byed skyes bus ma byas pa'i 'gog byed 'chad pa na /
yi ge'am ngag ma byas /
ngag cha bcas cha med gang ma byas /
zhes brtags nas /
ngag cha med ma byas na /
de rtag mi rtag gang ma byas zhes brtags nas 'gog pa'i yan lag gi rim pa tsam yin gyi rig byed kyi sgra rtag pa yin par dam bcas pa'i rtsa ba'i dam bca' la gnod pa ston pa'i phyir bkod pa ma yin la 'dir ni de 'dra ba'i rtsa ba'i dam bca' la gnod pa rgyas par bstan pa'i phyir yin pas khyad par chen po yod do / /
gnyis pa de la gnod pa spang ba la /
dngos po'i 'jig pa don gzhan dgag /
'jig pa dngos po'i rdzas su sgrub /
ha cang thal ba'i klan ka spang /
rtsa ba'i rtags la ma nges pa spang ba'o / /
dang po ni /
me las shing gi 'jig pa shing las don gzhan du gyur pa dag phyis skye bas 'jig pa phyis byung gi rgyu la ltos pa med pa'i rtags ma grub po zhe na /
mes bsregs rjes su yang shing ni mthong ba nyid du 'gyur ba thal /
de'i sngar mthong ba gang zhig /
mes byas pa'i shing gi 'jig pa de shing las rdzas gzhan yin gyi /
shing 'jig pa'i rdzas su med pa'i phyir /
mes byas pa'i 'jig pa don gzhan de nyid shing 'di'i 'jig pa yin pas /
mes bsregs rjes su shing mi snang ngo zhe na /
mes byas pa'i 'jig pa gzhan ni chos can /
ji ltar gzhan shing gi 'jig par 'gyur ba mi 'thad par thal /
de las phyis byung ba'i phyir /
yang na mes byas pa'i 'jig pa de shing gi 'jig par 'gyur pa mi 'thad par thal /
de gnyis 'brel med don gzhan yin pa'i phyir /
de nyid shing 'jig @# / /
pa yin kyang sla ste /
yin du chug mod /
mes bsregs rjes su ci'i phyir shing mi snang ste snang rigs par thal /
ma bsregs pa'i gong du snang ba gang zhig /
bsregs nas mi snang ba'i rgyu med pa'i phyir /
'jig pa don gzhan ngos bzung zhing zil gyis mnan pa'i phyir na snang ba min no zhe na /
de yang 'thad pa min te /
gang gi phyir na de ltar na /
'jig pa don gzhan des shing gi rdzas nyams par ma byas shing bsgribs pa tsam du 'gyur ba gang zhig /
'jig pa don gzhan de yis shing mi sgrib pa'i phyir te /
'di ltar des de sgrib par byed pa tsam yin na /
shing gi 'jig pa don gzhan de chos can /
'jig pa can du thal /
rang rgyu las skyes pa'i phyir /
ma grub na /
me las skye ba nyams so / /
'dod na khyod rang gi skad cig gnyis pa der khyod zhig par thal lo / /
de ltar 'dod pa de lta na yang /
dus der shing mthong bar 'gyur bar thal /
dus der shing mthong ba'i gegs su gyur pa'i sgrib byed 'jig pa don gzhan de med par gyur pa gang zhig /
shing gi sngar ma nyams par yod pa'i phyir /
dper na /
bum pa gos kyis bsgribs par gyur ba las /
phyis gos gsal ba na bum pa mthong bar gyur pa lta bu'o / /
gang dag gzhung 'di dag gis /
rang lugs kyang re shig zhig 'jig gcig tu 'dod pa'i phyogs khas blangs pa'i dbang du byas par smra ba na /
gzhung don 'di ltar 'chad ma shes pas bdag nyid phyogs snga ma'i skabs su 'jug par byed pa'o / /
khyab pa med de /
gal te nag pa sngar bsad cing phyis nag pa'i gsod byed bsad pa na bsad zin gyi nag pa slar nag par 'byung ba min pa ji lta ba bzhin du 'di la'ang shing gi 'jig pa de zhig kyang shing slar shing du mi 'byung ba de bzhin du 'dod par bya ba yin no zhe na / /
'dir TIk byed dag /
gsod byed srid sgrub /
bsad bya nag pa zhes zer ba ni /
nag pa dang srid sgrub ces yongs su grags pa'i sgra tsam la brten par zad la /
'dir rtsa 'grel gnyis su nag pa bsad pa dper smos pa ni /
sngon lha min nag khra bo zhes bya ba la khyab 'jug skrag nas bros te /
lha ma yin kun gtong zhes bya'i khri'i 'og tu gab pa las nag khra bos mtshon thogs te /
de nyid kyi rjes su bsnyegs pa /
kun gtong gis bdag nyid la klan ka tshol bar shes te /
mtshon blangs nas nag khra bo la bsnun nas phan tshun gcig gis gcig bsad par gyur to / /
zhes snyan ngag gi bstan bcos dag las 'byung ba dper smos pa yin no / /
de lta na yang de gnyis dpe don mtshungs pa ma yin te nag pa'i gsod byed ni nag pa'i bsad pa'am srog 'gag pa'i cha nyid ma yin la /
shing gi 'jig pa ni shing zhig pa'i cha nyid yin pa'i phyir /
zur phyi ma ma grub na /
zhig 'jig don gcig tu 'dod pa'i rtsa ba'i grub mtha' nyams so / /
yang na /
de gnyis dpe don mi mtshungs par thal /
nag pa shi ba'i rjes su skyes bu bsad pa de ni nag pa'i gsod byed bsad pa nyid ma yin pa'i phyir te /
nag pa'i gsod byed yin na /
nag pa'i bsad pa skyed byed yin dgos pas nag pa shi ba'i sngar 'gag dgos pa'i phyir /
yang na de gnyis dpe don mi mtshungs par thal /
gsod byed kyi bsad pa'i don ni srog nyams par byas pa yin gyi /
srog bsgribs pa nyid ma yin la /
shing gi 'jig pas shing gi rdzas nyams par ma byas par shing bsgribs pa tsam yin @# / /
pa'i phyir /
zur phyi ma khas blangs so / /
gnyis pa 'jig pa dngos po'i rdzas su sgrub pa ni /
des na shing nyid shing gi 'jig pa'i rdzas nyid du 'gyur dgos te /
shing gi 'jig pa shing las rdzas gzhan nyid ma yin par de dang grub bde rdzas gcig yin pa'i phyir /
shing las phyis byung gi me la sogs pa shing gi 'jig pa'i rgyu min pa nyid du thal /
de sngon du song ba med par yang shing gi 'jig pa 'byung ba'i phyir ro / /
gal te shing gi 'jig pa shing las rdzas gzhan du med kyang /
de'i rdzas su yod mi dgos zhe na /
shing dang shing gi 'jig pa chos can /
rdzas gcig dang tha dad de las gzhan pa'i rnam par yang med par thal /
rdzas su grub pa'i phyir /
yang na gzhung 'di dag 'di ltar 'brel ba yin te /
shing gi 'jig pa de mi la sogs pa phyis byung gi rgyus bskyed dgos na /
phyis rgyu de dag gis /
shing gi 'jig pa shing las don gzhan du gyur pa skyed dam /
shing gi rdzas su gyur pa nyid skyed ces brtags nas dang po ltar /
shing mi 'jig par 'gyur ro zhes pa ni /
me las don gzhan gyur pa dag /
skye na 'jig pa med pa'i phyir /
zhes bya ba la sogs pa dang /
gnyis pa ltar na /
shing gi 'jig pa shing gi rang rgyu nyid las skyes par 'gyur zhing /
phyis rgyu ni shing gi rdzas skyed byed du med pa'i phyir /
'jig pa de'i rgyu min pa nyid du 'gyur ro / /
zhes pa 'jig pa gzhan nyid ma yin na zhes pa la sogs pa'o / /
rkang pa tha ma ni 'dra'o / /
gsum pa ha cang thal ba'i klan ka spang pa ni /
'jig pa rgyu med can yin na'ang /
zhes bya ba la sogs pa ste /
'di la yang klan ka dgod pa dang /
de'i lan bstan pa'o / /
dang po ni /
rtsod pa smra ba po ni /
gnas ma'i bu'i sde pa la sogs pa zhig 'jig don gcig tu 'dod pa dag yin la /
rtsod pa 'di'i smra ba po 'di dag ni /
bum pa'i 'jig pa zhes pa bum pa tho ba sogs kyis bcom nas bum pa'i dngos por med par gyur pa'i zhig pa nyid la 'dod cing /
de lta bu'i zhig pa de yang rtag pa'i rdzas su 'dod pa yin no / /
'di nyid zhe bas yid la bzung nas /
rtsod par byed pa ni /
gal te bum pa'i 'jig pa de phyis rgyu la ltos pa med pa can du 'byung ba'i bum pa'i rdzas yin na /
de lta na'ang bum pa'i 'jig pa bum pa'i dngos por med par gyur pa'i rtag rdzas de nyid bum pa skyes pa'i tshe na yang yod pa'i phyir /
bum pa'i dngos po dang bum pa'i 'jig pa'am bum pa'i dngos po med pa'i cha de dag lhan cig yod par 'gyur bas bum pa yod pa'i tshe na'ang bum pa med par 'gyur ro zhe na /
gnyis pa de'i lan bstan pa la /
zhig pa rtag rdzas yin pa dgag pa dang /
'jig pa don gzhan med pa la rtsod pa spang ba dang /
zhig pa rgyu las skye ba'i rtsod pa spang ba dang /
tshul des klan ka gzhan yang gsal par bstan pa'o / /
dang po ni /
rdza bum gyi zhig pa chos can /
rtag pa'i rdzas nyid ga la yin te /
ma yin par thal /
dngos por med pa'i phyir /
gzhung 'di ni gnas ma bu pa'i sde bas zhig pa rtag rdzas su khas blangs pa la gnod pa sten pa yin gyi /
dngos por med pa'i rgyu mtshan gyis rtag pa ma yin par ston pa ga la yin /
'dir gzhan dag /
dngos por med na rtag pa min @# / /
par gzhung 'di dang 'di'i rang 'grel gyis bstan par 'dod pa dag ni /
log pa'i lam chen po yin te /
de lta na /
rtag pa yin na byas pas mi stong dgos par 'gyur ba'i phyir /
byas pas sgra mi rtag par sgrub pa'i rtags 'khrul bar thal ba dang /
rtag mi rtag phan tshun spangs pa'i dngos 'gal ma yin par thal ba sogs gnod pa mtha' yas pa ngag thog tu 'bab par 'gyur zhing /
rtag na dngos po yin dgos na /
rtag pa shes bya la mi srid dgos par 'gyur te /
shes bya la rtag dngos mi srid pa'i phyir ro / /
de ltar 'dod na /
shes bya yin na mi rtag pas khyab par 'gyur te /
rtag pa shes bya la mi srid pa'i phyir ro / /
de bas na 'di ltar /
khas len pa las tha chad pa'i grub pa'i mtha' su zhig gis len par 'gyur /
rang 'grel las ni /
rtag mi rtag gi rdzas yin na /
dngos po'i chos yin par gsungs pa yin gyi /
rtag mi rtag dngos po'i chos su gsungs pa ga la yin /
de yang phyi rol ba dang gnas ma'i bu pa la sogs pa dag gis ni /
rtag pa zhes bya ba mi rtag pa rnam par bcad tsam gyi mang dgag la 'jog mi shes par /
rtag rgyu'i rdzas rang dbang ba zhig khas blangs nas yongs gcod kyi rtag par 'jog par byed pa yin cing /
grub pa'i mtha' gong ma mdo sde pa yan chad dag ni mi rtag pa rnam par bcad pa'i rtag pa nyid bzhed pa yin gyi /
rtag pa rang dbang ba mi bzhed la /
gang zhig 'di lta bu'i khyad par khong du chud pa'i sgo nas rnam par bcad pa tsam gyi tshul la rtag pa 'jog mi shes pa de ni /
thub pa'i dbang po'i gsung gi dga' ston rgyang ring du spangs shing /
shing rta chen po dag gi gzhung las log pa'i rgyun phyogs su gzhol bar 'gyur zhing /
ji srid 'di'i mngon zhen gyi dri ma 'thug po dang ldan pa de srid du chos kyi bdag med dngos su bstan pa'i snod du mi rung par shes par bya ste /
zhib par gzhan du bshad par bya'o / /
gnyis pa 'jig pa don gzhan med pa la rtsod pa spang pa ni /
gal te bum pa'i 'jig pa don gzhan med na /
bum pa mi 'jig par thal bar 'gyur ro / /
zhe na /
'jig pa don gzhan med pa la dngos po 'jig pa med par thal bar 'gyur ba mi rung ste gang gi phyir na /
dngos po rnams 'jig pa don gzhan dang ldan pa yis 'jig pa dag ni mi 'dod kyi rang nyid rang rgyu las 'jig pa'i ngo bor skyes par 'dod pa'i phyir ro / /
gal te dngos po dang de'i 'jig pa don gzhan ma yin na /
dngos po'i 'jig pa zhes drug sgra sbyor ba mi 'thad par 'gyur ro / /
dngos po'i 'jig pa rang rgyu las skyes na /
rgyu med phyir na 'jig pa ni /
zhes khyed rang gis 'jig pa rgyu med du bshad pa dang 'gal lo zhe na /
dngos po dus gnyis par mi sdod pa'i gnas skabs de chos can /
rgyu med phyir na 'jig pa ni /
zhes bshad pa la dogs pa yod de /
gtan nas rgyu las ma skyes pas de ltar bshad pa ma yin gyi /
dngos po'i 'jig pa dngos po'i rgyu las gzhan la ltos pa med pa yin pa'i phyir na de shes pa'i don du de ltar bshad pa'i phyir /
dngos po dang /
'jig pa rdzas tha dad du med kyang drug sgra 'jug pa'i rgyu mtshan yod de /
rtog pa'i sems @# / /
kyis dngos po de'i 'jig pa dngos po las tha dad du sgro btags nas dngos po'i 'jig pa zhes pa'i drug sgra sbyar ba yin pa'i phyir /
gsum pa zhig pa rgyu las skye ba'i rtsod pa spang ba ni /
bum pa zhig nas med pa bum pa rang nyid kyi rgyu las grub zin du yod par thal /
bum pa'i 'jig pa bum pa rang gi rgyu las grub zin pa'i phyir /
'dod na /
bum pa'i zhig pa bum pa dang rdzas gcig tha dad brtags na bum pa zhig rjes su bum pa mthong bar thal ba la sogs pa'i rnam rtog 'di ni mtshungs par 'gyur ro zhe na /
rtsod pa 'di ni zhig 'jig gcig tu 'khrul bas nongs pa yin pas zhig pa rdzas su med cing /
rgyu las ma skyes la 'jig pa rang rgyu las skyes pa yin no zhes de gnyis kyi khyad par phye ba'i sgo nas lan 'debs par byed pa yin la /
de yang dang por zhig pa la tshul de mi mtshungs par bstan pa ni /
bum pa zhig pa chos can /
khyod bum pa dang rdzas gcig tha dad du brtags pa de'i sgo nas nyes pa cung zad du yang 'gyur ba med de /
khyod bum pa med par gyur pa tsam zhig gi dngos med yin pa'i phyir /
bum pa'i zhig pa rdzas yod du 'dod pa la /
rdzas gcig dang tha dad brtags nas sngar bshad pa'i skyon gyi rnam rtog 'dir 'byung bar 'gyur te /
dngos po'i zhig pa sgrub pa rang dbang ba'i rdzas yin na /
nges par rdzas gcig tha dad gang rung gi sgo nas dngos po dang 'brel dgos pa'i phyir ro / /
'o na khyed rang la yang bum pa zhig nas med par 'gyur ro zhes bum pa'i zhig pa 'byung 'gyur du bshad pa dang 'gal lo zhe na /
dngos po skad cig mar smra bas phyis bum pa zhig nas med pa yin par 'gyur ro zhes gsungs pa ni chos can /
bum pa'i zhig pa rdzas grub rgyu las 'byung bar brjod pa yin te /
bum pa zhig nas bum pa'i dngos por grub pa min zhes bya ba'i med dgag tsam zhig brjod pa yin pa'i phyir /
de ltar zhig pa dngos med yin pas rgyu la mi ltos par bstan nas /
'jig pa rang rgyu las skyes par bstan pa ni /
gal te bum pa las phyis byung ba'i tho ba la sogs pas bum pa la phan pa'i bya ba cung zad cig yod na /
bum pa'i 'jig pa yang tho ba sogs don gzhan de dag la ltos par 'gyur ba rigs kyi /
dngos po gang bum pa la phan pa'i bya ba cung zad kyang mi byed pa la ci ste bum pa'i 'jig pa rnam pa 'ga' zhig gis ltos par 'gyur /
de bas na /
bum pa'i 'jig pa ni bum pa'i rdzas yin pa'i phyir bum pa nyid kyi rgyu las byung bar rigs so / /
bzhi pa tshul des klan ka gzhan yang bsal bar bstan pa ni /
dngos po'i 'jig pa dngos po rang gi rgyu las skye bar bstan pa des ni /
dngos po'i 'jig pa rgyu med pa can yin na'ang dngos po ma skyes pa las sngar 'jig par thal ba dang /
sngar yod pa nyid dang 'jig pa yin pa'i skyon ha cang thal ba bsal ba yin te /
dngos po'i 'jig pa rang rgyu las skye bas tshad mas bsgrubs pa'i phyir /
de yang 'jig pa rgyu med yin na /
rtag tu yod dgos pas ma skyes pa'i sngar 'jig pa yod par thal ba dang /
de 'dod na /
'jig pa'i sngar skye ba 'gro @# / /
dgos pas /
dngos po'i yod ldog grub pa'i skye ba dang /
dngos po'i 'jig pa gnyis ka dngos po ma skyes pa'i sngar yod par thal ba'i skyon mi 'byung ste /
dngos po'i 'jig pa dngos po rang nyid kyi rgyu las skyes par grub pa'i phyir /
zhes bya ba'i don to / /
bzhi pa rtsa ba'i rtags ma nges pa spang pa ni /
ji ltar skye ldan gyi bum sogs 'ga' zhig nyid thogs bcas nyid du 'dod kyang blo la sogs pa thogs med yin pa de bzhin du skye ldan gyi yod pa bum sogs rnams 'jig pa'i rang bzhin yin yang /
skye ldan min pa'i dngos po nam mkha' la sogs pa rnams 'jig pa'i rang bzhin min pas dngos po yin na 'jig pas khyab pa ma nges so zhe na /
dpe don mi mtshungs te /
'di ltar 'bras bu blo dang bum pa'i rang bzhin thog bcas thogs med so sor nges pa yin te /
de ltar bskyed pa'i rgyu'i rang bzhin gyi nus pa so sor nges pa las so / /
dngos po la rtag pa dang mi rtag pa'i ngo bo tha dad pa gnyis med de de ltar tha dad du skyed pa'i rgyu rnams med cing /
dngos po 'jig par skyes pas khyab pa'i phyir /
gnyis pa tshul nges rigs can gzhan yang khegs par bstan pa ni /
ji skad bshad pa'i rigs pa rnams kyis sgra dang don de rnams kyi 'brel pa yang rtag pa'i dngos po yin pa nyid ni bsal ba yin te dngos po yin na 'jig pas khyab pa grub pa de'i phyir /
spyod pa pa rig byed kyi sgra brda ma sbyar yang don ston pa'i nus pa yod par 'dod cing /
de lta bu'i nus pa rtag pa'i dngos por 'dod pa'ang /
'brel pa can rnams mi rtag phyir /
zhes sogs su sngar bshad pa'i 'brel ba rtag dngos 'dod pa la bkod pa'i skyon gyis bsal ba yin no / /
de'i phyir de 'gog pa'i rigs pa logs pa ma bshad do / /
lnga pa skyes bus ma byas na bden pa'i don can nyid yin pas khyab pa dgag pa ni /
skyes bus ma byas pa zhes bya ba nyid de rig byed kyi sgras ji lta ba bzhin gyi don shes par byed pa kho na'i sgrub byed yang dag min par thal /
skyes bu'i nyes pa chags sogs kyis byas pa'i skyon med pa'i me dang zla ba'i 'od la sogs pa rnams kyis rnam pa gzhan du 'khrul ba'i shes pa'i rgyu byed par mthong ba'i phyir /
gzhan yang /
rig byed kyi dag de ni ma byas par 'dod na yang dag shes pa nyid kyi rgyur mi 'gyur bar 'dod pa nyid rigs pa yin te /
rtag pa dag la rjes du 'gro ldog gi dngos po'i nus pas 'bras bu 'ga' yang skye ba yod pa ma yin pa'i phyir /
'o na nam mkha' sogs la dmigs pa'i blo skye mi srid par thal /
rtag pas rang 'dzin shes pa tsam yang bskyed par mi nus pa'i phyir zhe na /
rnam rtog bag chags las byung ba'i sgro btags spyod yul can blo dag 'ga' zhig nam mkha'i sgra don la dmigs nas bag chags de las skye bar 'gyur gyi gzung don gyi spyod yul can ma yin pas nam mkha' las skye ba ma yin no / /
gal te skyes bus ma byas pa'i tshig yin na /
bden pa'i don can yin pas khyab ste /
rtags ldog pa skyes bus byas pa des bsgrub bya'i chos dang 'gal ba log pa'i don can la khyab pa'i phyir ro / /
der thal /
skyes bus byas pa'i ngag kho na log pa'i don can nyid mthong ba'i phyir na'o / /
des na ldog khyab dang phyogs chos yod pas @# / /
ldog pa gcig pu can gyi rtags yang dag yin no zhe na /
rtags de de sgrub kyi mi mthun phyogs la ma mthong tsam yin kyang mi mthun phyogs la med par nges par bya ba'i phyir du ldog pa la gnod pa can gyi gtan tshigs ma bstan pas rtags de ni mi mthun phyogs la yod par dogs par 'gyur te /
de'i phyir ldog khyab grub pa mi 'thad do / /
gal te ldog pa la gnod byed med pa ma grub ste /
'di ltar log pa'i don can chos can /
khyod la skyes bus ma byas pa med de /
skyes bus byas pa mthong ba'i phyir /
zhe na /
chos de skyes bus byas pa la mthong bas skyes bus ma byas pa la yod pa dgag mi nus par thal /
dngos po 'gal ba dag la'ang chos gcig mthun mong du khyab par byed pa mthong ba'i phyir ro / /
log pa'i don can gyi ngag la skyes bus ma byas pa med de /
ma mthong ba'i phyir zhes pa gnod pa can gyi tshad ma'o zhe na /
rtags mi mthun phyogs kun la med pa phyi rgol gyis mi dmigs pa tsam gyis mi 'grub ces ni sngar bshad zin to / /
des na ldog pa la gnod pa can gyi tshad ma med pa'i phyir /
rtags de mi mthun phyogs la med pa nyid ni ma grub pas na /
rtags mi mthun phyogs las ldog pa nyid la the tshom za ba yin no / /
des na gal te rtags mthun phyogs kho na la rjes su 'gro ba dang mi mthun phyogs las ldog pa nyid dang bsgrub bya'i chos can la yod pa nyid de rnams nges pa'i 'bras bu can gyi yang dag shes pa yis grub par gyur na sgrub byed yang dag yin cing /
rtags gang la sgrub bya'i chos kyi mi mthun phyogs kho na las log pa nyid du brjod pa de nyid ni rtags 'di'i chos mthun pa kho na la yod pa nyid du 'gyur ba nges na gtan tshigs yang dag thams cad rjes 'gro can yin gyi /
ldog pa gcig pu can gyi rtags yang dag mi srid do / /
ngag don ni /
ldog khyab gcig pu can gyi rtags yang dag mi srid de /
rtags de sgrub kyi mthun phyogs kho na la yod par nges na mi mthun phyogs la med pa kho nar nges pas khyab pa'i phyir /
drug pa rig byed kyi sngags skyes bus ma byas pa bye brag tu dgag pa la /
sngags skyes bus ma byas pa dgag /
sngags skyes bus byas par sgrub /
skyes bus ma byas pa'i sgrub byed ltar snang du bstan pa'o / /
dang po las /
sngags kyis zhi sogs 'bras bu skyed pa brda la ltos par bstan /
de la mi ltos par dngos po'i nus pas yin par 'dod pa dgag pa'o / /
dang po ni /
drug zhi ba sogs kyi 'bras bu 'byin pa'i sngags rnams chos can /
yi ge phal pa la med pa'i 'bras bu sgrub par byed pa yin pa'i rgyu mtshan yod de /
sngags rtsom pa'i mthu khyad par can grub pa'i skyes bu 'ga' yis byin gyis brlabs shing /
brda byas pa nyid yin pa'i dbang las de ltar grub pa yin pa'i phyir na'ang zhes pa'i 'di sgras skyes bus ma byas na de ltar mi 'gyur zhes bya ba'i thal ba khong nas 'dren pa'o / /
gnyis pa la thal ba dgod pa dang /
bkag pa la gnod pa spang ba'o / /
dang po ni /
ci ste brda la mi ltos par yi ge'i dngos po'i nus pa nyid las zhi sogs kyi 'bras bu ster ba yin no zhe na /
'dod pa dang cho ga sogs log par sbyar ba gzhan la'ang 'bras bu de dag ji lta ba bzhin du 'byung @# / /
bar 'gyur te /
de dag la yi ge'i ngo bo de dag khyad par med par tshang ba'i phyir /
go rims log par sbyar ba las 'bras bu mi 'byung ste /
sngags kyi yi ge las don gzhan pa'i go rims khyad par can nyid zhi sogs kyi 'bras bu 'byin pa'i sngags yin pa'i phyir /
zhe na /
yi ge las don gzhan nyid du 'gyur ba yi ge'i bkod pa yang sngar ni bsal zin pa yin la /
gzhan yang sngags ma bzlas kyang dug zhi ba la sogs pa de'i don rtag tu 'grub par 'gyur bar thal te /
sngags de dag dngos po'i nus pa'i dbang gis 'bras bu 'byin pa'i rtag pa yin pa'i phyir /
de lta min par 'bras bu 'byin pa bzlas pa dang cho ga sogs la ltos pa yin na yi ge rnams kyi dngos po'i dbang kho na las 'bras bu bskyed pa'i nus pa med par 'gyur ro / /
gzhan yang gal te brda la mi ltos bar sngags kyi yi ge'i dngos po'i nus pa kho na las 'bras bu 'byin pa de 'dra yin na rig byed kyi sngags de ni chos can /
'don po po gdol pa sogs kun gyi 'bras bu sgrub byed du 'gyur bar thal /
brda la mi ltos par yi ge'i dngos po'i nus pa kho na las 'bras bu 'byin pa yin pa'i phyir /
'dod na /
bram ze kho na la de ltar 'gyur gyi /
gzhan la mi 'gyur ba 'gal lo / /
de lta ma yin par 'don pa po bram ze la sogs pa'i rigs bzang ngan dang /
cho ga sogs las 'bras bu 'byin pa'i nus pa so sor nges pa yin na /
rig byed kyi sngags de ni chos can /
'don par byed pa po'i rigs kyi khyad par la yang ltos par mi 'gyur ba thal /
rkyen gyis legs par byas pa min pa'i phyir /
rtags ma grub na /
sngags rtag pa yin pa nyams so / /
rtag pa yin na'ang rkyen la 'bras bu bskyed tshul so sor nges pa 'gal ba yin te /
'di ltar sngags rtag pa bram ze dang dmangs rigs sogs 'don par byed pa po'i khyad par las 'bras bu 'byin pa'i nus pa so sor nges pa ma yin par thal /
dngos po 'dus byas pa yi yang 'bras bu 'byin pa rigs bzang ngan tsam gyis bsgyur nus pa ma yin gyi dngos po'i nyer len gyi rgyu rigs tha dad pa'i dbang gis 'bras bu rigs tha dad byed dgos pa'i phyir /
rigs bzang ngan yang brda la ma ltos par ngo bo nyid kyis so sor nges pa ma yin te /
mi rigs bzhi'i tha snyad kyang brda'i dbang las so sor 'gyur ba'i phyir /
yang na rig byed kyi sngags kyang brda'i dbang las 'bras bu 'byin pa de'i tshe 'don pa po rigs bzang ngan sogs las 'bras bu 'byin mi 'byin so sor nges par 'gyur srid de /
sngags byed pa po'i skyes bu mthu ldan gyis /
sngags de 'don pa po 'di lta bus 'don pa la 'bras bu 'di ltar 'byin par gyur cig ces byin gyis brlabs shing brda byas pa'i dbang las de ltar 'gyur srid pa'i phyir ro / /
de lta ma yin par sngags brda la mi ltas pa'i rtag pa yin na bram ze chos can /
khyod kyis bya ba ci zhig byed nas kyang /
khyod kho na sngags 'don pa'i byed pa por 'gyur ba mi 'thad par thal /
sngags rkyen gyis khyad par byar med pa can yin pas na'o / /
gal te bram zes sngags gsar du bskyed pa ma yin gyi /
sngags grub zin mngon par gsal @# / /
bar byed pa tsam bram zes sngags sbyor ba'i don yin no zhe na /
sngags rtag pa rkyen gyis gsal ba mi 'thad par thal /
rtag pa rkyen gyis gsal bar byed pa de ni gong du rigs pa yang dag gis bsal zin pa yin pa'i phyir /
gal te sngags bzlas pa'i rkyen gang las sngags sgra thos pa'i nyan blo skyes pa de sngags sgra gsal ba yin la de lta bu'i sngags sgra gsal ba de ni dug zhi ba la sogs pa'i 'bras bu 'byin par sbyor ba yin no zhe na /
sngags mi bzlas par gzhan gyis bzlas pa nyan pa po'i rgyud kyi sngags sgra gsal bar snang ba'i shes pa'ang zhi sogs kyi 'bras bu dang 'brel par 'gyur bar thal /
smra ba po'i sngags sgra gsal ba'i nyan shes 'bras bu de'i rgyu yin pa gang zhig /
rigs pa mtshungs pas so / /
mngon par gsal min sgra dag gi byed pa rnams kyi sbyor ba sngags shub bus bzlas pa'am /
yid kyis bzlas pa don med du 'gyur bar thal /
sngags kyi 'bras bu 'byin pa sngags sgra gsal bar snang ba'i blo la rag las shing /
shub bu'am yid bzlas kyi tshe sngags sgra gsal bar snang ba de med pa'i phyir te /
yod na sgra ni rna ba'i spyod yul te /
mnyan bya yin pas nyan shes la de'i tshe gsal bar snang dgos pa la mi snang ba'i phyir /
brgyud pas sngags sgra de las sngags sgra 'dzin pa'i yid blo skyes pa nyid kyi phyir /
yid bzlas dus kyi yid blo de'ang sngags sgra gsal bar snang ba yin ce na /
yid blo rtog pa de sngags sgra las skyes pa'i sgo nas sngags sgra gsal bar snang ba yin na sngags sgra de de'i gzung don yin dgos pa la de yang mi 'thad de /
gal te de 'dra'i yid blo rtog pa chos can /
sngags sgra'i gzung don can yin par mi 'grub par thal /
rtog pas btags pas gzung yul gyi rjes su 'gro ba'i phyir ro / /
'o na khyed rang la yang yid bzlas don med par thal /
sngags sgra rang mtshan pas 'bras bu 'byin pa'i phyir ro zhe na /
kho bo cag ltar na /
yid bzlas dang /
skad gsangs mthon po'i bzlas pa gnyis ka la zhi sogs kyi 'bras bu 'byung ba mi 'gal te /
sngags kyi brda byed pa rnams kyis sngags sgra rang mtshan pa dang /
yid la shar ba'i sngags kyi spyi'i rang bzhin rnams so sor ma phye bar zhi sogs kyi 'bras bu 'byin pa'i ngo bo gcig tu snang ba'i brjod 'dod kyis kun nas bslangs nas de 'dra'i snang ba de la brda byas shing /
phyis bzlas pa byed pa rnams kyis kyang de ltar snang btags gcig tu 'khrul ba'i sgo nas brjod pa'i phyir /
sngags kyi dngos po'i nus pas 'bras bu 'byin par 'dod pa la tshul de 'thad pa ma yin te /
phyogs de la brda la ltos pa mi rung ba'i phyir ro / /
gnyis pa bkag pa la gnod pa spang ba la /
mdor bstan pa dang /
rgyas par bshad pa'o / /
dang po ni /
gal te yi ge las don gzhan pa'i go rims med na ra saH zhes thos pa las ro dang /
sa raH zhes pa las mtsho gi ba'i 'bras bu tha dad med par 'gyur te /
yi ge de gnyis kyi yi ge'i ngo bo la khyad par cung zad kyang med pa'i phyir zhe na /
de dag la go rims don gzhan med pa'i rgyu mtshan gyis 'bras bu ro mtsho so sor mi go ba'i skyon med par thal /
yi ge de dag la go @# / /
rims de ni skyes bu'i rten can yod pas don ston pa'i phyir /
gnyis pa rgyas par bshad pa la /
go rims nyid bshad pa'i sgo nas skyes bus byas par sgrub pa dang /
de skyes bus byas par sgrub pa'i rigs pa gzhan bshad pa'o / /
dang po ni /
yi ge sa raH ra saH sogs snga ma snga ma kun slong gi shes pa rnams las phyi ma kun slong gi shes pa skyes shes pa rim can de dag las sngags kyi yi ge'i sgra rim can du skye 'o / /
de lta bu'i skye tshul de ni /
yi ge'i rgyu rnams dang yi ge rnams kyi rgyu nyid kyi ni go rims dag ni yin zhes brjod do / /
yi ge de dag la dngos 'bras kyi go rims kyang yod de /
'di ltar kun slong gi shes pa las rim can du skyes pa de lta bu yis khyad par du byas pa can gyi sgra de ni rna bas rim can du thos pa'i sgo nas nges par 'gyur ba yin pas so / /
de bzhin du brgyud 'bras kyi go rims kyang yod de /
'di ltar nyan shes snga ma snga ma de dag gis bskyed pa'i nyan shes kyi yul du yod pa can gyi yi ge de dag thos pa myur min dal bus thos pa na yi ge snga ma snga ma de dag dran pa la ltes nas phyis ni yi ge phyi ma'i bdag nyid la dmigs pa'i dran pa skyed par byed pas so / /
de bas na tshul de ni yi ge 'dzin pa'i sems kyi go rims dang yi ge rnams kyi dngos po dang brgyud pa'i 'bras bu nyid kyi go rims dag ni yin ces brjod do / /
de yang yi ge thos pa'i nyan shes ni /
yi ge'i dngos 'bras yin la /
nyan shes des bskyed pa'i yi ge dran pa'i shes pa ni /
yi ge'i brgyud 'bras yin no / /
de lta bu'i go rims de dag kyang skyes bus byas pa nyid yin pa'i phyir /
yi ge'i go rims dag skyes bu la brten par grub po / /
sa raH dang ra saH zhes pa'i yi ge gnyis kyi ngo bo la khyad par med pa'ang rtags ma grub pa yin te /
sa raH zhes pa'i tshig gi yi ge ngo bo sa de dang /
ra saH zhes pa'i tshig gi yi ge'i ngo bo sa de la rdzas gzhan nyid de gnas pas khyab pa'i phyir /
der thal /
'don par byed pa po'i kun slong gi 'du byed las snga phyi tha dad du skyes pa'i phyir /
yi ge de dag la go rims don gzhan yod pas ro mtsho so sor go ba ma yin te /
sa raH zhes lhan cig sbyar ba dang /
ra saH zhes lhan cig sbyar ba'i yi ge de gnyis lhan cig sbyor tshul gyi brda'i khyad par las 'bras bu ro mtsho so sor go ba'i khyad par byed pa yin pa'i phyir /
gnyis pa go rims skyes bus byas par sgrub pa'i rigs pa gzhan bshad pa ni /
yi ge rnams kyi go rims de'ang chos can /
rtag pa ma yin par thal /
skyes bu'i 'dod pa ji lta ba bzhin du spel bar byed pa las 'jug pa yin pa'i phyir /
khyab ste /
skyes bu'i 'dod pa dang mi 'gal bar sgrub pa can gyi go rims rtag par gnas pa 'gal ba'i phyir ro / /
gzhan yang rig byed kyi yi ge'i rim pa kun skyes bu las skye bar grub ste /
skyes bu dang ni 'jig rten pa'i yi ge rnams rgyu 'bras nyid du grub pa gang zhig /
rig byed dang 'jig rten pa'i yi ge gnyi ga yang dag la brten pa'i sgrar mtshungs pa'i phyir /
dper na me gcig bud shing las skye bar grub pa na /
de dang mer mtshungs pa'i rigs pa me gzhan yang bud shing gi 'bras bur grub pa bzhin no / /
gzhan yang zhi sogs kyi 'bras bu khyad par can star ba'i rig byed kyi sngags de dag spyir skyes @# / /
bus byas par ma zad skyes bu khyad par can gyis byas par yang grub ste /
'di ltar dug zhi ba dang /
mi rangs pa la sogs pa'i 'bras bu byed pa'i sngags zhes pa'i ming can gyi yi ge'i go rims gsar du rtsom par byed pa'i ngang tshul can gyi skyes bu chos can /
skyes bu tha mal pa dang /
thun mong min pa nyid du grub ste /
dug zhi ba la sogs pa'i 'bras bu byed pa'i yi ge'i go rims dang cho ga la sogs pa mang du rtsom shes shing rang ji ltar 'dod pa bzhin gyi 'bras bu 'byin nus su byin gyis rlob pa'i mthu dang ldan pa'i skyes bu yin pa'i phyir /
khyab ste /
tha mal pa'i skyes bu gzhan la shes mthu de dag med pa'i phyir te / /
de ni mi 'thad de /
shes mthu de dag dang mi ldan pa'i lam po che'i skyes bus sngags bzlas pa las kyang dug zhi ba sogs mthong ba'i phyir /
ngo bo nyid kyis grub pa yi ge'i nus pa las yin no zhe na /
gang yang nam mkha' lding gi rgyud rig pa'i skyes bu 'ga' zhig gis de'i gsang sngags 'ga' zhig byed par 'gyur pa las dug zhi ba sogs mthong ba de dag chos can /
khyod shes mthu can de 'dra min yang khyod kyis sngags bzlas pa sogs kyi dug zhi ba sogs su 'gyur ba'i rgyu mtshan yod de /
gtso bo rgyud rtsom pa po de'i mthu las de ltar 'gyur ba yin pa'i phyir /
der thal /
des bshad pa'i dam tshig dang cho ga la sogs pa'i rigs pa'i rjes su 'jug pa las yin pa'i phyir /
de ltar bkag pas grub pa'i don ni /
sngags las zhi sogs kyi 'bras bu 'byung bar 'dod cing khas len pas sngags rnams ni spyir rgyu yis byas pa dang /
bye brag tu skyes bus byas par brjod par bya rigs te /
skyes bus ma byas pa'i sngags las 'bras bu mi 'byung ba'i phyir ro / /
gsum pa sngags skyes bus ma byas pa'i sgrub byed ltar snang du bstan pa la /
dngos dang /
brda la mi ltos pa'i sngags kyi don nges 'dod pa brdzun yin par bstan pa dang /
skyes bu khyad par can med na don nges 'dod pa 'gal bar bstan pa'o / /
dang po ni /
skyes bu la dbang po las 'das pa'i don mthong ba'i nus pa med pa sngags skyes bus ma byas pa'i sgrub byed du smra ba ni /
sngags skyes bu shes mthu can gyis byas pa sgrub pa'i rigs pa 'di nyid kyis ni bsal ba yin te /
'dis skyes bu tha mal pa las mthu phul du byung ba'i skyes bu yod par grub pa'i phyir /
gzhan yang dbang po las 'das pa'i don mthong ba'i skyes bu med pa'i sgrub byed gang smras pa de dag kyang ltar snang ba nyid yin te /
ji ltar zhe na /
bla dang dbang po dang ldan pa dang /
ngag smra ba dang skyes bu yin pa nyid la sogs pa pha rol po dbang po las 'das pa'i don mthong ba'i nus pa med pa'i sgrub byed du gang brjod pa de dag las ji bzhin don rtogs yod pa ma yin te /
de dag tshad ma'am gtan tshigs ltar snang yin pa'i phyir /
der thal /
lhag ldan gyi rtags yin pas so / /
gnyis pa brda la mi ltos pa'i sngags kyi don nges 'dod pa brdzun yin par bstan pa ni /
rig byed kyi sngags kyi don ston pa brda la mi ltos na /
rig byed kyi @# / /
sngags 'di don gcig kho na la 'jug gi /
gzhan la mi 'jug go zhes bya ba'i tshul 'di brda la ma ltos par su zhig gis thog mar shes zhes dris pas /
thog mar rgyal dpog pas rig byed kyi don nges rig /
des spyod pa pa la bshad pa yin pas rig byed kyi don nges yod do zhe na /
rig byed kyi sgra ni kho bos don 'di rjod par byed pa dang /
'di don med zhes rgyal dpog pa la rjod par mi byed cing /
rgyal dpog pa la don nges 'chad pa po gzhan yang med pa'i phyir /
skyes bu rgyal dpog pa'i don 'gi brtags pa yin te /
de las gdon mi za'o / /
de ltar na rgyal dpog pa de yang 'dod chags sogs dang ldan pa'i phyir /
rig byed kyi don log par ston par 'gyur te /
nyas rnams skyes bu la brten phyir / /
skyes bus ma byas log pa'i don /
zhes pa khyed rang gi grub pa'i mtha' yin pa'i phyir ro / /
gzhan yang rgyal dpog pa de gcig bus rig byed kyi don des de nyid rig gi gzhan gyis min pa'i khyad par yang ni su yis byas /
de bas na rgyal dpog pa de bzhin du /
skyes bu nyid bzhin gyi rnam pa 'gas kyang /
rig byed kyi don nges shes pa dang ldan pa 'ga' zhig spyod pa pa khyed ci'i phyir mi 'dod /
gal te rig byed 'chad pa po mang yang rig byed gang gi tshig rang gi brjod bya la mi slu ba'i ming don gyi 'brel ba mngon sum tshad ma yis grub pa'i skyes bu des don nges rig pa yin la /
de lta bu yang rgyal dpog pa las gzhan med pa'i phyir ro zhe na /
'dis ni rgyal dpog pas rig byed kyi yi ge mthong tsam na de nyid rang gi brjod bya la mi slu ba'i 'brel pa mngon sum gyis mthong bas khyab par khas blangs pa yin la /
de lta na rgyal dpog pas lha'i gnas dang tshangs pa'i 'jig rten la sogs pa ston pa'i rig byed dag kyang /
rang gi brjod bya mi slu ba'i 'brel ba mngon sum gyis grub dgos la /
de lta na tshangs pa'i 'jig rten sogs kyang mngon sum gyis grub dgos na yang /
tshangs pa'i 'jig rten la sogs pa de rnams la 'jal byed du 'jug pa'i mngon sum tshad ma rgyal dpog pa'i rgyud la yod pa srid pa ma yin par thal /
de dag shin tu lkog tu gyur pa'i phyir /
gzhan yang rig byed gang gi tshig na /
rang gi brjod bya la mi slu ba'i 'brel ba mngon sum tshad ma yis grub pa'i skyes bu de yid byas pa'i tshig de lung yin no zhes thob pa de'i phyir na /
lung tshad ma'i mtshan nyid du skyes bus byas pa yin pa'i tshig btags pa don med pa yin par 'gyur te /
de gnyis 'gal ba yin no / /
gal te shin tu lkog gyur don lung med par ni mngon sum gyis shes pa srid na dbang po las 'das pa'i don rig pa'i skyes bu 'ga' yod de zhes ni mngon par 'dod rigs par 'gyur bas dbang po las 'das pa'i don rig pa'i skyes bu med par khas blangs pa'i rtsa ba'i grub pa'i mtha' dang yang nang 'gal bar 'gyur ro / /
gsum pa skyes bu khyad par can med na don nges 'dod pa 'gal bar bstan pa la /
mdor bstan pa dang rgyas par bshad pa'o / /
dang po ni /
rig byed kyi don des spyod pa pa dag @# / /
nyid kyis mi shes par thal /
de mi shis pa'i rgyu 'dod chags la sogs pa dang ldan pa'i phyir /
skyes bu gzhan las kyang rig byed kyi don des rig pa min par thal /
gzhan yang 'dod chags la sogs pa dang ldan pa'i phyir /
'am zhes pa rtags snga ma phyi ma la'ang dgod par ston pa'i tshig go /
rig byed rnag nyid las kyang rig byed kyi don nges pa rda la ltos med du rig par byed pa min par thal /
de yin na rig phyed thos pa tsam gyis rig byed kyi don nges rtogs par 'gyur ba'i phyir /
de lta na'ang rig byed don nges ni tshad ma gang las rtogs te rtogs mi nus par thal /
de rtogs pa'i thabs med pa'i phyir /
des na mtho ris 'dod pas me la sbyin bsreg sbyin pa kho na la 'jug go zhes rig byed pa dag gi ngag las thos pa'i ag ni ho trAM zhes sogs kyi tshig la khyi sha za zhes bya ba de dus nam yang don min no zhes bya ba 'di la sgrub byed tshad ma gang yang med par thal /
rig byed don nges rtogs pa'i thabs med pa'i phyir /
gnyis pa rgyas par bshad pa la /
thabs gzhan las rig byed don nges mi rtogs par sgrub pa dang /
rig byed rang nyid las rig byed don des mi rtogs par sgrub pa gnyis /
dang po la /
'jig rten gyi grags pa las mi rtogs par bstan pa dang /
lung las mi rtogs par bstan pa gnyis /
dang po ni /
'jig rten pa'i tshig las ag ni zhes sogs kyi sgra de don gcig kho na la 'jug par rab tu grags pas sgrub byed med pa ma yin no / /
zhan /
de la 'jig rten gyi brags pa gang gis rig byed kyi sgra 'di don 'di kho na la 'jug la /
gzhan la mi 'jug go zhes bya ba'i rnam par dbe ba bgrub pa min par thal /
'jig rten gyi grags pa rang nyid 'gal ba sna tshogs pa'i don can yin pa'i phyir dang /
'jig rten pa la dbang po las 'das pa'i don mthong ba gang yang med pa'i phyir /
gzhan yang khyod kyi rig byed kyi don nges de grags pa la tshad mar byas nas brjod pa min par thal /
rig byed las mtho ris dang lha mo la sogs pa'i sgra 'jig rten na grags pa min pa de las don log pa la 'jug par brjod pa mthong ba'i phyir /
de yang mtho ris ni 'khrig pa dang /
lha bo ni btsub stan la brjod pas so / /
ag ni zhes sogs kyi sgra ni mar ma nang du ldugs pa kho na la 'jug par 'dod pa de nyid kyi 'grel bas de ltar bshad pa las 'grub pa yin no zhe na /
rtsa ba de 'dra'i sgra gzhan rig byed kyi 'grel pa dag la ni chos can /
khod la rtsa ba'i don nges sgrub pa'i nus pa med par thal /
khyod kyi brjod bya'i don mtha' gcig tu nges par 'dod pa la yang rtsa ba de 'dra'i rnam rtog nyid du 'gyur ba'i skyon yod pa'i phyir /
gzhan yang khas blangs dang yang 'gal ba yin te /
spyod pa pa chos can /
slar yang 'jig rten gyi grags pa de las rig byed kyi don nges rtogs par 'dod pa 'di ni ci zhig yin te mi 'thad par thal /
'jig rten gyi grags pa dag kyang mi rnams kyi rtog pa dang des kun nas bslangs pa'i tshig gis bsdus la /
tshig de yang tshad mar mi 'dod par de sgrub byed yin pa la sdang ba'i phyir te /
skyes bus byas pa'i tshig yin na /
log pa'i don can yin pas khyab par khas blangs pas so / /
gal @# / /
te ag ni zhes sogs me la sbyin bsreg byed pa kho na la 'jug par 'jig rten na grags pa las brgal te /
khyi sha za ba la yang 'jug par rtag pa la rgyu ci yed cen me la sbyin sreg byed pa kho na ag ni zhes sogs kyi sgra'i don der rtog pa la yang rgyu mtshan ci zhig yod de med par thal /
grags pa min par rgyu mtshan med /
'jig rten na rab tu grags pa sgrub byed tshad ma nyid min pa'i phyir /
rig byed don nges grags pas mi 'grub par ma zad /
rig byed sgra don gyi mtha' gcig tu nges pa la 'jig rten gyi grags pa nyid kyi dogs pa bskyed pa'am ma nges pa yin te /
gang gi phyir na /
'jig rten gyi grags pa de la sgra rnams 'dod pa'i dbang gis don sna tshogs la 'jug pa can nyid du mthong ba'i phyir te /
go'u zhes pa'i sgra gcig kyang /
'jig rten na don dgu la sbyor bar mthong bas so / /
gnyis pa lung las mi rtogs par bstan pa ni /
rig byed kyi lung gi sgra rang nyid las kyang brjod bya'i don mtha' gcig tu nges par 'dod pa la dogs pa skye par 'gyur gyi /
gcig kho na la 'jug pa'i sgrub mi nus par thal /
don gcig kho na la 'jug pa'i nges byed yang dag ma mthong ba dag gi phyir /
der thal /
don gzhan du 'jug pa mi srid pa'i rgyu mtshan yang dag med pa'i phyir ro / /
der thal /
lung de don sna tshogs ston nus pa can yin pa'i phyir /
gnyis pa rig byed rang nyid las rig byed kyi don nges mi 'grub par bstan pa la /
rig byed rang nyid kyis don nges bstan pa brdzun yin par bstan pa dang /
don gcig kho na'i rjod byed du mi 'thad par bstan pa dang /
brda la brten nas don so sor nges pa'i rgyu bstan pa'o / /
dang po ni /
rig byed kyis rang gi brjod bya'i don mtha' gcig tu nges pa rgyal dpog pa la bshad /
rgyal dpog pa des nged spyod pa pa la bshad pa yin no /
zhe na /
skyes bu g.yo can 'ga' zhig gong khyer pa Ta li pu Ta der 'gro ba'i lam ni g.yas phyogs ma 'di yin te yin no zhes sdong dum 'di ni smra bar 'gyur pa'i phyir ro /
zhes smra ba dang /
skyes bu bzhan gyis gang la yang ma bsnyad par bdag nyid kyis lam g.yas ma 'di yin zhes smra ba gnyis skyes bu rang gi 'dod pas smras ma smras kyi khyad par med par thal /
skyes bu de gnyis kyi de ltar smras pa gnag zhig /
lam ston pa'i nus pa sdong du ma la med pa'i phyir /
dpe de ltar rgyal dpog pas rig byed la snyad btags nas rig byed don des smras pa dang /
mu stegs gzhan gyis gang la yang ma bsnyad par rig byed don nges smras pa de dag chos can /
'dod pa tsam gyis smras ma smras kyis bye brag brtag par gyis te /
bye brag med par thal /
mu stegs gnyi gas de ltar smras pa gang zhig /
brda la ma ltos par rig byed rang nyid la kho bo'i don 'di ltar nges so zhes smra ba'i nus pa med pa'i phyir /
gnyis pa des na /
don gcig kho na'i rjod byed du mi 'thad par bstan pa ni /
rjod byed kyi sgra chos can /
don gcig kho na'i gsal byed du nges pa gang las yin te ma yin par thal /
brda sbyar na don thams cad la 'jug tu rung ba'i phyir dang /
rjod 'dod kyis bzhag pa'i don @# / /
gyi nges pa ma gtogs par gang gis kyang brda la ma ltos shing dbang po las 'das pa'i don nges shes pa mi 'thad pa'i phyir /
gsum pa brda' la brten nas don so sor nges pa'i rgyu bstan pa ni /
brjod 'dod de brjod bya'i don so sor nges pa'i rgyu yin te /
rjod 'dod rtog pa'i snang ba kho na sga don du 'gyur dgos pa'i phyir brda ni rjod 'dod kyi dbang gis don so sor nges pa de'i gsal byed yin te lus ngag gi rnam rigs gi sgo nas rjod par 'dod pa'i don gzhan gyi blo yul du gsal bar byed dgos pa'i phyir /
skyes bus ma byas pa'i rig byed de don gcig kho na can du nges pa gang las kyang mi 'thad par thal /
don so sor nges pa'i rgyu de ni skyes bus byas pa min pa la med pas na'o / /
de lta min par brda la ma ltos par rang bzhin gyis ni don so sor nges pa yin na /
'chad pa po gzhan gyis don gzhan la bshad pa des kyang go ba cung zad kyang skyed par mi rung ngo / /
der ma zad 'di'i don 'di'o zhes 'chad pa pos brda byas pa yang /
don med pa can nyid du thal bar 'gyur bas rig byed 'chad pa dgos pa med par thal lo / /
skyon med de /
brda las rjod byed rnams rang bzhin gyis don la 'brel ba'i khyad par gsal bar byed pa don med min no zhe na /
rig byed kyi sgra chos can /
don gcig /
bon gsa ba'i nges pa'ang las yin te ma yin par thal /
don go ba brda la ltos pa gang zhig /
brda gang la yang sbyar du rung bas khyab pa'i phyir /
de ltar bkag pas grub pa de dag gi don bsdu ba ni /
don gang la 'dod pa dang rgyud pa'i sa 'dod pas rang dgar sbyor ba'i rjod byed de la brjod bya'i don mtha' gcig tu nges pa zhes bya ba gang zhig yod /
des na /
brda ni 'dod pa'i dbang gis don thams cad la 'jug tu rung pa nyid yin pas ag ni zhes sogs kyi sgras spyod pa pa'i mngon par 'dod pa me la sbyin pa sreg sbyin pa kho na gsal bar byed pa sogs su mi 'gyur ro / /
de yang rjod byed kyi sgra dngos dbang gis don gcig kho na la 'jug pa lta bu'i don des 'gog pa yin gyi /
bum pa zhes pa'i sgra rjod 'dod kyis thog mar sbyar pa'i dbang gis lto ldir pa kho na'i dngos med du nges kyi gzhan gyi dngos ming du 'gyur mi srid pa lta bu'i rjod 'dod kyis don nges pa rang lugs la yang khas len la /
de ltar yin kyang bum pa'i sgra lto ldir ba las gzhan la sbyar ba mi rung ba zhes bya'i don ni 'dod pa ma yin no / /
gnyis pa phyogs gcig bden pa'i rtags kyis rig byed bden pa'i don can yin pa dgag pa la /
'dod pa brjod pa dang /
de dgag pa gnyis /
dang po ni /
gang gi phyir rig byed kyi phyogs gcig yin pa'i phyir /
dper na me grang ba bzlog byed yin pa dang /
zla ba bcu gnyis lo yin ces pa'i rig byed kyi dag bden pa'i don can yin pa bzhin du /
rig byed kyi dag gzhan yang de dang 'dra bar bden pa'i don can yin no / /
zhes de skad du spyod pa pa gzhan dag zer ro lo / /
gnyis pa de dgag pa la /
sgrub byed ltar snang du bstan pa dang /
bsgrub bya la tshad mas gnos par bstan @# / /
pa'o / /
dang po ni /
de 'dra rtags yang dag ma yin te /
lhag ldan yin pas khyab pa 'khrul pa can nyid yin pa'i phyir dper na shing tog lhag ma 'di rnams chos can /
ro mngar bar 'dra ste gzugs kyi ngo bo smug por mtshungs pa nyid kyi phyir zhes pa dang /
phru nang gi 'bras 'di rnams chos can /
chos pa yin te /
snar zos pa'i 'bras dang snod gcig gi nang du chud pa la yang khyad par med pa'i phyir /
zhes pa bzhin no / /
de bas na /
'di 'dra ba'i rtags yang dag yin pa rigs pa shes pa phyogs glang la sogs pas bkag go /
gnyis pa bsgrub bya la tshad mas gnod par bstan pa ni /
rigs byed chos can /
khyod don bden pa kho na ston pa min par thal /
skyes bu rtag pa las byed pa po dang /
rnam smin longs spyod pa po nyid du ston pa'i phyir dang /
dang po rnams rtag pa dang /
spyi don gzhan sogs dbang po las 'das pa rnams dbang po'i gzung byar ston pa'i phyir dang /
rgyu mi mnyam pa rtag pa rgyur 'gyur ba dang /
gnas pa mi mnyam pa rtag pa rkyen gyis gnas par byed pa dang /
'jig pa mi mnyam pa phyis rgyu don gzhan gyi 'jig par byed dgos par ston pa'i phyir dang /
gzhan yang mngon rjes kyi tshad ma rnam gnyis kyis rnam par gsal ba'i spyod yul la ma lud la ltos pa'i rjes dpag dang 'gal ba dag ni brjod par byed pa yin pa'i phyir /
des ni mngon rjes kyi tshad ma dang 'gal ba kun du bsal zhing /
'brel ba dang ni rjes mthun thabs /
zhes sogs su bshad pa ltar /
khyad par gsum ldan gyi bstan bcos kyi don yang ma bstan la /
de lta na yang phyogs gcig bden pa tsam gyi rig byed bden pa'i don can du sgrub pa ni /
g.yem ma mu cor gyi bdag po las rgyal ba dang 'dra'o / /
gzhan yang gal te phyogs gcig la mi slu ba de ltar grub pa tsam gyis rig byed thams cad tshad mar grub na 'o na ngag smra ba'i skyes bu 'di dag la tshad ma min pa'i tshig ci yang med par thal /
skyes bu mang du smra ba la bden pa'i don gcig med pa min pa'i phyir /
gsum pa sngar bshad rigs pa rnams kyi don bsdus te bstan pa ni /
rjod byed kyi sgra 'di chos can /
rang gi zhen pa'i brjod bya'i dngos po la 'brel ba gang yang med par thal /
de'i rang bzhin rna 'bras bu gang yang min pa'i phyir /
der thal /
brjod pa po'i rjod 'dod tsam la rten cing gnas pas 'byung ba'i phyir /
snga ma la khyab pa med do zhe na /
'di gnyis las rnam par bzlog pas kyang 'khrul pa med pa'i 'brel pa yod pa ma yin par thal /
'brel pa bdag gcig de byung gnyis su nges pa'i phyir /
gal te rjod byed rnasm kyi 'jog pa ni brjod bya tshad mas mthong bas byed pas don la brgyad la 'byel pas khyab po zhe na /
sgra la rtag mi rtag tu brjod pa'i sgra gnyis ka 'jug mi srid par thal /
rtag phan tshun dag ni 'gal ba'i don de ni /
sgra lta bu gcig la gzhi mthun du 'du bar ji ltar yang 'gyur bar mi 'thad pa'i phyir /
des na lung de las rtogs pa po'i zhe na don gyi rnam pa 'ga' yang nges par nus pa ma yin par thal /
lung dad zhen pa'i brjod @# / /
bya'i dngos po rnams med na mi 'byung ba'i 'brel ba mi 'grub pas na'o / /
de'i phyir lung de ni don de'i rjod byed du log na yang don de'i dngos po med par grub par mi 'gyur ba des na bskal don med nges kyi 'bras bu can du phyi rgol gyi tshad ma gsum gyis mi dmigs pas ni ma 'grub po zhes shes par bya'o / /
de ltar na rig byed tshad mar khas len pa la sogs pa blun po'i rtags yin par bstan pa'i phyir /
rang 'grol las /
rig byed tshad ma dang ni zhes bya ba la sogs pa gsungs te /
de yagn ma byas pa dang /
phyogs gcig bden pa sogs kyi rtags kyis /
rig byed tshad ma yin pa dang ni bdag la sogs pa'i rtag pa 'gas 'bras bu byed par smra ba dang 'bab stegs kyi khrus las sdig pa 'dag pa'i chos 'dod pa dang ni /
yon tan cung zad med kyang /
kho bo cag bram ze yi no zhes rigs smra bas dregs pa dang /
sems kyi sdig pa gzhom pa'i phyir du mer mchod pa la sogs pa'i gdung ba du ma rtsom pa zhes bya ba 'di rnams ni spyod pa blun po zhes rab 'chal ba'i rtags lnga yin no / /
rags pa tsam bstan pa'i don du lnga ni mtshon byed du smros pa yin gyi zhib tu phye na mu stegs de dag gi blun pa'i rtags ni dpag tu med do / /
le'u dang po 'di'i gzhung tshad ni brgya dpe las sho so ka sum brgya dang bzhi bcu rtsa gcig ces 'byung ngo / /
gang gi blo gros mgrin pa'i phug zab na /
legs shad ma lus ngal so byas gyur pa / /
de yi tshig ni phyogs kyi sked tshal dag /
gsar skyes padmos 'gengs pa'i bser bu zhin / /
rgyas ba'i bstan bcod tshad ma rnam 'grel gyi rgya cher bshad pa rigs pa'i rgyu mtsho las /
rnag don de'u'i rnam par bshad pa ste dang po'o / / /
