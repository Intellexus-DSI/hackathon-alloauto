@# / /
rgyal rabs 'phrul gyi lde mig gam deb ther dmar po'i deb gsar ma zhes bya ba bzhugs so / /
@# / /
rgyal rabs 'phrul gyi lde mig ces bya ba'i deb ther gsar ma /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas khrims gnyis kyi bdag po la phyag 'tshal lo / /
mkhyen gnyis gser gyi 'khor lo yis / /
'jig rten gsum la dbang bsgyur zhing / /
phas rgol bdud bzhi las rgyal ba / /
kun mkhyen chos kyi rgyal por 'dud / /
lo rgyus nor bu'i dkor mdzod nyid / /
legs par phye nas lugs gnyis kyi / /
lo rgyus smra 'dod mtha' dag la / /
rgyal rabs 'phrul gyi lde mig byin / /
de la 'dir sa chen po skyong ba'i rgyal rabs @# / /
mdo tsam brjod na lnga ste /
rgya gar gyi rgyal rabs /
sham b+ha la'i rgyal rabs /
bod kyi rgyal rabs /
rgya nag dang hor gyi rgyal rabs /
bod du rgya hor gyi lung byung tshul lo / /
dang po ni /
mang pos bskur dang 'od mdzes dang / /
dge ba dge mchog gso sbyong 'phags / /
bskal pa dang po'i rgyal po lnga / /
nga las nus dang 'od mdzes dang / /
nyer mdzes mdzes ldan nyer mdzes ldan / /
'khor los bsgyur ba'i rgyal po lnga / /
zhes pa ltar gyi dang po drug ni chags bskal gyi dus su byung la /
nyer mdzes ldan gyi bu bzang po nas ming smos sum cu /
de rjes rgyal po brgya tham pa yul gru 'dzin du byung /
de nas rgyal po lnga khri bzhi stong yul dmag gis mi tshugs par /
de nas rgyal po drug khri sum stong yul wa ra NA sir /
de nas rgyal po brgyad khri bzhi stong yul ka pi lar /
de nas rgyal po sum khri nyis stong yul glang po'i grong /
de nas rgyal po lnga stong yul rdo 'jog de nas rgyal po sum khri nyis stong grong khyer brang gi nyal bar /
de nas rgyal po sum khri nyis stong grong khyer ma rgyal ba las rgyal bar /
de nas sum khri nyis stong grong khyer kan tya ku s+dzar /
de nas khri brgyad stong grong khyer tsam par /
de nas nyis khri lnga stong grong khyer ta la'i phreng bar /
de nas khri nyis grong khyer ma lir /
de nas khri brgyad stong ba so'i grong du /
de nas nyi khri lnga stong rgyal po'i khab /
de nas nyis khri wa ra NA sir /
de nas brgyad khri bzhi stong rtsA can /
de nas 'bum wa ra NA sir /
de nas 'buM yul dmigs mi tshugs par /
de nas 'bum phrag gcig dang brgyad khri brgyad stong yul mi thi lar /
de nas ming smos pa zhe dgu /
de nas bdun khri bdun stong grong khyer kun snang du /
de nas brgya tham pa yul wa ra NA sir @# / /
byung ba'i tha ma rgyal po kri kri /
de'i bu legs skyes /
yab sras 'di gnyis kyi ring la sangs rgyas 'od srungs 'jig rten du byon /
de nas brgya tham pa yul gru 'dzin du byung ba'i tha ma rgyal po rna ba can /
de la bu gau ta ma dang ba ra d+h+wa dza gnyis byung ba'i dang po rab tu byung zhing /
phyi ma rgyal sar ston pa bu med par 'das /
snga ma'i khu ba khrag dang 'dres pa'i gong bu las khye'u gnyis pa bur shing gi gseb du bzhag pas bu ram shing pa dang /
nyi ma'i gnyen zhes zer /
phu bo rgyal sar bton pa bu med par 'das nas /
nu'o rgyal sar bskos pa bu ram shing pa zhes grags /
de'i rgyud la rgyal po brgya tham pa yul gru 'dzin du byung ba'i tha ma bu ram shing pa 'phags skyes po /
de la bu skar mda' gdong /
lag sna /
glang po 'dul /
rkang gdub can te bzhi byung /
yum btsun mo 'das nas rgyal po gzhan zhig gi sras mo khab tu bzhes pa la sras gcig 'khrungs pa rgyal sar bton te ming rgyal srid dga' zhes btags /
phu'o bzhi sring mo dang bcas pa /
chu bo skal ldan shing rta'i 'gram du bcugs pa /
ming sring rnams lhan cig tu 'dus nas bu mang du byung ba la shAkya shAkya zhes zer /
rgyal srid dga' bu med par 'das nas /
bcugs pa'i sras bzhi rim gyis rgyal sar bton pa snga ma gsum la bu med /
rkang gdub can gyi bu gnas 'jog de'i rjes su rgyal po lnga khri lnga stong grong khyer ser skyar byung ba'i tha ma rgyal po shing rta bcu pa sogs ming smos bcu gnyis kyi tha ma rgyal po gzhu brtan /
de la bu saing+ga 'gram dang seng+ge sga gnyis /
dang po la zas gtsang /
zas dkar /
bre'o zas /
bdud rtsi zas dang bzhi /
zas gtsang la sras bcom ldan 'das dang cung dga' bo gnyis te /
mi rnams tshe lo brgya pa'i dus yin /
zas dkar la bu rgyal ba dang bzang ldan /
bre'o zas la ming chen dang ma 'gags pa /
bdud rtsi zas la kun dga' bo dang lha byin /
bcom ldan 'das la sras sgra gcan zin te /
'di nas mang pos bkur ba'i rgyal rgyud chad par byed de /
shAkya chen po'i gdung rabs la dgongs pa'o / /
bsdoms na mang pos bkur ba nas zas gtsang yan la rgyal po sa ya gcig chig 'bum nyis khri chig stong lnga brgya dang bcu bzhi yod /
'jig rten gdags pa dang @# / /
rgyu gdags par 'di dang mi 'dra tsam bshad cing /
dpal ldan bla ma'i chos 'byung me long mar ni 'khor bsgyur tha ma nyer mdzes ldan gyi bu rgyal po mchog sbyin /
'di'i skabs su mi rnams tshe lo bzhi khri pa'i dus dang /
sangs rgyas 'khor ba 'jig rten du byon /
de nas rgyal rabs sum brgya lhag tsam na rgyal po btsun d+ha bya ba byung /
'di'i skabs su mi rnams tshe lo sum khri pa'i dus dang /
sangs rgyas gser thub 'jig rten du byon /
de nas rgyal rabs sum brgya'i mthar rgyal po rat+na chen po /
de'i bu rgyal po kri kri /
'di'i skabs su mi rnams tshe lo nyi khri pa'i dus dang /
sang+yas 'od srungs 'jig rten du byon /
de nas rgyal rabs nyis brgya na rgyal po rna ba can /
de'i bu go ta ma dang ba ra d+h+wa dza dang po'i bu bu ram shing pa /
de nas rgyal rabs brgya tham pa'i tha ma 'phags skyes po /
de nas rgyal rabs lnga bcu tsam na rgyal po shing rta bcu pa /
de la bu shAkya chen po| shAkya li tsa byi /
shAkya ri brag pa ste gsum 'byung /
dang po nas rgyud pa la bcom ldan 'das dang sgra gcan zin gnyis ri brag pa nas rgyud pa la bod kyi rgyal po rnams byung zhes bshad /
nyung zad dpyad na /
'khor bsgyur tha ma nas zas gtsang yan gyi rgyal po'i grangs mdzad pa ha cang nyungs pa'i skyon dang bcas par mngon te /
phal cher lung gzhan dang ma mthun zhing /
chos 'byung rang du mang pos bkur ba nas sgra gcan zin gyi bar la gdung rabs sa ya gcig dang 'bum khri lnga brgya byung ba 'dul ba'i lugs su gsungs pa dang yang ma 'grig pa'o /
ji skad smras pa de tsam du zad kyi /
gzhan rgyal po gsal rgyal /
gzugs can snying po /
shar pa /
gtum po rab snang ste bcom ldan 'das dang nyin gcig la 'khrungs pa'i rgyal po bzhi'i gdung rabs dang /
kha che dang bal po'i rgyal po rim par rgyud pa'i gtam su la yang yod par mi snang la /
de bzhin du sangs rgyas kyis lung bstan pa'i chos rgyal mya ngan med yab sras nas brgyud pa'i gdung rabs 'di byon gyi yi ge'ang ma mthong /
skabs shig tu bran mo zhig la shing gi lha zhig gi bu byung ba phas nor bu byin pas sa la dbang bsgyur ba'i rgyal por gyur te go pa la zhes grags so / /
'dis na len dra'i gtsug lag khang bzhengs /
de'i btsun mo la klu'i rgyal po zhig gi bu byung ba la /
@# / /
rgyal po dpal ldan chos skyong du grags te /
'dis o tan ta pU ri'i gtsug lag khang dang /
bri ka ma la shi la'i gtsug lag khang bzhengs /
de la sras rgyal po dang paN+Di ta dang grub thob dang sdig spyod kyi rgyal po ste bzhi byung ba'i phyi ma la bu da wa pA la /
de'i sras rgyal po sa skyong /
'dis slob dpon seng+ge bzang pos sher phyogs kyi 'grel pa rnams brtsams pa'i sbyin bdag mdzad par grags na'ang brgyad stong 'grel chen rang du ni dpal ldan chos skyong gis mdzad par bshad do / /
gnyis pa sham b+ha la'i rgyal rabs bshad pa ni| dus 'khor rtsa rgyud las /
zla ba lha dbang gzi brjid can / /
zla bas byin dang lha dbang phyug sna tshogs gzugs dang lha dbang ldan / /
grags pa rigs ldan rigs kyang ste / /
de nas rigs ldan padma dkar / /
bzang po rigs ldan gsum pa ste / /
de bzhin bzhi pa rnam rgyal lo / /
bshes gnyen bzang po phyag dmar dang /
bdun pa khyab 'jug sbas pa'o / /
nyi ma grags dang shin tu bzang /
rgya mtsho rnam rgyal rgyal dka' dang / /
rigs ldan nyi ma bcuis pa / /
sna tshogs gzugs dang zla ba'i 'od / /
mtha' yas dang ni sa skyong dang / /
dpal spyod seng+ge rnam par gnon / /
stobs po che dang ma 'gags pa / /
mi yi seng+ge dbang phyug che / /
mtha' yas rnam rgyal rigs ldan dang / /
grags pa rigs ldan de nas slar / /
de sras 'khor lo chen po can / /
rigs ldan drag po 'byung 'gyur te / /
smra mkhas rta mchog ting 'dzin gyis / /
kla klo'i chos ni mthar byed pa'o / /
zhes rgyal po zla ba bzang po nas lha dbang la sogs pa'i chos rgyal drug dang /
grags pa la sogs pa'i rigs ldan nyi shu rtsa lnga lung bstan / /
de yang ston pa zil gnon gyi lo me pho rta la sku 'khrungs nas /
so lnga pa dpa' bo lcags 'brug gi lo la sangs rgyas /
lo phyi ma lcags sbrul gyi nag pa zla ba'i nya nas bzung ste /
rgyal po zla ba bzang po 'khor sham b+ha la'i grong khyer bye ba phrag dgu bcu rtsa drug gi rgyal phran dang bcas pa la dpal ldan 'bras spungs kyi mchod rten chen por spyir rnal 'byor bla med kyi rgyud thaM da dang khyad par dpal dus kyi 'khor lo'i rgyud stong phrag bcis pa gsung pa ni /
rtsa rgyud las /
de nas sham b+ha lar grags nas / /
phyag na rdo rje'i sprul pa ni / /
mi bdag zla bzang rdzu 'phrul gyis / /
rang nyid dpal ldan chos dbyings byon / /
zhes dang /
@# / /
rgyud phyi mar /
dpal ldan 'bras spungs chos kyi dbyings su stobs bcu pa yis sangs rgyas pa yi rgyud rnams mtha' dag bstan zhes dang /
mdor bsdus dang po'i 'grel pa a tsa la gar+b+has mdzad pa las /
sngon sham+b+ha la'i yul nas rang nyid 'ong ste /
zla ba bzang po nyi ma'i 'od kyis lha mo rnam par rgyal ma'i mngal nas byung ba phyag na rdo rje'i sprul pa'i sku grong khyer bye ba phrag dgu bcu rtsa drug na gnas pa'i rgyal po rnams kyi rjes su bgrod bzhin pas dpal ldan 'bras spungs su dpal dus kyi 'khor lo'i rgyud bstan pa'i ched du dang /
sems can mtha' dag gi nye ba'i skal ba dang ldan pa nyid mthong nas 'jig rten pa thug dang 'jig rten las 'das pa'i dngos grub sgrub pa'i don du gsol ba btab pa ni /
zhes gsungs pa rnams las shes so / /
rgyal po des rtsa ba'i rgyud bsdus shing /
'grel pa stong phrag thug cu pa mdzad nas sham+b+ha lar mi rnams la bstan /
dus kyi 'khor lo'i gzhal yas khang rin po che las grub pa bzhengs te /
lo gcig naS mya ngan las 'das /
'o na Tika chen don dam snang bar ston pa sna tshogs kyi lo chu pho rta la sangs rgyas par gsung pa dang ma mthun no snyam na /
skyon med pa ni Tika chen du ston pa'i 'khrungs lo gsung zin la mi gsal yang /
don du me rta yin par rjes 'brang gi mkhas pa phal mo che bzhed cing /
dgung lo so lnga pa la sangs rgyas pa mdo sngagS kyi gsung rab spyi 'gro las 'byung bas lcags 'brug dang 'grig gi chu rta dang sbyar na Tika chen rang du ston pa sangs rgyas pa'i phyi lo nas /
gya gcig pa la mya ngan las 'das pa'i bar lo grangs bzhi bcu rtsa drug yod par gsung pa dang yang 'gal ba'i bsam par bya dgos la /
pad dkar zhal lung pa lcags sprel la 'khrungs nas /
gya gcig pa lcags 'brug la rtsa rgyud gsung par 'chad kyang Tika chen dang ma mthun no / /
zla bzang gi rjes su lha dbang la sogs pa'i chos rgyal drug gis lo brgya brgyar rtsa rgyud bstan cing /
rigs ldan grags pa ni rtsa rgyud las /
lo 'di nas ni drug brgya'i los / /
drang srong rnams ni smin don du / /
'jam dbyangs mi bdag grags pa ni sham+b+ha la zhes bya bar 'byung / /
zhes dang /
lo 'di nas ni drug brgya'i lo yis gsal bar mi bdag grags pa sham+b+ha la zhes bya bar 'byung /
zhes 'byung ba nyid @# / /
kyis rtsa rgyud bstan pa nas lo drug brgya'i dus su byung /
'o na mchog mi 'gyur gyi mdor bsdus su 'jam pa'i dbyangs kyang mya ngan las 'das nas lo drug brgya na sham b+ha la'i yul du shAkya'i rigs la lha mo rnam par rgyal ma'i mngal nas lha'i dbang ldan gyi sras rigs ldan grags pa zhes bya ba 'byung bar 'gyur ro / /
zhes 'byung bas rtsa rgyud bstan pa'i lo dang mya ngan las 'das pa'i lo gnyis gcig tu khas blangs sam zhe na /
mi 'thad pa sngar bshad pas shes la /
nga mya ngan las 'das nas zhes pa'i skad dod rgya dpe rnying pa 'ga' zhig la mi 'byung bas /
de yod pa'i rgya dpe ma dag pa yin zhes dus 'khor ba snga ma kha cig gsung ba ltar 'dod do / /
rigs ldan 'di sku tshe lo brgyar bzhugs pa'i phal cher rtsa rgyud bstan cing /
mjug tu bsdus pa'i rgyud me tog phreng 'dzin gyi tshigs bcad sum cu pa rtsa ba'i rgyud las btus pa mdzad /
de'i sras rigs ldan padma dkar pos lo brgya'i ring la bsdus rgyud bstan cing /
'grel chen dri med 'od stong phrag bcuis pa mdzad /
de'i sras rigs ldan bzang po nas shin tu bzang po'i bar bdun gyis kyang lo brgya brgyar bsdus rgyud bstan /
grags pa mya ngan las 'das nas lo brgyad brgya song ba na rigS ldan shin tu bzang po 'das shing /
rgya mtsho rnam rgyal rgyal sar byon /
de'i tshe rgya gar gyi yul phran ma ga d+ha'i yul du kla klo'i chos bzhugs pa yin pa ni /
rtsa rgyud las /
de nas klu yi lo brgya rnams kyis nges par ma ga d+ha'i yul du kla klo'i chos dag 'jug ces dang /
rigs ldan rigs kyi nang nas lag pas bsgyur ba'i dus kyi bu dang tsha bo dag ni 'das gyur pa /
de'i dus su nges par ma ga d+ha'i yul du kla klo'i chos dag 'jug ces gsung pa rnams las shes /
kla klo'i gnas tshad kyang /
rtsa rgyud las /
de ltar dum bu thams cad du yang dus bzhi'i dus su kla klo'i chos ni rab tu 'jug pa ste /
lo ni brgya dang brgya phrag gcig tu nges par gnas te de nas kla klo'i chos ni nyams pa'o / /
zhes 'byung ba ltar lo grangs stong brgyad brgya yin zhing| kla klo 'joms pa po 'jam dbyangs grags pa'i sprul pa rigs ldan drag po yin pa ni /
rgyud phyi ma las /
de la bco brgyad lo yi brgya phrag bsgyur te 'phags @# / /
pa'i yul gyi ma ga d+ha la sogs par kla klo rnams kyi grags pa gang dang gang zhig mun can gyur pa de rnams bdag gis drungs phyung ste / /
zhes gsungs pas shes /
kla klo'i gnas tshad lo grangs stong brgyad brgya zhes pa yang rags rtsis yin gyi /
zhib du rtsis na stong brgyad brgya la rigs ldan drag po'i sku tshe'i smad lo lnga bcus dman pa yin te /
rgyud las /
kla klo'i tshogs ni 'khor gyi skye bo dang bcas rab tu bcad nas mi yi lo ni brgya phyed na /
rigs ldan grub par 'gyur te lha yis bkod pa'i pho brang mtho ba ke la sha yi rgyab tu'o / /
zhes 'byung bas so / /
rags rtsis kyi kla klo'i gnas tshad lo stong brgyad brgya po de ni rgya mtsho rnam rgyal nas /
drag po'i bar rigs ldan bcu drug gi sku tshe'i tshad kyi lo grangs su 'gyur la /
rgyal po bcu drug po de'i sku tshe lo rgya brgyar rgyas pa'i lhag ma nyis brgya po de ni rgya mtsho rnam rgyal dang rgyal dka' gnyis kyi lo la bsnan par bya ba yin no / /
cha snyom du bsnan nam snyam na ma yin te /
lhag ma nyis brgya zhes pa ni rags pa tsam yin pas /
de la gsum bsres pa'i steng nas brgyad cu rtsa gnyis rgya mtsho rnam rgyal gyi brgya'i steng du bsnan zhing /
brgya dang nyi shu rtsa gcig ni rgyal dka'i lo brgya la bsnan par bya ba yin no / /
rgyal po gnyis kyi sku tshe'i tshad kyi lo grangs bsdomS pas bzhi brgya dang gsum byung /
de la me mkha' rgya mtsho'i lo zer zhing /
'di nyid la rtsis gzhi byas nas rab byung la sogs 'das lo bsre bar gsungS te /
rab byung gi lo ni me mo yos so / /
ji skad bshad pa nyid la brten nas rigs ldan bcu drug gi dang po gnyis kyis chos bstan pa'i lo grangs mi 'dra ba'i khyad par shes par 'gyur zhing| kla klo zhugs nas lo ji tsam zhig song ba'i grangs kyang rtogs par 'gyur ba ni /
'grel chen las /
'dir byed pa la nges pa ni de bzhin gshegs pa'i dus nas lo drug brgya na 'jam dpal gyi dus so / /
de nas lo brgyad brgya na kla klo'i dus so / /
kla klo'i dus de las brgyad cu rtsa gnyis lhag pa'i brgyas dman pa ni rgyal dka' gang gi nyung ngu'i byed pa rnam par sbyong ba rigs ldan rgyal dka'i dus so / /
dus de nyid ni byed pa nges par 'gyur te kla klo'i dus so / /
rab byung la sogs 'das @# / /
pa zhes pa ni lo drug cu po gang gi dang po rab byung yin pa de ni rab byung la sogs pa ste /
de dag las so sor da ltar ba'i lo'i snga ma'i lo ni rab byung la sogs 'das pa'o / /
de gsum lhag pa'i bzhi brgya la bsres pa ni kla klo'i lo rab tu 'grub par 'gyur ro / /
zhes gsal bar 'byung bas shes so / /
yang 'grel chen las /
kla klo'i dbang po'i lo ni lag na gdengs can zla bas dman pa brgyad cu rtsa gnyis lhag pa'i brgya yis dman pa ni lag pa gdengs can zla bas dman pa ste /
sham b+ha la'i yul du rigs ldan rgyal dka'i dus kyi lo'o / /
zhes me mkha' rgya mtsho'i lo'i steng nas lag pa gdengs can zla bas dman pa'i lhag ma nyer gcig rgyal dka'i lo grangs yin par dngos su gsung pas /
lag pa gdengs can zla ba ste /
brgya brgyad cu rtsa gnyis rgya mtsho rnam rgyal gyi lo grangs su don gyis 'grub pa ste snga ma gsal du btang ba'o / /
bskal pa la dus bzhi chen po 'byung ba bzhin du bstan pa la dus bzhi yod la /
de yang snga phyi gnyis te /
snga ma ni ston pas rtsa rgyud bstan pa nas rigs ldan shin bzang gi bar lo stong lnga brgya me mkha' rgya mtsho'i lo bzhi brgya dang gsum /
ston pa sangs rgyas nas rtsa rgyud gsung ba'i bar gyi lo gcig rigs ldan nyi ma nas drag po'i sku tshe'i phyed yan la stong lnga bcu ste /
sdoms pas lo gsum stong nyis brgya lnga bcu rtsa lnga byung /
de la bzhi char bgos pa'i lo brgyad brgya dang phyed dang bcu bzhi /
bzhi cha re dang bcas pa rdzogs ldan gyi lo dang /
de nas de tsam re rim pa bzhin gsum ldan /
gnyis ldan /
rtsod ldan gyi lor 'jog dus bzhin phyi ma ni drag po 'khor lo can gyis kla klo bcom te /
gling bcuis su sadyas kyi chos 'jog par mdzad pa nas yin zhing /
de la lo grangs stong brgyad brgya yod pa'i bzhi brgya dang lnga bcu rtsa bzhi phyi ma 'khor lo can gyi bstan pa'i rdzogs ldan gyi lo dang /
de nas de tsam re rim pa bzhin gsum ldan /
gnyis ldan /
rtsod ldan gyi lor 'jog /
spyir na dus bzhi snga phyi sdoms pas lo lnga stong lnga bcu rtsa lnga byung ba la /
ston pa sadyas nas dgung lo gya gcig pa la mya ngan las 'das pa'i bar gyi lo bzhi bcu rtsa drug bri ba nas /
sadyas mya ngan las 'das nas lo lnga stong dang dgur bstan pa @# / /
gnas par grub pas /
mdo sde'i phyogs nas lnga stong gnas par gsung pa dang lo dgu'i khyad par las ma byung zhing /
de tsam ni rags rtsis zhib rtsis kyi khog tu 'dus 'ong bas dus 'khor lugs dang /
mdo sde'i phyogs gnyis bstan pa'i gnas tshad kyi lo grangs la mi mthun pa med do / /
'o na sngar bstan pa ji tsam 'das shing /
slad du ji tsam lus pa yin zhe na /
de yang ston pa sadyas nas dus 'khor Tika chen rtsams pa'i kun dga'i lo shing stag yan la lo nyis stong sum brgya bcu gsum song zhing /
rigs ldan sa skyong gis chos bstan nas lo brgyad 'das /
de nas deng sang gi rnam 'phyang zhes pa sa pho khyi 'di yan la lo brgya dang lnga 'gro rigs ldan sa skyong 'das shing /
dpal skyong gis chos bstan nas lo bcu gsum pa'i steng du sleb /
drag pos kla klo'i 'joms pa'i bar la lo brgyad brgya dang sum cu rtsa bdun yod cing /
spyir bstan pa lo nyis stong drug brgya sum cu rtsa bdun slad du yod do /
sham b+ha la'i rgyal rabs brjod pa'i zhar la dus 'khor lugs kyi bstan pa'i rabs kyang shin tu gsal ba zhig thal lo / /
gsum pa bod kyi rgyal rabs bshad pa ni /
de yang bod kyi mi rnams thog mar chags tshul la spre'u dang /
brag srin mo gnyis 'dus pa las chags pa'i gtam mchis shing /
yang rtsod ldan gyi thog ma rgyal po skyabs seng gi bu lngas ru tra dpung tshogs bcom pa'i tshe /
'u pa ti zhes bya ba'i rgyal po dpung tshogs dang bcas pa bud med kyi chas su byas te bros nas ri kha ba can gyi nang du zhugs pa'i rigs las chad pa sogs du ma zhig snang ba dang /
lung rnam 'byed dang dus kyi 'khor lo sogs su'ang bod ces mang du 'byung ba'i ngo bo bdag cag gi ston pa byon pa'i dus las yul dang mi gnyis ka ches snga bar chags pa zhig du snang /
rgyal rgyud ni bu ston chos 'byung du gsal rgyal gyi sras lnga tshig saM /
gzugs can snying po'i bu stobs chung gi lnga tshigsaM /
bad sa la'i rgyal po 'char byed kyi bu skyes bu chen po'i mtshan dang ldan pa zhig byung ba de yin nam zhes bshad de /
gsum ka rje gnya' khri btsan po yin par mthun /
de yang shAkya'i rigs su gsung pas snga ma gnyis min par nges la /
phyi ma shAkya'i gdun @# / /
rabs yin na phyogs 'grig go de la rje gnya' khri btsan po nyid kyis yul yar klungs sog khar byon te /
pho brang yum bu lha mkhar rtsigs pa bod kyi pho brang snga shos su 'dug de nas rim pa bzhin mu khri btsan po /
ding khri btsan po /
so khri btsan po /
mer khri btsan po /
gdags khri btsan po /
srib khri btsan po ste bdun la gnam gyi khri bdun zer /
rgyal po phyi ma 'di'i sras gri gum btsan po /
de'i sras spu de gung rgyal dang gnyis la stod kyi steng gnyis zer /
de yang rgyal po gri gum thugs 'khrul te rkyen med par blon po long ngam dang 'thab pas /
blon pos bkrongs te /
sras sha khri /
nya khri /
bya khri gsum kong long spo bo'i yul sogs su phud /
rgyal srid long ngam gyis bzung ste /
rgyal po'i btsun mo la rta rdzi dang /
lha gcig la chung ma bcol /
de'i tshe rgyal po'i btsun mo la yar lha sham po'i bu gcig byung ba /
ming ru las skyes zhes grags /
de nar son nas long ngam bsad de /
phu bo gsum 'bod du phyin pas spo bo'i yul nas sras bya khri gcig bu gdan 'drongs te /
rgyal sar bton pas pu te gung rgyal du grags /
sku mkhar 'phying nga rtag rtse brtsags shing /
blon po ni nu'o ru las skyes kyis byas so /
rgyal blon 'di dag gi dus su 'jig rten pa rnams zhing la so nam byed pa'i srol dar zhing /
bsod nams kyi mthu las dngul zangs lcags gsum yang thon zer /
chab srid ni bon gyis skyangs par grags te /
'di'i dus su mtha' khob ta zig gi yul du skyes pa'i ston pa gshen rabs kyis zhang zhung gi yul nas bon bsgyur te dar bar byas pa yin 'dug bon rang gi yig tshangs kha cig las ni gnya' khri btsan po'i dus su byung bar yang bshad /
de nas rim pa bzhin e sho legs /
i sho legs /
de sho legs /
gu rub legs /
'brom rje legs /
tho sho legs dang drug la /
bar gyi legs drug zer /
de nas rim pa bzhin rgyal sa rnam zin te /
lde 'phrul nam gzhung btsan /
se rnol rnam lde /
se rnol po sde /
lde rnol nam /
lde rnol po /
lde rgyal po /
lde sprin btsan dang brgyad la sa'i lde brgyad zer /
de nas rim pa bzhin khri btsan nam /
khri dgra dpung btsan /
khri thog rje thog btsan dang gsum la 'og gi btsan gsum zer la /
btsan phyi ma'i sras lha tho @# / /
tho ri gnyan btsan te kun tu bzang po'i sprul par byed /
'dis pho brang yum bu lha mkhar gyi rtser bzhugs pa na /
namkha' nas mdo za ma tog bkod pa /
spang kong phyag brgya pa /
gser gyi mchod rten rnams babs byung ba la /
ming gnyan po gsang bar btags nas mchod pa byas pas lo brgya nyi shu thub cing rnal lam du khyod nas gdung rabs lnga na 'di'i don shes pa 'byung zhes pa'i lung bstan yang byung zhes grags /
nel pa ni bon po namkha' la dga' ba de nas babs zer ba yin gyi /
don la paN+Dita blo sems mtsho dang lo tsA ba li thi ses chos de rnams khyer 'ongs pa /
rgyal pos yi ge'i tshigs don ma go bas chos rnams bzhag nas lo paN phyir log zer te /
blo sems 'tsho dang zhib 'tsho don gcig cing /
mkhan pos bod kyi rgyal rabs dgu'i ring bal por sgugs 'dug pas dag pa 'dra zhes deb sngon pa 'chad /
de'i sras khri gnyan gzung btsan| de'i sras 'brong gnyan lde ru te /
'di la btsun mo klu mo zhig yod pa kha zas logs su za zhing lus mdangs dang ldan par rgyal pos gzigs pa na /
zas bzang po gcig yod par 'dug dgongs nas /
btsun mo'i lkog du lde tshab kyis sgo phye bas sbal pa mar khus btsos pa mang po gzigs pas thugs dog zos te snyung du sku mdze byung /
sras dmus long zhig yod pa la yab mes kyi gnyan po gsang ba la mchod pa phul /
lha rje bod la mig pye nas rgyal srid bzung zhes zhal chems gsung nas yab yum gnyis ka gon por bang sor zhugs /
sras kyis yab kyas gsungs ba bzhin byas pas spyan bye ste /
stag ri la gnyan 'gro ba gzigs pas /
rgyal po stag ri gnyan gzigs zhes grags /
de'i sras gnam ri srong btsan te /
'di'i dus su byang nas tshwa rnyed cing /
rgya na sa rtsis dang sman sogs byung /
'di'i sras srong btsan sgam po ste /
'di ni sadyas mya ngan las 'das nas lo stong bzhi brgya zhe dgu 'das pa'i me mo glang gi la yar snon sbra stod tshal du pho brang byams pa mi 'gyur gling zhes bya bar sku 'khrungs /
bla ma 'phags pa'i shes bya rab gsal du /
sadyas mya ngan las 'das nas lo nyis stong na rje gnya' khri btsan po dang /
de nas lnga brgya na lha tho tho ri gnyan btsan 'khrungs par gsungs pa @# / /
ni 'das lo shin tu mang bas phyogs yin pas 'di dang sgrig mi dgos so /
dgung lo bcu gsum pa la yab 'das nas rgyal sar byon /
bzhugs gnas pho brang ni dmar po rir mdzad /
rgyal po 'di la spyir blon po bsam gyis mi khyab kyang /
mchog du gyur pa 'phrul gyi sna chen rin bzang /
yar klungs pa /
thon mi saM b+ho Ta /
mgar stong btsan /
stod lung raM pa ba /
'bri se ru gong ston /
'bri zhung pa /
nyang khri bzang rnams yin /
nyang ser ba /
thon mi rgya gar du rdzangs pa bram ze li byin dang /
paN+Dita lha rig pa'i seng+ge la yi ge dang sgra bcas bslab /
bod du byon te rgya yig lnga bcu bod yig sum cur gtan la phab /
rgyal po la yi ge phul zhing blon po rnams la'ang bslab /
mdo sde dkon mchog gi sprin bsgyur ba dang /
thon mi mdo rdzi'i sgra mdo la sogs pa brtsams pa mang du mdzad pas /
bod la bka' drin shin tu che /
nyid kyi zhal nas kyang /
yul mtha' khob bod kyi rgyal khams 'dir /
mi mkhas pa sleb pa'i snga ma yin /
nga mun pa sel ba'i sgron me yin /
rje rgyal po nyi zla'i tshul du bzhugs /
grogs blon po'i khrod na nga tsam med /
bod kha ba can pa'i mi rnams la /
nga thon mi drin du mi che'aM /
gsung ste thugs mad do / /
rgyal pos dgung lo bcu drug bzhes pa na blon po rnams mngags ste /
bal po'i rgyal po 'od zer go cha'i sras mo khri btsun btsun mor bkug pa'i skal rdzongs su /
jo bo mi skyod rdo rje /
byams pa chos 'khor /
tsadan sgrol ma /
bedUer+ya'i lhung bzed rnams byung ste /
bod du sadyas kyi bstan pa 'byung ba'i rten 'brel gyi mgo tshugs par snang /
dgung lo bco brgyad bzhes pa na /
mgar la sogs pa'i blon po rta pa brgya tham pa mngags te /
rgya nag gi rgyal po seng+ge btsan po'i sras mo lha cig 'un shing kong jo slong du btang ba pho brang zim shing du sleb pa'i tshe /
rgyal pos bskur ba'i skyes rnams phul te /
lha cig gnang dgos pa'i rgyu mtshan zhus pa na /
rgya nag rgyal po blon 'bangs dang bcas pa shin du ma dgyes na'ang /
cung zad rdzus nas /
khyed bod kyi rgyal po la dge ba bcu'i khrims 'cha' ba dang /
gtsug lag khang rtsigs pa dang /
'dod yon lnga la longs spyod nus pa yod dam /
yod na bu mo ster bas dris shog zer /
@# / /
de la mgar gyis 'phrin re skyel bar rgya bod du phyin na lha gcig lon pa'i dus mi 'ong /
de'i lan du shog dril gsum po 'di rgyal pos bskur ba yin zhes rim gyis phul ba'i nang na /
na tshig gsuM po lhag dang bcas pa 'grub /
de ltar byas kyang bu mo mi ster na ngas sprul pa'i dmag khri phrag lnga btang ste /
khyod bsad lha gcig 'phrog yul khaMs thams cad bcom la bzhag gi gsung pa sogs gzigs pas /
rgyal po shin tu skrag na'ang mi skrag pa ltar bcos nas /
khyod bod kyi rgyal po de kha tshon shin tu che ba gcig 'dug zer| rgyun 'di las dang blon po mgar gyis rig pa rno ba'i rtsal bdun brgyad tsam bstan pa thugs su ma shong nas sras mo lha gcig skal rdzongs su jo bo shAkya mu ne dang bcas pa thugs la 'phreng bzhin du byin /
yab rgyal pos skyel ma mdzad pa'i sar 'bre seru gong ston mgar la phrag dog ste /
blon pa rig pa can gcig rgya nag tu bsdad na rgya bod kyi 'brel mi chad zer /
mgar la cer gyis bltas pa na /
rgyal pos nan tshugs su mgar la sdod dgos pa'i zhal ta mdzad /
mgar gyis grogs po'i phrag dog tu go yang shin tu 'dod pa rgyal po zon slad pa'i ched du /
ltar bcos nas /
de bzhin du byed zhus /
thon mi dang nyang gnyis lkog du khrid de nga rgya nag tu zla ba lnga las mi sdod /
de bar rgya la ngan skyel ci thub byed zer /
de ka bzhin du magra? gyi g.yo sgyu'i 'phrul dpag tu med pa bkye nas rgya nag po'i rgyal khams cham la phab cing /
bros thar ba ldan ma'i yul du rjes zin te /
lha gcig jo bo rin po che dang /
bcas pa dmar po rir rgyal po'i drung du phyag phebs /
skyid pa'i dga' ston bsam gyis mi khyab pa mdzad de mchog tu 'os pa yin no / /
rgyal pos chos kyi bdag po mdzad nas /
spyan ras gzigs yi ge drug ma dang /
'phags pa gshin rje gshed sogs kyi chos sna mang gsung zhing sgom grwa 'dzugs pa dang /
khra 'brug mtha' 'dul yang 'dul sogs kyi gtsug lag khang bzhengs pa mdzad /
btsun mo gnyis kyis kyang 'phrul snang dang ra mo che'i gtsug lag khang bzhengs te jo bo rnam gnyis so sor bzhugs /
mdor na rgyal po nyid jo bo thugs rje chen po dang /
btsun mo gnyis lha mo gnyis kyi sprul par thag chod cing /
blon po phal cher yang sprul par grags pa nyid kyis 'dzam bu gling gi sum gnyis dge ba bcu'i rgyal khrims kyis khyab /
@# / /
mu ge dang yams nad dang 'thab rtsod kyi ni ming tsam yang med /
rab byung gi grwa 'dzugs ma thub pa tsam ma gtogs chos gzhan shin tu dar bar mdzad pas /
bod du sadyas kyi bstan pa rin po che'i dbu brnyes pa zhes bya ba yin no / /
de'i tshe btsun mo gnyis la ni sras med /
btsun mo gzhan gnyis rim gyis khab du bzhes pa la'ang sras ma byung /
rjes su stod lung nas mong bza' khri lcam bya ba la sras mang srong mang btsan 'khrungs /
dgung lo bcu gsum pa la rgyal sar byon /
rgyal srid lo lnga bzung ste bco brgyad pa la 'das /
de la sras gung srong gung btsan 'khrungs pa nar ma son pas /
slar yab rgyal pos srid skyong dgos pa byung /
me long mar /
mang srong dang gung srong gnyis snga phyi bzlog ste 'byung yang /
bu ston chos 'byung du sngar bzhin gsung pas skyon med do / /
de nas yab rgyal pos /
dbon sras blon 'bangs dang bcas pa la lha sa'i gnas 'di rim gyis chu yis bcad pa las nya 'dra /
sbal pa 'dra /
cong 'dra /
par 'dra nyid du 'gyur /
sir 'dra'i dus su nang gi lha mchod pa dang /
phyi'i rags gso ba byas shing skye 'gro thams cad kyis gdung shugs drag po'i jo bo rin po chel gsol ba btab na yun cung zad gnas zhes pa dang /
mya ngan las 'das khar gtsang khang byang mar byon nas| dbon sras la rgyal srid chos kyis skyong dgos pa'i zhal gdams dang /
nga nas rgyal rabs lnga na rgyal po khri dang lde zhes pa 'byung /
des rab tu byung ba'i sde mang po btsugs nas 'tsho ba pho brang nas sbyor /
sadyas kyi bstan pa nyin mo ltar gsal bar byed ces pa sogs ma 'ongs lung bstan 'ga' mdzad de /
brgyad cu rtsa gnyis pa sa khyi'i lo la btsun mo gnyis dang lhan cig tu jo bo bcuig zhal gyi thugs khar thim /
me long ma dang deb sngon du lcags khyi la 'das par bshad pa ni me glang la 'khrungs pa dang lo grangs mi 'grig go /
blon po rnams kyis lha'i thugs khar thim pa 'di gsang ste /
'phan yul zal mo sgang du 'das pa yin zhes pa'i sgra bsgraD nas 'phyong rgyas so dmar bang so ya mtshan can rin chen nor gyis bkang ba rtsigs pa srong btsan bang so zhes deng sang yang ming du chags so / /
de nas dbon sras gung srong gung btsan dgung lo bcu gsum pa la rgyal sar bton @# / /
pa| lha sar mes kyi mchod pa 'dzugs pa sogs dkon mchog gsum la gus par mdzad /
rgyal srid lo bco lnga bzung ste nyer bdun pa la gtsang gi sa char 'das| rgyal po 'di'i dus su rgya dmag bod du byung ste dmar po ri me la sreg jo bo shAkya mu ne 'phrul snang du sbas pa ma rnyed kyang /
jo bo mi skyod rdo rje snga gro gcig gi sar khyer zhes rgya'i deb ther las 'byung /
slar blon po mgar gyis bod dmag 'bum tsho khrid de rgya yi yul khams bcoms /
mgar rang yang dmag der 'das zhes grags /
rgyal po de'i sras chos lung mdar /
'dus srong rnam 'phrul gyi rgyal po ni /
yab 'das nas zhag bdun na sgrags phur 'khrungs /
lo nyi shu rtsa dgu rgyal srid bzung nas dkon mchog gsuM gus pas mchod /
'di'i dus su blon po rtsal po che bdun byung bar grags /
mgar gyi bu gnyan btsan ldem bus bod dmag khri tsho gsum khrid nas rgya'i rgyal khams pham par byas /
bod kyi rgyal po gcig la mnga' thang dang mthu stobs che bar byed /
de'i sras khri lde gtsug brtan mes ag tshom du grags pa ni pho brang stong thang lhan dkar du sku 'khrungs /
dgung lo bcu pa la rgyal sar byon te /
gtsug lag khang rtsig pa dang /
chos bsgyur ba sogs bstan pa'i zhabs tog chen po mdzad /
mes srong btsan gyis sras khri srong lde btsan lung bstan pa nyid kho rang yin snyam pa'i rloms pas paN+DitA spyan drangs te /
rab byung gi sde 'dzugs pa'i rtsom pa yang mdzad ces grags /
sras ljang tsha lha dbon zhes pa gcig yod pa la rgya nas kim shing kong jo btsun mor bkug pa /
rgya mo bod du ma sleb tsam la sras 'das nas mes dang lhan cig 'dus shing /
jo bo shAkya mu ne sbas pa btsal nas mchod pa bzang po byas /
sa pho rta'i lo la pho brang brag dmar du sras khri srong lde btsan 'khrungs /
de'i tshe srong btsan sgam po 'das nas lo brgyad cu lon /
sras 'khrungs ma thag btsun mo sna nam gzas nga las skyes zhes 'phrog pa na /
blon po rnams the tshom du gyur cing /
kong jo yang sems shin tu 'khruD te /
da rang bu dbang bu gcig mi 'ong bsam nas bod kyi sa dpyad mang po nyams par byas zhes grags /
rgyal pos btsun mo gnyis kyi yul nas pha ming gi mi bos te gral la 'khod /
sras lo 'khor @# / /
tsam de zhang phyogs ngos 'dzin bcug pas /
nga khri srong lde btsan rgya tsha yin /
khyod sna naM zhang gi dgos pa med /
zer nas gser skyogs 'bras chang gi bkang ba rgya la gtad pas yum shin tu dga' ste /
bus zhang ngo shes tsa na mas yul phyed rlag tshar te 'on kyang bcos thabs yod ces bya skad /
sras 'khrungs nas lo lnga na yum 'das shing| rgyal po dgung lo re gsum pa la yar 'brog tu 'das /
rgya'i deb ther las ni 'di dang ches mi 'dra ba 'byung /
skyid shod dmar po ri dang yar klungs me sna ri sogs /
sras dgung lo bcu gsum pa la rgyal sar byon /
blon po ma zhang khrom pa skyes dang /
stag ra klu gong sogs chos la mi dga' ba rnams dbang ches pas jo bo rin po che dang por bye them du sbas /
de la mi shes pa'i ltas 'ga' byung bas bton te rgya gar du skyel bar btang ba /
mang yul skyid grong du sleb pa na lam la ma mthar zhes snyad btags nas der bzhugs su gsol /
me long mar 'di res jo bo mi skyod rdo rje snga gro gcig gi sar bshad pa ni dpe shin tu ma dag par go sla'o / /
rgyal po sku nar son pa na chos blon 'gos khri bzang dang /
zhang nyam bzang sogs dang gros bton nas chos bya bar glengs pa'i tshe nyam bzang na re /
blon po gzhan gnyis dbang btsan pas mi 'grub zer /
'gos na re 'grub pa'i thabs yod kyi kho bo'i rting gnon mdzod cig zer /
de kha bzhin g.yo sgyu'i 'phrul gyis ma zhang gson por dur ru bcug stag ra byang phyogs la bcug thog mar jo bo mang yul nas spyan drangs te lha sar bzhugs /
sba gsal snang mngaD te /
slob dpon zhi ba 'tsho spyan drangs pa sngon la lha sar phebs shing /
rjes nas stod lung pa bsam yas su pheb pa btsan pos gus pa'i phyag dang bsu ba mdzad /
mkhan pos dge ba bcu dang rten 'brel bcuis las rtsams pa'i chos mang du gsung pas bod kyi lha srin rnams ma dga' ste /
dmar po ri la thog rdeg pa dang /
'phang thang yar lung chus 'khyer ba sogs cho 'phrul sna tshogs bstan pa nyid mkhan pos dgongs nas /
re zhig bal por byon /
slob dpon padmaMs lha wa spyan 'dren pa'i zhal bkod mdzad pa bzhin spyan drongs te bod kyi lha klu thaMs cad dam la btags mkhan po'ang slar spyar drangs nas rgyal po gung lo nyi shu rtsa gnyis pa sa mo yos kyi lo la /
dpal bsam yas mi 'gyur lhun gyis grub pa'i gtsug lag @# / /
khang gi rmang bting ste /
lcags mo yos la rdzogs par grub /
rab gnas gtso bor mkhan po byang chub sems dpa' dang /
slob dpon padmas mdzad /
d+harma ki rti yang yin 'dug shing mo lug la mkhan po'i drung du sad mi mi bdun sogs rab tu byung /
me long mar gtsug lag khang bzhengs sa pa'i gong du mi bdun rab tu byung bar bshad kyang snga ma ltar 'byung ba mang ngo / /
gzhan yang dad pa can dang shes rab can mang po rab tu byung ba la bkod cing /
spyir khams yan chad du chos kyi grwa bcuis tsam dang /
yer pa dang ma chin phur sgom grwa 'dzugs pa dang /
lo paN rnams kyis sngags mtshan nyid kyi chos phal mo che bsgyur zhing 'chad nyan gyis gtan la 'bebs pa'i zhabs tog bsgrub pa ste /
sang+d+yas kyi bstan pa rin po che'i srol btod par mdzad /
phyis jo bo a ti sha'i zhal nas /
de dus kyi bod kyi bstan pa 'dra ba rgya gar du yang ma byung bar 'dug ces gsung skad /
de nas mkhan pos bod 'dir mu steD pa mi 'byung yang rgyal ba'i bstan pa kha gnyis su gyis te rtsod par 'gyur bas /
de'i tshe rgya gar nas ka ma la shi la spyan drongs la rtsod pa byed du chug cig ces pa'i zhal chems gsungs nas mya ngan las 'das /
dgung lo stong la gcig chad 'tshams shig nas lung bstan ltar rgya nag nas hA shang byung ste /
lus ngag gi chos spyod mi dgos pa'i byar med kyi ngang la gnas pas 'tshang rgya zhes bsgrags nas bod phal cher chad lta la sbyar ba na ye shes dbang pos rgyal po la mkhan po'i lung bstan yod tshul zhus pas snyel sos te /
ka ma la shi la spyan 'dren pa'i pho nya btang ba hA shang gis gis go nas bsam gtan nyal ba'i 'khor lo / /
bsam gtan gyi lon dang yang lon gnyis /
mdo sde brgyad cu khung la sogs pa'i bstos rtsams /
de nas ka ma la shi la byon pa dang /
rgyal po gung la bzhugs nas hA shang dang rtsod pas phaM par mdzad hA shang rgya yul du rdzangs shing /
dpe de rnams gter du sbas zhes grags| ka ma la shi la'i lugs dang hA shang gi lugs gnyis la rim pa bzhin tson min pa dang ton min pa zer ste /
bod skad du rim gyis pa dang cig char ba'i ming ngo / /
bsam yas kyi rgyal blon 'di dag gi dus su yang rgya dang dbon zhang ma mthun nas dmag 'dren res 'ga' byas shing /
lan gcig dmag dpon lha bzang klu dpal bya bas bod dmag 'bum tsho gnyis khrid @# / /
de| shing khun dang /
ci'u mkhar dang /
sman rtse'i yul rnams bcom zhes rgya'i deb ther chen mo las 'byung /
rgyal po de la sras mu ne btsan po /
mu tig btsan po /
khri lde srong btsan dang gsum /
sras cheb la rgyal srid gtad de /
rgyal po rang nyid zur mkhar gyi pho brang gnyug ma mkhar du bzhugs nas re dgu pa me stag la 'das yo ga'i chos 'byung du ma ti btsan po mu ne btsan po'i sras su'ang bshad de gzhan dang mi mthun /
bu ston chos 'byung du mu ne btsan po chu stag la rgyal sar bton /
lo gcig dang zla ba bdun srid bzung nas bcu bdun pa la 'das par bshad /
dpe ma dag me long mar /
chu stag la 'khrungs nas nyer brgyad pa la rgyal sar bton /
srid lo gcig dang zla ba dgu bzung nas nyer dgu pa la 'das par bshad /
dpe ma dag lugs dang po ltar na sras dgung lo zhe lnga pa la rgyal sar bton dgos pas /
yab drug cu rtsa dgu pa me stag la 'das par chos 'byung du 'byung ba dang lo grangs ma 'grig lugs gnyis pa ltar na rgyal po dgung lo zhe lnga pa la sras 'khrungs par bya dgos shing /
de ltar na yab rgyal po lnga bcu rtsa drug pa chu glang la 'das par chos 'byung rang du 'byung ba dang lo grangs ma mthun shing glang la 'das zhes 'byung ba ni spar ma dag pa ste /
spar ma 'di la dbang thang 'chug pa gzhan yang mang ngo / /
dpe kha cig du sras kyis rgyal srid lo bdun dang zla ba dgu bzung bar bshad la /
'di nyid dag par mngon te /
rgyal po 'dis bod la ltog phyug lan gsum du snyom par gsung kaM kaM spyan snga'i chos 'byung sogs /
zhing chos 'byung gnyis kyi lo grangs bzhin byas na lan gsum mnyam long med do / /
'dis yab mes kyi srol bzhin bstan pa la gus par mdzad cing /
bsam yas su sde snod gsuM gyi mchod pa btsugs pa'i mdo sde mchod pa ni deng sang yang ma nub /
dgung lo nyer gsum pa la yum tshe spong gza' gsol ngan zhus te 'das /
de nas sras 'bring po mu tig btsan po la rgyal srid gtad par 'os kyang sna nam pas rta skrogs nas bkrongs /
chung ba khri lde srong btsan sku nar ma son pa la rgyal btsun mo phong 'ong gza' la phrag dog byas /
sar bton pa sad na legs 'jing yon zhes grags /
rgyal khams la dbang bsgyur te dge bcu'i khrims bcas shing /
yab mes kyi bzhengs pa'i gtsug lag khang rnams la mchod pa rgya chen po 'bul @# / /
ba dang /
lo paN mang pos sngon med pa'i mdo dang sgra bsgyur ba'i zhabs tog mdzad /
rgyal sde dkar chung gi gtsug lag khang yang ba rtsigs par grags /
'di dang mu ne btsan po'i dus su yang rgya dang dmag 'dren res byung ba deb ther nas 'byung ngo / /
rgyal po de la sras gtsang ma /
dar ma /
ral pa can /
lha rje /
lhun grub dang lnga /
bu ston chos 'byung du lha rje lhun grub gnyis gcig tu mdzad pa dang /
me long mar sad na legs kyi sras ldeng khri dang /
de la sras lnga byung bar bshad pa ni ma dag cing /
mes srong btsan gyis lung bstan mdzad par khri srong lde btsan nas gdung rabs gnyis na phyag na rdo rje'i sprul pa ral pa can 'byung bar gsung ba dang yang ma mthun no / /
gtsang ma rab tu byung /
lha rje dang lhun grub gnyis chung du la 'das /
dar ma rgan yang chos la mi dga' bas khri ral pa can dgung lo bcuis pa la rgyal sar bton /
lo 'di khri srong lde btsan 'das nas lo so gnyis lon pa'i me bya de yin /
bu ston chos 'byung du lo bco brgyad pa la rgyal sar bton par bshad kyang snga ma ltar 'byung ba mang ngo / /
btsun mo dpal gyi ngang tshul khab tu bzhes shing /
bran kha dpal yon gyis blon po byas te /
rgyal khams la dbang bsgyur /
paN+Ti dz+ti na mi tra dang shi leN+t+ra b+ho ti /
d+hA na shi la sogs spyan drangs /
lo ts+tsha ba ka cog zhang gsum gyis chos bsgyur dge 'dun gyi sde mang po btsugs nas sgom grwa bshad grwa 'dul grwa rnams dar bar mdzad cing /
rab byung re re'i zhabs tog tu 'bangs mi khyim bdun bdun 'bul ba dang /
snyan g.yas g.yon la gos dar yug btags pa'i steng du rab byung rnams 'khod pa dbu thog tu bzhugs par mos pas dge 'dun dbu sde gnyis zhes grags /
'u shang rdo'am 'on cang rdo dpe med bkris dge 'phel gyi gtsug lag khang kyang bzhengs te bstan pa rin po che dar zhing rgyas par mdzad /
'di'i dus su yang rgya dang dbon zhang ma mthun nas bod dmag khri tsho mang po drangs te| rgya'i yul mkhar rnams rab gnas ma grub /
bcom pa'i mod la bod kyi mchod gnas rnams kyis bar byas nas dbon zhang so so nas dbu snyung mdzad pa'i chad mal gyi yi ge lha sa'i rdo ring la yod /
rgya dang rgya bod 'tshams na'ang yod /
de ltar rgyal po chos la shin tu dgyes pa sdig blon rnams kyis ma theg nas chos khrims bshig par gros bsdur ba na rgyal po ma bkrongs @# / /
na chos khrims 'jig mi thub pa la kha 'cham /
la la na re rgyal po bkrongs kyang lha sras gtsang ma dang /
blon po chen po gnyis chos la dga' ches bas 'jig mi thub zer ba bzhin /
thog mar lha sras pa gro mon la bcug /
chos blon chen po btsun mo dang lhan cig tu 'dus so zhes phra ma byas nas nyes med la bkrongs shing /
btsun mo'ang de'i mod la lcebs /
de rjes rgyal po dgung lo so drug pa lcags bya'i lo la sbas stag sna can dang /
co ro lha long gnyis kyis zhal ltag par bskor nas bkrongs /
de nas bzung ste bod khaMs kyi bsod nams ni snum zad kyi mar me bzhin zad /
dgeb bcu'i rgyal khrims ni sog rul gyi phon thag bzhin zhig nag phyogs kyi spyod pa ni /
pho brang nyams par /
yul ngan gyi rlung 'tshub bzhin langs nas lo paN dang mchod gnas rnams la zhabs tog med par so so'i yul la bzhugs par gyur to / /
lcags bya 'di la sdig blon rnams kyi 'dod pa bzhin gcen khri dar ma 'u dum btsan lo so dgu pa zhig rgyal sar bton nas lo lnga srid bzung /
nas the'u rang dbas rgyal to re nang blon du bskos /
me long mar dang ma sa mo glang la 'khrungs par gsung pas ral pa can gyi gcang du mdzad de /
chos 'byung gzhan du yang lugs 'di bzhin byed pa yod /
de nas btsan po'i thugs la gdon gsol te /
thabs du ma'i sgo nas bstan pa'i rtsa ba so so thar pa'i rten rab tu byung ba'i rtags tsam yang med par byas te sangyas kyi bstan pa rin po che rmang nas bsnubs /
las ngan mngon du gyur 'di nas bzung ste skye 'gro rnams kyis btsan po la glang zhes dud 'gro'i ming nas 'bod pa ste 'os pa nyid do / /
mkhan po dang khri srong lde btsan mchod yon gyi shing lugs la rab byung gi bstan pa btsugs pa nas /
bstan pa bsnubs pa'i lcags bya 'di yan la lo brgyad cu rtsa bdun thal /
bu ston chos 'byung du chu lug la rab byung gi bstan pa btsugs par bshad pa ni bsam yas kyi rmang me yos la bting zhes dbang thang 'chugs pa'i shugs las yin /
dus der yang jo bo rnam gnyis rang rang gi khri'i 'og tu sba dgos pa ma gtogs lha sa dang bsam yas la sogs pa'i lha khang dpe ma dag che ba rnams 'jig ma thub /
de bzhin du sngar 'gyur gyi bka' gtos phal cher ma nub cing khyim pa rnams kyis gus par byas pa dang /
grong dang ri sul du sngags pa rten skya bor gyur pa rnams kyis @# / /
nang ting nge 'dzin zab mo'i nyams len kyang rgyun chags pa ste /
phyis su sangs rgyas kyi bstan pa 'byung ba'i 'phrul lo /
dus der lha lung dpal gyi rdo rje yer par zhuT pa /
rgyal po sdig can gyi gtam gsan pas snying rje khyad par can 'khrungs shing /
ma cig dpal lha'i gsung gi kyang bskul ba las chas bsgyur nas lha sar byon te /
rgyal po'i dpral bar lcags mda' bsnun nas bkrongs /
shing glang /
rgyal po sdig can gsod na 'di bzhin byed pa yin zhes gsung skad /
byang chub sems dpa' dpa' bo stobs ldan gyi mdzad pa ste /
ded dpon snying rje chen pos mi nag mdung thung can bsad pa bzhin no / /
mdzad pa kham chos pa'i don gyis bzhugs ma nus par mdo khams su byon pa snang /
'di yang rgyal po'i bka' chems las /
de nas bdud kyi sprul pa ste /
rgyal po dud 'gro'i ming can 'byung / /
de yi thugs la gdon gsol nas / /
lha khang dgyel shing dam chos bsnub / /
sde snod 'dzin pa'i srog kyang gcod / /
chos mdzad thams cad gsod cing 'joms / /
glegs bam thams cad me la bsreg /
bla ma slob dpon bran du bskol / /
rab byung btsun pa chos dang 'bral / /
dge 'dun rnams la shan pa 'chol / /
sangs rgyas na bza' chu la skyur / /
rten gsum mchod cha rdo yis brdung / /
chos kyi ming kyang med par byed / /
de nas yer pa'i brag khung na / /
phyag na rdo rje'i sprul pa ste / /
dpal zhes bya ba'i dge slong gis / /
sdig can rgyal po sgrol bar 'gyur / /
de nas lo bskor 'ga' yi bar / /
sangs rgyas bstan pa med par 'gyur / /
e ma sems can snying re rje / /
zhes lung bstan /
de'i tshe btsun mo chung ba'i lto bar gdung rgyud kyi sras gcig chags yod pa lo skor drug dang lo rkyang lnga /
la btsun mo che bas kyang sras lto bar yod ces rdzun byas shing /
chung ba la gdung rgyud 'khrungs pa'i tshe sprang mo'i bu chung skyes ma khad gcig sha la car nas nga las skyes pa yin zer ba na blon po rnams kyis yum gsung ba bzhin brtan du bcug pas /
mnga' dag yuM brtan zhes grags /
gdung rgyud la chen mas gnod dog nas nyin tshan du nyi 'od dang mar me'i 'od kyis bsrungs pas 'od bsrungs zhes grags /
sku mched sku nar ma son kyang blon po chos la dga' ba rnams kyis zhus nas jo bo rnam gnyis khri stengs su spyan 'dren pa dang /
lha khang zhig pa slar gso ba sogs dkon mchog la gus par mdzad do / /
srong @# / /
btsan nas 'od srungs kyi bar ni 'jam dpal rtsa rgyud las /
de bzhin gshegs pa'i bstan pa la /
rnam pa sna tshogs bya ba byed /
byang gi phyogs la brten nas ni /
de yi tshe na 'byung bar 'gyur / /
lha ldan yul zhes bya ba yi /
gangs can ri yi nang gnas pa'i /
rgyal po mi yi lha zhes pa /
li tsa bi rnams rigs su byung /
de yang sngags kyi don grub ste| longs spyod tshe dang ldan par 'gyur / /
rig pa longs spyod ldan zhes bya /
mi yi bdag pos de yang bsgrub /
lo ni brgyad cur rgyal srid byed /
des ni rkun ma rnam par spang /
rgyal po des ni srog spangs nas /
der yang sngags ni myur 'grub ste /
zhi dang rgyas pa srid byed pa'o /
'jig rten sgron ma zhes grags dang /
lha mo gos dkar mo dang ni /
dkar mo chen mo gzhan phan btsan /
rtag tu yid ni mi skyo ba'o / /
de bzhin rgyal po mang po ni / /
rnam pa du ma mang po dag kha dog sna tshogs sna tshogs gzugs /
kha ba can gnas kla klo'i rgyal| de yang ston pa chos byed pa'o /
khyu mchog khyu mchog bzang po dang /
sa 'od de bzhin sa 'od bzang /
de bzhin pha rol gnon nyid dang /
rkang pa'i 'gros shes brtan pa yi /
sa bsrung dang ni be'u dang /
'od ldan nyid ni phyi ma yin /
tha mar 'char rgyal ngang tshul te /
kla klo rnam pa sna tshogs yin /
de 'og lugs ni rnam gzhig cing /
phyi rol skye dgu nye bar spyod / /
zhes lung bstan pa yin te /
byang gi phyogs dang kha ba can ni grags che zhing /
lha ldan ni lha sa'o / /
lo brgyad cur rgyal srid byed pa ni lo brgyad cu rtsa gnyis bzhugs sha shing| bar du mang srong mang btsan gyis kyang rgyal srid cung zad mdzad pa'o /
sgrol ma dang /
gos dkar mo dang /
dkar mo chen mo ni btsun mo'i mchog gsum ste kong jo dang /
bal mo bza' dang /
'bri gza' thod dkar ro / /
li tsa ba'i rigs su byung ba ni yangs pa can pa'i rgyud yin pa ste /
me long mar shAkya ri brag pa'i rgyud du mdzad pa la co 'dri ba'o /
kla klo'i rgyal ni nub phyogs ta zig gi yul la yang dbang byed pa'o /
de bzhin du rgyal po mang po ni 'og nas 'byung ba rnams te /
khyu mchog ni gung srong ngo /
khyu mchog bzang ni /
'dus srong rnam 'phrul lo /
sa 'od ni mes ag tshom sogs /
sa 'od bzang ni khri srong lde btsan no / /
pha rol gnon ni mu ne btsan po'i /
rkang pa'i gros ni sad na legs so /
@# / /
sa bsrungs ni ral pa can no / /
be'u ni glang dar ma'o / /
'od ldan ni 'od srungs so / /
tha mar 'char rgyal ngang tshul ni nyi ma shar ba'i phyogs nas bod la dbang byed pa'i hor rgyal po ste /
kla klo'i rnam pa sna tshogs yin /
zhes pa dang 'grig tsha bas che'o / /
'od srungs kyi 'og nas bod spyi la dbang ba'i rgyal po med pas lugs rnam par bzhig go /
de nas 'od srung dang /
yum brtan gnyis srid la ma 'cham par snga mas g.yo ru dang /
phyi mas dbu ru bzung nas 'khrug pa byas /
'od srungs kyis lo drug cu bzhugs shing /
nyi shu rtsa dgu lon dus rje khon gyi 'khrug pa byung /
de nas lo brgyad na bang so rnams bshig pa yin zhes me long mar 'byung /
de'i sras dpal 'khor btsan te dgung lo so gcig pa la shar kha zhes bya ba'i lung par snyags kyis bkrongs / /
de'i sras bkra shis rtsegs pa dang skyid lde nyi ma mgom gnyis /
dang po'i sras dpal lde /
'od lde skyid lde ste smad kyi lde gsum| dang po dpal lde nas rgyud pa las stod mnga' ris smad rnams su byung ste /
da lta'i rdzong kha bdag po sogs so / /
chung ba skyid ldes shangs rta nag gi bdag mdzad /
sras drug byung ba las /
mus dang /
'jad dang /
nyang stod kyi rtsad po rnams mched /
'bri po 'od lde la sras bzhi byung ba'i che ba las g.yag sde dang /
nyang stod stag tshal gyi rtsad po rnams mchad| sras gnyis pa khri lde'i rgyud ni shar tsong kha mdo smad mched /
da lta'i lha don po che sa yang khri'i rgyud du me long mar bshad /
sras nyag lde'i rgyud ni g.yas ru dang skyin mkhar du byung| sras khri chung gis yar klungs su byon nas sku mkhar 'ching nga rtag rtse bzung /
de'i sras 'od skyid 'bar /
de la sras bdun byung ba'i che ba rje tsha khri 'bar dang /
gcung po spun drug las dang po nas rgyud pa la g.yu thog /
sna mo ba /
'phying nga ba /
don mkhar ba /
thang 'khor rtsad po rnam+so / /
gcung po spun drug ni lha bcad dang g.yu can gnyis /
da ra dang lhun po gnyis /
'od btsan dang gung btsan gnyis te drug go /
phyi ma gnyis nas rgyud pa ni khru 'brug /
bying /
byar /
chu mig gog po na yod pa'i lha rnams so / /
g.yu can gyis bya sa bzung /
de'i sras jo dga' /
de la sras gsum yod pa'i che ba bya sa lha chen du grags pa ste 'dis bya sa'i lha khang bzhengs /
sras gnyis pa khri dar ma la gtsug lde /
@# / /
khri gtsug /
jo bo rnal 'byor /
jo bo smon lam dang sras bzhi byung /
jo bo rnal 'byor gyis 'ban tshigs bzung zhing /
smon lam gyis spu gu rdo'i gzim khang dkar po rtsigs te bzhugs /
khri gtsug gis bya sa dang des sngon bzung zhing /
de nas rgyud pa yar 'da' ba'i lha rnams yin /
jo bo rnal 'byor la jo 'bag /
lha chen /
lha ngam shod pa ste sras gsum byung /
gnyis pas 'chad spyil gyi gdan sa mdzad de lha lung gi dbang phyug ces grags /
jo 'bag la /
jo bo shAkya mgon /
lha 'gro mgon /
lde po /
lde chung /
jo rgyal te sras lnga byung /
gnyis pas 'chad spyil gyi gdan sa mdzad pa gzhan don phrin las che /
dang pos gcung rnaMs tha dang du phog nas pho brang gnas chung btab /
de'i sras jo bo shAkya bkris kyis pho brang rnying ma rtsigs /
de la lha brag kha ba dang mnga' dag grags pa rin che ste sras gnyis byung ba mnga' thang dpal 'byor shin tu che /
phyi ma de la sras gsum 'khrungs pa'i che ba blo gros 'od de 'dis kyang 'chad spyil gyi gdan sa mdzad /
chos rgyal pho brang la zer /
chung ba lha btsan tshul khrims bzang po ste /
gdan sa thil du rab tu byung zhing rgyal rabs kyi deb ther chen mo mdzad /
jo rgyal gyi /
sras jo 'bar /
de la sras gnyis byung ba'i che ba lha zur khang pa /
'dis kyang 'chad spyil gyi gdan sa mdzad /
chung ba rong khrom po ba rnams kyi dpon du spyan drangs /
lha khrom po bar grags te de'i gdung rigs da lta lho rgyud byar dang /
sa smad spyad rtsigs na yod /
dpal 'khor btsan gyi sras gnyis pa nyi ma mgon gyis mnga' ris su byon nas /
spu hrengs kyis char sku mkhar nyi bzung rtsigs te chab srid bskyangs /
de la sras rig pa mgon /
bkris mgon lde gtsug mgon te gsum byung ba la stod kyi mgon gsum zer /
dang pos mang yul /
gnyis pas spu hrengs /
gsum pas zhang zhung bzung /
phyi ma lde gtsug mgon 'di la sras 'khor re dang srong ngo gnyis /
srong ngo'i sku tshe'i stod la na ga rAdza dang /
de wa rA dza sras gnyis byung smad la rab tu byung ba lha bla ma ye shes 'od ces grags so / /
mtho lding gi lha khang bzhengs pa dang /
khye'u blo rno ba nyi shu rtsa gcig rgya gar du chos slob pa la rdzong ba mdzad cing paN+Ti ta warma rnams gsum spyan drangs te /
mdo sngags kyi gsung rab mang du bsgyur /
phyis jo bo spyan 'dren pa'i dus su gser @# / /
'tshol bar byon pas gar log gi rgyal pos bzung /
mnga' ris nas gser mang pos slu bar rtsams na'ang jo bo gdan 'dren la gnod dog nas bslur ma bcug par chos phyir sku srog btang ba yin 'dug 'di'i dus su lo chen rin chen bzang po dgung lo bcu gsum pa zhig lcags rta la rab byang /
bu ston chos 'byung du ni 'khor re rab tu byung ba'i mtshan ye shes 'od du'ang mdzad /
gcen chen po 'khor re'i sras lha lde /
de la 'od lde /
zhi ba 'od /
byang chub khri thang dz+nyA na'i yig tshangs las bshad /
'od dang sras gsum byung ste /
phyi ma 'di'i dus su jo bo spyan 'drongs pas mes dbon de dag bod la bka' drin shin tu che /
'od lde'i sras mnga' bag rtse lde /
'dis mnga' ris chos 'khor chen mor grags pa mdzad /
de'i sras 'bar sde de'i sras bkris lde /
de nas rim pa bzhin b+ha e /
na ge lde /
btsan phyug lde /
yang 'dris lde /
grags btsan /
rngog lo sogs mang po kha cher byon pa'i zhar la 'dus zer me 'brug go lde /
grags pa lde /
a sog lde /
a nan sma /
re'u smal 'dis lha sar jo bo rin po che'i dbu thog tu gser thog phul /
de nas rim pa bzhin 'ji dar rmal /
a 'ji rmal /
ka lan rmal| brti rmal /
'di nas ya tsho'i rgyal rgyud chad de spu hrangs nas mnga' bdag bsod nams lde spyan drangs nas rgyal sa 'dzin du bcug de'i sras sri ti rmal gyis lha sar bcuig zhal gyi dbu thog tu gser thog phul /
de nas bzung ste deng sang gi bar du yang bstan pa stobs kyis skyong ba'i chos rgyal sha stag byon /
de yang mang yul na shel dang nub rang rgyal po gnyis glo ba la stag zangs dkar gsum gyi rgyal po ste lnga ka dge ldan pa kho na bla mchod du bkur zhing /
mnga' zhabs kyi chos sde rnams na'ang chos lugs rig pa mgon gyi rgyud /
gzhan 'dzen mi med /
gu gu'i dpal lha btsan po yang dge ldan pa nyag cig mchod yul du mdzad nas nor zong gis mnyes par byed cing /
mnga' zhabs na sa skya pa'i chos sde rgya gling thang dang bzhi sde sogs| yod pa rnams rang babs su 'jog rdzong kha bdag po ni sa skya pa la phyogs mos kyi steng nas gtso bor bo dong ba la zhabs tog byed cing /
chos sde na dge ldan pa'i grwa tshang yod pa'ang mnyam skyong lta bur byed /
blo 'o ni rdzong kha ba'i dpon sa skya 'phar ba'i sde dpon du 'dug la /
de yang dpon a ma dpal gyi ring snga sor chos rje phyogs las pa dang /
@# / /
phyis ngor pa kun bzang pa spyan drangs pa rtsa ba'i bla mar khur te /
mnga' zhabs kyi chos sde rnams spyir sa skya pa dang sgos ngor pa yin na min na byed du bcug ste /
dge ldan pa la sdang zur re tsam yang ston /
de rjes dpon bkris mgon gyi ring yang chos lugs sngar bzhin la dge las stobs che /
mnga' bdag yum brtan la sras khri lde mgon /
de'i sras mgon bsnyen /
de la sras rigs pa mgon dang nyi 'od dpal mgon gnyis byung ba'i phyi ma nas rgyud pa rlung shod /
'phan yul mdo khams rnams su mched /
rig pa mgon la sras lde pod dang rdo rje 'bar gnyis 'khrungs pa'i snga ma nas rgyud pa yar stod phug pa can pa dang /
thang lha brag pa rnams yin la /
dang po'i rgyud pa deng sang gi sde pa bsam bde bar grags pa' di'o /
rdo rje 'bar gyi sras dbang phyug btsan /
de'i sras tsha na ye shes rgyal mtshan /
de'i sras mnga' bdag khri pa de la sras a tsar+ya /
lha dge slong /
lha btsun bo d+hi rA dza dang gsum 'khrungs pa'i dang po'i rgyud pa 'phrang po ba /
grib pa /
snye thang pa /
lum pa btsad po rnams yin /
bar pa nas rgyud pa 'on du byung /
phyi ma nas rgyud pa jo bo bsam yas su byon pa 'di'i dus /
bsam yas lha btsun sngon mor grags pa dang /
lha 'bri sgang pa gnyis /
dang po'i mes dbon lha btsun zhib 'od de /
'di dang sngags pa gru sha gnyis kyis rje spyan snga la lto o 'gyur ltas zhes grags /
de nas rgyud pa deng sang gi sde pa bu tshal ba dang lha gling dkar ba'o /
tsha rong rtsad kha che paN chen bsam yas su byon pa 'di'i dus /
por grags pa'ang 'di rnams dang gdung rus gcig cing /
de nas rgyud pa deng sang gi sde pa lha rgya ri ba'o /
ji skad gong du brjod pa rnams kyis nang nas bsam yas rtsad po chen ye shes rgyal mtshan dang /
mnga' bdag khri pa yab sras gnyis ni bstan pa phyi dar la bka' drin che bar soms /
de'i tshul yang rgyal po sdig can gyis bstan pa bsnubs pa'i dus su gtsang rab gsal /
g.yo dge 'byung /
dmar shAkya mu ne dang gsum chu bo ri nas mdo smad du byon te /
dan tig shel gyi yang dgon du bzhugs pa la /
mu zu gsal 'bar bya bas rab 'jad pa /
byung dge bo dong pa /
tshul stod lung pa /
zhus nas ming dge ba rab gsal du btags /
phyis thugs rab che bas dgongs pa rab gsal zhes grags /
slar ha shang @# / /
ki wang dang gyi wang bya ba las kyi kha skong du rtsal te bsnyen rdzogs kyi sdoms pa mnos /
me long mar bla chen dgongs pa rab gsal dbu stod zhogs su 'khrungs nas khams su sdom pa len par byon par bshad pa ni shin tu ma dag pa ste /
rgyal rabs gog pos ldan rtsa 'chag ces pa'ang 'di 'dra'i rigs so / /
de nas lo lnga tsam lon pa na tsha na ye shes rgyal mtshan gyis bdag rkyen mdzad de /
dbus nas klu mes tshul khrims shes rab /
'bring ye shes yon tan /
ragshi tshul khrims 'byung gnas /
sba tshul khrims blo gros /
sum pa ye shes blo gros dang lnga /
gtsang nas lo ston rdo rje dbang phyug tshong btsun shes rab seng+ge /
mnga' ris pa 'o brgyad spun gnyis /
bo dong pa u pa de kar dang lnga mi bcu khams su sdom pa len du rdzongs pa bla chen pos mkhan po /
gtsang dang g.yo gnyis kyis las slob dang gsang ston /
dmar dang hA shang gnyis kyis las kyi kha bskong byas te bsnyen par brgyad dam drug zer ba'ang yod /
rdzogs nas thams cad dbus su byon pa bsam yas su phyag pheb ste /
tsha na ye shes rgyal mtshan pa mi bzhugs kyang mnga' bdag khri pas sbyin bdag gi mthil len mdzad de /
sngon la dge tshul slong gi rab byung spel /
de rjes gnas gzhi rnams rtsigs nas bstan pa dar bar mdzad ces grags /
'di yang bka' chems las /
de nas lnga brgya tha ma la /
sadyas bstan pa'i me ro gcig mdo khams sgang nas langs bar 'gyur /
kha ba can pa'i sems can la /
mar me 'chi khar gsal ba bzhin /
bstan pa dar zhing rgyas par 'gyur /
zhes lung bstan /
'o na mi bcu dbus su byon pa 'di bstan pa bsnubs nas lo ji tsam zhig song ba la yin zhe na /
de yang nel pa ni sa lug la bstan pa bsnubs pa nas lo brgya dang bcuig pa sa bya la bstan pa byung zer /
bcom ldan rig ral yang 'di dang mthun shas che /
bu ston rin po che lo don gsum maM don gcig dgu zer yang lo gnyis kyi 'gyangs las med pas mi 'gal /
na byung zer /
dpal ldan bla ma dgu bcu rtsa brgyad na byung zer /
kaM kaM spyan snga lo brgya dang bzhi bcu na /
rgan mo zhig gi ngag la brten zer /
byung zer /
'brom ston pa lo don brgyad pa sa stag la byung zer te phyi ma 'di legs so / /
deb sngon pa 'di'i rjes 'brang /
de'i tshe lo chen rin bzang rab byung mdzad nas lo brgyad 'das 'dug pas bstan pa byung ba dbus gtsang las mnga' @# / /
ris snga ba yin 'dug dbus gtsang du bstan pa byung nas lo re lnga pa chu rta la jo bo mnga' ris su byon /
de nas lo brgya dang gsum pa shing byi la kha che paN chen bod du byon /
de nas lo bzhi bcu rtsa gcig pa shing 'brug la chos rjes skya pa gong du byon /
de nas lo nyi shu rtsa gnyis pa shing glang la 'gro mgon 'phags pa gong nas snga res dbus su byon| lo 'di rgyal po khri dar ma shing glang la bkrongs pa nas drug cu skor lnga song ba de yin /
de nas deng sang gi sa khyi 'di yan la lo nyis brgya dang bcu bzhi song /
bzhi pa rgya nag dang hor gyi rgyal rabs bshad pa la gnyis /
dang po ni rgya nag gi rgyal po la snga ba ci'u zhes pa byung /
'di bcom ldan 'das kyi mes rgyal po gzhu brtan dang dus mnyam /
de nas rgyal rabs bzhi song ba na ci'u dbang rgyal zhes pa rgyal sar bton nas lo nyi shu rtsa bzhi pa shing pho stag gi lo la sadyas 'jig rten du byon /
de'i tshe rgya nag gi yul 'od kyi khyab /
spyir ci'u yi rgyal rgyud sum cu rtsa drug byung bas lo brgya'i bar du rgyal srid bzung /
de rjes gan rgyal po pha bu gnyis dang /
de nas han gyi rgyal rgyud bcuis rim par byung /
de nas aM mang zer ba'i blon po zhig gi rgyal sa 'phrogs te lo 'ga' bzung /
de nas han gyi rgyal rgyud gcig gis aM mang bsad nas rgyal sa bzung /
de'i bu han man ti rgyal po zhes pas rgyal sa bzung ba'i dus /
rgya nag du sadyas kyi bstan pa byung ste /
bod du bstan pa byung ba las chos snga ba yin /
de nas han gyi rgyal rabs nyi shu rtsa bzhi pa han te rgyal po'i dus su /
blon po gcig gi rgyal sa 'phrogs nas mi rabs lnga'i bar du bzung /
de'i lag nas yang kho rang gi blon po gcig gis rgyal sa 'phrogs /
de'i rjes su hi'u tsing gi rgyud pa dung tsing dang /
bisi tsing gnyis byung ba'i phyi ma 'di'i dus su tsan+da jo bo len du btang /
lon dus bsi tsing 'das nas mi dpon ching sang bya bas tsan+da jo bo lon pa pho'i dmag dpon des /
bsi chon dang /
ci'u mkhar nyi shu rtsa bzhi'i bdag byas nas rgyal srid logs su bskyangs /
phyis ching sang rgyud kyi rgyal pos dmag dpon rgyal po'i rgyud pa'i lag nas tsan+da jo bo lon te mchod par snang /
me long mar ni tsan+da jo bo dang jo bo shAkya mu ne gnyis ka bsi tsing gi dus su byon par bshad de 'gal ba med do / /
tsan+da jo bo 'di da lta rgya nag gi sa cha 'dir bzhugs kyi gtaM @# / /
ni su la yang yod par ma thos /
byon pa'i lo rgyus ni sangs rgyas kyis nga mya ngan las 'das nas lo stong na sku 'dis rgya nag gi yul du sems can gyi don byed par 'gyur ro| |zhes lung bstan pa nyid kyis shes /
'di dang shing stag la sangs rgyas 'khrungs pa rgya'i rtsis la shar ba dus 'khor sogs dang mi 'dra /
gnyis la rtsis gzhi mdzad nas /
bla ma 'phags pas pho brang du bstan pa'i rtsis mdzad /
phyis chu mig chos 'khor dus rtsis pa las ni 'das lo nyung bar snang /
ching sang gi rgyud de chad nas gan rgyal po pha'u gnyis kyis rgyal sa bzung| de'i rjes su rgyal po thang zhes pa byung ste /
bod kyi rgyal rgyal po lugs kyi bstan rtsis la gzhi mdzad /
po gnam ri srong btsan dang dus mnyam /
de'i sras rgyal po thang ka 'o bzung /
de'i sras tha'i dzung rgyal po ste /
srong btsan sgam po dang don gcig 'dis bod kyi rgyal po srong btsan sgam po la sras mo byin pa yin no / /
de la sras bdun byung ba'i che ba'i rgyud pa dzung dzung rgyal po ste /
bod kyi rgyal po mes ag tshom dang dus mnyam zhing bsnyen du 'brel ba'ang yin no / /
de'i sras han dzung rgyal sar bskos pa skabs shig nas blon po gcig gis rgyal sa phrogs te lang zhes pa'i rgyal rgyud sogs rus mi gcig pa'i rabs tshan pa lnga la rgyal po bco lnga byung /
de'i rjes su ci'u tha'i dzung zhes pa'i rgyal po byung ba 'di nas rgyal sa ngo bo mi nyag la shor te /
rgyud rim brgyad sben lang gi sa char byung zhing /
phyis sman rtse'i yul du rgyal rabs brgyad byung ste sman rtse lha btsun pa'i bar du'o /
'dis sa skyar spyil 'dzin mdzad /
mi nyag la shor tshul ni byang ngos dang mi nyag sga'i bar gyi ri gcig la klu bdud chen po se hu zhes pa gcig yod pa dang /
byang ngos mkhar nang gi bud med sha za'i rigs gcig lhan du 'dus pa las bu gcig skyes pa'i tshe naMkha' la sngon med pa'i skar ma btags can shar ba mthong nas rgyas rtsis byas pas rgyal sa 'phrogs pa'i mi gcig skyes par shes nas thams cad skrag zer| bu de nar son pa'i tshe rgan mo mi ma yin gcig gi ngag bzhin rta pa mang po khrid nas pho brang du 'phags pas rgyal po blon po dang bcas pa kha yar dam kha skyel du byung bas kun bsad nas /
rgya'i rgyal khams mi nyag gis bdag byas /
de'i ming kyang pha'i ming nas sbyar te se'u rgyal po zhes grags /
de nas mi nyag gi rgyal po rgya rgod yan la rgyal rabs drug @# / /
byung zhing lo nyis brgya drug cu'i bar mi nyag gi bstan pa byung ba yin no / /
gnyis pa hor gyi rgyal rabs bshad pa la gnyis /
dngos dang /
slar yang rgya'i bstan pa byung tshul lo /
dang po ni hor gyi rgyal po snga ba gnam gyi bu spor ta che ste /
rgya nag ci'u rgyal po las ni das phyi bar mngon /
de nas bzung ste tha'i dzung dzing gin rgyal po'i bar rgyal rabs nyi shu rtsa gnyis kyi ring ni mtha' khob kyi rgyal khams la dbang bsgyur ba'i mi bdag yin pa ma gtogs chos spyod pa'i rgyal por mi snang la /
'di'i rjes su hor dzing gin rgyal po byon pa /
rgya dang bod dang mi nyag gi rgyal khams thaMd 'og tu bcug cing /
lo nyi shu rtsa gsum gyi ring rgyal srid chos kyis bskyangs te /
dgung lo re gcig pa chu stag la 'das /
lo 'di chos rje sa skya'i yang re gcig pa yin /
rgyal po de'i sras go tan gyis rgyal srid lo drug bskyangs /
de nas bzung ste sa skya pa dang yon mchod du 'brel| de'i sras go yug rgyal pos rgyal sa zla ba drug de la sras gsum las che ba mong gol rgyal pos lo dgu chung ba hur lar grags pas stod hor gyi rgyal po byas /
mnga' thang longs spyod rgya che /
sras 'bring po se chen gan gyi rgyal po chu bya la 'khrungs /
dgung lo zhe brgyad pa lcags sprel la rgyal sar byon /
rgya bod hor gsum mi nyag gi rgyal khaMs dang bcas pa la dbang bsgyur /
phyis kyi rgyal po gcig la stobs mnga' thang che zhing bstan pa la gus /
karma pag shis grub rtags bstan nas dad par byas pa'i rgyal po gu bo la yang se chen 'di yin par mngon /
brgyad cu rtsa gnyis pa shing rta la gshegs /
de rjes rgyal po ol bya thul gyi rgyal srid lo bcu gsum bzung /
'di'i ring la sna ra thang gi bstan 'gyur byung /
ayon pa hor yul du byon zhes pa'ang 'di'i dus su yin par 'dra /
de nas rim pa bzhin go lug rgyal pos lo bzhi /
a su ta bur yan rgyal pos lo dgu /
si ting pha las lo gsum /
the mur tsam dbang gi lo lnga /
ra khyi phag gis zhag bzhi bcu /
ku sha la rgyal pos zla ba gcig thog the mur rgyal pos lo lnga dang /
rin chen dpal rgyal pos zla ba gcig ste /
chos rje rang byung rdo rje snga res pho brang du byon pa rgyal po 'di gnyis kyi dus yin /
de nas zla ba drug rgyal sa stongs /
de rjes tha mur tha shris srid lo 'ga' bzung /
de'i rjes su rgyal po tho gan the mur chu bya @# / /
la rgyal sar byon /
se chen 'das nas hor rgyal po byon pa la 'di bstan pa'i zhabs rtog che /
dzing gin rgyal po 'das nas lo dgu bcu rtsa gnyis dang /
se chen 'das nas bzhi bcu song ba de yin /
rgyal srid lo sum cu rtsa drug bskyangs /
me long mar zhe brgyad ces kyang zer /
snga sor chos rje rang byung ba gong du byon pa lnga bcu rtsa drug la pho brang nyid du gshegs nas gdung tshun tsaD+da? gyi mes ba sregs /
gyi zhabs tog mdzad /
phyis chos rje rol pa'i rdo rje spyan drangs shing /
bu ston rin po che yang e phebs kyi gdan 'dren btang ba yin zer /
sa pho spre'u'i lo la rgya nag la rgyal sa shor nas hor yul la bros /
de'i tshe mdo smad du rje rin po che 'khrungs nas lo bcu gnyis lon /
de nas deng sang gi sa khyi 'di yan la lo brgya dang bdun cu 'das| las dbang gi dus la bab zer /
gnyis pa slar yang rgya'i bstan pa byung tshul ni rgya nag phag gdong rgyal pos sa sprel la hor gyi rgyal sa blangs pa nas rgyal srid lo sum cu rtsa gsum bzung| me long ma sogs su ti'i ming rgyal pos zer te spyi ming yin pas mil lo / /
de rjes kyi hun rgyal rgya nag gi yig tshang las 'byang zer /
pos lo gnyis dang /
rgyal po ye dbang gis lo nyi shu rtsa gnyis bzung /
'dir snga sor rje rin po che gdan 'dren pa btang yang ma phebs pas karma pa chos rje chos dpal bzang po /
sa skya pa kun dga' bkris /
se ra ba shAkya ye shes gsum gdan dangs nas rim pa bzhin /
de bzhin gshegs pa /
theg chen chos rje /
byams chen chos rje zhes mtshan gsol /
spyir yang jo bo rin po che la na bza' mchod rdzas phul ba dang /
rgya bod kyi rab byung rnams la gus par mdzad nas yo byad btang ba ni bsam gyis mi khyab ces grags /
de nas gzhan dzung gin lo bzhi dang /
zon lde rgyal pos lo brgyad de /
'di'i ring la dge ldan gyi thub pa gnas bcu'i thang ka ya mtshan can 'di byung /
cin thung gi lo bcu gsum /
gyin thas lo bdun /
thing zhun gyi lo brgyad /
ching ho rgyal pos lo bcuig de nas deng sang gi bar zhing bcu gsum gyi rgyal khams la dbang byed pa'i chos rgyal rim par byon pa yin no / /
lnga pa bod du rgya hor gyi lugs byung tshul ni /
hor dzing gin rgyal pos rgyal sar byon nas lo nyi shu lon pa lcags pho byi ba'i lo la dmag dpon li byi dang der rta gnyis kyis mgos byas hor dmag khri phrag mang po bod du btang ste /
@# / /
grong khyer phal cher bcom /
'bri khung sgom pa shag rin hor dmag gis bzung ba'ang 'di res yin /
r+wa sgreng dang rgyal lha khang du dge 'dun mang po bkrongs pa yin zhes deb sngon las 'byung yang rab sgreng la khungs gzhan gsal ba ma mthong bas brtag go /
lcags byi 'di chos rje sa skye pa'i nga dgu pa yin /
de dag ni yan lag bzhi pa'i dpung chen pos bsdiT nas bod kyi rgyal khams cham la phab pa tsam yin la /
slad nas mnga' 'og tu bcug ste lung bsgyur ba ni /
sa skya pa dang yon mchod du 'brel ba nas byung| de la sngon du dpal sa skya pa'i bla rabs rag rim brjod na /
'khon dkon mchog rgyal pos chu mo glang gi lo la dpal sa skya'i chos sde chen po btab /
gsang ne'u thog dang btab lo gcig rngog legs pa'i shes rab kyi sku tshe'i ma jug la yin /
r+wa sgreng btab nas lo bcu bdun song ba de yin /
de'i sras sa chen kun dga' snying po chu sprel la 'khrungs /
bcu gcig pa la yab gshegs pas bA ri lo tsA bas gdan sa thogs shig mdzad de rje dgung lo nyi shu pa la gdan sar byon /
drug cu rtsa bdun pa sa stag la gshegs /
sa chen la sras bzhi 'khrungs pa'i dang po kun dga' 'bar rgya gar du byon pa nyer gnyis lon dus mag d+hara gsheg sa /
gnyis pa rje btsun bsod nams rtse mo chu khyi la 'khrungs /
'dis gdan sa ma mdzad pa 'dra /
bzhi bcu rtsa gcig pa chu stag la gshegs /
gsum pa rje btsun grags pa rgyal mtshan me yos la 'khrungs /
nyer drug pa chu 'brug la gdan sar byon te /
theg pa chen po gsang sngags kyi bstan pa'i srog bzung bdun cu zhes pa me byi la gshegs /
dgongs pa rdzogs skabs su dge 'dun mang du spyan drangs nas bsnyen bkur gyi mchod cing /
chos rnam par gtan la phab pa la me pho byi ba'i chos 'khor zhes zer /
de'i tshe chos rje sa skya pas rgyal po lugs kyi bstan rtsis la rtsis gzhi rje spyan snga gral dbur gdan drangs pa la phebs /
mdzad nas bstan pa'i rtsis mdzad pa 'das lo mang ba'i phyogs yin /
'di la rtsis gzhi mdzad nas chos rgyal 'phags pas chu mig chos 'khor dus dang /
bla ma dam pas yar klungs chos 'khor dus su'ang brtses par snang /
bzhi pa dpal chen 'od po lcags rta la 'khrungs /
nga bzhi pa chu phag la gshegs /
de la sras gnyis las che ba sa skya paN+Ti ta chu @# / /
stag la 'khrungs /
rje btsun bsod rtse gshegs lo yin /
gcung zangs tsha bsod nams rgyal mtshan shing 'brug la 'khrungs /
nga drug pa sa phag la gshegs /
de la sras chos rgyal 'phags pa /
'gro mgon phyag na /
rin chen rgyal mtshan /
ye shes 'byung gnas dang bzhi /
phyag na'i sras d+harma pa la /
ye shes 'byung gnas kyi sras bdag nyid chen po bzang po dpal /
'di la sras bsod nams bzang po /
kun dga' blo gros /
mkhas btsun nam legs /
nam kha' rgyal mtshan /
kun dga' legs pa'i 'byung gnas /
kun dga' rgyal mtshan /
kun dga' legs pa'i rgyal mtshan /
kun dga' nyi ma'i rgyal mtshan /
don yod rgyal mtshan /
bsod nams rgyal mtshan dang bcu /
gzhan gzhon nu la gshegs pa gnyis dang bcuis 'khrungs /
bsod nams bzang po'i sras dbang rat+na /
kun dga' rgyal mtshan pa rab tu ma byung gong gi sras chos kyi rgyal mtshan dang /
blo gros rgyal mtshan gnyis /
dbang kun dga' legs pa'i rgyal mtshan la sras bsod nams dang grags pa rgyal mtshan gnyis /
mkhas btsun pa'i sras bla ma kun rin pa /
chos kyi rgyal mtshan pa'i sras theg chen kun bkras pa sogs so / /
de yang chos rjes skya pas mkhas pa'i bya ba rnam pa gsum gyi sgo nas bstan pa rin po che'i srog bzung ste sa skya pa zhes pa'i sgra chen po phyogs kun tu bsgrags pa'i snyan pa gsan te /
nyid kyis dgung lo re gsum bzhes pa'i shing 'brug la /
rgyal po chen po go tan gyis tshe ring gnam gyi she mong las rgya bsod nams dpal gyis mngon par mtho /
rgyal po nged kyi lung /
bod sa skya paN+Ti ta kun dga' rgyal mtshan dpal bzang po la bzlo ba /
zhes sogs kyis chab shog gser yig pa dang bcas pa mngags nas gdan 'dren du btang ba las /
'phags pa blo gros rgyal mtshan dgung lo bcu bzhes pa dang /
phyag na drug lon pa zhig phyags phyir khrid de gong du byon /
rgyal po blon 'bangs 'khor bcas theg pa chen po'i chos kyis tshim par mdzad de /
bdun cu bzhes pa'i lcags phag la byang ngos sprul pa'i sder me tog ra ba'i sde dang gcig sku'i bkod pa bsdus /
de'i tshe 'gro mgon 'phags pas dgung lo bcu bdun bzhes /
bcu dgu pa nas se chen rgyal bur bzhugs @# / /
pa'i bla mchod mdzad /
nyi shu rtsa gcig pa shing yos la me tog ra ba'i sder bsnyen par rdzogs /
nyer drug pa lcags sprel la se chen rgyal sar thon pas gong ma'i bla mar gyur te /
gnam la nyi zla zung gcig dang /
sa la mchod yon 'u yug pa chen po ma gshegs na dbus su mdzad gyur 'dug rnam gnyis zhes snyan grags che /
so gcig pa shing glang la bod du phebs /
slar sa mo sbrul la gong du byon te /
'di ras shing khun gyi lha khang bzhengs /
lo bdun bzhugs nas zhe gnyis pa me byi la sa skyar phebs /
de yang se chen gan gyi rgyal pos bod chol kha gsum bla ma 'phags pa rin po che la dbang yon du phul ba /
bla mas bla ma'i bya ba mdzad pa ste /
thugs dgongs mchog tu bzang bas /
bod kyi chos pa rnams rang rang dbus gtsang mdo khams gsum la zer /
gi chos lugs skyongs /
shig pa'i hor gyi 'jags pa bsgrags /
dpon chen na rim du bskos pa rnams kyis 'jig rten pa'i bya ba byed pa ste /
dpon chen la snga ba shAkya bzang po rgyal po'i lung gis de dus bod kyi chos pa th+mad sa skya par bsgyur na dbang yod /
bod chol kha gsum la dbang ba'i dam kha byin nas dpon chen du bskos /
rgyab gnon gyi khrims bdag ngo bo gong rang nas mdzad de /
lung bsgyur ba dang khral bsdud sla ba'i phyir du hor dud rtsis nas gtsang nas lho byang pa gsum /
chu zhal mgur gsum te khri skor drug dang /
dbus nas g.ya' phag thang gsum /
rgya 'bri mtshal gsum te khri skor drug dang /
ya 'brog khri skor te khri bskor bcu gsum la so sor khri dpon bskos nas 'jags pa gnang zhing /
khri dpon rnams kyis kyang rang rang gi 'og tu stong dpon bcu bcu bskos pa yin 'dug de yang dpon chen shAkya bzang gi las thabs su lha khang chen mo'i lcags ri phyi nang dang /
khang gsar chen mo rtsigs /
khong 'das nas nang chen kun dga' bzang po dpon chen du bskos /
'dis rin chen sgang bla brang dang /
lha khang lcags ri dang bcas pa btab /
khong gis las kha gtad nas rim pa bzhin dpon chen zhang btsun /
phyug po sgang dkar ba /
byang rin pa dang gsum bla ma'i zhal ltas bskos /
'di ltar na bla ma 'phags pa dbus su snga res phebs pa nas dpon chen bskos par bya dgos pa 'dra /
bla ma dgung lo zhe gsum pa @# / /
me mo glang gi lo la 'chims thams cad mkhyen pa gral dbur spyan drangs nas chu mig chos 'khor chen mo'i grags pa mdzad /
dgung lo zhe drug pa lcags 'brug la sku zhi bar gshegs /
de yang bla ma rin po che dang dpon chen kun dga' bzang gi bar du nye gnas chen mos phra ma bcug na bla ma'ang ma dgyes /
'di khog du bzhag nas lkog tu nye gnas kyis rgyal po la yi ge phul bas rkyen /
bla ma gshegs pa'i phyi lo lcags sbrul la se chen gyi lung gis hor dmag bod du shor te /
nyang smad bya rog rdzong khab nas dpon chen pa bsad| de yang kho 'chi khar gos dkar po dang /
hor dmag bod du bos pa dgongs dogs nas nye gnas kyi bkrongs zhes kyang zer /
zhwa nag po gcig gyon 'dug pas gtam phyis su rgyal pos gsan pa na nyes pa med pa'i brdar dgongs nas dmag dpon rnams la bka' skyon phebs pa yin 'dug lo 'di la dbon po d+harma pha la gdan sar byon /
dpon chen byang rin gyi dus su se chen gyi thugs la btags nas shel dam gnang /
byang rin gyi rjes su dpon chen dkon gzhon /
de nas dpon chen gzhon dbang ste 'di'i ring la che gsal chen mo dang dbus gtsang gi khrims kyi zhib cha phal che ba byas /
de nas dpon chen byang rdor /
de nas dpon chen ag lin te /
'dis gdan sa'i lcags ri phyi ma dang /
dpon po ri'i lcags ri btab| dpon chen 'di gsum gyi par la 'bri khung pa dang 'thab /
khyad par ag len gyi ring la 'bri khung gling log tu grags pa'i bcom khyer chen po de btang /
gling log de bu ston rin po che 'khrungs pa'i lcags pho stag gi lo la yin /
de ni phal cher 'di'i gong thog kha ba rin chen seng+ges 'bri khung gdan sa mdzad pa'i lo bdun pa shing bya la bya yul gziM chung ma gtogs gling thams cad me la bsregs pa'i mthong chos su byed pa yin 'dug de nas lo bzhi pa shing pho rta la gong ma se chen gshegs /
'phags pa gshegs pa'i lo bcui pa yin /
de nas lo bcu pa me rta la bdag nyid mkhan po gtsang ston pa yang bkrongs /
chen po bzang po dpal gdan sar byon /
'di pa gong du byon pa rgyal po ol bya thul gyi rgyal srid skyong pa'i dus yin tshod 'dug gdan sar lo bcu bdun bzhugs nas chu khyi la gshegs /
de nas lo gsum pa shing mo glang la mkhas btsun namkha' legs pa gdan sar bton /
shing glang @# / /
'di 'gro mgon 'phags pa gong nas snga res byon pa'i shing glang nas drug cu skor gcig song ba de yin /
de nas lo bcu dgu pa chu lug la mkhas btsun pa gshegs /
bdag nyid chen po'i sras nam mkha' rgyal mtshan pa dang /
kun dga' nyi ma rgyal mtshan pa sogs gong du byon pa rgyal po tho gan gyi dus yin pa 'dra'o / /
ag len gyi rjes su dpon chen gzhon dbang skyar nas bskos /
de nas rim pa bzhin legs pa dpal /
seng+ge dpal /
'od zer seng+ge /
kun dga' rin chen /
don yod dpal yon btsun /
yang 'od zer seng+ge /
rgyal ba bzang po /
dbang phyug dpal /
bsod nams dpal /
yang rgyal ba bzang po ste 'di'i rgyud pas shangs dang rta nag gi bdag yun ring du byas la /
deng sang ni 'phan yul u rgyan gzhis kha dang stod lung phur yod /
de nas dpon chen dbang brtson /
nam mkha' bstan pa /
dpal 'bum ste 'di'i rgyud pa dbu ru stod smad na yod /
sgos sna ra ma sgang pa /
de nas blo chen /
de rjes grags dbang ste /
'di'i rgyud pa klungs shod na yod /
rgyab ra ba /
de yang mkhas btsun pa gdan sar bzhugs pa'i dus su rgyal ba bzang po dang dbang brtson gyi dpon chen gyi las ka snga phyir bzung /
'di gnyis kyi ring phag mo gru pa dang 'thabs pa lcags sbrul shar ba tsam nas sa skya pa'i dbus kyi sa cha rnams 'du mas pa'i mgo brtsam 'dug de la dpon chen ni bshad pa ltar sa skya pa'i khrims bdag dang /
nang chen ni nang gi gnyer par 'dug la /
de'i rgyud pas nyang shab tu sa bzung /
bar skabs nas se ru bsod nams dpal dang /
nang chen kun dga' 'phags te sku mched gnyis byung ba'i dang pos nyang stod rtse chen dang /
shab stod seng+ge rtse gnyis bzung kun mkhyen 'phags 'od dang /
chos rje shes seng ba bla mchod du bskur te lhun po rtse'i chos sde gsar 'debs sogs dkar phyogs kyi mdzad pa bzang po grub /
de rjes dpon rabs gsum bzhi'i ring lugs gnyis ka'i tshugs che bar byung na'ang /
bar skabs tshor rin spungs pa'i| chos lugs dge ldan pa nyag cig yin /
dbang du btang ste /
rgyang mkhar rtse ba dmigs med du pha rgod khyung rgyal dang yul 'khor bsrungs /
gtong ba'i rtsis kyis dpung 'khyer lugs byed pa dang /
@# / /
slar rin spungs pa la dpung shed ngom pa sogs byed pa ma mkhas pas rkyen /
deng sang sde tshugs rnam par gzhig go kun dga' 'phags kyis chu shar khar rgyang mkhar rtse rtsiT te sde tshugs bzung ba nas rtse shar nub gnyis ces zer /
de'i sras rab brtan kun bzang 'phags snga sor rtse chen pa dang khu dbon ma mthun nas gong ma grags pa rgyal mtshan pa'i gzim dpon gyi las ka bzung /
bar skabs nas gong ma ma dgyes te khri dmag rgyab mkhar rtser mkhyogs dgos pa byung /
yar klungs pa rnams dgra nyang stod shar kha ba zhes pa'ang yod do / /
phyis su mkhas grub rin po che bla mchod du bskur te dpal 'khor bde chen gyi chos sde chen po 'debs pa /
sku 'bum chen mo dang gos sku chen mo bzhengs pa sogs phun sum tshogs pa'i dge las mi 'dra ba sum cu rtsa drug tsam grub ces zer /
gser gyi bka' dge ldan pa gtso che bar yod /
'gyur ni de nas bzung ste deng sang gi bar du yang bzhengs pa rgyun ma chad pa ste sde dpon gcig la dkar phyogs kyi mdzad pa rngams che shos su 'dug de'i sras rab brtan bkris 'phags /
de la sras don grub 'phags sogs 'phags te gnyis 'khrungs nas sde tshugs bzung ba'i blon po dpon yig pad rgyal du 'di'i rgyud pa rnam sras gling pa yin /
grags pas bya /
dpon blon 'di gsum gyi ring gzhis kha ba la rgyang ro spel skya'i jus nyes chen po de btang /
skabs shig nas rtse chen pa phyogs 'gyur ba 'dras rdzong gzhis la shor god yod pa'i mtshan jus 'bring ba yun ring tsam byung /
sras deng sang gi bdag po 'di'i ring sne gdong rtse nas rgyab snyer mdzad pas mnga' zhabs rnying khungs tshags su tshud cing /
slar gzhis kha ba dang srid du sgrel bas deng sang ni rtse chen gyi'ang bdag byas te mnga' thang shin tu mtho bar yod /
lho pa ni rgyal po'i lung gis g.ya'o la nas /
brang po yan gyi la stod lho'i yul ljongs la dbang ba'i khri dpon gyi 'ja' sa slus stobs kyi 'phrogs /
lon pa nas sde tshugs shin tu che /
si tu chos rin pa dang bdag po lha btsan skyabs khu dbon gyi dus su mkhan chen chos rgyal ba rtsa ba'i bla mar khur nas shel dkar chos sde 'bul ba sogs zhabs tog phun sum tshogs pa mdzad /
skabs shig nas byang pa dang 'thabs @# / /
pas pham te /
rdzong gzhis la shor god chen po byung 'dug na'ang /
yang 'thabs pas tshur lon /
slar zhal ngo sku mched ma mthun zhing dpon skya stong po skor gsum yang blo mi mthun pa sogs nas bar skabs tshor dus mi bde ba chen po byung /
deng sang gi bdag po 'di pa byang pa dang bsnyen du sbrel ba nas khri skor gcig tu 'brel ba'i sde tshugs che bar yod do / /
byang pa ni zhal ngo gcig gis 'phags pa rin po che'i phyag phyir gong du phyin nas se chen gyi bla ma thob pas ti shrI grags pa 'od zer zhes zer /
hor dkar grags 'od ma'ang 'di'i sgo nas ming du chags /
khong gi drin las rgyal po'i lung gis skyar skya nas 'jad yan gyi la stod byang gi yul ljongs la dbang ba'i khri dpon gyi 'ja' sa lon pa nas mnga' thang che /
rdzong byi grags rin gyis phag mo gru pa'i dmag chen lan gcig byang du khyer 'dug kyang yo 'khyoms cher ma thub /
khyad par bdag po rnam rgyal grags pa rgyal po paN+Di tar byed /
dang dkon mchog legs pa sku mched kyi ring gzhis byang gnyis srid du sbrel bas lho pa'i sa cha 'ga' tshur chod pa ma gtogs sde 'khrug lung ma bstan mdzad ma dgos /
dngul las grub pa'i dus kyi 'khor lo'i gzhal yas khang dang /
byams chen gyis gtsos pa'i gser zangs las grub pa'i sku 'dra mang po dang /
bka' 'gyur bzhengs pa /
chos sde'i bshad gra bzang po'i bdag rkyen mdzad pa sogs ya mtshan mchog tu che /
chos lugs ngo bo sa skya pa nyag cig la mos pa'i steng nas jo nang pa /
bo dong pa /
byang sems gzhon nu rgyal mchog la sogs bla mar bskur zhing mnga' zhabs kyi dge ldan pa'i grwa pa grwa tshang rnams la'ang zhabs tog cha mnyam du byed /
de nas bzung ste deng sang gi bar du yang dpon blon bzhugs btsun pa sogs nas khri skor gyi sde la shor god med pa dang /
nor rngams cheb dang /
dkon mchog la gus bdag po 'jam dbyangs pa'i sras mo gcig dbon po dge ldan pa yin /
pa sogs kyi ngo mtshar che ba mu can du yod /
sna dkar rtse pa ni se chen gyi lung gis yar 'brog nas brtsams te| lho brag tshun la dbang ba'i khri dpon gyi 'ja' sa lon pa nas sde tshugs che /
sa skya dpon chen ag len du grags pa'i drag shul can de yang 'di pa'i zhal ngo yin /
mngon @# / /
dga' chos sde 'debs pa sogs bstan pa'i zhabs tog kyang mdzad /
khri dpon nam mkha' bzang po dang he tu kun dga' rgyal mtshan khu dbon gyi ring paN chen 'jigs med grags pa mchog tu bskur bas yar 'brogs pa skya ser mtha' dag khong gi gdul byar gyur /
rin spungs pa dang bsnyen srid du 'brel bas zho khong mtshan jus che ring khri skor /
'jags pa byung na'ang 'dis chos rje bo dong ba'i rnam thar chen mo brtsams /
bar skabs nas dus mi bde ba sna tshogs byung ba dang da dung kyang de ka'i mu can du snang ngo /
g.ya' bzang pa ni 'gro mgon rin po che'i rgyud slob chos rje chos smon lam pas me stag la g.ya' bzang dgon pa btab ste /
yar klungs shar nub /
gnyal stod smad /
mtsho sna gro shul byar la sogs pa'i yul ljongs rnams su chos mang du gsung pa'i phrin las kyi rgyun las nye gnas la khrid dpon gyi 'ja' sa lon pa sde tshugs mchog tu che /
bar skabs nas phag mo gru pa dang 'thabs pas khri 'og rnams shor te sde tshugs gzhig skabs shig dpon rgyud 'gas gnyal shel mkhar bzung 'dug na'ang /
bya sa la shor /
deng sang mi rgyud yin ngos gcig gnyis yar klungs na snang /
tshal pa ni zhang rin po ches chos sde gtsug lag khang gnyis kyi bdag po mdzad pa'i phrin las kyi rgyun las nye gnas la khri dpon gyi 'jal sa lon te skyid shod stod smad kyi sa bdag mdzad /
dpon dbu 'phangs mtho ba yang drung chen smon lam rdo rje /
ta'i si tu dge ba'i blo gros /
tshal pa thams cad mkhyen pa zer /
drung chen kun dga' rdo rje 'di yang mkhyen pa rgya che /
sogs nang don dang rgyal rabs deb ther la mkhas pa mang du byon /
khyad par smon lam rdo rjebs chos 'khor gling btab ste bshad grwa bzang po btsugs shing /
mkhyen rabs kyang rgya che ba ste /
bu ston rin po che'i zhal nas deng sang gsung rab kyi gzigs rgya la tshal pa dbon po khong che zhes gsung skad /
kun dga' rdo rje'i ring phag mo gru pa la khri 'og phal cher shor te bya bral la theg pa yin 'dug phyis su sang dbon re tsam ma gtogs shag gzhon bas gdan sa mdzad /
gdung rgyud kyi rim pa'ang chad zer /
rgya ma ba ni sgyer khu dbon lugs gnyis kyi phrin las rgyas pa'i lha sde'i khog tu nye gnas la 'phan yul tshun dbang ba'i khri dpon gyi las ka blangs @# / /
par 'dug cing /
rgya 'tshal gnyis kas sa skya pa mnga' thang che ring khong gi shed khur nas 'bri khung pa dang 'thabs /
dbu ru stod pa rnams dgra rgya mtshal bka' gsum zer ba yang yod do / /
phag mo gru pa'i lung rgyugs nas ni rgyal chen rtse'i khog tu khri 'og phal cher song nas /
yar snon nam re 'ga' mkhar rtse dang bsgrel ba'i steng du sne gdong rtse nas khri dpon gyi las ka rim pas zhus par snang la /
phyis dpon legs ldan pa'i dus su ni phag mo gru pa'i sde srid dang zlos shing /
mnga' zhabs kyi dge ldan pa rnams mthar 'dod pa dang /
rje rin po che'i sku 'dra bshig pa sogs byed pa 'bring tsam du gyur pa las rgyal chen rtse pa dang sku mched /
phyi nang du dus mi bde ba rgyun mar yod pa byung ngo / /
'bri khung pa ni chos rje 'jig rten gsum mgon gyis sa mo phag gi lo la 'bri khung thel btab ste /
gdan sa star chags su byon pa'i lnga pa cung rin po che'i dus su sgom pa la khri dpon gyi 'ja' sa lon nas byar dwags tshun la lung rgyugs /
dpon chen gsum gyi ring sa skya pa dang 'thabs pas dang por rgyal pham spel mar byung yang snubs rdo rje ye shes pa'i dus su gling log chen mo byung ba nas bzung ste /
mtha' rgya'i khri 'og phal cher 'dums pa yin zhes zer /
chos rje nyer brgyad pa'i dus su si tu shAkya bzang pos mdung rus skyu ra'i nang tshan nang 'gags pa zer /
las ka bzung ste khri khang lhun grub gling brtsigs /
sa skya pa'i stengs su gong ma ta si'i dmag grogs kyi dpung gtong ba byas shing /
res 'ga' ma mthun nas shAkya btsan gyi bu gnyis dang gros bton nas 'ol kha rtag rtse la slus rtsams pa shAkya btsan gyis gong ma la zhus te /
bu gnyis chu la skyur ba na /
'on pa mi mangs kyis shAkya btsan la de 'dra phod pa zhes 'phyis gtam byas /
phyis ta si'i gsung chems su /
nga yi mgo dang stag mgo stag rtse gsum yod na shAkya btsan gyis byas /
de la 'thab pa'i rna ba 'on pa tsho /
zhes gsung pa skad /
'on kyang gsung chems su /
'bri zhos zhes gsung pa dang mthun par sde 'khrug chen po ni byung bar mi 'dug chos kyi rgyal po'i dus su rdzong ji bsod rin gyis khur khur ba bka' 'gyur tshar gnyis bzhengs pa sogs dge las che zhing /
bya ba @# / /
gang yin gyong po'i gshis kyis skyong ba zhig ste /
lan gcig byang du dmag khyer te khyung po ru ba ded pa na byang pa'i mi dpon mang po 'dus te /
bar byas kyang ma nyan par byang pa tshad du skyal nas sde bcom zhing /
yang lan gcig rong po ded pa stag lung chos rje bkris dpal brtsegs pas bya gos dar gyi gnang byin mang po mdzad nas bar mdzad kyang ma nyan par sde bcom pa yin 'dug chos rje don grub rgyal po ba'i dus su gong ma ye dbang gis go shrI'i 'ja' sa gnang ba nas go shrI rin po che zhes zer /
rje rin po che la chos 'brel gsan te dkar dge 'gal med mdzad /
sku zhang tshul rgyal gyis bsgos pa'i khur khur ba sde tshugs bzang po byung na'ang /
spyir dkar phyoD la mos pa mi che zhing khyad par rkyen med par lo dgon pa la sde dmag drangs nas dge 'dun dpon slob bcu skor tsam bkrongs pa sogs byas /
nyi lam dar kha ches khong bu dang bcas pa rkyen lam du btang ba lo pa'i mthu yin zer /
da ra kha che sdod mi gung mkhar ba /
bde ba'i shoms byung ba na sne gdong rtser rgyab snyer zhus pas 'jags gzu gnang ste nyes pa las grol ba yin 'dug chos rgyal rin chen dpal bzang po'i dus su stag lung pa dang zer rtsod phran tshegs ma gtogs sde 'khrug chen po mi mdzad pa sogs nas byang bod kyi mi sde mtha' dag sos dal zhing dkar phyogs la gus pa yod 'dug stag phu go shrI dang mnga' ris pa yon tan grags sogs la chos 'brel gsan te dkar dge gnyis char la thugs dad sbyong /
thugs rgyud bzang ba dge 'dun gyi sde la mchod cing 'bul mi byung ba sogs kyang gtsan du 'jug cing /
tha na dge 'dun rnam pas gsan rgyu zhes pa tsam las gzhan spring yig mi mdzad /
de dus blon po mgos che ba yang rom po nyag che gnyis /
gzhi sgom byes sgom gnyis /
khri rdzong gnyis te drug yod pa las /
rom po ba bde legs bzang po'i klungs shod du chos sde gong btab /
nyag tshe bsod nams rgyal mtshan gyis dpal 'bar dgon btab /
gzhi bsgoms yon tan rin chen gyis cha dkar chos sde btab /
byes sgom bsod nams rgyal mtshan gyis dge rgyas chos sde btab /
khri khang pa mgon po bkris kyis thang skya chos sde btab /
phyis kyi chos sde gsar ma /
@# / /
rjong dpon bsam grub rgyal mtshan gyis mchin sdings btab /
phag mo ba dang sku mched yin /
slar byes sgom rgya lu dpal rtse kha mi dpon /
grags kyis gser zlangs las grub pa'i byams chen gyi sku dang gsung rab mang du bzhengs pa mdzad cing dge ldan pa'i bstan pa la'ang shin tu gus par mdzad /
nang so dge slong pas rin chen sgang gi chos sde gsar 'debs lta bu mdzad cing gser dngul gyi bka' 'gyur dang /
rgyal ba mi 'khrug pa'i gos sku chen mo bzhengs /
chos rgyal rin chen dpal bzang po 'di sa bla dpon sbrags pa las sras gtso che ba mchin sdings spos /
gnyis 'khrungs pa'i che ba dbang rin po ches mkhar thog gsol skal du bzhes te thel gyi bla zur mdzad /
gcung po bco lnga rin po ches bla dpon sgrags pa stag rtse ba'i bu sring mo bzhes pa las sras gsum 'khrungs pa'i che ba phag mor byon nas bsgom pa'i las ka bzung ba la sras byams pa chos kyi rgyal mtshan 'khrungs te /
gser dngul gyi bka' 'gyur bstan 'gyur bzhengs pa sogs dge las bzang zhing /
sras gsum kyang 'khrungs /
gcung chung ba chos kyi rgyal pos spre lung bzung ste sras rin chen phun tshogs pa 'khrungs /
'bring po chos rje kun dga' rin chen pa gdan sar bzhugs te /
rin po che las grub pa'i sgo mangs dang /
gser dngul gyi bka' 'gyur bstan 'gyur bzhengs pa sogs mdzad pa bzang po grub pa yin na'ang /
skya ser 'ga' zhig gis zhus stabs la btang ba 'dras dbon rin chen phun tshogs pa yar klungs la 'byon dgos pa dang /
sku zhang stag rtse rdzong sa phyir phul ba dang /
phag mo nas dang yang khu dbon nang 'tshams su thugs ma mthun pa dang /
mnga' zhabs kyi dgon pa rnams la zhwa bsgyur mdzad pas rkyen /
phyi nang du sde 'khrug kham che ba mdzad dgos pa gcig dang /
khyad par me pho khyi'i lo la zhwa ser dmar gyi 'khrug pa chen po de langs /
'di res phag mo nas ser mo ba dang phyogs gcig du sgril /
lo phyi ma me mo phag la 'bri khung chos rje gshegs pa dge ldan pa'i mthu yin zhes mi mang gleng ba'ang byung /
de nas sde pa thog kha bas snga sor spu lung nas dang /
der rjes phag mo nas gdan sar @# / /
gcig tu 'byon pa'i zhu 'jags sgrigs pa phag mo nas dang du bzhes nas /
'bri dge kha yan lta bur bzhag sa glang la dbon rin chen phun tshogs gdan sar bton te /
lo phyi ma lcags stag la srid phyogs bsgyur ba'i lugs byas /
blo nye brgyud de ser mo ba dang 'thab pa na rang phyogs stag lung steng hor /
rgya ma mkhar rtse mang ra bya yul gyi dpung rnams khrid chog pa dang /
ser mo ba'i phyogs su sde pa dang dgon pa mtha' rgya na yod pa gcig kyang langs pa med pa'i ched du gong dkar nas phyag tham zhus te 'bri gdan zhu 'jags sgrigs de mthun /
lo de ka'i ston dus thog kha ba srid gtogs kyi dpung cha dkar dang 'od sne'i stong du btegs pa /
mal gro mdar ser mo ba dang 'thab sprod re tsam byas na'ang dpung khyad zhugs pa'i don gyis cha dkar shor shing 'od sna'ang bzu khog nas zhwa bsgyur /
de nas bzung ste thog kha ba srid gtogs sde srid la 'khur she chung du song ba la dpags /
mkhar rtse bas dbu ra la dmag khyer nas gnad sprad /
de ma bzod par zhu 'tshams pa rang gis byang drangs nas sde srid kyi dpung ru gcig mkhar rtser btegs te bskor ba /
nus ma thon /
gtsang dmag gis bod yul chos su sleb pa nas chings sdams /
'tshams 'dir chos rje rin chen phun tshogs pa zur bzhugs mdzad de /
phag mo nas dbon rin po che khri thog tu bton /
de rjes me bya la thog kha nang sos kong dmag gtos cheb dang 'gril nas dpung 'ol khar btegs kyang nus ma thon /
sa khyi 'di la 'bri gtsang srid du sgril ba dang /
sde srid 'thab pa'i dus 'khrug byung /
de yang dpal sa skya btab nas lo brgyad cu rtsa drug na phag mo gru pa'i /
gdan sa btab /
de nas nyi shu rtsa gcig na 'bri khung thel btab /
de nas deng sang gi sa khyi 'di yan la lo sum brgya dang drug cu 'das so zhes shes par bya'o /
stag lung pa ni bod khri bskor bcu gsum la mi gtogs shing hor dus su las ka 'di blangs kyang mi 'dug stag lung thang pa chen po bkris gdung gi zi /
dpal bas lcags pho byi ba'i lo la stag lung gi sde chen po btab te /
dar bkras rong gsum dbang du bsdus pas sde gtsug lag khang gnyis ka'i bdag por song ba yin 'dug rgya'i bstan pa byung ba na gong ma ye @# / /
dbang gis chos rje bkris dpal brtsegs pa la dbang gi 'ja' sa gnang /
'di pa rje rin po che dang dus mtshungs shing /
mes kyi dbon po chos rje bkris dpal 'di pas rje la gsung chos gsan te /
rin chen brag gi chos sde 'debs pa'i thugs 'khur bzhes pa sogs las dge ldan pa dang 'brel che /
de'i dbon chos rje ngag dbang grags pa dang /
hor khang pa tshe dbang grags pa sku mched kyi ring chos kyi phrin las rgyas yar ma zad /
stag lung thang pa'i 'jig rten phyogs kyang byang bod kyi mnga' 'bangs gung la reg cing /
phyi nang thams cad nor gyis gang ste zad mi shes pa'i longs spyod yod zer /
sku gsung thugs kyi rten bzhengs pa sogs dge las kyang rngams che| de la dpon gnyis byung ba'i gres pa gdan sar bton pa rkyen med par khad nyer cung la gdan sa btad /
l+lar gcung gdan sar bzhugs pa la rtsod pa chen po btang /
'di la stag lung pa rnams snga gong sa byas yar byon gyi dbon po bkra shis bla ma dang sa byi sa dpal ba gnyis 'dis ri bo che btab /
gdan sa la rtsod pa'i bkag yin zer /
gcung ba sod grags pa gshegs nas gcen po kun spangs bkris dpal ba nyid gdan sar yun ring du bzhuD pa lha chen bzhengs pa soD rnaM dkar gyi mdzad pa che zhing 'jig rten gyi sde tshugs kyang 'bri stag mgo mnyam du yod pa la zhal ngo gcig gis chu rta la thog kha nang so'i dpung 'phan phul du 'grims pa'i sna gshen byas pas rkyen /
rtse nas go ngo ma cung dgyes pa yin 'dug 'di'i khog lon pa 'dras /
nye lam phag mo nas dpung btegs te snyong rug gi sde rnams blangs /
'di ma bzod par thog kha ba srid du rtsal te dpung btegs pas snyong rug gi sa cha rang sor chud pa byung na'ang /
phyis thog kha nang so'i gzhan dbang du song sto ser dmag sdu phyi'i dus sgar phyi 'brang dgos pa'i sdig yoms che ba dang /
'bri gdan 'thab pa na byed dka' ba byung zhes grags so / /
khri skor gzhan chu mig pa /
zhal lu ba /
tshong dus mgur mo ba /
thang po che pa bzhi'i dpon rabs dang mnga' thang 'di byung gi gtam ni su la yang ma thos so / /
phag mo gru pa'i bod kyi khri dpon phal che ba bla ma re'i phrin las kyi rgyun las byung 'dug pa bzhin /
'di yang 'gro mgon rin po @# / /
ches sa pho stag gi lo la phag mo gru pa'i gdan sa btab nas gzhan don phrin las bsam gyis mi khyab par skyangs pa'i mur snang /
de la 'di'i gdung rabs yin par deb sngon pa 'chad kyang /
bka' rgyud gser phreng ba dag rlangs lha gzigs kyi rigs su bzhed pa ltar /
chos rgyal khri srong lde btsan gyi nang blon blangs khams pa go cha zhes pa dang /
slob dpon padma'i dngos slob a mi byang chub 'dre bkol zhes pa gnyis kyis rgyud du byung ba ste /
de yang khams kyi gnas drug gi sa char 'gro mgon nyid kyi sku mched du gtogs pa /
yon chen rgyal ba skyabs zhes pa la /
rje spyan snga grags pa 'byung gnas /
dpon mgon po rgyal /
yon chen sangs rgyas skyabs dang sras gsum 'khrungs /
rje spyan sngas lo bco lnga lon dus dbus su byon pa gdan sar bla ma mkhod 'dug pas /
'bri khung chos rje'i drung gzhung gdams ngag yongs rdzogs gsan| dgung lo sum cu rtsa bzhi pa sa 'brug la gdan sa rin po cher phebs /
de'i tshe 'bri khung chos rje gung lo drug cu rtsa drug dang /
chos rjes skya pa nyi shu rtsa bdun bzhes shing| kha che paN chen gyis bod du lo bcu bzhugs pa'i lnga pa yin /
de yang 'gro ba'i mgon po gshegs pa'i lcags stag nas lo bdun gyi bar gdan sa ba med /
de rjes 'bri khung chos rje gdan sar lo gsum bzhugs pa'ang 'phran las bzhad pa bzhan ma byung /
de rting sa phag nas me yos kyi bar lo sum cu'i ring gdan sa stongs pa sogs las shin tu nyams par gyur pa spyan snga rin po che 'di pa'i bka' drin las rje rgyas su song ste /
gdan sa brgya 'gyur stong 'gyur la btang zhes pa'i snyan pa byung /
lo nyi shu rtsa drug phag mo gru nyid du bzhugs nas /
dgung lo re gcig pa shing lug la 'bri khung gi gdan sar byon /
de nas bzung ste 'bri gdan gnyis la gdan sa phan tshun zhes ming du chags /
dpon mgon po rgyal la sras khro bo 'phan zhes pa 'khrungs /
yon chen sangs skyabs la sras rgyal ba rin po che grags pa brtson 'grus dang /
bcuis rin chen rdo rje gnyis 'khrungs pa rim pas gdan sar byon /
rgyal ba rin po che gdan sa lo sum cu rtsa gsum bzhugs pa'i ring la /
rgya gar gyi grong khyer ti ra hur ti'i rgyal po /
@# / /
sing ga gling gi rgyal po /
ya tshe rgyal po /
stod hor gyi rgyal po hu la rnams kyis rin po che las grub pa'i rten gsum mchod rdzas /
nor bu sog po sprad 'gyel du grags pa /
gzhan yang nor sna bsam gyi mi khyab pa'i 'bul ba byung ste /
bod kyi sde dgon gcig la gdan sa thel nor rngams che zhes pa'ang 'di nas yin /
bcuis rin rdor ba gdan sar lo bcuis bzhugs pa'i ring nye gnas la khri dpon gyi 'ja' sa byung ba yin 'dug /
rgyal ba'i phyi rten du rin po che las grub pa'i sgo mangs ya mtshan can bzhengs pas spyan snga sgo mangs pa zhes zer /
re gsum bzhes pa lcags 'brug la gshegs /
'gro mgon 'phags pa dang gshegs lo gcig /
'bri khung du chos rje cung gshegs pa'i phyi lo yin /
khro bo 'phan la sras spyan snga grags pa ye shes dang /
gnyis mchod grags pa rin chen pa dang /
dpon rin chen skyabs dang gsum ste /
'di nas dbus su lha gzigs kyi gdung rgyud spel ba'i srol dod pa yin 'dug grags pa yes pa lcags mo sbrul la gdan sar byon /
dbon d+harma pha la sa skya'i gdan sar bton pa dang lo gcig hor dmag bod du shor te dpon chen kun dga' bzang po bsad pa'ang lo 'di yin /
gdan sar lo brgyad bzhugs pa'i ring nye gnas kyis khri dpon gyi las ka bzung zhe dgu bzhes pa sa byi la gshegs /
gnyis mchod pa sa glang la gdan sar byon /
de'i phyi lo lcags stag la sa skya pas 'bi khung bcom /
ti shrI grags 'od dang hor gyi rgyal bus stag mgo gnang nas bla dpon sbrags /
'di'i ring ya tshe rgyal pos gser thog phul bas spyan snga gser thog par grags /
gdan sar lo nyi shu rtsa gnyis bzhugs pa'i bco brgyad pa de /
bdag nyid chen po sa skya'i gdan sar byon pa'i me rta de yin /
sa chen gshegs rjes /
dpon rin chen skyabs la sras blon po rgyal mtshan dpal /
tshes bzhi rnying ma ba grags pa rgyal mtshan /
ta'i si tu byang chub rgyal mtshan /
bcu gnyis gsar ma ba grags pa shes rab /
drung bsod nams bzang po ba dang lnga 'khrungs /
dang po nas mched pa dang rgyal ba'i gdung rgyud ces zer /
tshes bzhi rnying ma ba phag mo gru pa'i gdan sar byon /
lo lnga bcu rtsa gcig mdzad /
de rjes bcu gnyis gsar ma bas gdan sa mdzad /
de yang tshes bzhi pa'i dus su lha gzigs kyi zhal ngo zhig @# / /
'bri khung rkang bzhi'i dpon du yod pa phag mo gru bos nas khri dpon du bskos pas /
khri dpon rdo rje dpal zhes grags /
'dis sne gdong rtse /
tshong dus brag kha /
lcags rtse gri gu rnying ma /
yar 'brog mchod rten dkar po /
mon mkhar rgya thang gzhis kha sogs tsha skad gtong ba'i gzhis kha bcu gsum tsam rtsigs /
ta'i si tu ba ni chu stag la 'khrungs /
spyan snga chos 'byung du gsung /
dgung lo bdun pa la spyan snga tshes bzhi ba la dge bsnyen gyi sdom pa zhus te /
mtshan byang chub rgyal mtshan du gsol dgu pa la mkhan po tshul dar ba dang /
slob dpon spu hraings pa las rab tu byung /
tshul dar ba 'dis spyan snga tshes bzhi ba rab tu byung ba'i mkhan po'ang mdzad cing /
'phyong rgyas pa'i zhal ngo yin /
bla ma lha khang pas dbang bskur te chos sgo che /
bde mchog gi bsnyen pa mang du mdzad pas phyag mthil rdol ba'ang byung zer /
bcu bzhi pa la sa skyar byon| bdag nyid chen po bzang po dpal dang mjal /
nyi shu pa lcags mo bya'i lo la rgyal po chen po the gan the mur gyis stag mgo nor bu gsum pa gnang ste /
khri dpon du bskos| sne gdong rtse'i pho brang rgya spangs skyed pa'i mkhar las /
nye 'khor du gyang mo cher grags pa slong ba /
mdun du sham chu la zam mo che ya mtshan can 'dzugs pa mdzad /
chab srid chos bzhin du skyangs pa'i ched du chang dang phyi dro'i kham zas sogs spong bar mdzad cing drung na 'khod pa rnams kyang de la 'god par mdzad /
skabs zhig nas dpon chen rgyal ba bzang pos dbus gtsang khri skor bcu gsum gyi dmag yar klungs su drangs /
si tu ba dang rnam gnyis zam chen khar 'dzom te /
chings 'dun gleng pa na sa skya pas slus btab byas nas si tu ba bzung /
rnam rgyal nas bzung kyang zer /
de nas si tu ba dmag snar gdan drangs nas /
pho brang e gtod kyi sgyu thabs byas na'ang| dbon po gzhon nu bzang po dang /
kun dga' ra ba /
dpon shAkya gdeng mkhar ba /
bzang po sogs blon po rnams kyis /
zhal ngo bas sde srid gal che zer nas ma nyan| de nas gong ma sa skyar gdan drangs pa phyi zhabs la zhal bsgyur nas skyon pas phyir log chog pa 'ong bas rten 'brel bzang gsung /
sa skyar phebs shang yin @# / /
kyang zer /
pa na skya ser mang pos sa sbar bas bsdus nas zhal du btab pas /
sa skya kha ru btab chog pa 'ong bas rten 'brel mchog tu bzang gsung /
bzhugs ring sku lus steng du'i brgyal mang du rtsegs na'ang ji mi snyam par sran ci tshugs su mdzad pas kun gyis blos ma mkhyud pa yin 'dug /
nye lam dbang brtson la hor rgyal pos dpon chen gyi 'ja' sa gnang bar go ba na /
rgyal ba bzang pos si tu ba dang lkog du mthun par mdzad de /
shor ba ltar du mdzad nas si tu ba btang| de rjes dbang brtson gyis dpon chan bzung nas khri bskor bcu gsum gyi dmag yar klungs su lan mang du drangs kyang ma thub par /
rim pas si tu ba rgyal te /
sa mo glang gi lo nas dbus kyis sa cha phal che ba khong gis blangs /
de'i tshe sa skya mkhas brtsun pa gshegs nas le drug 'das /
gdan sar ti shrI kun dga' rgyal mtshan bzhugs thang na'ang yi ge gsal ba ma mthong /
de nas lo gsum song ba'i chu 'brug la chos grwa chen po rtse thang gi rmang bting /
deb sngon pa lcags yos la bting zhes kyang zer /
lo 'di 'bri khung du nyer brgyad pa rdo rje rgyal po gshegs nas chos kyi rgyal po dgung lo bcu bdun bzhes pa gcig gdan sar bton pa'i phyi lo yin cing /
phag mo gru pa'i gdan sa sa stag la btab pa nas rtsis pa'i lo brgya dang dgu bcu rtsa bzhi pa yin /
de yang klu mes chen po'i dus nas chos sde rnying ma'i the rol gyi dbu rtse zhig yod pa'i mdun du khyams /
de'i nub tu sgo shar la bstan pa'i lha khang /
grwa khang chen mo bzhi bcu tsam lcags ri dang bcas pa legs par grub rjes /
chos sde so so nas dge 'dun dpon slob mang du spyan drangs /
'chad nyan pa rnams la de'i rkyen gyi sa zhing /
dge 'dun spyi la zan tshul /
skyo tshul ja tshul rnams btsugs te bshad grwa shin tu dar bar mdzad /
shing rta la sa skya pa nang 'khrugs te /
bla brang shar pas rgyal ba bzang po brtson du bzung /
de'i tshe si tu bas chen po rin chen bzang pos gtsos pa'i dmag gi dpung chen pos sdigs nas /
rgyal ba bzang po bton te /
gtsang gi sa cha phal che ba'i yang bdag mdzad /
de nas bzung ste khri skor bcu gsum po rnams kyis @# / /
dbus gtsang du gnyer dpon bko 'bebs sogs la si tu ba mkhyen pa'i the'u tshe phul ces grags /
sa skya pa nang 'jig pa'i byed pa po ni /
si tu ba'i gsung chems las /
sngon tshe dpal ldan sa skya pa / /
mnga' thang gung la reg pa dang / /
dpal 'byor phun sum tshogs pa yod / /
dpon chen namkha' brtan pa de /
na so gzhon pas lan pa dang / /
zhes 'byung bas ni brtan pa nyid yin pa 'dra /
gong ma 'di pas chos kyi las thabs su gong du brjod pa ltar rtse thang gi bshad grwa bzang po btsugs pa dang /
der ma zad thel gyi sgom gra'i zhabs tog tshes bzhi rin po che'i sgo mngas dang sku 'bum bzhugs pa'i mchod khang gsar ma bzhengs pa /
gser gyi bka' 'gyur sogs gsung rab mang du bzhengs pa /
bu ston rin po che /
rgyal sras thogs med pa /
bla ma dam pa bsod nams rgyal mtshan /
spyan snga grags pa rgyal mtshan /
karma pa rol ba rdo rje /
rtog ldan zla seng ba /
bla ma mnyam med pa sogs la gsung chos mang du gsan zhing gus mchod mdzad /
de'i nang nas snga ma gsum ni mchog gi bla mar 'dzin cing rtse thang gi dben dgon bsam gtan gling du so so'i gzim khang kyang rtsigs /
dmag mang du mdzad pa la dpags /
gangs pa shag 'bum zhes pa'i mthu pa zhig yod pa des /
bu dol shel gsum la 'di sgrol lam zhus pas /
gcig gis btang snyoms su bzhag gnyis zhal mthun par bstan pa stobs kyis 'dzin pa'i skyes bur 'dug pas bsgral mi rung gsung ba dang /
der ma zad o rgyan rin po che dang a mi byang chub 'dre bkol gyis sprul pa'i gang zag yin par yang lung bstan ces grags /
'jig rten gyi las thabs su rdo dkar po'i mtshan ma yod pa yan chad kyi lcags rtse gri gu /
'ol kha stag rtse /
gong dkar /
sne'u rdzong /
me sprel la /
brag dkar /
me bya la /
rin spungs /
bsam grub rtse /
span nam lhun grub rtse rnams rtsigs te so sor rdzong dpon bskos pa lo gsum gsum na rje ba dang /
nyid rang gzhis bskor la rgyal chen rtse chos rgyal chen po'i dus dang /
gling dkar tshes rnga rin po che'i dus su chib ta si'i rdzong la mi bgraD phebs par mdzad pa sogs las drung chen rin po che'i ta'i si tu zhes phyogs thams cad grags /
@# / /
deng sang gi bar du yang phag mo gru pa'i sde srid ces mtho dman kun gyi gnya' bar gser gyi gnya' shing bas lci ba 'di gong ma de'i phyag rjes yin /
dgung lo drug cu rtsa gsum spyan snga chos 'byung nas gsung /
pa shing 'brug gi zla ba bcu pa'i nyer bdun la sku gshegs pa ste /
nyer 'dun gyi lo mchod sne gdong rtser btong ba 'chag med du yod do / /
deb sngon pa shing 'brug la ta si chen pos sne gdong rtse'i thugs khur skyungs nas chu glang gshegs par mdzad kyang dag par mi sems so / /
drung bsod nams bzang po bas bdag mo nye ru ma khab tu bzhes pa la 'jam dbyangs shAkya rgyal mtshan /
thel dpon rin rdor ba /
bdag po shag rin po dang gsum 'khrungs pa'i dang po 'jam dbyangs pa lcags 'brug la bltams /
tshes bzhi rin po che las dge bsnyen gyi sdom pa mnos te /
mtshan grags pa bzang por btags /
dgung lo dgu pa la mkhan chen gzhon dbang pa dang /
slob dpon gzhon tshul ba las dge tshul gyi sdom pa bzhes te /
mtshan shAkya rgyal mtshan zhes gsol /
dgung lo bcu gsum pa chu 'brug la rtse thang gi gdan sa'i thog ma mdzad /
bka' pod bzhi las sbyangs te tshogs su gsungs shing /
bu ston rin po che'i drung du rdor dbyings la sogs pa'i rgyud sde'i gsan pa mang du mdzad pa ste /
bu ston rin po che'i zhal nas /
mgon po gdong gi ri smad kyi yar klungs kyi zhing re'i khar dkyil 'khor mi 'dra ba re bzhengs kyang khebs par yod ces gzengs ba stod pa'i gsung byon ces grags /
bcu dgu pa la chos rje bla ma dam pas mkhan pa dang /
mkhan chen bsod dbang pa dang gzhon dbang pas las slob gsang ston mdzad de bsnyen par rdzogs /
rtsa gcig pa la lha sar chos kyi 'khor lo bskor bas rgyal sras bde 'byung ba sogs skyi shod kyi mkhas pa mtha' dag dgyes par mdzad /
nyer drug bzhes pa shing mo sbrul la rgyal po tho gan gyis go shrI'i 'ja' sa gnang nas sne gdong gi khri spon du bskos /
dbus gtsang du bsko 'bebs sogs ci byed na'ang mi rgyud dang bcas pa shes su chug gsung ba'i 'ja' sa dril ba sgrags /
de nas lo gsum song ba'i sa sprel de rgya hor bstan pa rjes pa'i lo yin /
lan gcig gtsang du dmag 'dren dgos byung ba'ang chos skyong @# / /
rnams kyi grogs byas nas mi mthun phyogs tshar bcad ces grags /
so bzhi pa chu glang la dpal ldan bla ma gral dbur spyan drangs te /
sne gdong chos 'khor chen mor grags pa mdzad /
me glang gi chu mig chos 'khor nas rtsis pa'i lo dgu bcu rtsa bdun pa yin /
sa skya pa'i sde sri sgang la bzhag pa'i tshad chos mig chos 'khor dang /
phag mo gru pa'i sde srid sgang la bzhag pa'i tshad sne gdong chos 'khor du byed /
rab tu byung ba'i phyogs su yo byad gtong lugs shin tu rngams che ba ste /
rjes su yi rang bar byas na bdag dang gzhan bsod nams mnyam pa nyid ces bya ba de 'thob /
sne gdong chos 'khor gyi byed pa po ni rdzong byi rgyal mtshan bzang po grags pa ste /
de'i sras grags pa rin chen dang /
de nas ba rgyud pa la dge mo ba'i dpon rabs rnams byung /
chos 'khor mdzad pa'i chu glang gi mjug hor zla dgu pa'i gnam gang la 'jam dbyangs pa nyid sku gshegs /
sde srid kyis 'jig rten gyi bdag po mdzad pa'i sa glang nas ba rtsis pa'i nyi shu rtsa lnga pa yin pas phag mo gru pa la'ang sa skya pa'i skag byung zer te /
sa skya pa nang 'tshams su so bzhi pa /
bzhi thog nas 'jig rten gyi bdag po lo nyer lnga bla brang shar pas nyer lnga /
khang gsar chen mo bas nyer lnga mdzad pa rnams dang lo grangs 'grig pa la bsam pa'o / /
chu glang 'di rje rin po che mdo smad nas dbus su phebs lo'ang yin /
thel dpon rin rdor bas zi sna bkris skyid bdag mor bzhes pa la sras gnyis yod pa'i che ba rgyal sras grags rin pa sa glang la 'khrungs /
ta'i si tus 'jig rten gyi bdag po mdzad lo yin /
dgung lo bcu bdun pa la rtse thang gdan sa gnyis par byon te /
bcu dgu pa me lug la nang so nyid du sku gshegs /
'bring po tshes bzhi gsar ma ba grags pa byang chub rje rin po che'i bla ma yin /
me sprel la 'khrungs /
rje rin po che 'khrungs pa'i snga lo dang /
go shrI ba'i bcu bdun pa yin dgung lo bcu drug pa la /
bcu gnyis pa'i rjes kyi gdan sa'i spyan sngar dang /
bcu dgu pa shing stag la sne gdong rtse'i khri thog tu byon /
'jam dbyangs pa gshegs pa'i phyi lo de ka yin /
lo brgyad kyi bar du bla dpon sprags nas nyer drug pa lcags bya la rtse'i thugs khur bor te /
thel nyid du bsgrub brgyud kyi bstan pa'i bdag por bzhugs pa /
@# / /
so gcig pa me stag la sku gshegs /
yum mi gcig pa'i gcung chung ba bsod grags pa sa phag la 'khrungs /
dgung lo bcu pa la rtse thang gi gdan sa gsum sar byon /
de nas grags bya ba'i rjes su rtse'i khri dpon gyi thugs khur lo lnga bzhes te /
me stag la thel gyi spyan snga mdzad /
zhe bdun pa shing bya la kun spangs mdzad de /
lnga bcu pa sa byi la sku gshegs /
bdag po shag rin po chu yos la the gan gi lung gis khri thog du bskos zhes spyan snga chos 'byung du 'byung yang /
ta'i si tu'i gshegs lo dang /
rgya hor bstan pa rjes pa'i lo dang bsan na mi 'grigs la dgon sar du bzhugs nas zi sna rin chen 'dzom bdag mor bzhes pa la sras grags pa rgyal mtshan /
byang chub rdo rje /
bsod nams bzang po /
dpal ldan bzang po /
bsod nams rgyal mtshan /
sangs rgyas rgyal mtshan dang drug 'khrungs pa la dgong sar pa bu drug zer /
rgyags pa rgyal mtshan shing stag la 'khrungs /
go shrI ba gshegs pa'i phyi lo dang /
ta si chen po gshegs pa'i bcu pa yin /
'jam dbyangs pa'i sku'i skye bar yang byed /
dgung lo bdun pa la gdan sar mkhan po gzhon dbang pa dang slob dpon tshul rgyal ba las rab tu byung /
spyan snga grags bya ba la dbang khrid rnams gsan /
brgyad pa la rtse thang gdan sar phebs pa nas rnam 'grel dang brtag gnyis sogs gsung /
bcu gnyis pa shing glang la sne gdong rtser phebs /
rin po che bsod grags pa thel gyi spyan snga mdzad pa'i snga lo yin /
blon chen dbang 'dzin sku zhang rdzong ji grags rin pas mdzad /
bar skabs zhig nas drung 'khor rnams kyis ma theg par gong ma la snyan phra phul te rdzong ji ba bkrongs /
de 'phral yar klungs kyi dpon skya bcus dus zing slang ba la bcu skor ba zhes zer /
yo 'khyams re che yongs rtsis byung ba /
de'i tshe mkhan chen phyag rdor ba dang /
rje rin po che gnyis kyis dbus gtsang gi sangs rgyas kyi bstan pa phag mo gru pa'i sde srid la rag las gsung nas thugs dam zab mo'i 'khor yug du bcug cing /
stag lung rin po che bkris dpal rtsegs pas phyag rdzas gtoT che ba bsnams te zhu 'jags mdzad pas ring du ma thog par 'khrug pa zhi /
de ka'i mod la /
ta'i ming rgyal po ye dbang gis gser gyi dam kha dang /
@# / /
dbang gi 'ja' sa gnang /
'di dang du mtshungs pa lta bur 'bri khung pa /
rtse gdong pa /
gling gsum la'ang dbang gi las ka gnang bas bod kyi dbang bzhi zer /
slar yang gong nas rgyal pos gser yig pa mang po mngags te /
shel gyi dam kha dang nor sna gtos che ba gnang ba nas bzung ste /
dbang grags pa rgyal mtshan zhes snyan grags dbyar dus kyi chu bo bzhin 'phel /
rgya'i bstan pa byung nas bod du shel dam gnang ba 'di min pa med tshod 'dug spyir khrims gnyis kyi sgo nas chab srid des pas bskyangs shing /
bkris sgo mangs gsum gyi thog drangs pa'i sku'i rten dpag tu med pa /
gser gyi bka' 'gyur tshar mang ba /
gser dngul 'dres ma'i gcig snag tshas bris pa gsum gyi thog drangs gsung gi rten mtha' yas pa /
gtsug tor dri med kyi gsungs gser gyi bzhengs pa'i snying po can tsha tsha 'bum gter gyis thog drangs pa'i thugs kyi rten bsam gyis mi khyab pa bzhengs pa /
thel rtse thang gi bsgom grwa dang bshad gra'i bdag rkyen sogs chos sde rnams su dge tshogs bsags pa blos mi 'khyud /
khyad par jo bstan tshogs pa sde bzhi dang sgos su tshogs chen pa ltar chag su 'degs pa'i tshogs sogs rje btsun tsong kha ba chen po 'khor brgya phrag mang po dang bcas pa la chos 'khor snga phyir bskor ba'i zhabs tog lha sa smon lam chen mo dang dge ldan gyi sgrub mchod kyi 'phral yul gyi sbyin bdag mthil len mdzad pa /
rje rin po che /
spyan snga kun spangs pa /
mtshungs med rin gzhon pa /
mtshal min rin po che bsod bzang pa /
karma rin po che de bzhin gshegs pa sogs dam pa mang po la gsung chos gsan zhing gus mchod mdzad pa /
rdzong chen rnams kyi rdzong dpon mi rgyud dang bcas pa shes su 'jug pa'i shel dam gnang ba sogs las /
gong ma chos rgyal chen po zhes mtshan dngos ming du chags /
nyang stod du dmag lan gcig gnyis ma gtogs sde bzar chen po mdzad ma dgos shing /
dbus gtsang 'jam dar yug gcig tu song bas mnga' thang shin tu mtho /
blon chen mgos cha ba yang /
sne'u pa drung chen na mkha' bzang po /
'ol kha ba bkris rgyal mtshan /
rin spungs namkha' rgyal po /
namkha' rgyal mtshan /
brag dkar rgya'o dang sku mched gsuM /
@# / /
'phyong rgyas pa dpal 'byor bzang po /
brag dkar ba spag shi shes bkras dang rin chen dpal ba ste khu dbon gnyis /
gong dkar ba a nag bzhi 'dzom /
yar rgyab dge bsnyen pa sku mched /
bya bkris dpal bzang /
rgya ma khri dpon zla ba /
sgom log chos rgyal /
rtse thang dpon dge rtse shar pa rab brtan kun bzang 'phags /
rtse nub pa si tu bsod nams dpal /
bsam sde ba /
span snam pa /
gling dkar ba dang bu tshal ba sku mched /
rgyal chen rtse pa dpal 'byor rgyal po ste 'di rgyal chen rtse'i rdzong dpon thog ma yin zer /
gzhan yang khri dpon namkha' bzang sogs mchog du mang /
de nas thugs gol sa snyag par dgongs te /
rgyal bzang gzhis kha rtsegs /
gsol skal gyi bod 'brog 'os ris ngos bzung mdzad pa yin na'ang rtser sku khams lo gcig gnyis snyer te /
lnga bcu rtsa dgu pa chu byi la sku gshegs /
rgyal tshab chos rje po tA la gshegs pa dang lo gcig sras gnyis pa byang chub rdo rje spyan ras gzigs su byed /
me sbrul la 'khrungs /
dgung lo dgu pa shing glang la rtse thang gdan sar phebs /
nyi shu la bsnyen par rdzogs /
lha sar phebs nas chos kyi 'khor lo bskor /
grwa pa'i dar rgyas kyang 'di'i dus kho na che /
lnga bcu rtsa gnyis pa sa sprel la rtse thang nang sor sku gshegs /
sras bzhi pa dpal ldan bzang po /
rje rin po che'i zhal slob /
dgung lo nyer gsum zhes pa la thel gyi spyan sngar byon /
nyer lnga pa me phag la gshegs /
de rjes bsod nams bzang po rje rin po che la bsnyen rdzogs mdzad /
dgung lo nyer dgu pa la spyan snga'i go sar phebs pa so bdun pa me sprel la gshegs /
sras lnga tshigs pa bsod nams rgyal mtshan rje la gsung rab mang du gsan /
me stag la 'khrungs /
spyan snga kun spangs pa thel gyi go sa mdzad lo yin /
so gnyis pa me bya la spyan snga'i go sar byon /
me bya 'di rje rin po che dgung lo re gcig pa yin /
zhe dgu pa shing stag la sku gshegs /
btsun mo tshal du 'dul 'dzin rin po che gshegs pa dang lo gcig /
mkhas grub chos rjes dge ldan du dus 'khor Tika chen mdzad lo'ang yin /
sras drug pa sangs rgyas rgyal mtshan pas khar thog dgon gsar bzung nas /
rin spungs pa'i bu sring mo gcig khab tu bzhes pa la sras grags pa 'byung gnas dang /
slar bu sring mo gcig khab tu bzhes pa la sras kun @# / /
dga' legs pa byung /
de yang grags pa 'byung gnas pa shing rta la dgon gsar du 'khrungs /
chos rgyal chen po'i zhe gcig pa yin /
bco lnga pa la rtse thang gdan sar bzhugs /
de yang chos rgyal chen po gshegs pa'i rjes la sde dpon rnams khri thog tu khu dbon /
su bsko la blo mi mthun pa byung 'tshams /
rin sbungs nor bzang pas /
thel du spyan snga rin po che'i dgongs pa zhus nas ci gsung byas na legs pa'i bka' dros bton pa ltar /
dgongs pa zhus pa na spyan snga'i zhal nas khri thog tu bu chung las 'os med /
khyim pa rgad po zhig gis mi 'ong gsung ba /
sus kyang 'da' ma phod par chu byi'i mjug de ka la /
gdan sa grags 'byung ba dgung lo bcu dgu lon pa zhig rtser phebs te /
chab srid des pas skyangs /
de nas shing stag sar pa'i zla ba dang po'i nyer gnyis la /
thel du spyan snga rin po che sku gshegs pas yab che sa rin po che dpon slob bag yangs te khri thog e yong gi dgongs pas spun zed mang du mdzad pa la dpag sa yar klungs mthil du dus bzings langs te /
che sa dpon blon mang rab yar rgyab tu thag dgos pa byung zhing du sa ma bde ba yang je cher song /
'di la stag lo sde gzar chen mo zhes pa dang /
phag mo gru pa nang zhig pa'i lo zhes kyang zer /
shing yos kyi mjug tsam la dus mi bde ba phal cher sangs te /
mkhar pa dge slong gis rdzong ji'i las ka bzung /
gong ma nyid me sprul sar ba nas kyi shod du phebs pa nang so du dben sha chen mos gus mchod yang dag mdzad /
'di res gzhis kha sne'ur mkhas grub chos rjes kyang bstan pa la dgongs nas mjal /
gsang phu ba'i chos rje chen slob kyis mjal bar pheb pa na /
gong ma'i zhabs phyir 'gos lo ts+tsha ba gzhon nu dpal yod pa dang /
chen po yon rgyal ba gnyis bgro gleng la bzhengs pa /
gsang phu ba rnam pa'i thugs bzhed /
bshad pa chen po bas mdzad dgos gsung na'ang /
yid bzang rtse bas rtse thang pa'i brtul bzhugs kyis gzung tog te blangs nas 'jog mdzad ces grags /
dus ma bde ba'i dbang gis gtsang gi gzhis bskor la ni phebs ma grub /
skabs shig gong nas rgyal po gyin thas gser yig pa mang po mngags te dbang gi 'jal sa gnang /
de nas bzung ste dbang grags pa @# / /
'byung gnas zer /
paN chen nags kyi rin chen pa /
rgya ma spyan snga gzhon 'od pa /
rgod phrug ras pa grags pa 'byung gnas /
spyan snga nyer gnyis rin po che sogs brten nas gsung chos mang po gsan pas mkhyen pa rgya che bar byed /
rtse thang du gdan sa ba zur pa med kyang rtse nyid nas gtsug lag khang dang lha chen dang /
gser gyi bka' 'gyur bzhengs pa /
nag chang gi khrims sdom pa /
bsgrub mchod chen mo 'dzugs pa /
'chad nyan pa rnams la thugs rtsis che ba sogs thugs 'khur gang dgos bzhes pa mdzad tsing| thel du'ang ri pa rnams la mgyogs khrid 'bogs pa sogs spyan snga'i dod po mdzad /
dgung lo sum cu lon pa'i chu phag la yar rgyab nas yab che pa bkur sti chen pos spyan drangs te rtse thang nang sor bzhugs su gsol /
de dus sde dpon mgos che ba yang du dben sha grags pa dpal bzang /
rin spungs nor bzang dang dpal rin po sku mched /
'ol kha ba nor bzang dang rgya tsho ba sku mched /
'phyong rgyas pa dkon mchog rin chen pa dang sangs rgyas skyabs pa sku mched dang /
yar rgyab pa rin chen bzang po /
bsam sde rgyal bu grags she /
bya rgyal ba bkris /
'phan po dpal 'byor rgyal po /
skya'o rin chen bzang po /
bu tshal lha dbang pa sogs te 'di gling dkar gyi rdzong dpon thog ma yin zer /
dgung lo so gnyis bzhes pa shing mo glang gi tshes lnga zhig la gshegs pas tshes lnga rin po cher grags /
rje btsun shes rab seng+ge dang gshegs lo gcig gong ma gshegs pa gcig la 'di kho na shul che bar byed /
gcung kun dga' legs bcu mo glang gi lo la dgon sar du 'khrungs /
chos rgyal chen po gshegs pa'i phyi lo yin /
bcu bzhi pa la rtse thang gdan sar phebs /
tshes lnga rin po che gshegs pa'i phyi lo yin /
da nas lo gsum song ba'i sa 'brug la rtser byon /
lo 'di la du dben sha chen mo sku gshegs /
de nas lo dgu song ba'i me glang la ches sangs rgyas rgyal mtshan pa gshegs /
che sa 'dis yar rgyab tu lo dgu dang /
rtse thang nang sor lo bco lnga bzhugs zer /
dge mo smyon par grags pas ka bzhi bzung| de rjes dge slong spal mig pas bzung zhing /
dge slong gi gcung po lnga dar zhes pas ka bzhi shar bzung ste /
i nag dbang 'dzin byas /
rin spungs pa'i bu sring @# / /
mo gcig bzhes pa la sras rdo rje rin chen dbang gi rgyal po zhes pa 'khrungs /
rgya nag cing ho rgyal pos gser yig pa mngags te dbang gi 'ja'+sa gnang ba nas bzung ste /
dbang kun dga' legs pa zhes zer /
gzhis bskor la phebs pa na /
sde dpon tha mad kyis gus mchod chen po byas shing /
khyad par gtsang la byon pa'i tshe /
rin spungs nas 'phral gyi zhabs tog dus bab la sha mar thud gsum gyi ston chen rdzong chen gnyis su 'bur dod nor sna'i 'bul ba bsam gyis mi khyab pa bsgrubs la| de mthun span rnam lhun grub rtse dang /
gling dkar rdzong du'ang 'bul zhabs phun sum tshogs pa dang /
la stod lho byang dang rtse shar nub kyis kyang 'bul chen byas zhes grags| 'on kyang rin spungs nor bzang pa dpon blo rnams pa'i mdzad spyod kyi khog la ma mgu ba yin 'dug skabs zhig nas gong ma nyid ka bzhi pa sku mched kyi gzhan dbang du song ste yab yum thugs ma mthun nas sde 'khrug lung bstan mang po byung ste /
yar gong bya sa bsam sde ba rnams bdag mo ba'i phyogs dang /
sne'u pa dang 'ol kha ba sogs dpon sa dpon blon gyi phyogs su gyur /
me phag la gdung rgyud rdo rje rin chen rtse thang gdan sar bskos /
yab kyi dgung lo so lnga pa yin /
de nas yum sras phyogs gcig pa la brten rtse thang gi sde bzar de yang langs shing /
rtse thang nye gnas chen po bkras bzang gis sne gdong thod pa ri dang /
btsan thang bkris sgang rku ba sogs blo sa mi 'khyud pa'i dgra thabs byas zer /
de dus 'phyong rgyas pa gang gi'ang phyogs su ma chad pa yin 'dug me khyi la rin spungs nor bzang gshegs pa sogs gang sa nas rin spungs pa'i dpung gis 'phral du ma phan /
bar skabs 'dir gong ma nyid skyi shod du lan gcig gnyis phebs pa /
nang so drung chen dpon blon gyis gus mchod chen po mdzad /
de nas dpon sa gdan sa ba dgung la bcu dgu pa'i steng du gshegs shing /
yum chos dpal bzang mo ba yang gshegs nas mkhar thog dgon gsar gnyis nang so mtsho skyes pas bzung /
rtse rtse thang gi sdi gzar rgyun zhi na'ang /
rtse nas rtse thang tshogs pa la zhwa dmar gyon dgos pa'i khrims bsgrags pa grwa pa rnams ma 'dod nas phal cher gyis lhan pa dmar po @# / /
re tsam gyon pa dang /
mgo yu byed pa sogs mi mdzes pa chen po byung zhes grags /
de dus sde dpon mgos che ba yang sne'u pa dpal 'byor rgyal po /
rin spungs pa kun tu bzang po /
rin chen dpal bzang /
mtsho skyes rdo rje /
shAkya rgyal mtshan te sku mched bzhi /
'ol kha mkhan chen pa /
'phyong rgyas pa rdo rje tshe brtan /
brag dkar ba dngos grub /
rin chen lhun po /
dkon mchog don grub ste sku mched gsum /
bya bkris dar rgyas /
gong dkar gral lnga rgyal po /
yar rgyab rin chen rgyal po /
bsam sde grags pa mtha' yas /
skyid shongs phag smyon pa sogs yod /
tshes lnga rin po chen mkhar pa'i bu sring mo zhig dang lhan cig du 'dus pa las /
gdung rgyud ngag gi dbang po sa lug la rgyal rtser 'khrungs /
tshes lnga pa'i nyer drug pa dang /
kun dga' legs pa ba'i dgung lo bdun pa yin /
dgung lo bcu drug pa shing khyi la che sa dgon gsar pa dang gong ma kun dga' legs pa bka' bsgos nas thel gyi spyan sngar bton /
spyan snga nyer gnyis pa gshegs nas shing khyi 'di yan gyi lo nyi shur gdan sa stongs pa yin zer /
mgos lo tsA ba sogs la gsung chos mang po gsan te /
mkhyen pa rgya che zhing bsnyen par rdzogs pa dge slong gi brten du bzhugs /
mkhar pa dge slong gi gnyer pa dbang 'dzin byas te /
dkar phyogs kyi dge las kyang rgya che /
nyi shu lon pa sa stag la gong mas thel gyi spyan snga hab len byas pa sogs las /
bcu drug tsam du brag kha /
rgyal bzang gnyis rang du bzhugs /
slar chu sbrul la mtshan jus rgyal te /
yang dgon pho brang du phebs pa 'phrin las rgyas pa byung /
de nas lo bdun song ba'i lcags byi la rin spungs don yod rdo rje dang /
g.yung pa tshe dbang dpon blon gyis dmag gtos che ba drangs pa /
yar gong gnyis kyi dpung dang ldan par yar klung mthil du sleb ste /
ka bzhi shar nub gnyis gnyer thog nas bton /
skyid shod du gtegs pa brag dkar pa'i sde srid tshang du tshud pa dang /
chu shul lhun po rtse sogs rdzong gzhis 'ga' lon pa nas /
gzhis kha sne'u pa dang sku mched bde 'dun mdzad /
de nas rin spungs pa khu dbon du dben sha ngag dbang bsod nams rgyal po /
'phyong rgyas pa rin chen rgyal mchog brag dkar ba srid chod rgyal po /
@# / /
'ol kha ba nor 'dzin chos rgyal /
span snam pa kun dga' bkris /
bsam sde pa lha rnam rgyal 'od /
yar rgyab pa rin chen rgyal po sku mched /
gong dkar ba lha dbang kun dga' /
bya bkris dar rgyas /
bu tshal ba khams gsuM rnam rgyal /
hor khang pa tshe dbang grags pa /
rgyal chen rtse pa /
skyid shongs pa sku mched sogs te dpon rigs mang po lcags mo glang gi sne gdong slo gsar steng du tshogs dpon sa khu dbon gnyis mthun sgrigs pa yin zer ba'i gtam bsgras te /
spyan snga ngag gi dbang po lho khar spyan drangs /
gong ma dgon gsar du gdan drangs nas /
spyan snga ba nyid rtse'i khri thog tu bton te /
rdzong kha ba'i bu sring mo zhig bdag mor phul /
de'i tshi spyan snga ba'i zhe gsum pa yin /
lo 'di la 'on mda' gsal khang rtse mgos lo tsA ba gshegs /
dgu bcu pa la /
ta si gshegs pa nas lo brgya dang dgu /
grags pa rgyal mtshan pa gra shegs pa nas bzhi bcu rtsa dgu /
grags pa 'byung gnas pa gshegs nas sum cu rtsa drug rnams song zhing /
lcags glang de nas deng sang gi sa khyi 'di yan la lnga bcu rtsa brgyad thal /
de nas nang so mtsho skyes pas blon chen dang /
'thon pa rin chen dar rgyas gdung myang /
kyis ka bzhi bzung /
lo gsum pa chu yos la gong ma kun legs pa lnga bcu rtsa gcig bzhes pa la gshegs /
rtse nas dgongs rdzogs kyi 'dab chen po mdzad /
de nas lo gsum pa shing sbrul rin spungs pas rgyang rtse ba'i khar dmag 'khyer ba g.yung pa brtson du shor ba'i jus nyes de byung /
lo 'di la rgyang ro spe rgya'i jus nyes lo zer /
de mthun dbus su sde gzar byung yang gong ma nyid spyi dpon du bzhugs /
'di pa spyir yang sde 'khrug la mi dgyes shing /
dpal chos kyi grags pa ti shI brten nas theg pa chen po'i chos mang po gsan pa dang /
rtse thang gi mtshan nyid pa rnams la thugs rtsis chen po mdzad pa dang /
rtse rtse thang gi sgrub mchod chen mo'i bdag rkyen bzang po mdzad pa dang /
nyang pa gru la lcags kyi zam mo che 'dzugs pa sogs rnams dkar gyi mdzad pa bzang /
dgung lo lnga bcu pa sa sprel la 'jang pho brang du gdung rgyud ngag dbang bkris grags pa 'khrungs /
lo 'di la rtse shar nub nang zhig nas rin sbungs pa mtshan jus rgyal /
de'i phyi lo sa bya la yum rdzong kha ma gshegs /
du dbon sha phyi ma @# / /
gshegs pa dang lo gcig ser rtser /
phyi lo lcags khyi la drung chen dpal 'byor rgyal po dang /
de'i phyi lo lcags phag gi zla ba drug pa'i tshes gnyis la gong ma nyid gshegs pas tshes gnyis rin po che zhes grags /
dgung lo lnga bcu rtsa gsum pa yin /
de'i tshe thel gyi mkhan slob chos gsum /
rtse thang gi chen las /
che bgris chos khrims pa /
brag kha nas dge slong bsam grags pa /
skyid shong phag smyon pa /
'chos pa bsod bkras pa /
rdzong dpon nyi ma ba /
gser pa sangs rgyas rdo rjeb sogs yar 'on thil skor gyi gros dbang rnam pas sprul sku rin po che'i dgongs pa zhus nas /
phyi ltar gdung rgyud rin po che sku nar ma son bar du khong rang rnam pas zhabs thag sring ba'i lugs byas /
nang don du rin spungs pa'i zhal ngo gcig gdan 'dren pa la thag gcod /
gtsang du de ka'i rgyun 'bul mi btang ba las /
bde chen rtse nas mtsho skyes pa 'byon pa bka' gras su shar te /
sku 'dab thang ston chen mo gtong ba'i skabs su phebs grub nas /
dpon tshab thel btang byas /
de la brten nas chu byi'i dbyar sos /
yar klungs bskor tshor sde gzar phran tshegs lang sa chu byi'i ston dus sde pa sgar pa dang /
nang so kun bkras pas gtsos pa'i gtsang pa'i dpung yar 'brog nas brgyud de gzhung du lhags pa yar gong snel gsum gyi sde pa'i lag nas rdzong gzhi sa kha yar blangs te /
chings 'jags byas /
phyi lo chu glang la chos rje sprul sku thel gyi spyan sngar bskos /
lo 'di la gtsang stod du rin chen dpal bzang pa gshegs /
gong nas dpon sa spyan snga bzhugs pa'i rtsis kyis dbang gi 'ja' pa skyel mi byung ba /
gnang sbyin rnams phyag mdzod du bzhag nas gser yig pa rnams phyir log pa'ang lo 'di kha yin /
de nas le gnyis song ba'i shing yos la skyid shod du snang rtse ba khu dbon rkyen lam du btang ba'i nang zhig de byung /
de la snyang btags nas sa rta la rin spungs pas dbus gtsang gnyis char gyi dpung gtos cheb skyid shod du drangs te /
nang so sku mched skyor mo klung du phebs dgos pa'i bya ba kham chen de byung /
sa mo lug gi lo gsar la rin spungs pas gtsos pa'i sde dpon mang po sne gdong rtser tshogs te /
brag kha nas gdung rgyud rin po che ngag dbang bkris grags pa dgung lo bcu gnyis bzhes @# / /
pa gcig rtser khri thog tu spyan drangs /
de'i tshe rin spungs pas thel rtse thang gnyis su bshad gsar gral 'gyed /
che 'gyogs ston chen /
rgya hor dus kyi nor sna ya mtshan can /
ja gos dar gser dngul sogs mi mangs kyi blor shong dka' ba'i 'bul chen mdzad /
de nas lo lnga song ba'i shing byi la rin spungs pa'i bu sring mo zh-ig bdag mor phul /
de nas lo bzhi song ba'i 'brug la gdung rgyud 'gro ba'i mgon po 'khrungs shing /
de rjes spyan snga'i drung kyang 'khrungs /
de'i phyi lo sa mo sbrul la sde srid dang bsam sde pa dpon blon gyi nang zhig sde gzar de byung ba la gtsang nas gser yig pa drag po mngags te sde srid kyi dpung phyir slog 'dis dpon sa dang rin spungs pa dpon blon gyi 'khon gzhi'i mgo tshugs zer /
de'i phyi lo lcags rta la yar klung du nang so mtsho skyes pa gshegs /
gdung 'dab grub 'phral /
ngag dbang rnam rgyal bas gtsos pa'i dpung g.ye bla 'bring ba'i steng du khyer ba /
rtse nas bzlog ci thub mdzad na'ang sgar pas ma gsan /
dpon blon 'khon gzhi'ang cung cher song /
spyan snga rin po ches 'di thugs kyis ma bzod par /
nang so don yod pa la phag mo gru pa'i sde srid 'di spyir rgyal khams pa /
sgos sde dpon rnams pa /
yang sgos khyed rin spungs pa la gces pas rdzong gzhis mgos che ba gcig phul nas dgongs khrol sel lugs byas na legs zhes zhal ta mdzad pa /
gsan pa ltar du bcos nas spyan snga dang gong ma yon mchod sbrags mdar gdan drangs /
'phral gyi zhabs tog phun sum tshogs pa bsgrub nas gus gus ltar mdzad pa la 'bul ba'i thad du byar lung pa phul bas /
mchod yon gnyis ka ma dgyes nas /
spyan snga rin po che thugs rings pa bzhin du yangs pa can la phebs /
'di nas mchod yon mjal 'phrad med /
gong mas 'bul ba'i nor sna phal cher bsam yas kyi gnas kha rnams su skye zhing /
go khrab rnams chos skyong gzhi bdag gi spyan gzigs la phul nas 'dod zhen med pa ltar mdzad /
'di la sde pa sgar pa'ang ma dgyes pa yin 'dug 'di kha'i phyi lo chu sprel la sde pa sgar pa rang lo lnga bcu'i steng du gshegs pa ma gsang bar 'dab chen po btang zhing /
gsung chems ltar /
sna dkar rtse nas zil snon pa bos nas zhal @# / /
ngor bton /
chu sprel de kha'i mjug la pho brang nas chin shrI dang go shrI dpon g.yog mang po mngags te /
rtser dbang gi 'ja' sa gnang /
de nas chu bya la 'bri khung chos rje chos rgyal ba sku gshegs nas /
dbon rin po che yar klungs su byon te /
rtse rgyab gnyer zhus pas rtse nas mi gnang zhing khrims bdag ngo bo gtsang du kha bsgyur ba la /
phyogs su lhung ba'i bzung mdzad pas /
dpon sa dang rin spungs pa'i zhal ngo phyi ma rnams kyi yang 'khon gzhir song /
de nas shing phag la bsam sde bas sde gzar gyi sna blang ba la brten| sde srid kyi dpung yar stod du khyer ba yo 'khyoms su gtod rtsis byung yang /
'phyong rgyas nas 'jags kha mdzad pas tshe thub byung /
de la gtsang nas 'phyong rgyas pas nged rin spungs pa'i khrims bdag phrog pa yin zhes snyad btags te /
dpung zhe grabs byed pa dang /
rtser na ma sbongs chen po'i zhu bskor drag po byas /
de la sde srid dpon blon gyis| phugs zhe grabs yod kyang 'phral du bden pa sgrub kyi zhal ta 'jam po mdzad /
gtso bor spyan snga rin po ches sde gzar mi legs pa'i bka' nan dang /
gtsang rang nas dpon skya drag pa mang pos snyan sgron phul 'dug na'ang rin spungs pa dpon blon ma gsan par /
chos rgyal pho brang gis gtsos pa'i yar klungs kyi rdzong rnams la srung cha bcug pas rkyen| me pho byi ba'i dbus gtsang gi sde gzar chen po de langs pa /
sde srid mtshan jus rgyal te /
kha rag dang bod yul chos la sa 'tshams byas /
dus der spyan snga rin po che dpon slob bzad mdar phebs nas chu shul lhun po rtse chings brtan du mdzad de /
dbus gtsang lo gsum chings sdoms grub /
gtsang pa'i srid phyogs 'bri khung kha thog rgyam mkhar rtse ba rnams dang sgos su 'khrug pa ra tsam byung kyang chings 'jags thon /
gtsang nas rgya mkhar rtse pas sa cha rnying khung rnams lon zhing sde srid kyi srid phyogs su gyur| de nas rin spungs pa srid gtogs kyis skyid shongs pa sogs do log pa 'ga' dang 'grig rtsal te /
lo phyim me glang gi dbyar dus seng gzhis gnyis ka'i dpung rgyang mkhar rtser btegs pa /
nus chen po yongs shoms byung 'tshams /
sde srid kyi 'phyong rgyas pas gtsos pa'i dpung mang rab nyang stod du gnang bas tshod zin /
span snam pas sde srid phyogs su @# / /
langs pa sogs las dbus kyi ngo log pa rnams kyi'ang nus ma thon par lo gcig chings sdams /
sa stag la chings grol ba'i dbyar dus 'phyong rgyas rin chen rgyal mchog pa /
pas dbus dmag phal cheb khrid nas nyang stod rgyud de tshong dus bar du 'grod /
dga' ldan pas bsod nams rnam rgyal ba /
skyi 'phan gyi dpung thams cad khrid nas gzhu snye rgyud de shangs kyi bar du bgrod /
'di ris nas rgyang rtse dang span snam pa gnyis sa cha rnams tshags su tshud nas gtan gling la 'khyon /
'phyong g.yung gnyis rang gi bar mdzad nas dbus gtsang gtan 'dun dang /
zil gnon pa rdzong dpon gyi las ka zhu ba 'byon pa sogs kyi bca' sgrigs pa ltar du grub na'ang chu rta la rin spungs pa srid gtogs kyis sde gzar slang zhing /
de'i phyi lo chu lug la'ang sde gzang langs pa yo 'khyoms chen po med par lo mang rab kyi bar chings sdoms grub /
shing sprel la yangs pa can du spyan snga rin po che dgung lo don gnyis kyis steng du zhi bar gshegs shing /
gdung rgyud rin po che sku gzhon pa thel gyi 'tshams bcad go sar bton /
dpon sa 'gro ba'i mgon pos gzhis ka gong dkar bzung nas dga' ldan pa'i bu sring mo zhig khab tu bzhes pa la gdung rgyud mched gnyis 'khrungs /
dpon sa 'gro mgon sku mched gnyis las gzhan yum mi gcig pa'i gdung rgyud sku mched gsum kyang 'khrungs /
de nas sde gzar khol bu shing sprel la phag mo ba dang stag lung pa 'thabs shing /
phyi lo shing bya la stag lung pa dang thog kha ba 'gril ba dang /
phag mo ba 'thabs /
phyi lo me khyi la phag mo ba dang zhwa ser ba sgril ba dang 'bri stag 'thabs pa ma gtogs dbus gtsang zhi 'jags su gnas /
de rjes lcags stag la thog mkhar gnyis dang dpon sa sde srid 'gal med kyi zhu 'jags sgrigs pas rkyen lo de la stod du zhwa ser dmar gyi 'khrug pa langs /
de'i shugs rgyab pa 'dras thog mkhar gnyis dang sdo srid 'gyangs su song ste 'bri 'ol gnyis sgos su sde gzar yod pa gcig dang 'ol kha ba'i rgyab tu sde srid kyi dpung phran tshogs bzhengs pa sogs mdzad /
sa pho khyi 'di'i dbus gtsang chings grol 'tshams la sde srid kyi chings mthud ci yong gi dgongs pa mdzad na'ang /
rin spungs pa srid gtogs ma gsan pas /
sde gzar shin tu che ba langs /
sa thob shor khams che ba ni gnyis thad nas ma byung /
gong ma 'di pas snga phyir las ka gnang ba yang 'phyong rgyas pa sku mched /
bsam sde rgya lu /
rin spungs @# / /
ngag dbang rnam rgyal dang zil gnon rdo rje gnyis /
brag dkar 'jam dpal ba khu dbon gnyis /
'ol kha ba don yod rnam rgyal rdo rje /
span snam padma ba /
yar rgyab pa rin chen bkris sku mched /
bya nor bu bkra shis /
gong dkar ba'i sras po sku mched /
dga' ldan pa bsod nams rgyal po /
rgyal chen rtse ba khu dbon sogs la rdzong dpon dang gzhan la las ka ci rigs gnang /
'phral gyi mdzad pa tshur skal ma gtogs dgos med kyi sde gzar mi mdzad /
chos lugs la phyogs ris mi mdzad /
dge 'dun gyi sde gang gi'ang 'du sgo mi 'phrog gser gyi bka' 'gyur dang mchod rten gos sku chen mo bzhengs pa sogs lugs gnyis ka'i mdzad pa bzang /
de yang rje gnya' khri btsan po nas 'od srungs kyi bar du byon pa'i rgyal po bzhi bcu rtsa gnyis kyi ring /
bod kyi rgyal khams spyi la dbang bsgyur yang /
rje dpal 'khor btsan nas lugs rnam par gzhig ste /
hor gyi bstan pa ma byung gi bar bod thams cad lta zhog dbus gtsang spyi la dbang ba'i rgyal po yang med /
hor dus su bod chol kha gsum chol rgyal 'phags pa la dbang yon du phul ba nas /
sa skya pas 'jig rten gyi bdag po mdzad kyang /
gong du brjod pa ltar gdung rgyud nang gyes pa'i dbang gis yun lo bdun cu rtsa lnga las ma byung /
phag mo gru pa'i sde srid ni ta'i si tu nas deng sang gi bar la khri mnan pa'i gong ma dgu song zhing /
khong gis sa glang la 'jig rten gyi bdag po mdzad pa nas /
da lo'i sa khyi 'di yan la lo brgya dang dgu bcu song ba'i bar 'jig rten gyi bdag po mdzad pa ma chad pa ste /
sne gdong rtse'i pho brang la ya mtshan pa'i sa bcad bzang po yod pa yin zhes grags /
sde dpon rnams las 'ol kha bkris rgyal mtshan gdung rus myang gyis spyir gser dngul gyis gsung rab mang po bzhengs pa dang /
rje rin po che'i sbyin bdag gi mthil len pa dang /
chos rje bzang skyong bas nyi ma gling 'debs pa'i thugs khur gang dgos bzhes shing /
phyis rgyal tshang chos rje gzhis khar phebs dus rab du byung bas 'ol kha dge sbyong chen por grags /
nor bzang pa dang rgya mtsho ba gnyis kyang bstan pa spyi sgo sa la gus shing| rgya mtsho ba ni sde srid kyi dmag dpon dgra thog du lci ba'ang yin zhes zer /
mkhan chen pa khu dbon gyi ring mchod khang chen mo /
byams pa'i gser sku gsung rab dang bcas pa @# / /
bzhengs shing /
deng sang don yod rnam rgyal rdo rje bas ni spyir bla ma dge 'dun mchod cing khyad par chos 'khor rgyal gyi gtsug lag khang gi zhabs tog bzang po mdzad /
brag dkar rin chen dpal bzang gdung dus myang /
pas ni gsang sngags mkhar gyi chos sde 'debs pa'i sbyin bdag mdzad /
sri chod rgyal po bas ni gsang sngags mkhar du byams pa'i gser sku chen mo bzhengs /
'phyong rgyas dpal 'byor bzang gdung rus hor /
po ba ni bsam grub rtse'i rdzong dpon gyi steng nas rje rin po che dang yon mchod du 'brel /
sangs rgyas skyabs pa bas ni bkris lhun po 'debs pa'i sa khra 'bul ba mdzad /
rdo rje tshe brtan pas yab dkon rin pa'i gsung bzhin ri bo bde chen gyi chos sde btab /
der ma zad gser zangs las grub pa'i de bzhin gshegs pa'i sku 'dra rje rin po che'i gser sku mi tshad ma gnyis /
dpal gsang ba 'dus pa'i gzhal yas khang /
bka' 'gyur bstan 'gyur zung 'brel bzhengs shing| spyir yang dge 'dun gyi zhabs tog sogs mdzad pa rngams che /
rin chen rgyal mchog pa ni 'phyong rgyas pa'i zhal ngo phyis byon pa la kha skad che /
sde srid kha lo bsgyur zhing gser gyi bka' 'gyur bzhengs pa sogs kyang grub /
deng sang gi sde pa sku mched rnam pa yang sngar mkhyud bzhin yod /
bsam sde grags she ba'i ring chos rje blo brtan pa dang yon mchod du 'brel nas dge ldan pa'i sbyin bdag mdzad /
grags pa mtha' yas pa nas dge ldan pa dang 'brel chad kyang gser gyi bka' 'gyur bzhengs yum brtan rgyur /
pa sogs dge las bzang| gong dkar gzhi 'dzom pas ni gong ma grags pa rgyal mtshan pa'i gsung bzhin /
gser gyi bka' 'gyur sogs gsung rab mang po bzhengs pa dang /
rje rin po che'i gsung rab mang po'i spar rko ba sogs mdzad /
sras gral lnga bas ni gong dkar chos sde btab ste /
lam 'bras rgyud pa'i bla ma rnams kyi sku 'dra sogs sku gsung thugs kyi rten mang po dang /
sa skya pa khu dbon gyi gsung rab mang po'i spar brko ba sogs mdzad /
phyis bla ma kha yar bsten nas ma rgyud la mkhas par mdzad cing rab tu byung bas chos rje rdo rje gdan pa zhes zer /
yar rgyab rin bzang pa yum dang rin chen rgyal po ba sku mched kyi ring /
byams pa gling du chos kyi 'khor lo'i mchod rten bkris sgo mang ya mtshan can byams chen gyi gser sku rgyab mtho lnga @# / /
bcu rtsa bdun yod pa dang bcas pa /
byams pa'i go sa sku chen mo /
gser gyi bka' 'gyur /
bla ma lo tsa ba'i dngul gdung padma ra ka sogs rin po che sna tshogs pa'i phra bkod pa bzhengs shing spyir yang dge 'dun gyi zhabs togs rngams che ba yin 'dug bya pa'i sde srid ni bya chos rgyal dpal bzang zhes pas yang rtse'i gtsug lag khang btab pa nas sde'i bdag por song zhing /
snga gong rgya hor las las ka slangs par mi 'dug cing /
mnga' bag chos song 'od 'bri khung nas byar dwags kyi dpon du bskos 'dug kyang /
bya bkris dpal bzang pa nas bzung ste /
sne gdong nas khri dpon gyi las byin par 'dug bkris dar rgyas pas thub chen gyi gser sku gtsug lag khang dang bcas pa /
gser gyi bka' 'gyur /
mchod rten chen mo bzhengs pa sogs dge las bzang po mdzad /
'on kyang chos lugs la phyogs ris chen po byas pas snyan grags phyogs re bar song ba yin 'dug rin spungs namkha' rgyal po gdung rus sgyer /
bas ni gtsang rong du chos sde dang byams chen gyi gser sku chen mo sogs bzhengs /
tse thang na bzhugs /
namkha' rgyal mtshan pas shog skya'i steng du bstan 'gyur bzhengs /
brag dkar rgya 'os thel du rab tu byung ste dge ldan gyi spyil cum phu mkhan po'ang mdzad /
'dzin dang sdig sbyong la tshogs chu mang du len pa mdzad /
nor bzang pas ni byams chen gyi gtsug lag khang rten dang bcas pa'i 'phro mus mdzad dgos rnams sgrubs /
chos lug sa dkar la mos kyang dge ldan pa la'ang dag snang mdzad /
de yang khong gis chos rje ngor pa la khrid zhu bar rtsams pas tshe bla ma'i zhal nas /
nged kyi 'dod pa gsum sgrub na khrid ster gsung /
de la khong gis sgrub par nus na de bzhin byed zhus /
khrid thon pa na /
bla mas mnga' zhabs kyi dge ldan pa rnams sa skya par bsgyur ba dang /
dka' bcu ba dge 'dun grub dgon pa 'debs pa'i mkhar las 'di 'gog pa dang /
ngor dgon gsar la mor ban mang po 'bul ba rnams dgos zhes gsungs bya de la nor bzang pas /
spyir chos lugs bsgyur ba dbang yod sus kyang bya mi 'os shing /
khyad par nged kyis chos rje rgyal tshab pa la chos 'brel zhus pas khong dge ldan pa la dam tshig srung dgos pa'ang yod /
bka' bcu pa dgon pa 'debs pa la grogs dan byed pa ma byung yang bkag na nged sde pa la gtam ngan phog 'ong bas dgag mi spobs /
dgon @# / /
gsar la mor ban gtos chen po 'bul ba /
gong ma na rim gzhis bskor la phebs pa'i zhabs tog las ka skyel mi'i rgya dan rnaMs kyi sna len /
sde gzar gyi rkyen khur sogs dgos pa'i 'bul mi bde ces zhus pa yin skad /
kun tu bzang po ba sku mched phag gru dbon po yin /
kyi ring yang snga ma la 'gran pa bzhin du byung /
don yod rdo ba ni rin spungs pa'i zhal ngo byon pa gcig la las stobs che bas /
dbus gtsang phal che ba la lung rgyugs deng sang ngag dbang rnaM rgyal ba'i ring /
gong ma sde srid dang ma mthun pas sde gzar mang du mdzad dgos pa byung /
'on kyang gtsang phyogs kyi ngaM' thang mtho ba yod /
sne'u pa dpon naMkha' bzang po bas ni rje yab sras bla mar khur nas 'bras spungs kyi chos sde chen po gtsug lag khang /
sku gsung thugs kyi rten mang po dang bcas pa bzhengs pa dang /
lha sa smon laM chen mo'i zhabs tog gi mthil len pa sogs rnaM dkar gyi dge las baMs gyis mi khyab /
du dben sha grags pa bzang po ba'i mtshal pa dbon po /
ring yang bstan pa'i zhabs tog rgya che la dgra thog tu'ang lci ba zhig ste /
rin spungs pa la mdzo ri'i jus nyes gdung rus sgyer /
chen por grags pa de btang zhing /
der ma zad snel rgan dang thug 'ong zer nas mtho dman kun gyi 'dzem pa yin 'dug dpal 'byor rgyal po ba ni bstan pa dang bstan 'dzin gyi zhabs tog rngams che zhing /
mnga' 'bangs la byams pas chos kyi rgyal por byed /
mnga' thang yang 'bri gung rdo them man /
kha rag rdo bug pa can yan /
yar klung khra 'brug tshan zhes lam yig mdzad zer /
dpon sa chos kyi dpal 'dzom brag dkar ba'i sras mo /
mas kyang gser gyi bka' 'gyur bzhengs /
rje yab sras kyi gsung rab mang po'i spar rko ba /
dge 'dun gyi zhabs tog sogs dge las mang po grub /
sras sku mched gsum las bgres pa ngag dbang bsod nams rgyal po snga gong nas gshegs shing /
ngag dbang bsod nams lhun po ba dang| ngag dbang bsod nams rnam rgyal ba gnyis kyi ring chos ldan gyi mdzad pa bzang po sngar mus su yod na'ang /
bstan pa spyi sgos kyi chags 'gros la brten sde srid yo 'khyoms de byung /
'on kyang phyag rdzas rngams che ba chos phyogs su btang nas 'bras spungs su rje btsun byams pa'i gser sku chen mo dang /
gos sku chen mo /
dngul las grub pa'i blos slong bzhengs pa sogs dge las ya mtshan can grub /
sku skye rgyal ba'i sras mad kyang bdag mo gsum la sras mo re re 'khrungs /
bgres pa'i sras mo ngag dbang rgyal mo dga' ldan @# / /
khang gsar du byon pa la lcam sring gnyis 'khrungs pa'i sras mo gong dkar bdag mor byon /
sras bsod nams rgyal pos gong ma sde srid kyi dmag dpon phyi blon dang chos sde rnams kyi zhabs tog mdzad /
yum gyis lho ngos kyi gtsos pa'i dgon gzhis kha yar zhal bdag mdzad pa'i steng nas ra mo cher smon lam zhag bdun nam yang mi chad pa'i rgyun chags 'dzugs pa dang /
gra tshang kha yar la chos gzhi lo lo bzhin 'gyogs pa mdzad /
sras mo gzhon pa sna dkar rtser byon /
sras mo 'bring po sangs rgyas dpal 'dzom mas sne'u bzung ba'i steng nas /
dpon sa sde srid kyi bdag mo mdzad de /
rin po che las grub pa'i bka' 'gyur sogs sku gsung thugs kyi rten bzhengs pa dang dge 'dun gyi zhabs tog bzang po grub /
ji skad du /
dge las mdzad pa rnams las skyid shod du nang so gong ma rnam pa'i shul cher ma byung zer ro / /
smras pa /
rgya gar rgya nag byang phyogs sham b+ha la /
hor bod rgyal po'i rabs dang bod yul du /
rgya hor bstan pa byung tshul gsung pa las / /
'phros pa'i dbus gtsang khri gs+kor bcu gsum dang / /
khyad par phag mo gru pa'i sde srid kyi / /
chags rabs shin tu rgyas pa'i deb ther zhig /
cis kyang dgos zhes thag ring yul ljongs nas / /
blo gros ldan pa gzung gis bskul ba las / /
mang du thos kyang sgrub la g.yel ba yi / /
shA kya'i dge slong smra mkhas zhig gis sbyar / /
tshe 'di'i bsnyen bkur rnam g.yeng rgyang bsring ste / /
bsam gtan cig la rol rnams bzod par mdzod / /
mtshal pa si tu dge ba'i blo gros te / /
'jig rten gzhan na de 'dra su zhig gdung / /
rgyal rabs deb ther sgrig la mkhas pa yi / /
byed pa gnyis pa yod do shes par gyis / /
rigs gzugs nor gyis brgyan pa mang na yang / /
'di lta'i legs bshad byed po dkon pa las / /
lo rgyus gtam la chags pa ma sems par / /
nor bus nam mkha' bkang nas mchod kyang rung / /
rgyal rabs 'phrul gyi lde mig byin pa yi / /
rnam par dkar ba'i dge las deng dus kyi / /
sa bdag ma lus chos bzhin byed pa dang / /
yangs pa'i rgyal khams rtag tu bde gyur cig /
grogs ngan g.yo sgyus bslus pa'i gzhan dbang gis / /
rtag tu sde 'khrugs kho nas sa skyong ba / /
de 'dra mthong ba lta zhog thos kyang ni / /
rna ba'i bu @# / /
gar 'on pa thob gyur cig /
dpa' zhing brtul phod mdzangs pa'i rnam dpyod kyis / /
mnga' 'bangs byams pa'i r+wa bar 'dzud pa nas / /
chos dang srid kyi legs tshogs yar zla bzhin / /
rgyas nas 'gro kun bde ba'i bkra shis shog /
rgyal rabs 'phrul gyi lde mig 'di bzhin ma dpe gsar bris skabs lor Toka Tara lo ke sha tsan+d+ra nas ldi lir spar ma dang /
lor i tra li'i tshogs ba zhig gis i tra lir spar ma dang /
lor dung dkar blo bzang 'phrin las nas bod kyi rgyal sa lha sar spar ma bcas khag gsum la phyi mo byas /
gzhung don dang brda dag la nang byan chub pa'i zhu dag pa du ma tshogs te /
brda don ma 'byor ba rnams rgyal rabs gzhan dang yig cha gzhan las gung bsgrigs /
skabs don lung rigs kyis dpyad 'bebs zhu dag yang nan rung bgyis khul yang /
da dung lung rigs kyis ma 'byor ba res 'ga' sor bzhag thog phyi lo zla tshes nyin blo gling dpe mdzod tshogs pa nas 'gro gron btang ste spar bskrun zhus pa'o / / / /
tre hor blo bzang bkris kyis bris /
! /
'dir slar smras pa /
bsodX namsX gangs ri'i spo la gnas bcas shing / /
lung rigs mche sder mi bzod gragsX snyan gyis / /
phas rgol glang por 'jigs ster gdong lnga'i dbang / /
dran paX yis kyang dad pa'i spu longs g.yo / /
gang gi legs bshad gting zab chu gter cher / /
mkhas pa'i ded dpon grangs med rnam dpyod kyis / /
zab don rin chen 'dren pa'i gru sbyar bas / /
rnam grol bang mdzod gtams pa'i phreng ba ring / /
e ma ches snyigs dus kyi me lce ni / /
thub bstan nor 'dzin ma la 'khyung nye yang / /
dpyad gsum rigs tshul char rgyun 'jug pa yi / /
dam chos dga' tshal gnas pa'ang 'di'i drin / /
mgon de'i bla med rdo rje theg pa nas / /
tha snyad rig pa gtsugs lag phra mo yan / /
bskal bzang yid can kun la smin slad du / /
legs bshad dga' ston spel ba pu sta ka /
lnga lhag bcu phrag gcig sogs mang mod kyang / /
'gro don khyab gdal che bas bgres zad dang / /
log smon dgra sdes bcom dang dus dbang gis / /
'thor rkyen la @# / /
brten ji bzhin son ma gyur / /
'on tang da lam 'di ga'i dpe mdzod nas / /
phyi nang yul gru kun la thabs 'tshol gyis / /
drag po'i grangs ldan legs bshad pu sta ka /
par du bsgrubs pa'i rnam dkar phung po'i mthus / /
rnam 'dren stong gi mdzad pa'i khur bzhes pa / /
srid pa'i mig gcig gangs can mgon po mchog /
ji srid gling bzhi'i pad 'dab ze'u 'bru ru / /
lhun po gnas pa de srid rtag brtan shog /
mkhas pa'i lags bshad rlabs kyi phreng mdzes shing /
mang thos tshul gnas nor bu'i yong+su gtams / /
blo gsal klu dbang bye ba'i rol mtsho sde / /
'dzam gling mdzes pa'i rgyan du dar bar shog /
dad dang brtson pa'i gshog rtsal rab g.yo zhing / /
'chad rtsod rtsom pa'i mgrin rnga 'khrol mkhas pa / /
blo gsal ngang mo'i khyu tshogs 'phreng ba yis / /
chos sde mtsho chen yong+su gang bar shog /
tshul 'dir 'brel thogs che phra thams cad dang / /
bya ba las kyi 'khor lor bzhol ba gang / /
phyi nang nyer 'tsheb mos ma reg par / /
gtan bde sa yis mi gtang 'dzin par shog /
ring nas srid pa'i btsan bzung ma gyur 'gro / /
rmongs mun mtshan mo'i mtha' las rab ldang nas / /
sa lam nyin mor byed pa'i snang ba yis / /
byang grol khang bzang lta la dbang 'gyur shog ces smon tshig 'di bzhin 'bras blo gling dpe mdzod khang gi rtsom sgrig sde tshan nas bskul ma byung don ltar rnam grwa mkhan zur byang rtse'i ming 'dzin 'bras tsha blo bzang nyi mas smon pa'o / / / /
paN chen bsod nams grags pa'i gsung 'bum pod grangs bcu gcig gi bdag nyid can 'di bzhin blo gling dpe mdzod khang nas gsar sgrig thog 'gro gron btang ste spar theng dang por cha tshang lnga brgya re spar bskrun zhus pa'o / / / /
bod rgyal lo sa 'brug zla tshes phyi lo zla tshes la /
