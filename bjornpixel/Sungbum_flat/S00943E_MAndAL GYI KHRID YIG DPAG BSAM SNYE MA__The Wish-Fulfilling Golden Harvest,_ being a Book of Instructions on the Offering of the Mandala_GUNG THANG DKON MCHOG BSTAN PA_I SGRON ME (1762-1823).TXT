@# / /
maN+Dal gyi khrid yig dpag bsam snye ma zhes bya ba bzhugs so / /
@## / /
gang la brten na srid dang zhi ba yi / /
legs tshogs 'bras bu ma lus 'byung ba'i zhing / /
bla ma yi dam rin chen rnam gsum la / /
snying nas 'dud do dngos grub mchog sbyin mdzod / /
yon tan dkyil 'khor yongs su rdzogs pa yi / /
rgyal ba'i dkyil 'khor sras bcas spyan snga ru / /
dbang chen dkyil 'khor mkho dgu'i longs spyod bcas / /
mchod pa'i dkyil 'khor rgya mtsho spro ba'i tshul / /
mdo rgyud man ngag gangs ri las 'ongs shing / /
dri ? lung dang rigs pa'i rlabs 'phreng can / /
bsod nams gser gyi bye ma 'bab pa'i klung / /
byang chen rgya mtsho'i ngogs su 'dren la spro / /
'jig rten mu mtha' yas pa'i chags tshul shes / /
srid 'byor snying po med pa'i ngang tshul rig /
bsod nams tshogs chen sgrub pa'i tshul rtogs pa'i / /
blo ldan skal @## / /
bzang de dag 'dir zhugs shig /
de 'ang bla ma gong ma rnams gdams pa zab mo phal cher nyams su len pa'i sngon 'gro la /
bstan pa spyi'i 'jug sgo skyabs 'gro dang| theg chen lam gyi 'jug sgo sems bskyed phyogs gcig tu bsdoms pa skyabs 'gro sems bskyed kyi khrid /
sdig pa sbyong ba rdor sems bsgom bzlas kyi khrid /
tshogs gsog pa maN+Dal gyi khrid /
byin rlabs 'jug pa bla ma'i rnal 'byor gyi khrid bzhi la sngon 'gro khrid chen bzhi'am /
sngon 'gro 'brel ba can bzhir grags pa las /
'dir maN+Dal gyi rnam gzhag bshad pa la| nges pa bskyed pa'i phyir spyi don gyi sgo nas gtan la dbab pa dang /
de nyid lag tu len pa'i tshul bye brag tu bshad pa gnyis /
|dang po la gsum /
gang las gsungs pa'i khungs dgod pa /
maN+Dal gyi ngo bo /
de'i dbye ba so sor bshad pa'o / /
dang po ni dkon mchog sprin las /
me tog gi rnam pa'am /
'bras bu'i rnam pa'am /
dpag bsam gyi shing nga yir bya ba med pa /
yongs su gzung ba med pa de dag kyang nyin lan gsum mtshan lan gsum du sangs rgyas dang byang chub sems dpa' rnams la dbul lo / /
zhes dang /
bzang po spyod par /
mchod pa gang rnams bla med rgya che ba / /
de dag rgyal pa thams cad la yang mos| |zhes sogs dang /
dam tshig gsum bkod pa'i rgyal po las /
rin po che'i ri rnams dang /
thang las skyes pa'i rin po che la sogs pa phyogs bcu na rnam par gnas pa nga yir bya ba mad pa yongs su bzung ba med pa rnams dbul lo / /
chu thams cad dang kha na ma tho ba med pa'i chu'i dkyil 'khor thams cad dang /
gser gyi dkyil 'khor thams cad dang /
'jig rten gyi khams chags pa rnams na re dang reg pa mchog tu phun sum tshogs pa'i sa zhag dang /
bdud rtsi'i myu gu dang /
ma rmos ma btab pa'i 'bras sa lu dang /
byang gi sgra mi snyan gyi gling dang /
'jig rten gyi khams yongs su dag pa rnams na yod pa mchog tu nyams dga' ba'i longs spyod rnams dbul lo / /
zhes dang /
gsal rgyal la gdams pa las /
rang gzhan gyi dge tshogs la rjes su yi rang byas te sangs rgyas rnams la phul nas gzhan don du @# / /
bsngo bar gsungs pas mtshon lus longs spyod dus gsum gyi dge tshogs dang bcas pa sangs rgyas dang byang chub sems dpa' rnams la phul nas sems tsan kun gyi nyer 'tsho'i rgyur bsngo ba bslab btus kyi btang bsrung dag spel bzhis bsdus pa'i byang chub sems dpa'i thabs mkhas kyi spyod pa rlabs po che ston pa phal cher maN+Dal gyi khungs su 'gro la /
khyad par du dkyil 'khor chen po'i mdo las /
chu bcas lci ba sbyin pa ste / /
zhes pa nas /
pha rol phyin drug 'di rnams nyid / /
thub pa'i maN+Dal byas pas thob / /
ces sogs maN+Dal 'bul tshul gyi phyag len ston pa'i khungs yin la /
gtso bor tshom bu'i grangs la sogs pa cha tshang bar ston pa'i khungs mthar thug pa ni /
'dus pa'i rtsa rgyud le'u brgyad pa las /
zhing 'di rin chen sna bdun gyis / /
mkhas pa dag gis yongs bkang la / /
dngos grub 'dod pas sbyin pa'i phyir / /
nyin rer shes rab can gyis dbul / /
zhes pa 'di yin te /
zhing 'di zhes pa yul phyogs re re tsam la zer ba min gyi /
bdag cag gi ston pa lta bu rgyud gcig pa'i mchog gi sprul sku bye ba phrag brgya dus mnyam du byung ba'i nang nas ma mtha' mchog gi sprul sku gcig gi 'dul zhing du gyur pa ste /
mdzod las /
gling bzhi pa dang nyi zla dang / /
ri rab dang ni 'dod lha dang / /
zhes pa ltar /
ri'i rgyal po ri rab rtse mor rnam par rgyal pa'i khang bzang dang bcas /
mtha' skor du gling bzhi gling phran brgyad nyi zla zung gcig dang bcas pa'i tshom bu bco lnga bstan /
rin chen sna bdun zhes pas rgyal srid rin chen sna bdun bstan la| sgron gsal las /
padma ra ga dang /
in+d+ra nI la dang /
baiDUr+ya dang /
margad dang /
rdo rje dang /
mu tig dang /
byu ru zhes bya ba rin chen sna bdun gyis yongs su bkang pa /
zhes rin chen bdun 'dren tshul zur bzhig kyang bkod pa ni mdo gzhan nas 'byung ba'i bshad pa'i rnam grangs yin la /
gtso bor rin po che'i rigs sogs mkho dgu'i longs spyod thams cad 'byung ba'i gter chen po bstan pa yin pas /
snga ma'i steng du bsnan pas brgyad de tshom bu nyer gsum ma 'di ni paN chen nA ro pa dang slob dpon a b+h+ya ka ra sogs rgya gar grub chen mang po'i phyag bzhes yin /
rje bdag nyid chen po nas bzung dben sa ba yab sras kyang snyan brgyud kyi gdams pa mang po rnams la bshad sgrub byed pa'i tshe maN+Dal nyer gsum ma sngags dang bcas pa 'di nyid gtso bor mdzad do / /
mkhas pa dag gi yongs bkang zhes pa mkhas pa'i don bsod nams dang ye shes kyi tshogs la mkhas zhes gsungs shing /
'og tu /
bsam gtan gyis kyang thams cad bskyed par bya'o / /
zhes gsungs pa gung bsgrigs na rgyal srid bdun sogs dngos su yod pa'ang don dam par ma grub cing /
yid kyis sprul pas kyang tshogs rdzogs pa sogs kyi bya bar bsnyon med du nus pas /
snang stong snga ma'i @# / /
tshul gyis mchod pa'i tshogs rab 'byams spro mkhas pa la bya'o / /
dngos grub 'dod bas sbyin pa'i phyir / /
zhes pa dngos grub 'dod pa tsam gyis mchog gi /
bla ma l+g+na bcu pa las /
dngos grub slob dpon rjes 'brang zhes / /
rdo rje 'dzin pa nyid gsung ba / /
shes nas dngos po thams cad kyis / /
bla ma yongs su mnyes par bya / /
zhes dngos grub 'byung mi 'byung bla ma bsten tshul legs nyes kyi rjes su 'gro ldog mi 'khrul zhing /
khyad par zung 'jug phyag rgya chen po'i dngos grub 'grub pa bla ma kho na la ltos pas /
rgyud dang grub chen mang po'i gzhung du /
gang gi drin gyis bde chen nyid / /
skad cig nyid la 'char ba gang / /
bla ma rin chen lta bu zhes mthun par gsungs la /
sgron gsal las kyang /
de'i man ngag gis phyag rgya chen po'i dngos grub sgrub par 'dod pas /
zhes gsungs so / /
shes rab can zhes pa /
spyir shes rab la dbye sgo mang yang gtso bo ji lta ba rtogs pa'i shes rab /
ji snyed ba rtogs pa'i shes rab gnyis su 'dus pas /
yul la sbyar na ji lta brtogs pa'i shes rab kyis bla ma chos sku'i rang bzhin du mthong /
ji snyed ba rtogs pa'i shes rab kyis bla ma srid zhi'i rgud pa mtha' dag las skyob pa'i skyabs gnas gcig pur mthong /
mchod pa la sbyar na ji lta brtogs pa'i shes rab kyis mchod pa'i 'khor gsum bden med du rtogs /
ji snyed pa'i shes rab kyis mchod pa'i phan yon dab mtha' yas par spro tshul sogs shes par byed do / /
maN+Dal 'bul ba'i yul la skyabs gnas mtha' dag yod kyang /
gtso bo'i dbang du byas na bla ma la thun mong ma yin pa'i mchod par byed dgos te /
dper na rgyal po spyan drangs pa'i tshe gtso 'khor thams cad la yon dang 'tsho ba stob dgos kyang /
snying nor gces shos de rgyal po rab la phul nas dgos don gyi gtso bo zhu dgos pa ltar /
tshe gcig nyid la mchog 'grub pa bla ma kho na la ltos pas lus longs spyod dge tshogs dang bcas pa maN+Dal du spung nas 'bul yul bla ma la byed dgos so / /
'di la dgongs te sgron gsal las /
lha rnams dang bla ma'i thun mong gi mchod pa bstan nas /
bla ma la khyad par gyi mchod pa bstan ba'i phyir /
rin chen 'byung gnas zhes bya ba /
zhes sogs kyis phyag rgya 'bul tshul dang /
de'i mjug thogs su /
bla ma la khyad par can gyi rdzas dbul bar bya ba'i don du tshad yongs su chad pa med par bstan par bya ba'i phyir /
zhing 'di rin chen sna bdun gyis / /
zhes bya ba la sogs pa zhes gsungs so / /
'on de gnyis ka bla ma'i sgos mchod yin na snga ma'i mjug tu /
sangs rgyas kun la dbul bar bya / /
zhes spyi la sbyar ba dang mi 'gal lam snyam na /
dogs pa 'di dpal ldan zla ba nyid kyis sel bar mdzad de /
sgron gsal las /
sangs rgyas kun la dbul bar bya / /
zhes bya ba la /
sangs rgyas thams cad kyi rang bzhin yin pas /
bla ma gcig bua'ng sangs rgyas thams cad kyi sgras rnam par brjod de de la dbul zhign rab tu bsgrub par bya'o / /
zhes yul gcig la phul na'ang sangs rgyas thams cad la phul ba'i phan yon 'grub pa'i thabs mkhas kyi sgo chen po bla ma la mchod pa 'di yin par go ba'i ched du de ltar gsungs pa yin no / /
yang 'di snyam du /
de bla@# / /
ma gcig pu'i khyad chos ma yin te /
dkon mchog brtsegs pa'i chos kyi rnam grangs sgyu ma mkhan bzang bos zhus pa las /
bzang bo rgyal ba gcig la mchod byed na / /
phyogs bcu'i sangs rgyas la ni mchod 'gyur te| |'di ltar de dga' yi chos dbyings dang / /
tha dad bya ba nam yang yod ma yin / /
zhes gsungs shing /
gsang chen thabs la mkhas pa'i mdo las kyang de ltar gsungs pa'i phyir ro zhe na bshad par bya ste /
sangs rgyas gang yang dung ba gcig la phul bas sangs rgyas thams cad la phul bar 'gro ba ni /
'bul ba po chos thams cad kyi gnas lugs stong pa nyid la nges pa gting tshugs shing /
chos dang chos nyid ngo bo dbyer mi phyed pa dang /
rnam pa thams cad mkhyen pa'i ye shes ni chos nyid thams cad dang ro gcig tu zhugs shing /
sangs rgyas rnams chos kyi skus rab tu phye ba sogs la myong ba mthar son pa rnams kyi dbang du byas pa yin te /
dper na sa ra ha'i thod pa'i dkyil chog las /
'khor rnams gtso bo'i yan lag phyir / /
tha dad par ni bzlas mi bya / /
zhes gsungs pa'i dgongs pa len pa na /
sngags rim las /
'khor gtso bo'i yan lag yin pas gud du bzla mi dgos bar gsungs pa ni dngos po la de ltar yin pas mi chog gi /
stong nyid la mthar thug par gtugs nas gnyis su med pa'i ye shes nyid rten dang brten par shar ba'i tshul la nges pa brtan bo rnyed pa la dgongs /
zhes gsungs pa bzhin gang zag khyad par can gyi dbang du byas pa yin zhing /
bla ma la phul na thams cad la phul ba'i phan yon 'byung ba bka' drin gyi sgo nas yin pas phal pa la'ang 'byung ngo / /
de ltar maN+Dal dbul bde rtag par dus drug tu mchag pa dgos pa go ba'i phyir /
nyin rer shes rab can gyis dbul / /
zhes gsungs pa yin gyi /
nyin rer lan re dbul ba lta bu min te /
'di'i dgongs par byas nas bla ma lnga bcu bar /
mchog tu dad pas dus gsum du / /
dkyil 'khor me tog bcas thal mos / /
ston pa bla ma bsnyen bkur zhing / /
zhabs la sbyi bos phyag bya'o / /
zhes dang /
de'i TIk+ka las /
dkyil 'khor te maN+Dal me tog gi tshom bu dang bcas pa dbul ba sngon du btang nas /
zhes so / /
dus gsum zhes gsungs na'ang /
lnga TIka las snga dro la sogs pa'i dus gsum zhes 'byung bas /
nyin la dus gsum du byed par bstan pa'i shugs kyis mtshan la'ang gsum du byas te drug tu go dgos shing /
rtsa ltung rnam bshad las kyang /
rin 'byung gi dam tshig lan drug tu bya bar gsungs pa ni dam tshig gzhan rnams la'ang mtshon pa ste /
zhes gsungs pa ltar ro / /
gnyis pa maN+Dal gyi ngo bo'i don ni maN+Dal zhes pa dkyil 'khro gyi skad dod yin zhing de lamI sgra las drangs nas ma nus ra zhes pa snying po dang /
la'i sgra las drangs te lA li ta byas na 'dzin pa rol ba sogs la 'jug /
la tin byas na len pa dang 'dus pa sogs la 'jug pas bsdoms na snying po len cing 'dzin pa zhes pa yin /
'on kyang skabs so so la sbyar na dman mchog gi snying po len tshul mi 'dra ba so sor shes dgos te /
brtag gnyis las /
dkyil ni snying po zhes brjod de /
@# / /
byang chub sems ni bde chen po / /
len par byed pas dkyil 'khor nyid / /
'dus pa dkyil 'khor nyid du brjod / /
ces dang /
de'i bshad rgyud sa m+b+hu Ta las /
dngos po kun gyi snying po mchog / /
len cing gcod pa nyid kyi phyir| /
zhes gsungs te /
des na dbang bzhi gang du thob pa'i yul dang rdzas mi 'dra'ang /
de la brten nas len rgyu'i snying po bde stong gi ye shes su 'dra bas /
ras bris kyi dkyil 'khor /
byang chub kyi sems kyi dkyil 'khor /
b+ha ga'i dkyil 'khor zhes sogs thams cad la dkyil 'khor gyi sgra sbyar ba yin no / /
'on kyang sam+b+hu Ta las lan cing gcod pa zhes dkyil 'khor gyi sgra don kho na min te /
brtag gnyis su /
dkyil 'khor 'khor lo ci zhes brjod / /
ces dri pa bkod nas lan du dkyil 'khor gyi don dang 'khor lo'i don so sor gsungs pa de'i don bsdus nas /
don dam byang chub kyi sems nges bde chen gyi snying po len pa dang /
sgrib pa'i dri ma gcod pa gnyis ka go ba'i ched yin pa'i phyir /
brtag gnyis rnam bshad mkha' 'gro'i gsang mdzod las /
'khor lo zhes bya ba ni nam mkha'i khams te /
nam mkha' dang 'dra ba'i yul stong pa nyid de rtogs pas sgrib pa gcod pa'i phyir /
zhes dkyil 'khor gyi sgra don las logs su gsungs so / /
rnal 'byor rgyud kyi skabs sbyong rgyud las /
sangs rgyas kun gyi byang chub sems / /
bla na med pa rtogs gyur pa'i / /
rgyal bas gsungs pa'i ye shes gang / /
de ni dkyil 'khor snying por gsungs / /
zhes pa tshig ris snga ma dang cha 'dra'ang don zab gsal gnyis med kyi ye shes snying por bzhag ste de len pa la byed dgos pas mtshon las dang po pas snod bcud kyi 'jig rten blos blangs te phul ba la maN+Dal zhes pa bsod nams rlabs po che'i snying po len pa la byed pa sogs dkyil 'khor gyi ming maN+Dal 'dra'ang don sna tshogs la sbyar te snying po 'dus tshul re byed dgos pa'i phyir /
lha mo bzhis zhus kyi rnam bshad las /
dkyil 'khor zhes btags pa rnams kyi ming gi don ni 'dus pa yin la / /
zhes so / /
thams cad la de ltar btags pa'i dgos pa ni snying po dang yang snying rim par blangs te mthar bde stong zung 'jug gi snying po len pa la gzhol ba'i ched yin no / /
spyir stong gsum sogs 'jig rten ci tsam rgya che'ang sdug bsngal rgya che ba yin na'ang /
'di ltar thabs mkhas kyis bsod nams mi zad pa'i lo tog spel shes na gtan bde'i zhings rgya che ba yin /
'di ltar bsod nams spel ba dang 'khor bar yid 'byung skyed ba gang la'ang mngon pa gong 'og nas 'jig rten chags tshul gsungs pa'i don spyi chags pa dgos kyi /
de'i spyi ma shar bar kha nas ri rab gling bzhi zhes ci tsam smras kyang maN+Dal steng gi 'bru de tsam las dmigs pa'i 'khyer so gzhan mi 'byung ngo / /
gsum ba maN+Dal gyi dbye ba la /
bum dbang dang 'brel ba phyi'i maN+Dal /
gsang dbang dang 'brel ba nang gi maN+Dal /
sher dbang dang 'brel ba gsang ba'i maN+Dal /
dbang bzhi pa dang 'brel ba de kho na nyid kyi maN+Dal bzhi /
dang po ni yongs grags ltar gyi maN+Dal te /
snga phyir bshad cing 'chad par @# / /
'gyur ro / /
nang gi maN+Dal ni /
bags pa rab mdzes gser gyi sa gzhi'i steng /
khrag chen bdud rtsi'i chu yis chag chag btab / /
sha khrag me tog phang phung tshom bur gyur / /
yan lag rnams las gling chen bzhi dang ni / /
nying lag gling phran brgyad du gyur pa'i dbus / /
khog pa rin chen rdul mang brtsegs pa'i rtser / /
mgo bo rnam par rgyal pa'i khang bzang mdzes / /
mig gnyis mun sel nyi ma zla ba dang / /
snying ni yid bzhin nor bu rin po che| |dbang po nang khrol yongs su gyur pa las / /
lha mi'i 'dod yon dpal 'byor phun sum tshogs / /
zhes pa ltar gzhan rnams go sla zhing /
yan lag dang nying lag 'byed tshul ni /
rkang lag gi lhu gsum gsum 'brel ba yan dang /
lag pa'i mkhrig ma dang rkang pa'i bre mo long gi mtshams nas bregs te mgo gnyis gnyis su gshag pa nyid lag tu byed par gsungs so / /
'on kyang gsang dbang gi dgos pa rtsa khams sbyong byed yin la /
maN+Dal de'ang de dang 'brel ba zhig dgos pas /
phyi'i lus rags pa tsam ma yin par de dag dngos su smos pa'i shugs kyis don lnga snod drug dbang po lnga sogs so so dang 'brel ba'i rtsa rags pa sman gyi gzhung las 'byung ba dang /
zhib tu phye bas rtsa stong phrag bdun cu rtsa gnyis phyi'i lus rags pa'i rtsa bar gyur ba'i nang gi khams so dang sen mo 'bab pa sogs bde mchog gi rgyud las gsungs bde thams cad maN+Dal du bkod pa dgos so / /
tshul 'di ni 'jam mgon sa paN gyi phyi nang gsang ba'i maN+Dal 'phul mchog las kyang /
lus kyi gtso bo snying bla ma lhag pa'i lhar bsams te /
pags pa gser gyis gzhi /
khrag chu'i byugs pa /
sgal tshigs ri'i rgyal po ri rab /
yan lag bzhi gling bzhi /
rtsa ro rkyang gnyis nyi ma dang zla ba /
nyi ma ltar dmar ba gser zla ba ltar dkar pa dngul /
byang chub kyi sems lha dang mi'i lus phun sum tshogs pa /
snying ma gtogs pa'i don rnam pa lnga /
snod rnams gcig tu bsdoms pa dang drug /
snod la gnas pa'i bde ba'i cha dang bdun rgyal srid rin chen sna bdun /
spyi po'i haM las byang chub kyi sems 'bab pa 'dod 'jo'i ba /
lus la sku gsum rang chas su yod pa ma rmos pa'i lo tog /
rtsa dpag bsam gyi shing /
gzhan yon tan gyi cha dpag tu med pa yod pa rnams zas gos dang /
'bru dang longs spyod la sogs par bsam par bya'o / /
zhes gsungs te /
'dir skyabs yul nang du bsgoms nas tshur 'bul bar gsungs pa 'gal ba med kyang /
nang gi maN+Dal du 'gro bde'i cha nas bzhag pa min pas de ltar dgos pa'i nges pa med cing gzhan rnams legs par snang ngo| |'di dang phyogs mtshungs pa kun gzigs lnga pa'i bla mchod cho gar yang /
'byung ba bzhi 'dus lus kyis gzhi'i steng / /
rnam par shes pa'i sa 'dzin dbang po la / /
phung khams gser ri rol mtsho bdun gyis bskor / /
skye mchod bcu gnyis gling bzhi gling phran brgyad / /
ro rkyang nam mkha'i nor bu mtshan mo'i mgon / /
dbang po lnga yi gter chen bum pa sogs / /
dkyil 'khor gtso bo dpal ldan bla mar 'bul / /
zag med bde ba che la spyod par shog /
ces gsungs /
rang gi lus @# / /
kyi cha shas so so las gzhal yas khang bskyed pa la lus dkyil du bzhag pa ltar /
rang gi phur khams phra rags sgrub gzhir byas te /
de yongs su gyur ba las ri rab gling bzhi sogs kyi rnam par byas nas phul na'ang nang gi maN+Dal du 'gro ste /
rgyal dbang bdun pa'i 'jigs byed kyi bla ma'i rnal 'byor las /
bdag lus ngag yid phung khams skye mched rnams / /
yongs su gyur las grangs med 'jig rten snod / /
'dod dgu'i phun tshogs gter gyis gang ba 'di / /
bla ma lha yi tshogs la gus pas 'bul / /
zhes gsungs pa ltar ro / /
gsang ba dang de kho na nyid kyi maN+Dal ni /
snga ma phal cher so sor phye ste 'jog ma thub bar gcig tu bsdoms nas bshad de /
'jam mgon sa paN gyis kyang| gsang ba zung 'jug sems kyi maN+Dal ni dbang yon tan rim pa las /
rang sems bla mar snang ba de / /
gnyis med slob dpon dam pa'o / /
zhes bshad pas /
rang gi sems mchog dang thun mong gi dngos grub thams cad kyi rtsa ba'am gzhir gyur pa ni bla ma yi dam gyi lha yin pas /
maN+Dal ni kun gzhi 'khor 'das kyi rgyur gyur pa gser gyi sa gzhi /
de snying rje byang chub kyi sems dang ma bral ba chu'i byugs pa /
chos thams cad kyi rtsa ba ri'i rgyal por rab /
de las tshad med pa bzhi skye ba ni gling bzhi /
thabs shes rab zung 'brel du nyams su len pa nyi zlas bskor ba byed pa /
gzhan don rgyun mi 'chad pa 'byung ba 'dod 'jo'i ba /
longs sku spros pa dang bral bam rmos ba'i lo tog /
sku dang ye shes mdzad pa 'phrin las la sogs pa thams cad dpag bsam gyi shing dang /
'bru dang longs spyod la sogs par bsam /
zhes gsungs te /
ming gsang ba'i maN+Dal du btags kyang zung 'jug gi rtogs pa'ang der bsdus pas de kho na nyid kyi maN+Dal de las logs su byar med do / /
kun gzigs lnga pa chen pos /
rdo rje'i lus kyi gser ldan lto ba na / /
mnyam sbyor rdo rje padma'i lhun po mchog /
bcu drug dga' ba'i rim tsho gling bzhis bskor /
dbu ma bcu gnyis khyim gyi rgyu lam du /
ra rkyang rlung gi nyi zla'i dkyil 'khor 'char / /
sgyu ma'i lus su ldang ba'i rin chen bdun / /
zung 'jug bum bzang yongs 'dus brtol sogs / /
dkyil 'khor mgon po dpal ldan bla mar 'bul / /
zhes gsang ba'i maN+Dal dang /
dri bral rang sems dag pa'i sa gzhi la / /
rang bzhin gdod nas stong pa'i sa 'dzin che / /
med kyang rdzun par snang ba'i gling bzhi sogs / /
rmi lam yul gyi rol pa ji bzhin 'bul / /
zhes de kho na nyid kyi maN+Dal du mdzad pa dgongs pa drangs nas bshad chog kyang dngos zin de tsam mi gsal bas /
'dir rje bla ma'i dgongs pa kun mkhyen 'jam dbyangs bzhed pa dang thang sag pa sogs kyi man ngag las 'byung ba ltar /
dbang gsum pa'i rtogs pa bde stong dbyer med kyi ye shes dang /
dbang bzhi pa'i rtogs pa bden gnyis dbyer med zung 'jug gi rtogs pa hUM yig gi rnam par spros pa yongs su gyur pa las ri rab gling bzhi mkho dgu'i dpal 'byor sogs kyi rnam bar bsgyur nas 'bul ba la maN+Dal phyi ma gnyis su rgyal dbang bdun pas gsungs shing /
'bul ba'i tshigs bcad kyang /
@# / /
thabs mchog bde chen rdo rje'i rol rtsed kyis / /
stong phyogs shes rab padmar rol ba las / /
zag med lhan skyes dga' ba'i rang bzhin gyi / /
snod bcud dkyil 'khor bkod pas mnyes gyur cig /
ces dang /
bde chen kun tu bzang po'i rnam rol gyi / /
mchod sprin cir yang snang ba'i sgyu ma rnams / /
gdod nas rang bzhin stong bar nges rnyed ba'i / /
zung 'jug bla med mchod pas mnyes gyur cig /
ces so / /
de ltar na maN+Dal phyi ma gnyi ga rang bzhin bde stong ga le shes yin pa la rnam pa ri gling sogs kyi rnam par shar btsam du 'dra bas khyad med du 'gyur ro snyam na 'di ni phra zhing ches rtogs par dka' pa'i gnas shig yin te /
rtsa she las /
gang la stong ba nyid rung ba / /
de la thams cad rung bar 'gyur / /
gsungs pa bzhin /
rang bzhin gyis stong pa la bya byed thams cad 'gyur rung yang /
yul de rang bzhin gyis grub bas stong tsam dang /
blos rang bzhin med bar rtogs pa rtsam gyis bya byed thams cad sgrub mi nus /
de bzhin du spyod bsdus su rgyud drangs pa las /
gang du bde chen zhes bya gcig pu nyid / /
gcig pu'i nyams kyis du ma'i gar mdzad do / /
gsungs pa bzhin dag pa'i brtan g.yo mtha' dag bde stong ye shes kyi rnam 'phrul yin kyang dbang gsum pa'i rtogs pa dpe don gyi 'od gsal 'grub pa tsam gyis brtan g.yo rab 'byams gang 'dod du sprul zhing sgyur bar byed mi nus /
mthar thug zang 'jug gi go 'phang thob pa na sngar bshad pa thams cad nus pa gcig tu rdzogs nas gang 'dod pa bzhin byed nus /
de'i gnad kyis de dang bstun pa'i mchod pa la'ang rgya che chung gi khyad par chen po 'byung ngo / /
snga ma rnams mchod pa de gnyis so sor 'byed mi thub ba'i rgyu mtshan dbang gsum pa'i bde stong dbyer med las lhag pa bzhig dbang bzhi pa la sbyor rgyu ma rnyed pas de tsam zhig zung du 'jug tshul mthar thug tu byas pa'i dbang gis yin no / /
rang lugs rim ba bzhi pa man chad du kun rdzob bden pa sgyu ma'i sku dang don dam bden pa 'od gsal gyi ye shes gnyis res 'jog tsam las mi 'byung bas bden gnyis ya bral du song ba yin la /
zung 'jug gi tshe de gnyis stobs mtshungs su 'byung ba yu ga nad ste ya bral du ma song bzung du 'jug tshul snga ma las ches lhag pa yin no / /
de'i tshul ni 'dus pa'i rtsa rgyud las /
na chung gzhon nu mi yangs pa| |gzugs bzang gzhon pas brgyan pa ni / /
lo grang nyi shu lnga lon rnyed / /
byo la song las kyang rab tu brtag /
ces pa 'dis gsungs te /
sgron gsal las /
bden pa gnyis kyi bdag nyid can gyi mig dang ldan pa'i phyag rgya chen po lang yin pa de ni mig yangs pa'o / /
zhes dang /
lo grangs nyi shu lnga lon pa / /
zhes bya ba ni lha'i nyi shu rtsa lnga'i bdag nyid can gyi phyag rgya chen po'i sku bdag la byin gyis brlab pa'i mtshan nyid can /
zhes zung du 'jug tshul mdor bsdus na sgyu 'od gnyis sam sku thugs gnyis zung du 'jug pa yin la /
zhib tu phyen phung po lnga /
khams lnga /
dbang po lnga /
yul lnga /
ye shes lnga ste nyer lnga bo thams cad zung du 'jug pa yin no / /
brtson 'grus 'phags kyi rgyud TIg las khams bzhi dbang @# / /
po drug ces 'byung yang /
sgron gsal rnam nges sogs las mtshan gyi chig ris sor bzhag pa kun dang 'grig go / /
de rnams zung du 'jug tshul ni lhan cig tu tshogs pa dang gcig gis gcig rtsis zin pa tsam la mi bya yi /
snga ma'i rdzas rgyun dang ldog cha tsam gyis so sor bzhag pa ma gtogs /
de thams cad ngo bo dang nus pa dang byed las gang gi cha nas kyang mi 'dra ba'i dbye ba 'byed rgyu med pa yin no / /
rtsa rgyud le'u gnyis par /
khyod kyi sems lus lta bu dang /
lus sems lta bu dang /
sems tshig tu brjod ba lta bur skyed cig /
ces pa'+nga rdo rje sems dpa'i sgrub thabs las bskyed rim pa'i sku gsung thugs byin rlabs la sbyar /
spyod bsdus kyis de las gong du song ste gsang chen rigs gcig gi lus dben la sbyar ba rdo rje'i tshig gcig la don du ma mi 'gal bas /
rje brtsun ye shes rgyal mtshan dpal bzang po'i zhal nas 'di'i don lam gyi 'grod pa mthar thug pa'i tshe ye shes kyang gang 'dod kyi gzugs su shar nas gzugs kyi bya ba byed /
gzugs kyi cha thams cad kyis kyang ji lta ji snyed ma lus par rtogs pa sogs ye shes kyi bya ba byed /
de 'ang yul dus phyogs re ba tsam ma yin par yid la gang 'dod dang tshig tu gang brjod ltar 'grub nus pa yin par gsungs pa ni ngo mtshar ba'i legs bshad yin te /
bde mchog rtsa rgyud las /
kun tu phyag dang zhabs ldan zhing / /
kun tu spyan ldan dbu dang zhal / /
kun tu gsan ldan 'jig rten na / /
thams cad g.yogs te rnam par bzhugs / /
zhes phung khams dang dbang po rnams re res kyang phyag gi bya ba len cing 'dzin ba /
zhabs kyi bya ba 'byon bzhugs /
spyan gyi bya ba gzigs pa /
zhal gyi bya ba chos ston pa /
snyan gyi bya bsgrags na pa sogs thams cad 'byung la /
de'i rtsab ni dper na nyi 'od kyis sa steng thams cad g.yogs te kun la drod dang skems pa smin pa sogs kyi byed pa 'jug pa ltar /
ye shes chos thams cad kyi de bzhin nyid dang ro gcig pa'i tshul gyis chos can mtha' dag khyab bar g.yogs nas bzhugs pa'i dbang gis de thams cad la de'i byed pa mtshang ba med par 'jug pa yin te /
bde stang dbyer mi phyed ba'i ye shes kyi rdo rje'i rang bzhin yin bas s+g+k+ra nyag ma gcig gis kyang nyes pa thams cad bsreg pa dang chos thams cad gzigs shing gsal bar phyed nus tshul /
mtshan brjod las / /
skra yang rdo rje 'bar ba ste /
zhes gsungs / /
gsang ba bsam gyis mi khyab ba'i mdo las /
de bzhin gshegs pa'i gtsug tor gyis kyang gzigs so / /
de bzhin du mdzod spus kyang gzigs so / /
de ltar mtshan re res kyang cig car phyogs bcu rnams su 'jig rten gyi khams rab 'byams thams cad gzigs so / /
zhes gsungs pa'i dgongs pa mthar thug kyang sku thugs dbyer med pa 'dir 'bab /
'on kyang de gnyis dbyer med du sgrub tshul gsal bar ma gsungs pas sngags su mi 'gyur ro / /
de bzhin du 'khor 'das chos dbyings su dbyer med pa dang /
yang dag pa'i mtha' mngon du bya bar gsungs pa'i chos dbyings dang 'bras bu mthar thug bar phyin theg par gsungs pa de sngags la de ltar yin kyang /
de'i thabs tshang@# / /
bar ma bstan pas mdo sngags khyad med du mi 'gyur la /
de bzhin du rim pa bzhi pa'i skabs su 'od gsal la gnas bzhin pa'i dus sgyu ma'i skur ldang ba sogs byed mi nus /
sgyu ma'i skur ldang ba na 'od gsal gyi mnyam gzhag las g.yo dgos pas dus nyi tshe ba dang res 'jog yin /
mthar thug gi tshe rjes thob kyi bya ba sprul bsgyur sogs nam mkha'i mtha' khyab tu bstan kyang kun rtog g.yo byed kyi rlung zad pas yang dag pa'i mtha' las ldang mi dgos pa'i phyir /
mkhas grub thams cad mkhyen pas /
khyod thugs bde ba chen po'i nyin byed 'od / /
mkha' dbyings stong nyid mdzes ma'i lang tshol / /
rtag tu spyod pa'i rtse dga' mi gtong yang / /
srid zhi'i dngos kun ma 'dres sa ler 'byed| |ces gsungs te /
rlung de zad byed sngags la rag las pa'i gnad kyis rje bla mas yang dag mtha' dpyis phyin pa sngags la rag las bar gsungs pa yin no / /
de dag gi gnad don dang dgos pa mthar thug pa sgron gsal las /
'di'i don theg pa chen bo'i mdo sde las kyang dgongs pas bshad pas ston te /
skra tsam khyon gcig la yang sangs rgyas ni / /
rnam mang gang+ga'i klung gi bye snyed bzhugs / /
zhes bya ba dang /
rdul gcig steng na rdul snyed sangs rgyas rnams / /
sangs rgyas sras kyi dbus na bzhugs bdag /
ces bya ba gsungs pas lha'i de kho na nyid ston pa yin te /
nges pa'i don to / /
zhes dang /
'di'i dgongs pa bzhin dbum 'jug bar yang sangs rgyas kyi gsang ba mthar thug pa ston pa'i tshe /
dag pa 'di ni bzhed pa 'jug pa yis / /
rdul gcig yul la mkha' gtugs 'jig rten dang / /
'jig rten mtha' yas phyogs khyab rdul ston mod / /
rdul rags mi 'gyur 'jig rten phrar mi 'gyur / /
zhes rdul gcig gi go sar 'jig rten mtha' yas pa shong ba dang /
'jig rten gyi khams mang po rdul gcig gis non pa sogs bzhad pa 'jug pa'i yon tan zhes /
thugs la gang bzhed dang /
tshig tu gang brjod ltar 'grub thub pa 'di zung 'jug kho na'i khyad chos yin te /
sgron gsal gyi mchan las /
'di 'dra bas go gcig mnan pas gzhan bzhugs pa la go mi 'gog ba ni de thams cad kyang zung 'jug gi sku brnyes pa'i dbang gis yin no / /
zhes gsungs ba'i phyir /
bye smras kyang thams cad mkhyen pa 'dod la /
phar phyin theg par yang rnam mkhyen bshad mod /
shes bya mtha' yas kyang cig car gzigs thub pa dang /
'jig rten mtha' yas kyang de thams cad kyi don cig car mdzad chog pa'i rtsa ba mthar gtugs na 'di la thug go / /
rtsa bzung 'jug la de lta bu'i khyad chos yod pa'i gnang kyis zung 'jug dang 'brel ba'i mchod pa de'ang snga ma rnams las ches lhag par 'gro ba yin te / /
maN+Dal lta bu'i tshe'ang rang gi gi maN+Dal der zhing rab 'byams kyi ri gling 'byor ba thams cad dgod cing /
zhing rab 'byams kyi tshogs ba'i rdul re re la'ang nam mkha'i mtha' khyab kyi zhing khams dang rgyal ba sras bcas bzhugs la /
rgyal ba'i sku'i ba spu'i khung bu re rer yang rgyal ba sras bcas bzhugs ba sogs phyogs gang nas kyang rgyar ma ched par 'byams klas pa @# / /
dang /
dus kyang da lta ba kho na ma yin bar dus gsum du byung dang 'byung 'gyur thams cad lhan cig bkod nas dus kyang nyi tshe bar ma song bas snga ma las rgya che ba yin te /
phyed bcas bzhi brgya par /
sbyin bya la sogs mi dmigs kyang / /
sbyin sogs tha mal nyid gyur ba / /
bdag med tha mal mi gzhom ste / /
'khor lo mchog la de yod min / /
zhes pa'i thad kyi shAn+ti ba'i 'grel pa las /
phyogs dus yongs su bcad ba med pa gang yin pa de ni chen po yin pas rgya che ba yin la /
zhes dang /
sngags rim las /
yul dus phyogs re ba'i sgo nas rgya yongs su chad pa med pas thams cad kyi dbang du byas nas bsgoms pas rgya che ba yin la /
de 'dra ba'i lha'i rnal 'byor med na chos thams cad kyi de bzhin nyid tha mi dad pa'i zab mo'i rnal 'byor yod kyang /
chos can gyi ngos nas rgya mchad bar sgom pa med pas rgya chung ba yin no / /
zhes gsungs te /
'dis mdo la chos nyid bsgom pa yod kyang lha'i rnal 'byor med pas sngags dang gnyi ga rgya che chung du 'gro lugs gcig dang /
rim pa bzhi ba'i tshe chos nyid gzigs tshul mthar phyin kyang tshes can brtan g.yo rab 'byams su 'char ba'i sgyu 'phrul dra pa la dbang ma 'byor pas zung 'jug dang gnyi ga la rgya che chung 'byung tshul gcig kyang bstan pa yin /
tshul bzhi'i nang gi mthar thug la 'od gsal gyi mthar thug dang zung 'jug gi mthar thug gnyis su 'byed dgos pa'i rtsa ba'ang 'di la thug go /
'di dag gi dmigs legs par phyed na za ma tog bkod par /
bdud rtsi'i thigs pa zhes bya ba dang rdo rje'i sgo zhes bya ba sogs ba spu'i khung bu re rer yang snod bcud kyi 'jig rten mtha' yas ba yod tshul gsungs ba de spyan ras gzigs kho na'i ma yin bar zung 'jug brnyes ba kun gyi yon tan du go dgos la /
dam chos pad dkar du dus phyi dro gcig las rum nas thon pa'i byang sems grangs med pa zhig gis bar gyi bskal pa lnga bcur phyag 'tshal zhing bstod par gsungs pa'ang zung 'jug gi mthu yin par go bas /
mdo sngags gnyis skas kyi gdang bu bzhin gcig gcig gi don du 'gyur tshul shes te gsugns rab ma lus gdams ngag tu 'char bar 'gyur ro / /
gnyis pa lag tu len tshul bye brag tu bshad pa la gsum /
maN+Dal tshom bu sogs 'du bya ba'i tshul /
dngos gzhi ji ltar 'bul ba'i phyag len dang dmigs rnam skyong tshul /
mjug phan yon dran pas dga' bskyed cing bsngo bas rgyas gdab tshul lo / /
dang po la /
maN+Dal gyi rgyu rab gser dngul /
'bring li zangs mkhar ba /
tha ma rdo le ba dang shing sogs kyang rung ste /
rje bla mas kyang pa'o la kha chos lung du bsag sbyang mdzad pa'i tshe rdo chen po ngos mnyam pa zhig la maN+Dal mdzad de phyag dar gyis phyis nas sku mtshal byung ba'i rjes da lta'ang mjal rgyu yod pa bzhin no / /
tshom bu'ang rab rin chen sna tshogs /
'bring 'gron bu dang 'bru gtsang ma /
gal te ma 'byor na dkar gong gi phye mas kyang rung la /
'byor pa yod bzhin rgya gang ngan la mchod pa bya ba ni rang gi gsod nams nyams pa'i rgyu yin pas /
dmugs long gis mig ldan la mgo bskor byed ba dang 'dra bar bo to bas gsungs so / /
tshad khru @# / /
gang yan chad bya bar slob dpon kam+pa la'i maN+Dal cho ga dang /
ye shes rdo rjes de nyid mthong pa'i lam du gsungs pa ltar byung na legs /
'on kyang nges gzung mi dgos so / /
dbyibs kyang kam+ba la dang a b+h+yas las mthun gyi dbyibs zlum bo /
gru gsum /
zla gam /
gru bzhi rnams 'dam gar gsungs la /
gzhan phal cher zlum po dang gru bzhi gang rung gtso bor mdzad pas de bzhin bya'o / /
maN+Dal gyi nang ba byung gis byugs shing 'bru sogs dri bzang gi chus spags pa gal che ste /
'dus pa'i rtsa rgyud las /
bshang gci chu la sogs pas byugs pa'am / /
rgyal ba mchod phyir rtag bar rab tu bya / /
zhes pa'i bshang gci ba byung lnga dang /
chu zhes pa dri bzang gi chu yin zhing /
des sgrub gnas la byugs par bstan pas m+N+Dal yang go dgos la /
bde mchog rtsa rgyud las kyang /
del lci ba lding ba yis / /
dkyil 'khor sa ni nye bar byugs / /
zhes gsungs te /
des ba byung lhag ma'ang mtshon pas ba byung lngas byug go /
zhes sbas don kun gsal du gsungs so / /
sangs rgyas gsang ba'i maN+Dal gyi cho gar don gzhan ma bshad par ba byung 'phab tshul dang byug tshul sogs khon zhib mor bshad snang bas 'di shin tu gal che ba yin no / /
rgyas par byed na /
oM badzwod ke hUM /
zhes pas ba byung dang dri bzang gi chu byin gyis brlab /
oM AHbadzra puSh+pe hUM zhes pas me tog byin gyis brlab /
oM AHbadzra ri khe hUM zhes pas maN+Dal byin gyis rlobs pa dang /
'khyil ba'i sngags kyis mtshams gcod par yang gsungs so / /
sku gsung thugs rten dngos su bkram yod na des 'thus la /
med na dmigs rten du mchod pa'i maN+Dal las mtho ba'i stegs kyi khar maN+Dal tshom bu lnga bkod pa'i dbus su bla ma /
shar du yi dam /
lhor sangs rgyas /
nub tu chos /
byang du dge 'dun gsal btab pa la sgrub ba'i maN+Dal zhes zer ro / /
bka' brgyud gong ma rnams 'di gtso bor lag len mdzad do / /
gnyis pa dngos gzhi'i lag len dang dmigs rnam skyong tshul ni /
lag ba g.yon pa 'bru dang bcas pas maN+Dal bzung /
g.yas pa 'bru dang bcas pa'i lag ngar gyi maN+Dal g.yas skor du lan gsum phyis na de'i ngos la byang chub kyi sems kyi rtsa yod pas las nyon sdig sgrib sbyong ba dang byams snying rjes rgyud brlan ba'i rten 'brel gyi sgo yod la /
dmigs ba zhing khams der 'dam rdza brdo gseg tsher ma sogs ma dag pa'i nyes pa rnams bsal nas rin po che'i rang bzhin gyis gzhi yangs shing khod snyoms pa me long gi ngos lta bur gyur par bsams na zhing dag sbyor ba'i nyams len du 'gro ste /
rgyan las /
sems can 'jig rten de bzhin du / /
snod kyi 'jig rten ma dag pa / /
de la dag par sgrub pa yis / /
sangs rgyas zhing ni dag pa nyid / /
ces gsungs te /
'di'i thad kyi brgyad stong pa sogs su mu ge'i dgon pa dang /
gcan gzan gyi dgon pa sogs su phyin pan de'i rkyen gyis blo sbyong tshul gsungs pas mtshon rdzogs smin sbyangs gsum gyi rgyal sras kyi spyod pa'i sdoms chen por gyur pa zhig yin no / /
phyis tshar ma thag lag pa g.yas ba'i nang gi 'bru de maN+Dal gyi @# / /
dbus su bkod /
dbus stong par bzhag na zhing khams stong par skye bar gsungs te /
'gro ba gzhan med pa min gyi sangs rgyas mi 'byon pa'i mi khom pa'i gnas su skye ba'i don yin pas nyes dmigs che'o / /
de nas zhing khams 'bul bar zhu zhes pa lta bus snyan mnan la /
oM badzra b+hU mi AHhUM /
zhes brjod cing 'og gzhi dang rin po che'i me tog sna tshogs pa sil mar bkram bar bsams la thog khyab par me tog 'grem /
nyer gsum ma sngags dang bcas pa byed na /
oM badzra re khe AHhUM zhes pas phyi lcags ri mu khyud /
oM hwaM sum d+h+ya mer wenA ma /
zhes pas dbus su ri rab sogs bkod la /
so bdun ma'i 'don cha ltar byed tshe /
oM badzra re khe AHhUM /
phyi lcags ri khor yug gis bskor ba'i dbus su ri'i rgyal po ri rab /
ces brjod ba'i tshe stong gsum gyi stong chen po'i 'jig rten gyi khams 'di'i mtha'i lcags ri khor yug chen po dang /
gling bzhi pa'i 'jig rten so so'i mtha'i lcags ri rnams gsal btab la maN+Dal gyi mtha' skor la me tog gis g.yas sgor du bskor /
gling bzhi pa'i 'jig rten bye ba phrag brgya'i mtha' khor yug chen po gcig gis bskong ba ni 'og gzhi'i rlung chu gser dkyil gsum brtsegs pa gcig gi steng du stong gsum chags par 'dod pa sa sde'i lugs yin gyi /
mdzod lugs gling bzhi pa'i 'jig rten re re la de dag brtsegs bre re so sor yod pas stong gsum lcags ri gcig gis bskor tshul med do / /
rgyan snang du mdzod kyi lung drangs ba las /
de stong la ni stong gsum gyi / /
'jig rten khams ni bla na med / /
khor yug chen pos yongs su bskor / /
mnyam du 'jig cing 'byung ba yin / /
zhes snang ba ni rgya bod kyi dpe gang rung la mchan dkyus shor lta bu zhig byung bar mngon /
de nas dbus su tshom bu dgod cing ri'i rgyal po ri rab 'phangs dpag tshad khri phrag bcu drug yod pas brgyad khri rgya mtshor nub cing /
brgyad khri steng du 'phags pa /
bar rim bzhi can /
nang ma nang ma mtho ba'i gser ri bdun bre nang du bre bcug pa ltar byas ba'i bar gyi rol mtsho bdun dang spel mar yod pa /
ri rab kyi rtse mo sum cu rtsa gsum gyi lha gnas /
dbus su rnam bar rgyal ba'i khang bzang nyi ma stong gi gzi 'od 'bar ba /
mtha' skor du yongs su 'dus brtol sogs dpag bsam gyi shing dang /
khrus kyi rdzing bu dang /
rin po che'i gzhal med khang dang /
lha'i bdud rtsi dang /
lha'i gos pany+tsa li ka dang /
rin po che'i 'phreng ba brjod kyis mi lang ba dang /
lha'i rnga chen po chos kyi dbyangs sgrogs pa sogs mchod rdzas dpag tu med pas gang ba /
bang rim la rgyal chen ris bzhi| gnod sbyin gzhong thogs sogs dang /
rol mtsho bdun la klu'i rgyal po rnams dpal 'byor chen bo dang bcas te gnas par bsams /
ri rab rin po che sna bzhi'i rang bzhin du gsungs pa 'dra'ang /
ngos 'dzin mi 'dra ba du ma yod de mdzod rang 'grel las /
gser gyi rang bzhin dang /
dngul gyi rang bzhin dang /
baiDUr+ya'i rang bzhin dang /
shel gyi rang bzhin te ngos bzhi dag tu grangs bzhin no / /
zhes gsungs pa byang nas brtsams te g.yas skor du byas la /
de'i @# / /
phyogs mdog dang gling gi nam mkha'i mdog mtshungs dgos pas shel zhes pa shel dmar bor mchims mdzod las bshad de padma rA ga yin no / /
sa sder baiDUr+ya dang shel gyi go rim bzlog ste 'byung bas rten sa'i mdo re yod bar mngon la /
gdags pa las shar shel lho baiDUr+ya /
nub dngul /
byang gser du gsungs /
dran pa nyer gzhag las /
shar dngul /
lho baiDUr+ya /
nub gser /
byang shel dkar por gsungs la /
'dir ri rab kyi dpangs dang gling gi tshad mngon pa gnyis las lhag pa re'ang gsungs so / /
dus 'khor gyi tshe dang dbyibs kha dog r+wa'i yod tshul rnams 'di dang gtan mi mtshungs te /
phyi nang gzhan gsum sbyor tshul gyi gnad mang po yod pas logs su shes dgos so / /
shar lus 'phags po zhes brjod pa'i tshe shar du tshom bu dgod cing shar lus 'phags po'i gling dbyibs zla ba phyed pa lta bu /
sa gzhi dang bar snang thams cad kha dog dkar ba /
mi rnams gzugs bzang zhing sems rgyud 'jam ba| longs spyod che ba /
rin po che mang pos gang ba gsal gdab /
lho 'dzam bu'i gling zhes brjod ba'i tshe lhor chom bu dgod cing /
lha'o 'dzam bu gling dbyings shing rta lta bu'am gru gsum gyi rnam pa /
sa gzhi dang bar snang thams cad kha dog sngo ba /
grub pa'i gnas mang po dang /
mchod rdzas mang pos gang ba gsal gdab /
nub pa lang spyod ces brjod pa'i tshe nub tu tshom bu dgod cing /
nub ba lang spyod kyi gling dbyibs maN+Dal ltar zlum po /
sa gzhi dang bar snang thams cad kha dog dmar ba /
longs spyod tshad med pa dang ldan pa gsal gdab /
byang sgra mi snyan zhes brjod pa'i tshe byang du tshom bu dgod cing /
byang sgra mi snyan gyi gling dbyibs gru bzhi ba /
sa gzhi dang bar snang thams cad kha dog ser ba /
mi rnams gzugs bzang zhing 'od dang ldan pa /
longs spyod lha dang mnyam pa /
mchod rdzas khyad par du 'phags pas yongs su gang pa gsal gdab /
gling so so'i rgya khyon gyi tshad /
mdzod las /
'dzam bu gling ste ngos gsum la / /
stong phrag gnyis so shing rta'i dbyibs / /
gcig la dpag tshad phyed dang bzhi / /
shar gyi lus 'phags zla mad 'dra / /
ngos gsum 'di dang 'dra gcig la / /
dpag tshad sum brgya lnga bcu'o / /
ba glang spyod gling zlum bo ste / /
stong phrag phyed dang brgyad yin no / /
sgra mi snyan brgyad gru bzhir mnyam / /
zhes 'byung zhing /
sa'i dngos bzhir lho gling gi ngos chung shos la dpag tshad lnga brgya /
shar gling gi ngos thung bar dpag tshad stong yod par gsungs /
dran nyer lho nub shar byang rnams la rim ba bzhin dpag tshad stong phrag bdun dang brgyad dang dgu dang bcu yod par gsungs /
gling gzhan gyi mi'i lus tshad kyang ta la bdun sogs su gsungs pas /
mdzod las /
'dzam bu'i gling pa rnams kyi tshad / /
khru bzhi pa dang phyed dang bzhi / /
shar dang ba glang spyod dang ni / /
byang zhes bya ba gnyis 'gyur skyed / /
ces pa dang ches mi 'dra'o / /
gling phran ni gling de dang rtsa ba mtshon ngan 'brel nas yod pa de'i gling phran du bzhag pa yin cing /
phal chen las gling bzhi la gling phran bye ba brgyad cu yod par gsungs pa lta bu ches mang yang /
dbyibs dang @# / /
longs spyod mi'i sha tshugs sogs gling gtso bo las cung dman yang cha 'dra ba'i gling phran che shos brgyad du yod pas /
lus dang lus 'phags zhes brjod ba'i tshe shar gyi tshom bu'i g.yas g.yon du tshom bu re dgod cing de'i gling phran gnyis bsam /
rnga yab dang rnga yab gzha zhes brjod de lho'i tshom bu'i g.yas g.yon /
g.yo ldan dang lam mchog 'gro zhes brjod cing nub kyi tshom bu'i g.yas g.yon /
sgra mi snyan dang sgra mi snyan gyi zla zhes brjod cing byang gi tshom bu'i g.yas g.yon du tshom bu re bkod la gling rang rang gi g.yas g.yon du gling phran gnyis gnyis byung bar bsam /
rin po che'i ri bo zhes brjod cing shar gling gi tsho ma bu'i nang logs su tshom bu zhig bkod de gling de'i 'byor ba'i gtso bo rin po che'i ri dbang sa mtho la dos yangs pa rin po che'i 'od sna tshogs 'char ba dang /
dpag bsam gyi shing zhes brjod pa'i che lho gling gi nang du dzam bu br-ik+Sha'i ljon pa rtse mo dgung la bsnyegs shing gos dang rgyan sna tshogs pas spud pa bsam /
'dud 'jo'i ba zhes nub kyi nang du 'o ma'i rgyun zad pa med pa sha rgyas shing spu sdug pa'i khyu bsams /
ma rmos pa'i lo tog ces byang gi nang du ma rmos ma btab par skyes ba'i lo tog ro bcud phun sum tshogs ba ste gling rang rang gi longs spyod kyi gtso bo rnams gsal gdab /
'khor los bsgyur rgyal la tshes bco lnga'i tho rangs shar phyogs kyi nam mkha' nas lha'i dbang pos gser gyi 'khor lo sogs sbyin bar gsungs pas 'khor lo rin po che zhes shar gyi rin po che'i ri'i tshom bu'i nang logs su tshom bu zhig dgod /
de bzhin du lho'i nang dngos la nor bu rin po che /
nub tu btsun mo rin po che /
byang du blon bo rin po che /
shar lho'i gling phran gnyi ga'i bar gyi nang logs su glang po rin po che /
lho nub tu rta mchog rin po che /
nub byang du dmag dbon rin po che /
byang shar du 'dod dgu'i longs spyod 'bad med du 'byung ba'i gter chen po'i bum pa dgod /
rgyal srid sna bdun so so'i yon tan dang byed las sogs kyi khyad par ni /
rje bla mas /
dzam bu'i chu bo'i gser las legs byas shing / /
rtsibs stong ldan pa'i dpag tshad lnga brgya ba / /
nyi ma gnyis pa lta bur mkhar 'phags te / /
dpag tshad 'bu ma lam nyi ma gcig gis gcod / /
ces sogs mdo dran pa nyer gzhag gi don ji lta ba bzhin du bkod pa dang| mngon 'byung gi mdo las /
lha rdzas las byas lte ba shin tu zlum / /
zhes sogs gsungs pa'i don rnams kyang legs par nges par byas te dmigs rnam gsal thebs pa bya /
der mdzad mdo sde rgyan las /
shes bya ma rgyal rgyal ba'i phyir / /
dran pa dag ni kun tu spyod / /
ces sogs ltar byang chub yan lag bdun gyi sgo nas chos kyi 'khor los bsgyur ba'i rgyal por 'gyur ba'i rten 'brel du 'gyur tshul dang /
sangs rgyas gsang ba'i dkyil 'khor gyi chos mdor bsdus pa las /
rin chen bdun ni 'di yin te / /
dbang gis 'khor lo rin chen dang / /
zhes sogs dbang lam 'bras bu ci rigs la sbyar ba dang kA ma d+he nus sdong bo brkod ba'i mdo drangs pa las /
pha rol phyin pa rtag 'byung 'khor lo@# / /
yin te mngon par shes pa glang po mchog /
ces sogs kyis kyang lam gyi khyad bar ci rigs la sbyar ba'i mtshon don legs bar nges na de'i tshod kyis blo 'khul tshabs che ba 'byung /
'khor lo la sogs pa de dag kyang re re tsam min te /
ye shes rdo rje'i de nyid mthong ba'i lam du rgyal srid sna bdun re re'i mthar de dang des gang bar bsams /
zhes 'byung bas bgrang las 'das pa bsam dgos so / /
de'ang mdzod las /
gser dngul zangs lcags 'khor lo can / /
de dag gling gcig gling gnyis dang / /
gsum dang bzhi la mas rim bzhin / /
phas bsu rang 'gro g.yul bshams dang / /
mtshon brtsams pas rgyal gnod pa med / /
ces zangs lcags kyi 'khor sgyur gnyis gzhan la bsad smas sogs kyi gnod ba mi dgos kyang g.yul bshams pa dang mtshon brtsams pa tsam gyis pha rol po 'dul bar 'gyur bas dmag dpon rin po che dgos /
gser dngul gyi 'khor los sgyur pas g.yul bshams pa tsam yang mi dgos pas /
'dir 'khor lo gser gyi 'khor lo la gsungs kyang rin chen bdun gyi grangs su dmag dpon gsungs pa'i dgos pa ni rtsod ldan ches snyigs ma'i dus 'dir chos tshul bzhin du sgrub pa po rnams la rgyu med par sdang ba mang bas /
de dag gi gnod bas mi brdzi ba'i thabs su bla ma la dmag dpon rin po che phul te mi mthun pa'i phyogs thams cad las rgyal ba'i rten 'brel bsgrigs na don shin tu che ba la dgongs pa yin no / /
kun mkhyen 'jam dbyangs bzhad pa'i 'phrin yig rnam gzhag tu /
khyam bdag mi 'dren par dmag dpon dang blon po grangs re rer 'dren pa la rin chen gcig chad pa'i skyon yed gsungs pa dang 'dren tshul de dag mi 'gal te /
khyim bdag gces ma smos na'ang blon po dang dmag dpon zhes bgrang ba'i tshe blon 'os khyim bdag dang gnyi ga'i go chod pas /
mngon 'byung gi mdor /
bzod ldan mtshungs pa'i khyim bdag nor ldan de / /
blon po rin chen /
zhes gsungs pa bzhin no / /
zhing 'di rin chen sna bdun zhes pas dngos zin gyi rin chen bdun yang blon po dang dmag dpon zhes 'dren na khyim bdag blon po'i khongs su sdud dgos shing /
blon po dang khyim bdag ces 'bren na dmag dpon blon po'i khungs su sdud dgos te /
sgron gsal las /
bud med dang /
skyes pa dang /
rin po che dang /
'khor lo dang /
ral gri dang /
glang po dang /
rta rin po che zhes pa'i thad kyi mchan las /
ral gri 'dzin pa'i dmag dpon zhes grags pa blon po rin po che /
zhes gsungs pa ltar ro / /
de nas phyogs kyi 'khor lo sogs bzhi'i nang du /
sgeg mo /
'phreng ba ma /
glu ma /
gar ma bzhi dang /
mtshams kyi glang po sogs bzhi'i nang du /
me tog ma /
bdug spos ma /
snang gsal ma /
dri chab ma rnams kyi tshom bu dgod /
de dag kyang rje bla mas /
ting 'dzin pir gyis bris pa'i smin legs gzugs / /
'khri shing gzhon nu bzhin du lus phra zhing / /
bzhin ras rgyas bas zla pa'i mdzos ba 'phrog /
ut+pal sngon pa'i mig can mchu sgros dmar / /
zhes sogs ltar shin tu yid 'phrog ba'i mchod pa'i lha mo rang rang gi mchod rdzas @# / /
de dang de thogs pa bsam zhing /
rje btsun ye shes rgyal mtshan dpal bzang pos /
mchod pa'i lha mo brgyad po de dag kyang re re tsam min par nam mkha'i khams yongs su gang ba /
rang rang gi mtshan dang mthun pa'i mchod rdzas thogs te mchod ba byed /
ces gsungs pa ltar ro / /
nyer gsum ma'i steng du 'gro mgon chos rgyal 'phags pas 'di brgyad bsnan pa yin la /
snon pa'i rgyu mtshan ni khams gsum chos kyi 'khor los sgyur ba'i rgyal por 'gyur ba'i rten 'brel du rgyal srid sna bdun du ? ba yin zhing /
de nyid bsdus par rnal 'byor rgyud kyi lha tshogs 'god tshul 'khor los sgyur ba'i rgyal thabs kyi tshul du byas pa yin pas /
nang gi grwa'i lha mo bzhi sras rnams kyi btsun mo'i tshul dang /
phyi'i grwa' lha mo bzhi po nya mo dang /
bran mo dang /
mngags gzhug ma dang /
gsol kha ma'i tshul du gsungs pa der bstun pa yin /
nag po pa'i dkyil chog sogs su /
sgeg dang bcas pas 'phreng ba 'phang / /
zhes sogs dbang gi mtha' rten rgyas pa byas te gsang sngags zab mo'i 'dod yon lam byed kyi gnad mang po yod par gsungs pa'ang dran par bya dgos so / /
de nas nyi ma zla ba zhes brjod cing ri rab kyi tshom bu'i mdun rgyab tu tshom bu re bkod pa na /
ri'i rgyal po ri rab stod cha rgya mtsho nas yar 'phags pa la dpag tshad pa rgyad khri yod pa'i phyed dpag chad bzhi khri'i mtshams ri gnya' shing 'dzin gyi rtse mo dang mnyam pa'i thad shar phyogs kyi nam mkhar nyi ma'i dkyil 'khor me shel gyi rang bzhin dpag tshad lnga bcu rtsa gcig pa /
nub phyogs kyi nam mkhar zla ba'i dkyil 'khor nya gang b+chu shel gyi rang bzhin dpag tshad lnga bcu pa /
gnyis ka'i 'od kyis gling dang gling phran rol mtsho'i bar sogs mtha' dag gi mun pa sel ba /
khyad par du nyi 'od kyis lo 'bras thams cad smin par byed cing /
zla bas tsha gdung sel bar bsams /
bde gshegs kun bzang gi zhing du nyi ma gcig gis stong gsum ka'i mun pa sel par gsungs pa lta bu'ang yod la /
nyi ma'i 'od kyis sal gling gnyis tsam las lhag khyab mi nus par gsungs pa lta bu'ang yod /
spyir nyi 'od kyis khyab par zla 'od mi mngon yang /
skabs 'dir gnyi ga'i 'od kyis 'jig rten kun la khyab par bsam dgos te /
da gnyis kyi mtshon don nyi ma mun pa drungs nas 'byin pa'i gnyen po yin pa ltar /
don dam byang chub kyi sems kyis srid ba'i rtsa ba bden 'dzin gyi mun pa drungs phyung ste srid mtha' 'gog pa dang /
zla ba bsil ba'i rang bzhin yin pas cha gdung sal ba ltar /
kun rdzob byang chub kyi sems ni snying rje'i rtsa ba can yin pas rang gces 'dzin bsal te gzhan phan lhur byed pas zhi mtha' 'gog par byed /
thabs shes de gnyis kyang ya bral du ma song bar gcig gis gcig zin pa dgos shing /
sngags lugs kyi sa de las kyang lhag pa /
ro gcig dngos po'i sems nyid do| |zhes pa blo gcig gi ngo bor tshang dgos pa'i rgyu mtshan gyis yin no / /
blo gros kyi rtsal dang ldan zhing goms pa phul du phyin pa rnams ni 'di'i khongs nas kyang gzhi lam 'bras bu'i e waM thams cad kyi don 'char bas sngags bla med kyi zab @# / /
gnas ma lus pa la bag chags 'jog nus so / /
de nas ri rab kyi tshom bu'i g.yas g.yon du tshom bu re dgod cing /
rin po che'i gdugs /
phyogs las rnam par rgyal ba'i rgyal mtshan zhes brjod pa na lho phyogs kyi steng du gdugs dkar po gser gyi yu bcan nam /
sngon bcom ldan 'das la klu'i rgyal po ma dros pas gdugs phul tshul gsungs pa bzhin yu ba baiDUr+ya dang /
gdugs khebs gser las byas pa /
dar gyi sham bu nyi le bar rin po che sna tshogs kyis spras ba'i me shel rnams kyis nyi ma'i bya ba sa gsum snang bar byed cing /
chu shel rnams bdud rtsi'i rgyun babs pas sangs rgyas rnams la sku khrus gsol zhing /
sems can rnams skom pa sogs sel ba dang /
dril bu g.yer kha rnams snyan pa'i sgra dbyangs 'byung bas sangs rgyas rnams la rgyu dang 'bras bu'i yon tan brjod nas bstod cing /
sems can so sor gang 'dod kyi chos ston pa sogs don gnyis rgya chen po byed nus pa de lta bur bsam bar gsungs so / /
ming gi rnam grangs a ma ra ko Shar /
gdugs ni gdung ba skyob ba ste / /
zhes 'byung bas tshat+t+raM gdugs /
A ha pa traM gdung skyob ces so sor bshad kyang gdugs kyi skad dod tshat+t+raM la'ang gdung ba skyob pa'i don tshang ste /
'dod 'jo las /
tshat+t+raM 'geb par byed bas gdugs teShAn+da'o / /
zhes so / /
byang phyogs su rgyal mtshan ni rje bla mas /
mdzes pa'i srog chags mtshan ma yod med kyi / /
zhes gsungs te /
'dul ba'i mdor yang /
seng ge rkang pa brgyad ba dang /
nya spu rgyas pa sogs srog chags gnyis 'dus kyi gzugs khyad bar bas mtshan ba'i rgyal mtshan gsungs pa bzhin yin pas mtshan ma de 'dra yod pa rgyal mtshan dang /
med pa ba dan du 'jog la /
gnyi ga'ang dar lce gsum pa yongs grags kyi 'phan lta bu zhig yin no / /
'on kyang a mar koShar /
ba dan dang ni rgyal mtshan dang / /
dmag dar ru dar zhes de bzhi ka rnam grangs su gsungs pa sgra yangs dog yin pas /
gang ltar yang mi mthun phyogs las rnam par rgyal ba shes byed kyi mtshan ma yin pas rgyal mchen zhes smos pa yin /
'di ni rang 'jigs pa thams cad las grol te bdud bzhi'i g.yul las rnam par rgyal ba'i rang don phun tshogs kyi rten 'brel dang /
gdugs ni 'gro ba mtha' dag rgud pa'i tsha gdung las skyob pa'i mgon dang skyabs su 'gyur ba gzhan don phun tshogs kyi rten 'brel te /
rim pa bzhin rgyal sras zhi ba lhas /
de bas rgyal ba 'gro ba'i mgon / /
zhes gsungs ba ltar ro / /
de nas dbus su tshem bu zhig phyur bur bkod cing rang gi lus longs spyod dus gsum gyi dge tshogs dang bcas pa thams cad kun tu bzang po'i mchod sprin gyi rnam par sa dang bar snang yongs su bkang nas phul bar bsams la /
dbus su lha dang mi'i dpal 'byor phun sum tshogs pa ma tshang ba med ba zhing khams rnam par dag pa 'di nyid drin can rtsa ba dang brgyud par bcas pa'i dpal ldan bla ma dam pa rnams dang /
mnyam med shAkya'i rgyal po'i lha tshogs 'khor dang bcas pa rnams la @# / /
dbul bar bgyi'o / /
thugs rjes 'gro ba'i don du bzhes su gsol /
bzhes nas bdag sogs sems can thams cad la byin gyis brlab tu gsol /
zhes brjod /
phyogs kyi ston tshul shar rang ngos la ston pa| 'bul yul la ston pa /
gnyi ga 'dam ngar mdzad pa dang /
dngos po la rang 'dzam gling du yod pas lho rang la ston pa sogs sna tshogs yod na'ang /
'bul rgyu'i rdzas gang yin kyang 'bul yul de la kha bltas nas 'bul dgos pa spyi lugs yin pas shar 'bul yul la bstan na legs zhes skyabs mgon rdo rje 'chang 'jigs med dbang pos gsungs so / /
de'ang dang por ri rab gling bzhi dang bcas pa cha tshang re re legs par gsal gdab /
goms ban bcu brgya stong sogs rgya je cher btang ste stong gsum gyi bar du 'bul /
theg chen thun mong ma yin ba ltar na phyag rdor dbang bskur gyi rgyud dang phal chen las gsungs ba ltar stong gsum bye ba phrag brgya la rab 'byams rgya mtsho'i mtshams sbyor dang /
de bye ba phrag brgya la rab 'byams rgya mtsho'i rgyud dang po /
de bye ba phrag brgyal rab 'byams rgya mtsho'i rgyud bar ma /
de bye ba phrag brgya la rab 'byams rgya mtsho'i rgyud gsum pa'am gzhi dang snying po me tog gis brgyan pa'i rab 'byams rgya mtsho'i zhing khams su 'jog cing de ni sprul sku gcig gi 'dul zhing du gsungs pas de lta bur mos /
zhing gi dbyibs bkod kyang mdo sdes bcu pa las /
'jig rten gyi khams shin tu rgyas pa dang /
tha gru che ba dang /
tshad med pa dang /
rags ba dang /
phra ba dang /
'tshol ba dang /
steng g.yogs med cing gzhi phyal ba dang /
'jug ba'i khyim can zhes sogs dang /
mdo sde phal po che las /
phyogs rnams kun na zhing khams rgya mtsho snang / /
la la zlum po ya la zur gsum ste / /
de dag la la phyogs ni gru bzhir gnas / /
nor bu padma 'khor lo lan lag brgyad / /
kun kyang las rnams rgya mtshos rnam bar bris / /
zhes sogs mang du gsungs pa bzhin dbyibs bkod rgya khyon sogs mi 'dra ba sna tshogs su yod pa de bzhin bsam dgos /
'on kyang ma dag pa'i skyon gyi cha mi bsam bar /
dag pa'i zhing ltar snod bcud thams cad yon tan phun sum tshogs par bsam dgos te /
'dir zhing 'bul tshul ni sangs rgyas rnams la bzhugs gnas su phul te 'dir bzhugs nas zhing 'di'i gdul bya mtha' dag smin grol la 'god bar mdzad du gsol /
zhes zhu dgos pa'i phyir /
mdo las /
bde bar gshegs pa'i pho brang mchog /
maN+Dal gang zhig byed pa dang / /
zhes dang /
slob dpon shI la sam+b+ha wa'i de kho na nyid bsdus pa'i man ngag las /
rin chen las byung gzhal yas khang / /
mdzes ba nyid du gyur bar bsam / /
de dbus bla ma yi dam lha / /
phyogs bcur bzhugs pa'i sangs rgyas rnams / /
sras dang bcas pa spyan drangs la / /
zhes gsungs so / /
de la dgongs te skyabs mgon rdo rje 'chang nas kyang /
sangs rgyas zhing la dmigs te phul ba yis / /
byas na sangs rgyas rnams 'bul yul gyi zhing la bshad pa lta bur 'gro /
zhing thams cad sangs rgyas kyi zhing dngos su song bar @# / /
bsam dgos pas /
sangs rgyas zhing du dmigs te phul ba yis / /
byas na legs gsungs so / /
de nas blo'i mthu cher goms pa na phyogs bcu'i zhing rab 'byams dang /
'jig rten khams na mchod pa'i dngos bor 'os pa gang yod mtha' dag blos bslangs nas 'bul dgos te /
spyod 'jug las /
nam mkha' rab 'byams khams kyi mthas gtugs par / /
yongs su bzung ba med pa de dag kun / /
blo yis bslangs nas thub pa skyes kyi mchog sras dang bcas pa rnams la legs 'bul na / /
zhes pa ltar ro / /
mdo lugs la 'di las gong mar gyur ba'am rgya che ba'i mchod pa 'bul tshul med pas bla na med pa'i mchod pa zhes bya la /
sngags lugs kyi dbang bzhi pa dang 'brel ba'i mchod pa gong du bshad pa ltar zhing rab 'byams de thams cad kyi rdul re re la'ang zhing khams mtha' yas pa da ltar yod pa tsam du ma zad /
sngar byung zin pa dang slar 'byung 'gyur tshun chad bkod de 'bul ba yin pas snga ma las ches shin tu rgya che ba bsam gyis mi khyab pa'i gnas yin no / /
gsum pa mjug tu phan yon dran pas dga' bskyed cing bsngo bas rgyas gdab pa la /
maN+Dal gyi phan yon ni mdo las /
ba yi lci ba chur bcas sbyin pa ste / /
legs par nyug bar byed pa tshul khrims so / /
srin dang grog spur bsal ba bzod pa yin / /
bya ba la ni nyer zhugs brtson 'grus te / /
de la skad cig sems ni gcig byed pa / /
bsam gtan shes rab ri mo gsal ba'o / /
thub pa'i maN+Dal byas pa yis / /
pha rol phyin ba 'di drug thob / /
gser gyi mdog 'gyur 'di dag ste / /
nad rnams kun dang bral bar 'gyur / /
zla ba ltar mdzes gsal ba yis / /
lha dang mi ni dam par skye / /
nor dang gser ni 'byor ba yi / /
rgyal bo'i rigs su skye bar 'gyur / /
zhes gnas skabs kyi nyer 'tshe zhi zhing 'dod don mtha' dag 'grub pa dang /
gtso bor 'di'i nyams len du phar phyin drug ga tshang bar gsungs la /
de tshang na mngon mtho nges legs /
don gnyis /
bslab pa gsum /
tshogs gnyis la sogs pa'i gnas skabs mthar thug gi dgos don mtha' dag de'i khongs su 'grub 'gro bar mdo sde rgyan gyi phyin drug gi grangs nges sgrub pa'i skabs su gsungs pa bzhin no / /
dgra las rnam rgyal gyi maN+Dal gyi cho gar lung 'di drangs kyang lung khungs ma smos la /
a b+h+ya'i byang chub gzhung lam du drangs pa las /
chu bcas lci ba sbyin pa ste / /
yang dag phyugs pa tshul khrims yin / /
grog sbur phra sel bzod pa ste / /
zhes sogs rkang pa dang po drug ka'ang tshig thung du 'byung bas 'gyur khyad tsam ma gtogs snga ma dang 'dra la /
lung khungs maN+Dal gyi phan yon bstan pa'i mdo zhes gsungs /
ye shes rdo rje'i de nyid mthong ba'i lam du lung drangs pa phyi ma dang 'dra zhing lung khungs dkyil 'khor chen po'i mdo zhes gsungs pas gang ltar mdo tshig yin no / /
phyi mas drangs pa'i lung gi mjug tu /
sangs rgyas gyur nas yongs su zhing khams dag /
ces gsungs pa'ang shin tu don che ste /
sangs rgyas kyi zhing sbyong tshul ni zhing dang rnam pa mthun pa'i rgyu tshogs yang yang gsal btab ste @# / /
mos pa skyed cing /
dge rtsa rnams de'i don du smon pas mtshams sbyor ba la rag las ba slob dpon chos bshes kyi tshig gsal las /
sangs rgyas kyi zhing sbyor ba ni rang gi sems sbyong ba ste /
zhing gi rgyur tshogs bsags nas smon lam 'debs pa'o / /
zhes dang /
mkhas grub sangs rgyas ye shes kyi gsung las /
'di ni sangs rgyas kyi zhing sbyong du'ang 'gyur te /
dper na rang nyid gang du 'tshang rgya 'gyur gyi zhing dang rnam pa mthun par rten gzhal yas khang bskyed ba bzhin no / /
zhes gsungs pa'i phyir /
zam tog lta bu'i gtam las kyang /
maN+Dal me tog bcas byed pa / /
'gro ba'i bdag bo tshe ring zhing / /
sna tshogs nad kyi 'jigs las grol / /
gang yin de yis skad cig thob| |bde gshegs maN+Dal byed de dag /
pha rol phyin pa drug thob 'gyur / /
zhes gnas skabs tshe ring zhing nad med pa sogs mngon mtho'i yon tan dang mthar thug pha rol tu phyin pa drug gi sgo nas nges legs bla na med pa'i byang chub thob par gsungs so / /
'on kyang dbu ma rin chen 'phreng ba las /
dang bo mngon par mtho ba'i chos / /
phyis nas nges par legs 'byung ba'o / /
gang phyir mngon par mtho thob pas /
rim gyis nges par legs pa 'byung / /
zhes pa ltar /
mngon mtho ni nges legs sgrub pa'i thabs tsam du don du gnyer ba yin gyi /
smon pa'i dmigs yul gtso bo gzhan don dang bla med byang chub la dmigs dgos so / /
rang cag rnams kha nas smon pa'i tshig zab cing rgya che ba ji tsam zhig brjod kyang yid kyis 'khor ba'i phun tshogs gang yang rung ba re'i rgyur bsngos na legs nyes kun gyi rtsa ba sems dbang che bas dge rtsa chud zos su 'gyur ba mang ba la dgongs nas /
rje bla mas /
shes kyi khe 'dod pa dang grags pa dang / /
'khor dang longs spyod rnyod dang bkur sti'i rgyur / /
skad cig tsam yang nam yang mi smin par / /
bla med byang chub kho na'i rgyur gyur cig /
ces go las rnams rjen par phyang nas gsungs pa bzhin pa sngo ba log pa'i skyon rnams ring du dor te dag pa'i zhing khyad par can sbyong zhing bla na med pa'i byang chub myur du thob pa dang /
phan bde'i 'byung gnas blo bzang rgyal ba'i bstan pa rin po che phyogs dus kun tu rgyas ba'i rgyur ba sngab sogs smon lam rnam par dag bas mtshams sbyar bar bya'o / /
smras pa /
dal 'byor lus kyi dbang chen dkyil 'khor du / /
mkho dgu'i longs spyod ri gling khor yug can / /
byang chen mkhar bsnyegs dge ba'i lhun por bcas / /
bla ma mchog gsum mchod do brtse bas skyongs / /
tshul gnas thos bsam sgom pa'i sa bon dang| |zhing gi mthu brten tshogs bsags drod gsher gnyis / /
ya bral gyur la 'bras bu mi smin pas / /
zung du 'brel bar mdzod cig shes ldan dag /
'dun ldan blo gros dga' tshal las 'khrungs pa / /
rmad byung legs bshad dpag bsam gsar pa'i ljon / /
ji bzhin sgrub pas yongs smin bsod nams kyi / /
snye ma mi zad g.yur du za bar shog /
rgyal ba rgya mtsho'i thugs rje'i 'od stong gis / /
zhing khams rgya mtsho kun tu khyab gyur te / /
sems can rgya mtshe@# / /
smin cing grol byas nas / /
ye shes rgya mtsho myur du rtogs gyur cig /
ces maN+Dal gyi khrid yig dpag bsam snye ma zhes bya ba 'di ni ha la ha ja sag thu rgyal po'i shog nas lhag bsam blo gros kyi nor ldan dkon mchog smon lam gyis sngon 'gro khrid chen bzhi rgyas pa zhig byed dgos tshul nan cher byung bar brten 7btsun pa dkon mchog bstan pa'i sgron mes sde snod 'dzin pa du ma la skyabs khrid nyin lnga /
bla ma'i rnal 'byor nyin gsum /
rdor sems bsgom bzlas dang maN+Dal nyin re byas te khrid phog skabs maN+Dal la bshad pa bgyis pa rnams de bzhin yi ger 'khod pa zhig dgos zhes gzhung lugs smra ba'i dbang po dus 'khor rdo rje 'dzin pa dpal ldan grags pas bskul pa ltar khrig chags su bkod pa'i yi ge pa ni sngags ram pa dkon mchog kun dga'o / / / /
blank page
