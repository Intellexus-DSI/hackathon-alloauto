@# / /
ser byes mkhas snyan grwa tshang gi zhal 'don chos spyod rab gsal bzhugs so / /
@## / /
phyogs bcu dus gsum gyi de bzhin gshegs pa thams cad kyi sku gsung thugs yon tan 'phrin las thams cad kyi ngo bor gyur pa /
chos kyi phung po stong phrag brgyad cu rtsa bzhi'i 'byung gnas /
'phags pa'i las thams cad kyi ngo bor gyur pa /
chos kyi phung po stong /
phrag brgyad cu rtsa bzhi'i 'byung gnas /
'phags pa'i dge 'dun thams cad kyi mnga' bdag /
drin can rtsa ba dang brgyud par bcas pa'i dpal ldan bla ma dam pa rnams la skyabs su mchi'o / /
sangs rgyas la skyabs su mchi'o / /
chos la skyabs su mchi'o / /
dge 'dun la skyabs su mchi'o /
@## / /
yi dam dkyil 'khor gyi lha tshogs 'khor dang bcas pa rnams la skyabs su mchi'o / /
dpal mgon dam pa'i chos skyong ba'i srung ma ye shes kyi spyan dang ldan pa rnams la skyabs su mchi'o / /
lan gsum brjod /
sangs rgyas chos dang tshogs kyi mchog rnams la| /
byang chub bar du bdag ni skyabs su mchi / /
bdag gis sbyin sogs bgyis pa 'di dag gis / /
'gro la phan phyir sangs rgyas 'grub par shog /
lan gsum brjod /
dkon mchog gsum la bdag skyabs mchi / /
sdig pa thams cad so sor bshags / /
'gro ba'i dge la rjes yi rang / /
sangs rgyas byang chub yid kyis bzung / /
sangs rgyas chos dang tshogs mchog la / /
byang chub bar du bdag skyabs mchi / /
rang gzhan don ni rab bsgrub phyir| /
byang chub sems ni bskyed par bgyi / /
byang chub mchog gi sems ni bskyed bgyis nas / /
sems can thams cad bdag gis mgron du gnyer / /
byang chub spyod mchog yid 'ong spyod par bgyi / /
'gro la phan phyir sangs rgyas 'grub par shog /
lan gsum brjod /
sems can thams cad bde ba dang bde ba'i rgyu dang ldan par gyur cig /
sems can thams cad sdug bsngal dang sdug bsngal gyi rgyu dang bral bar gyur cig /
sems can thams cad sdug bsngal med pa'i bde ba dang mi 'bral bar gyur cig /
sems can thams cad nye ring chags sdang gnyis dang bral ba'i btang snyoms la gnas par gyur cig /
ces lan gsum brjod /
gang gis rten cing 'brel bar 'byung / /
'gag pa med pa skye med pa / /
chad pa med pa rtag med pa / /
'ong ba med pa 'gro med pa / /
tha dad don min don gcig min / /
spros pa @# / /
nyer zhi zhi bstan pa / /
rdzogs pa'i sangs rgyas smra rnams kyi / /
dam pa de la phyag 'tshal lo / /
nyan thos zhi ba 'tshol rnams kun shes nyid kyis nyer zhir 'khrid mdzad gang yin dang / /
'gro la phan par byed rnams lam shes nyid kyis 'jig rten don sgrub mdzad pa gang / /
gang dang yang dag ldan pas thub rnams rnam pa kun ldan sna tshogs 'di gsungs pa / /
nyan thos byang chub sems dpa'i tshogs bcas sangs rgyas kyi ni yum de la phyag 'tshal lo / /
rtog pa'i dra ba rnam bsal cing / /
zab cing rgya che'i sku mnga' ba / /
kun tu bzang po'i 'od zer dag /
kun nas 'phro la phyag 'tshal lo / /
skad cig dkrong bskyed /
rang nyid skad cig gis dpal rdo rje 'jigs byed zhal gcig phyag gnyis kyis gri gug dang thod pa 'dzin pa yum dang bcas pa'i skur bzhengs par gyur /
nang mchod byin rlabs /
oM hrIH Sh+r+TiH wi kri tA na na hUM phaD /
oM swa b+hA wa shud+d+hAH sarba d+ha rmAH swa b+hA wa shu d+ho nya haM /
stong pa nyid du gyur /
stong pa'i ngang las yaM las rlung gi dkyil 'khor sngon po gzhu'i dbyibs lta bu ba dan gyis mtshan pa /
de'i steng du raM las gI shwa ra /
ma hA pa tsa /
sarba d+ha rma ga ga na a ma la su pa ri shud+ha d+harmA d+hA tu dz+nyA na gar+b+ha AH /
de nas dpal ldan rdo rje 'chang / /
dga' zhing mgu nas thal mo sbyar / /
mgon po bcom ldan de bzhin gshegs / /
rdzogs sangs rgyas la phyag 'tshal nas / /
de nas mgon po gsang ba'i bdag /
lag na rdo rje khro bo'i rgyal / /
sna tshogs gzhan dang lhan cig tu / /
gsang bstod nas ni tshig 'di gsol / /
mgon po bdag cag yi rang ngo / /
legs so legs so legs par gsungs / /
rnam grol 'bras bu 'tshal ba yi / /
'gro ba mgon med rnams dang ni / /
bdag cag yang dag rdzogs pa yi / /
byang chub 'thob pa'i don chen mdzad / /
sgyu 'phrul dra ba'i tshul bstan pa / /
'di ni rnam dag legs pa'i lam / /
zab cing yangs la rgya che ste / /
don chen 'gro ba'i don byed pa / /
sangs rgyas rnams kyi yul 'di ni / /
rdzogs pa'i sangs rgyas kun gyis bshad / /
bcom ldan 'das 'jam dpal ye shes sems dpa'i don dam pa'i mtshan yang dag par brjod pa /
bcom ldan 'das de bzhin gshegs pa shAkya thub pas gsungs pa rdzogs so / /
! / /
rgya gar skad du /
Ar+ya ta thA ga to Sh+Ni Sha si tA ta pa tre a pa rA dzi ta ma hA pra tyang+gI ra pa rA ma @# / /
bkug nas yi ge gsum la rim gyis thim pa rnams thod par lhung nas zhu bas /
hUM gis kha dog dri nus kyi skyon sbyangs /
AH sa bdud rtsir rtogs par byas /
oM gyis mang po spar zhing spel bar gyur /
oM AH hUM /
lan gsum /
mchod pa byin rlabs /
oM hriH Sh+TiH bsangs /
sra b+hA was sbyangs /
stong pa'i ngang las AH las byung ba'i thod pa yangs shing rgya che ba rnams kyi nang du hUM hUM zhu ba las byung ba'i mchod yon /
zhabs bsil /
dri /
me tog /
bdug spos /
mar me /
zhal zas /
rol mo rnams rang bzhin bde stong rnam pa mchod rdzas /
byed las dbang po drug gi spyod du yul zag pa med pa'i bde ba khyad par can bskyed par gyur /
oM ar+g+haM AH hUM /
oM pA dyaM AH hUM /
oM gan+d+he AH hUM /
oM puSh+pe AH hUM /
oM d+hu pe AH hUM /
oM A lo ke AH hUM /
oM nai wi dya AH hUM /
oM shap+ta AH hUM /
oM rU pa AH hu'M /
oM shap+ta AH hUM /
oM gan+d+he AH hUM /
oM ra sa AH hUM /
oM spar+sha AH hUM /
sa gzhi dang gdan khri byin rlabs ni /
! thams cad du ni sa gzhi dag /
gseg ma la sogs med pa dang / /
lag mthil ltar mnyam baiDU r+ya'i / /
rang bzhin 'jam por gnas gyur cig /
bde ldan 'jig rten bkod pa ltar / /
rin chen sa gzhi me tog bcas / /
ljon shing chu mtsho ma tshang med / /
chos sgra rgya chen ldan par shog /
'jig rten 'das pa'i dge las byung / /
rin chen bdun las grub pa yi / /
tshad med 'od zer 'gyed pa'i gnas / /
rgyal ba sras bcas bzhugs gyur cig /
rin chen du ma las grub seng+ge'i khri / /
yid 'ong sna tshogs gos kyis bkab pa 'di / /
rgyal ba sras bcas rnams la phul ba yis / /
'gro kun rdo rje'i gdan la bzhugs gyur cig /
lha dang mi yi mchod pa'i rdzas / /
dngos su bshams dang yid kyis sprul / /
kun bzang mchod sprin bla na med / /
nam mkha'i khams kun khyab gyur cig ! /
ma lus sems can kun gyi mgon gyur cing / /
bdud sde dpung bcas mi bzad 'joms mdzad lha / /
dngos rnams ma lus yang dag mkhyen gyur pa'i / /
bcom ldan 'khor bcas gnas 'dir gshegs su gsol / /
bcom ldan bskal ba grangs med du ma ru / /
'gro la brtse phyir thugs rje rnams sbyangs shing / /
smon lam rgya chen dgongs pa yongs rdzogs pa / /
khyed bzhed 'gro don mdzad dus 'di lags na / /
de phyir chos dbyings pho brang lhun grub nas / /
rdzu 'phrul byin rlabs sna tshogs ston mdzad cing / /
mtha' yas sems @# / /
can tshogs rnams bsgral bya'i phyir / /
yongs dag 'khor dang bcas te gshegs su gsol / /
chos rnams kun gyi dbang phyug gtso / /
btso ma'i gser gyi mdog 'dra zhing / /
nyi ma las lhag gzi brjid che / /
dad pas spyan ni drang bar bgyi / /
zhi zhing thugs rje che ldan pa / /
dul zhing bsam gtan sa la bzhugs / /
chos rnams ye shes chags bral ba / /
kun tu mi zad nus par ldan / /
tshur spyon tshur spyon zhi bdag lha / /
thub pa'i skyes mchog thams cad mkhyen / /
shin tu legs byas gzugs brnyan ni / /
mchod pas 'dir ni gshegs su gsol / /
'dir ni gzugs dang lhan cig tu / /
'gro ba'i don du bzhugs nas kyang / /
nad med tshe dang dbang phyug dang / /
mchog rnams legs par stsal du gsol /
bcom ldan 'dir ni byon pa legs / /
bdag cag bsod nams skal bar ldan / /
bdag gi mchod yon bzhes nas kyang / /
thugs la dgongs shing gnang bar mdzod / /
bde bar gshegs so bcom ldan 'das / /
tshur spyon 'dir ni bshegs su gsol / /
bdag gi mchod yon bzhes nas kyang / /
'di nyid du ni bzhugs su gsol / /
sku khrus gsol bar zhu /
gang 'dir bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa /
bde bar gshegs pa /
'jig rten mkhyen pa /
skyes bu 'dul ba'i kha lo sgyur ba /
bla na med pa /
lha dang mi rnams kyi ston pa sangs rgyas bcom ldan 'das de dag thams cad la yo byad thams cad dang ldan pa'i khrus 'di gsol bar bgyi'o /
! /
ri bo ltar ni mdzes pa yis / /
yon tan dam pa'i rgyan ldan pa'i / /
mchod gnas rin chen 'di dag la / /
bdag gis khrus 'di gsol bar bgyi / /
ma rig 'joms pa'i nyi ma ste / /
srid pa'i nang ni sel ba'i sman / /
ngam chos rin chen 'di dag la / /
bdag gis {x} chos kyi sku yi bdag nyid can / /
mchog gi yon tan gzugs can gyi / /
mchod rten rin chen 'di dag la / /
bdag gis {x} bskal pa'i mtha' yi dngos 'joms pa / /
'jigs byed mi yi cha byad can / /
mgon po snying rje'i stobs ldan la / /
bdag gis {x} mchog tu tshim shing bskal bzang ba / /
dam pa'i bdud rtsi mdzes cha byed / /
dpal ldan bla ma'i sku gsung la / /
bdag gis {x} gdul bya'i sems can gang dag la / /
rgyal ba'i sprul sku mang po yis / /
cha byad lha yi rnam pa ni / /
snying @# / /
rje yis ni nges gang ba / /
rtag tu phan dang bde mdzad pa'i / /
mchog tu dul ba de dag la / /
bdag gis {x} ! sangs rgyas gzugs brnyan gnas dang ni / /
slob pa'i dge 'dun gnas kyi sa / /
gtsug lag khang dang gnas gzhan la / /
bdag gis khrus 'di gsol bar bgyi / /
khrus kyi khang pa shin tu dri zhim pa / /
shel gyi sa gzhi gsal zhing 'tsher ba bstar / /
rin chen 'bar ba'i ka ba yid 'ong ldan / /
mu tig 'od chags bla re bres pa der /
! ji ltar bltams pa tsam gyis ni / /
lha rnams kyis ni khrus gsol ltar / /
lha yi chu yi dag pa yis / /
de bzhin bdag gis sku khrus gsol /
oM sarba ta thA ga ta a b+hi She ka te sa ma ya shrI ye AH hUM /
mkhyen pas srid pa'i 'ching ba mthar mdzad cing / /
thugs rjes zhi la dga' ba ring du dor / /
srid zhi'i mtha' la mi gnas srid zhi'i mgon / /
rgyal ba rdo rje 'chang la sku {x} /
phun tshogs dge legs bye bas bskrun pa'i sku / /
mtha' yas 'gro ba'i re ba bskong ba'i gsung / /
ma lus shes bya ji bzhin gzigs pa'i thugs / /
shA kya'i gtso bo de la sku {x} byams pa thogs med dbyig gnyen rnam grol sde / /
mchog sde dul ba'i sde dang grags pa'i dpal / /
seng bzang ku sA li gnyis gser gling pa / /
rgyal chen spyod pa'i brgyud la sku {x} 'jam dbyangs yod med phyogs 'jig klu sgrub dang / /
zla ba grags pa rig pa'i khu byug che / /
sangs rgyas dgongs skyong 'phags pa yab sras sogs / /
zab mo lta ba'i brgyud la sku {x} thugs rje chen po bde gshegs rdo rje 'chang / /
mchog gzigs te lo pa dang na rol pa / /
dpal mchog Dom b+he pa dang a ti sha /
nyams len byin rlabs brgyud la sku {x} bshad sgrub gdams pa'i mchog mnga' a ti sha /
bka' gdams bstan pa'i mes po 'brom ston rje / /
rnal 'byor rnam bzhi sku mched gsum la sogs / /
bka' gdams bla ma rnams la sku {x} gangs can shing rta'i srol 'byed tsong kha pa / /
dngos stobs rigs pa'i dbang phyug rgyal tshab rje / /
mdo sngags bstan pa'i bdag po mkhas grub rje / /
rgyal ba yab sras gsum la sku {x} byams pa chen pos 'gro kun bde la 'god / /
thugs rje chen pos 'jigs pa kun las skyob| /
yon tan chen pos bshes gnyen mchog gyur pa / /
byams chen chos rje'i sku {x} bkra shis rab brtan yid 'ongs mdzes pa'i sku /
dpal ldan chos sgra snyan par sgrog pa'i @# / /
gsungs / /
gsungs rab ma lus mkhyen ba'i thugs mnga' ba / /
'jam dbyangs chos rje'i sku {x} shes bya kun gzigs blo gros spyan stong gsal / /
tshad med rin chen bzhi yi lhun po'i spor / /
mi 'jigs seng+ge'i khri la rtag brjid pa / /
kun mkhyen lus bzang sku {x} rje btsun chos kyi rgyal po tsong kha pa'i / /
bshad sgrub bstan pa'i rgyal mtshan 'dzin pa la / /
dpal ldan 'phrin las bzang po'i dpal mnga' ba / /
bshes gnyen dam pa'i sku {x} sangs rgyas thams cad 'dus pa'i sku / /
rdo rje 'dzin pa'i ngo bo nyid / /
dkon mchog gsum gyi rtsa ba ste / /
bla ma rnams la sku {x} rab 'byams gsung rab kun la blta pa'i mig /
bskal bzang thar par bgrod pa'i 'jug dogs mchog /
brtse bas bskyod pa'i thabs mkhas mdzad pa yis / /
gsal mdzad bshes gnyen rnams la sku {x} de dag sku la mtshungs pa med pa'i gos / /
gtsang la dri rab bsgos pas sku phyi'o / /
oM hUM traM hrIH AH kA ya bi sho d+ha na ye swA hA / /
rnam thar zhal gsum rigs lnga'i thod pas brgyan / /
yan lag drug phyag dngos grub mtshon cha 'dzin / /
bde chen rnam rol rta mgo mthon pos brjid / /
dam pa dbang gi lha la sku {x} gsang ba 'dus pa bde dgyes he ru ka /
dpal chen rdo rje 'jig byed la sogs pa / /
grangs med rgyud sde bzhi yi 'khor lo'i mgon / /
yi dam lha tshogs rnams la sku {x} ston pa sangs rgyas rnams la sku {x} skyob pa dam chos rnams la sku {x} 'dren pa dge 'dun rnams la sku {x} skyabs gnas dkon mchog gsum la sku {x} 'dren pa mnyam med ston pa bcom ldan 'das / /
rgyab tshab dam pa rje btsun mi pha ma mgon / /
rgyal bas lung bstan 'phags pa thogs med zhabs / /
sangs rgyas byang sems gsum la sku {x} zab mo rten 'brel bcu gnyis legs bsgoms pas / /
rab byung rang sangs rgyas kyi ye shes ni / /
bstan pa med pa'i tshul gyis thugs chud pa'i / /
'phags pa rang rgyal rnams la sku {x} pangs dang ye shes phun tshogs sangs rgyas kyang / /
gdul bya'i dbang gis nyan thos tshul 'dzin pa / /
khyad par can gyi 'phrin las chos skyong ba'i / /
gnas brtan chen po rnams la sku {x} gnas dang nye ba'i gnas dang ni / /
'dul dang dur khrod gnas pa yi / /
dpa' bo dpa' mo'i dbang phyug ma / /
kun la bdag gis sku {x} mkha' la spyod pa'i gnas mchog dam pa na / /
mngon shes rdzu 'phrul @# / /
mnga' ba'i mthu stobs can / /
sgrub pa po la ma yis bu bzhin gzigs / /
gnas gsum mkha' 'gro'i gtso la sku {x} khrag 'dzag mi mgo lnga bcu'i do shal can / /
rin chen thod skam lnga yis dbu la brgyan / /
shing las byon nas gtor ma len mdzad pa'i / /
dpal ldan phyag drug pa la {x} 'jam dpa' bka' nyan bstan srung ni / /
dam can gshin rje'i rgyal po ste / /
zhal gcig phyag gnyis 'jigs gzugs can / /
mgon po khyed la {x} lhun grub chos dbyings pho brang dam pa nas / /
gdug pa 'dul phyir drag mo'i skur bstan kyang / /
dngos grub rin chen 'dod dgu'i char 'bebs ma / /
dmag zor rgyal mo'i {x} bstan dgra ma lus thal bar rlag mdzad cing / /
bstan 'dzin tshul bzhin skyong ba'i rA hu la / /
dregs pa lcam sring las mkhan srog bdag dmar / /
gri thogs shan pa'i tshogs {x} dregs pa'i rgyal po ging chen sde lnga dang / /
gza' gdongs drag po gnod sbyin lcam dral sogs / /
ji ltar bsgo ba'i bka' las mi mda' bar / /
gsang chen bstan srung rnams la {x} chos sdings dben pa'i gnas su bzhugs dus su / /
chos 'khor skyong ba zhal gyis bzhes pa dang / /
sngon tshe o rgyan padma la sogs pa'i / /
bka' nyan gzhi bdag rdo rjer {x} zhal gcig phyag gnyis g.yas pa'i rdo rje yis / /
bstan dgra ma lus thal bar brlag mdzad cing / /
g.yon pa'i bum pas 'dod dgu'i dngos grub ster / /
gnod sbyin chen po khyed la {x} steng dang 'og dang bar dag dang / /
phyogs dang phyogs mtshams rnams su yang / /
skur bcas sku ni med pa yi / /
mchod rten rnams la {x} tshe ring mched lnga bstan skyong bcas / /
gangs can gnas pa thams cad dang / /
khyad par yul phyogs 'dir gnas pa'i / /
lha klu gzhi bdag rnams la {x} khrus gsol 'os pa thams cad la / /
zhing rdul kun gyi grangs snyed kyi / /
lus btud pa yis rnam kun tu / /
mchog tu dad pas {x} de dag sku la {x} ! stong gsum kun tu dri ngad ldang ba yi / /
dri mchog rnams kyis thub dbang rnams kyi sku / /
gser sbyangs bco ma byi dor byas pa ltar /
'od chags 'bar ba de dag byug par bgyi / /
de nas de la kha dog legs bsgyur ba'i / /
na bza' shin tu dri zhim dam pa 'bul / /
gos bzang srab la 'jam pa sna tshogs dang / /
rgyan mchog brgya phrag de dang de dag gis / /
'phags pa kun tu bzang dang 'jam dbyangs dang / /
'jig rten dbang phyug sogs la brgyan par bgyi / /
srab 'jam yang pa lha yi gos / /
mi phyed rdo rje'i @# / /
sku brnyes la / /
mi phyed dad pas bdag 'bul na / /
bdag kyang rdo rje'i sku thob shog /
sna tshogs dbang po'i gzhu ltar rab bkra zhing / /
gang la reg na bde ba'i rgyur 'gyur pa / /
gos bzang rin chen bdag blo sbyang phyir dbul / /
bzod pa dam pa'i gos kyis brgyan par shog /
rgyal ba mtshan dpe'i rang bzhin rgyan ldan phyir / /
rgyan gzhan dag gis brgyan par mi 'tshal yang / /
rin chen rgyan mchog phul bas 'gro ba kun / /
mtshan dpes brgyan pa'i sku lus thob par shog /
brtse ba'i khor yug snyan pa'i ba dan can / /
ting 'dzin bla bre spobs pa'i 'od gsal ba / /
mchog rkyen 'os pa'i nyer 'kho 'di dag 'bul / /
skye bos rnam dag ye shes thob par shog ! sku mchog rnam dag lta bas mi ngoms la| /
ngo mtshar skyon bral mkha' dkyil nyi gsal 'dra / /
chos kyi sku la dri ma mi mnga' yang / /
sri zhu bkur sti rim gro'i tshul tsam du / /
chu gtsang sman spos 'o ma 'dag chal chus| /
'gro ba'i lus sems sdug bsngal nad bsal te / /
nyes pa'i skyon bral 'gro ba'i yid 'ong ba'i / /
dam pa'i sku mchog bdag gis thob par shog ! bde gshegs sku gsum mtshan dang dpe mnga' yang / /
'gro ba'i don du gzugs sku cir yang gda' / /
rin chen dbyig ltar nyes pa'i skyon bral yang / /
'jig rten sri zhu gus pa'i tshul tsam du / /
sdig med rgyal ba rnams kyis rab bsngags pa'i / /
ras mchog 'di yis rgyal ba'i sku phyis pas / /
nyon mongs dug gsum sgrib pa kun sbyangs te / /
sku gsum dang du bdag cag 'gyur bar shog /
! bdag dang 'gro la thugs brtse'i phyir / /
nyid kyi rdzu 'phrul mthu yis ni / /
ji srid mchod pa bdag bgyid na / /
de srid bcom ldan bzhugs su gsol /
! zhing khams 'bul bar zhu /
oM b+dz+ra b+hu mi AH hUM /
dbang chen gser gyi sa gzhi /
oM b+dz+ra red+She AH hUM /
phyi lcags ri khor yug gis bskor ba'i dbus su ri'i rgyal po ri rab /
shar lus 'phags po / /
lho 'dzam bu gling /
nub ba glang spyod /
byang sgra mi snyan /
lus dang lus 'phags /
rnga yab dang rnga yab gzhan /
g.yo ldan dang lam mchog 'gro / /
sgra mi snyan dang sgra mi snyan gyi zla /
rin po che'i ri bo / /
dpag bsam gyi shing /
'dod 'jo'i ba /
ma rmos pa'i lo tog /
'khor lo rin po che /
nor bu rin po che /
btsun mo rin po che /
blon po rin po che /
glang po rin po che /
rta mchog rin po che /
dmag @# / /
dpon rin po che /
gter chen po'i bum pa /
sgeg mo / /
phreng ba ma /
glu ma /
gar ma /
me tog ma /
bdug spos ma /
snang gsal ma /
dri chab ma /
nyi ma /
zla ba /
rin po che'i gdugs phyogs las rnam par rgyal ba'i rgyan mtshan /
dbus su lha dang mi'i dpal 'byor phun sum tshogs pa ma tshang ba med pa 'di dag drin can rtsa ba dang brgyud par bcas pa'i dpal ldan bla ma dam pa rnams dang /
mnyam med shAkya'i rgyal po'i lha tshogs 'khor dang bcas pa rnams la dbul bar bgyi'o / /
thugs rjes 'gro ba'i don du bzhes su gsol /
bzhes nas kyang bdag sogs 'gro ba ma gyur nam mkha'i mtha' dang mnyam pa'i sems can thams cad la thugs brtse bar chen pos sgo nas byin gyis brlabs tu gso /
! sa gzhi spos kyis byugs shing me tog bkram / /
ri rab gling gzhi nyi zlas brgyan pa 'di / /
sangs rgyas zhing du dmigs te dbul ba yis / /
'gro kun rnam dag zhing la spyod par shog /
skye ba kun tu yang dag bla ma dang / /
'bral med chos kyi dpal la longs spyod cing / /
sa dang lam gyi yon tan rab rdzogs nas / /
rdo rje 'chang gi go 'phang myur thob shog ! zhes sogs bsngo smon ci rigs {x} phun tshogs gser 'od phyogs bcur rab tu 'phro / /
bkra shis dpal gyis kun nas lham me ba / /
rin chen sa le sbram gyi dbu rgyan 'di / /
shA kya'i rgyal po'i dbu la phul ba yis / /
bstan pa rin chen phyogs bcur rgyas pa dang / /
'jig rten bde legs chen pos khyab pa dang / /
lhar bcas 'gro ba'i gtsug gi rgyan gyur pa'i / /
stobs bcu mnga' ba'i go 'phang thob par shog ! 'dir ni bsod nams zhing gi dam pa khyod / /
mnyes par bgyid slad lhag bsam dag pa yi / /
chos gos gsum dang bsil byed drang srong snod / /
zhen med ma chags blo yis dbul bar bgyi / /
dri med mtshal la sgrib gsal mi mnga' yang / /
dad pas ngur smrig rgyal mtshan phul ba yis / /
nam mkha'i mtha' dang mnyam pa'i 'gro ba rnams / /
sangs rgyas brtul zhugs mchog la spyod par shog ! rgyal ba rgya mtsho'i mchod rdzas las grub pa'i / /
zhing khams rgya mtshos mchod yon| zhabs bsil| me tog| gdug spos| snang gsal| dri chab| zhal zas| rol mo'i tshogs| yon tan rgya mtsho'i rgyal ba 'khor bcas la| dad pas rgya mtshos 'bul lo bzhes su gsol /
! yang na /
bsod nams zhing du gyur pa'i sangs rgyas la / /
snang la rang bzhin med pa'i mchod yon 'di / /
snang stong dbyer med sems kyis 'bul lags na / /
dbyer med bde chen thugs kyis bzhes su gsol / /
bsod nams zhing du {x} snang la {x} zhabs bsil {x} me tog {x} gdugs spos {x} snang @# / /
gsal {x} dri chab {x} zhal zas {x} sil snyan {x} snad stong {x} dbyer med {x} ! rten cing 'brel bar 'byung ba yis /
lha rdzas bzang po'i mchod yon dang / /
lha rdzas bzang po'i zhabs bsil 'di / /
bla ma lha yi tshogs la 'bul / /
rten cing {x} lha rdzas {x} me tog {x} gdugs spos {x} snang gsal {x} dri chab {x} zhal zas {x} sil snyan {x} bla ma lha yi tshogs la 'bul /
! rin chen dbang gi rgyal po bi DUr.ya / /
sngo po la sogs kha dog dbyibs kyi gzugs / /
rnam gsum gzugs kyi rdo rje mar byas nas / /
bla ma lha yi spyan la dbul bar bya / /
ma zin 'byung ba'i tshogs pa las byung ba'i / /
brjod bral dbyangs la sogs pa sgra yi tshogs / /
rnam gsum sgra yi rdo rje mar byas nas / /
bla ma lha yi snyan la dbul bar bya / /
ga bur a kar dza ti la sogs pa / /
legs par sbyar las byung ba dri yi tshogs /
rnam gsum dri yi rdo rje mar byas nas / /
bla ma lha yi shangs la dbul bar bya / /
lus mchog rtas byed bdud rtsi'i zas sogs kyi / /
mngar sgyur kha dang bska la sogs pa'i ro / /
rnam gsum ro yi rdo rje mar byas nas / /
bla ma lha yi ljags la dbul bar bya / /
lus la reg pa tsam gyis bde ster ba / /
dpag bsam gos la sogs pa reg bya'i tshogs / /
rnam gsum reg bya'i rdo rje mar byas nas / /
bla ma lha yi sku la dbul bar bya /
! e ma ho mchod pa bla na med / /
rang byung mchod pa chen po ba / /
gzugs kyi lha mos me long 'dzin / /
gzugs kyi mchod pa spyan la 'bul / /
e ma ho mchod pa bla na med / /
sgra yi lha mos pi waM 'dzin / /
sgra yi mchod pa snyan la 'bul / /
e ma'o mchod pa bla med {x} /
dri yi lha mos dung mchod 'dzin / /
dri yi mchod pa shangs la 'bul / /
e ma'o mchod pa bla na med {x} /
ro yi lha mos zhal zas 'dzin / /
ro yi mchod pa ljags la 'bul e ma 'o mchod pa bla na med {x} /
re ga bya'i lha mos na bza' 'dzin / /
reg bya'i mchod pa sku la 'bul /
! gling bzhi dpal 'byor zhing khams dam pa na / /
lhun gyis grub pa'i 'khor lo rin po che / /
'dren pa 'od dpag med pa ji bzhin du / /
rnam dag zhing gi dbang phyug thob par shog /
gling gzhi dpal 'byor {x} lhun gyis grub pa'i nor bu rin po che / /
btsun mo'i {x} blon po {x} rta mchog {x} dmag dpon {x} /
'dren pa 'od dpag med pa ji bzhin du / /
rnam dag zhing gi dbang phyug thob par shog /
yang na /
'dzam bu gling dang gling gzhan dang / /
'khor @# / /
lo'i tshogs kyis gang ba yang / /
stong gsum la sogs ji bzhin du / /
zhum pa med par bcas te 'bul / /
'dzam bu gling dang {x} nor bu'i tshogs kyi {x} btsun mo'i tshogs kyi {x} blon po'i tshogs kyi {x} glang po'i tshogs kyi {x} rta mchog tshogs kyi {x} dmag dpon tshogs kyis {x} stong gsum la {x} zhum pa med bar bcas te 'bul /
yang na / /
! zhing 'dir 'khor lo rin po ches / /
mkhas pa dag gis yongs bkang ste / /
dngos grub 'dod pa sbyin pa'i phyir / /
nyin re shes rab can gyis dbul / /
zhing 'dir nor bu {x} btsun mo {x} blon po {x} glang po {x} rta mchog {x} dmag dpon {x} mkhas pa dag gis yongs bkang ste / /
dngos grub 'dod pa sbyin pa'i phyir / /
nyin re shes rab can gyis dbul /
zhes sogs yang na /
dri med rtsibs stong 'od 'bar 'khor lo mchog /
'dod dgu'i char 'bebs nor bu rin po che / /
'chi med bu mo'i dpal 'phrog btsun mo mchog /
'byor pa'i bang mdzod 'dzin pa'i khyim bdag che / /
gangs ri'i dbang po dang mtshungs gnyis 'thung mchog /
nor bu'i sga srab mdzes pa'i cang shes rta / /
pha rol dgra sde 'joms pa'i dmag dpon rnams / /
bdag gi bsam pa rdzogs phyir khyed la 'bul /
! ji ltar sngon gyi sangs rgyas la / /
dpal gyi be'u g.yu drung 'khyil / /
dge ba'i don du mnga' ba ltar / /
bdag kyang dpal be'u dbul bar bgyi / /
ji ltar {x} gser gyi 'khor lo mu khyud can / /
tshangs pa chen pos phul ba ltar / /
de bzhin bdag gis 'bul bar bgyi / /
ji ltar {x} 'dam gyi skyon gyis ma gos pa'i / /
padma dkar bo phul ba ltar / /
de bzhin bdag gis {x} ji ltar {x} nyon mongs bdud las rgyal ba yi / /
chos kyi rgyal mtshan phul ba ltar / /
de bzhin bdag gis {x} ji ltar {x} gdugs dkar gser gyi yu ba can / /
phul ba de bzhin bdag 'bul gyi / /
ci bder ba ni bzhes su gsol / /
ji ltar {x} re ba thams cad rdzogs mdzad pa'i / /
bum po bzang po phul ba ltar / /
de bzhin bdag gis {x} ji ltar {x} snyan pa phyogs bcur sgrogs pa yi / /
dung dkar g.yas 'khyil phul pa ltar / /
de bzhin bdag gis {x} ji ltar {x} na bza' gser gyi nya ris can / /
phul ba de bzhin bdag 'bul na / /
ci bder ba ni bzhes su gsol /
! /
rin chen mdzes pa'i bkra shis bum pa 'di / /
sna tshogs bcud kyis bkang ste phul ba yis / /
las dang nyon @# / /
mongs dri ma kun byang nas / /
byang chub sems kyi rlan gyis brlan par shog ! /
rnga bo che rnams phul ba'i dge ba yis / /
sems can thams cad tshangs pa'i dbyangs ldan shog /
sangs rgyas byang chub dam pa mchog reg shog /
chos kyi 'khor lo dge bar bskor gyur cig ! /
dkar mdzes 'khyil legs dar gyi cod ban can / /
gdangs snyan skad kyi nga ros phyogs kun 'gengs / /
g.yas 'khyil dung gis nam mkha' bkang ste phul / /
'gro bas tshangs dbyangs mchog ni thob par shog ! /
khams gsum sems can ma lus pa / /
nyon mongs tsha bas gdung ba la / /
thugs rje byang chub sems kyi gdugs / /
phul bas bde bas tshim gyur cig /
yang na /
! /
rin chen gdugs mdzes gser gyi yu ba can / /
khor yug rgyan gyi rnam pa yid 'ong ldan / /
dbyibs legs lta na sdug pa bsgreng ba yang / /
rtag tu thub dbang rnams la dbul bar bgyi /
! /
'khor ba ma stong bar du ni / /
bdud bzhi dag las rab rgyal nas / /
thub pa'i bstan pa zab mo dag /
mi nub rgyal mtshan 'dzin par shog /
yang na /
! /
legs bshad ri mo bkra ba'i lung gi gos / /
rnam dpyod gser gyi yu ba la brten cing / /
bslab gsum nor bu'i tog gis rab mtshan pa'i / /
bstan pa'i rgyal mtshan phyogs bcur tshugs par shog ! /
rgyal bas bdud bcoms byang chub sangs rgyas te / /
rgyal ba'i sku la sgrib skyems mi mnga' yang / /
bdag cag bsod nams zhing du 'gyur slad du / /
bshol dang zhal zas sbyar ba 'di phul bas| /
dus kun dge ba'i lo tog 'phel rgyas nas / /
bde ba can du padmo las skyes ba'i / /
ting 'dzin zas dang chos la spyod par shog /
yang na /
! zhal zas ro brgya ldan pa'i yid 'phrog pa| /
legs sbyar 'di ni rgyal ba sras bcas la / /
dad pas phul ba'i 'gro ba 'di dag gis / /
'byor ldan ting 'dzin zas la spyod par shog ! de las gzhan yang mchod pa'i tshogs / /
rol mo dbyangs snyan yid 'ong ldan / /
sems can sdug bsngal sim byed pa'i / /
sprin rnams so sor gnas gyur cig /
dam chos dkon mchog thams cad dang / /
mchod rten rnams dang sku gzugs la / /
rin chen me tog la sogs char / /
rgyun mi 'chad par 'bab par shog /
ji ltar 'jam dbyangs la sogs pas / /
rgyal ba rnams la mchod mdzad pa / /
de bzhin bdag @# / /
gis de bzhin gshegs / /
mgon po sras dang bcas rnams mchod / /
yon tan rgya mtsho rnams la bdag /
bstod dbyangs yan lag rgya mtshos bstod / /
bstod dbyangs snyan sprin de dag la / /
nges par kun tu 'byung gyur cig ! /
thos ba rgya mtsho'i mchod yon kun nas 'khyil / /
yon tan me tog tshul khrims bdug spos sprin / /
shes rab sgron me dad pa spos chu'i mtsho / /
ting 'dzin bdud rtsi'i zhal zas dam pa dang / /
bstod dbyangs snyan pa'i rol mo sgra 'byin cing / /
kun nas snying brtse rnam dpyod spobs pa yi / /
gdugs dang rgyal mtshan ba dan bsgrengs byas pas / /
bdag lus gzhal med khang brtsegs rab brgyan nas / /
snying dbus chu skyes thig le 'dab rgyas la / /
brtan par bzhugs pa'i chos rje mnyes byed cing / /
nges par 'dun pa'i yid kyis gsol 'debs na / /
'gro ba'i bla ma rtag tu mnyes gyur cig /
chos kyi rgyal bo rtag tu rgyal gyur cig ! /
deng sngon nas sel byang chub snying po'i bar / /
bdag gi lus dang sems longs spyod / /
dus gsum sems dge ba'i dngos bo rnams / /
sems can kun gyi yi don gyi phyir / /
gus pas yis khyed la dbul bar bgyi / /
kun nas gzigs pa'i yi sbyan ldan pa / /
yon gnas sems dam pa khyed rnams kyis / /
bdag la brtse bas yis nyer dgongs nas / /
bdag gi sems 'di dag bzhes su gsol / /
bzhes nas byin gyis yis brlab tu gsol /
! bdag gis ji snyed bsags pa'i dge ba 'dis / /
bstan dang 'gro ba kun la gang phan dang /
! khyad par rje btsun blo bzang grags pa yi / /
bstan pa'i snying po ring du gsal byed shog /
oM swa sti /
dge legs dpal 'bar blo gros kyi / /
rin chen tog can thabs mang gi /
seng+ge rnam pas ches bkra ba'i / /
chos kyi rgyal mtshan brtan gyur cig /
shes bya kun gzigs blo gros spyan stong gsal / /
tshad med rin chen bzhi yi lhun po'i spor / /
mi 'jigs seng+ge'i khri la rtag brjid pa / /
kun mkhyen lus bzang zhabs la gsol ba 'debs / /
nyid kyi blo gros snyan shal ring po la / /
gzhung brgya'i rin chen phreng ba 'god mkhas pa'i / /
smra ba'i seng+ge yab gcig legs b+chad kyi / /
lhab lhub gos bzang bgos la gsol ba 'debs / /
mdo don ji bzhin gzigs pa'i blo gros mig /
mtha' dag 'grel ba'i rin chen thur mas phye / /
rig pa'i seng+ge sde bdun mdzad pa yi / /
rig lam ma @# / /
lus gzigs la gsol ba 'debs / /
blo gros ldan pa'i 'grod pa gcig pa'i lam / /
rin chen dbang gi rgyal po'i yum don tshogs / /
seng+ge bzang po'i gzhung tshogs rgya mtsho las / /
legs rnyed ded dpon mchog la {x} rgya chen blo gros gser gyi 'dzin ma'i khyon / /
sde bzhi'i rin chen 'byung gnas la brten cing / /
shA kya seng+ge'i bslab pa'i ri gling kun| /
mdo 'grel nyi zlas gsal la {x} blo gros dri bzhon chos mngon rgya mtsho che / /
sde bdun rin chen gser gyi gzhir gyur pa / /
rnam mang ri dwags dbus na seng+ge bzhin / /
gong 'og chos smra'i gtso la {x} blo gros bang mdzod klu sgrub gzhung gi tshogs / /
rin chen gyis gtams thal rang rigs pa'i tshogs / /
seng+ge'i sgra yis dngos sma'i gnyis 'thung tshogs / /
ma lus skrag par mdzad la {x} yan lag bdun ldan rgyal ba'i gsang chen gnad / /
phra zhib rigs pas ma lus mngon du mdzad / /
khyod nyid rigs 'dzin sde snod smra ba la / /
gsang bdag gnyis par gyur la {x} mdo rgyud dgongs 'grel ma lus bya lam la / /
yan lag lnga yi bshad thabs gshog yangs kyes / /
thogs med 'jug pa khyod nyid gcig pu ste / /
dug 'joms gtso bor gyur la {x} tshul khrim rnam gsum chu shel dag pa las / /
rab dkar dkyil 'khor dus rnam kun tu 'phel / /
nyon mongs gdung ba sel ba'i bsil zer can / /
sngon med nam mkha'i rgyan la {x} ting 'dzin gsum gyi chu klung kun nas 'khyil / /
tha mal snang zhen dri ma dag byed cing / /
gang snang lha yi rnam rol zla bas 'phel / /
las bzhi 'tshar g.yos mdzod la {x} rnam thar zhal gsum rigs lnga'i thod pas brgyan / /
yan lag drug phyag dngos grub mtshon cha 'dzin / /
bde chen rnam rol rta mgo mthon pos brjid / /
dam pa dbang gi lha la {x} dmigs med thugs rje'i lha lam yangs pa nas / /
bsdu bzhi'i sgra sgrog stug po las byung ba'i / /
legs bshad sprin gyi me tog rtag 'bebs pas / /
dge legs 'bras bzang spel la {x} skye ba kun tu khyod gsung lcags kyu yis / /
legs par drangs te bdag yid glang po che / /
grags pa rnam gsum gzhung gi lam bzang nas / /
thar pa'i grong mchog 'jug par byin gyis rlobs / /
yid ches dad pa'i shar gyi sa 'dzin rtser / /
nges 'byung dri bzhon shugs kyis mi ngal bar / /
byang chub sems gnyis @# / /
nam mkha'i nor bu ni / /
don gnyis lha lam 'jug par byin gyis rlobs / /
sbyor ba gnyis kyi tshul 'dir 'jug pa na / /
gnas skabs kun tu rgyal bas gnang ba yi / /
mthun rkyen kun 'grub 'gal rkyen kun zhi zhing / /
tshe dang bkra shis 'phel bar byin gyis rlobs / /
ston pa bla na med pa'i bstan pa dang / /
mjal ba 'di 'dra bla ma'i drin yin pas / /
dge ba 'di yang 'gro ba ma lus pa / /
bshes gnyen dam pas 'dzin pa'i rgyu ru bsngo / /
tshogs gnyis mthar phyin dus gsum rgyal ba yi / /
'phrin las sgrub cing yon tan rnams dbyer med / /
skal ba mnyam pa'i gdul bya smin mdzad pa / /
mnyam med bla ma mchog gi bkra shis shog /
ces chos kyi rje kun mkhyen blo gros rin chen seng+ge ge la bstod pa 'di ni /
chos kyi rje de nyid kyi rjes su 'brang ba ngag dbang grags pas sbyar ba'o / / / /
oM swa sti /
dpal ldan rtsa ba'i bla ma rin po che / /
bdag gi snying gar pad zla'i gdan bzhugs la / /
bka' drin chen po'i sgo nas rjes bzung ste / /
sku gsung thugs kyi dngos grub stsal du gsol / /
rje btsun chos kyi rgyal po tsong kha pa'i / /
bshad sgrub bstan pa'i rgyal mtshan 'dzin pa la / /
dpal ldan 'phrin las bzang po'i dpal mnga' ba / /
bshes gnyen dam pa'i zhabs la gsol ba 'debs / /
nges 'byung rnam dag 'chi med skyed tshal du / /
'dul ba 'bum sde'i 'dab stong rab brgyas shing / /
rnam dag tshul khrims sbrang rtsis nyer gtams pa / /
thar 'dod bung ba'i gnyen la {x} mdo sngags gzhung brgya'i nam mkha' yangs pa la / /
mkhyen pa'i dkyil 'khor cha shas yongs rdzogs shing / /
sngon med legs bshad 'od dkar dra ba can / /
mkhas mchog mtshan mo'i mgon la {x} 'chad pa'i legs bshad bdud rtsi'i char 'bebs shing / /
rtsod pa'i gnam lcags rgol ngan brag ri 'joms / /
sdebs legs rtsom ba'i 'brug gi gad rgyangs 'gyed / /
phyogs las rnam rgyal khyod la {x} rgyu skar dbus na mtshan mo'i mgon po dang / /
ri dwags khrod na gdong lda'i dbang po bzhin / /
mkhas mang dbus na 'gran pa'i zla bral ba / /
bstan pa'i dpal gyur khyod la {x} rgya chen mang thos rgya mtsho'i 'jing na gnas / /
tshul bzhin bsam pa'i rin chen khams las grub / /
sgom byung rtogs pa'i bang rim mngon par mtho / /
bsngags 'os dam pa'i mgon la gsol ba 'debs /
'di yan dang mjug gi da ltar bstod pas zhes sogs sh+lo ka gnyis bcas dbyangs can bzhad pa dge @# / /
'dun rgya mtshos mdzad pa'o / / / /
bde legs rin chen dkyil 'khor rgyas pa'i sku / /
lung rigs nyi ma'i 'od stong rgyas pa'i gsungs / /
mdo rgyud gling bzhi ma lus gsal ba'i thugs / /
bshes gnyen nyin byed dbang po'i zhabs la 'dud / /
mkhas btsun rgya mtsho nam mkha' rgyal mtshan zhabs / /
rin chen bshes gnyen bsod nams lhun grub dpal / /
'phrin las lhun grub dpal 'byor lhun grub ste / /
bshes gnyen chen po drug la gsol ba 'debs / /
bsam grub rin chen byams pa smon lam rje / /
'phrin las bsam grub bsod nams rgya mtsho'i dpal / /
'jam dbyangs lhun grub blo bzang bkra shis te / /
bstan pa'i sgron me drug la {x} rgyal mtshan don grub ngag dbang rgya mtsho'i dpal / /
grub dbang blo bzang nor bu don grub rje / /
blo bzang yar 'phel blo bzang nam mkha' ste / /
mkhas btsun dam pa drug la {x} blo bzang chos 'phel ngag dbang don grub rje / /
blo bzang brtson 'grus blo bzang mkhas pa'i mchog /
rgyal ba kun dngos byams pa smon lam ste / /
mkhas grub dam pa rnams la {x} rin chen skal bzang lha dbang rgya mtsho'i dpal / /
byams pa yon tan blo bzang 'jam dpal dbyangs / /
bzang po don grub skal bzang blo gros te / /
smra ba'i nyi ma drug la {x} bsod nams grags pa blo bzang mkhas pa'i mchog /
ye shes zla grags tshul khrims phun tshogs rje / /
blo bzang chos 'phel skal ldan don grub ste / /
rje brtsun bla ma rnams la {x} ces rje btsun chos rgyal ma'i bla ma'i gsol 'debs rnams ha cang mang bas nyung ngur bsdus pa 'di yang bla ma las sne rnams nas bskul ngor r+wa sgreng no man han gyis ser theg chen gling du sbyar ba'o / /
don grub rgyal mtshan ye shes bzang po'i dpal / /
bzod pa ye shes blo bzang dge la 'dun / /
bstan 'dzin thogs med byams pa bstan 'dzin rje / /
phul byung 'dren mchog drug la {x} thub pa'i bstan la mdzad pa phun sum tshogs / /
don gnyis sgrub la dbang 'byor bla nas blar / /
bshad sgrub rgyal mtshan phyogs brgyar 'dzugs mdzad pa'i / /
dngos rgyud bla ma rnams la {x} blo bzang rnam rgyal byams pa grags pa'i dpal / /
mkhyen rab bzang pos thar 'dod re skong ba / /
blo bzang bstan pa'i dpal gyur zla med pa / /
grags pa don ldan chen por gsol ba 'debs /
'di phur lcog byams pas bris / /
byams pa tshogs gnyis ngag dbang phun sum tshogs / /
blo gros bzang pos phyogs las rnam @# / /
phar rgyal / /
shAka thub bstan ba'i snying po 'jam mgon rje / /
legs bshad smra mkhas bzhi la {x} byams brtse mkhyen pa rin chen 'byung ba'i gnas / /
lung rtogs rlabs 'phreng g.yo ba'i rgya chen mtsho / /
ngag gi dbang phyug rgya mtsho blo bzang bstan / /
phyogs kun dar mdzad bzhi la gsol ba 'debs / /
thub bstan tshul bzhin bsam gtan legs bsgoms pas / /
lhun grub yon tan thabs mkhas gdul bya skyong / /
blo gter lugs bzang smra ba'i dbang phyug che / /
'gro 'dren dam pa gsum la gsol ba 'debs / /
blo bzang rgyal ba'i gdung tshob don yod rje / /
don gnyis lhun grub mthu stobs rgyal mtshan 'dzin / /
ngag gi dbang phyugs dge legs dpal ldan zhabs / /
bstan pa'i gsal byed gsum la gsol ba 'debs / /
gong gi tshig bcad 'di gong sa mchog gis mdzad pa'o / /
shing rta che gnyis dbyig gnyen yon shag gi /
gzhung lugs slob pa'i rim pa grwa tshang byes / /
sde 'di dbyar gyi mtsho ltar rab 'phel zhing / /
mkhas pa'i bya ba rnams gsum rgyas par shog /
de ltar bstod pas 'gro ba ma lus pa / /
theg mchog dge ba'i shes kyi mgon dang bcas / /
thub ba'i dgongs zab rgya mtshor legs zhugs nas / /
rnam grol nor bu'i dpal la spyod par shog /
skye zhing skye bar bdag ni thams cad du / /
rigs bzang blo gsal nga rgyal med pa dang / /
snying rje che zhing bla ma la gus pas| /
dpal ldan bla ma'i dam tshig la gnas shog /
oM swa sti /
thub bstan dri med gsal mdzad 'jam mgon rje / /
dam ba'i lugs skyong dar ma rin chen dang / /
lta ngan mun sel mkhas grub dge legs dpal / /
mtshungs med bla ma gsum la {x} snyan pa'i grags pa byams chen chos kyi rje / /
mkhyen rab 'jam dbyangs bkra shis dpal ldan pa / /
chos kun mkhyen pa blo gros rin seng zhabs / /
bshes gnyen bzang po gsum la {x} chos tshul la mkhas ngag dbang grags pa ste / /
lam bzang ston mdzad dpal 'byor lhun grub rje / /
bslab gsum rnam dag don yod dpal ldan pa / /
bstan pa'i dpal gyur gsum la {x} 'jam mgon lung rtogs chos kyi rgyal mtshan 'dzin / /
tshul khrims rnam dag shes rab seng+ge dang / /
lung rigs smra ba shes rab rgya mtsho'i zhabs / /
'gro ba'i 'dren pa gsum la {x} mkhyen brtse nus mnga' dpal 'byor rgyal mtshan dang / /
'dul ba'i mnga' bdag bde legs nyi ma ste / /
mkhas pa'i dpal @# / /
gyur mkhas btsun rgya mtsho che / /
thar 'dod ded dpon gsum la {x} zab lam ston mdzad nam mkha' rgyal mtshan pa / /
lta bas rgyud phyug rin chen bshes gnyen dang / /
sdom brtson dpal 'byor bsod nams lhun grub mtshan / /
bstan pa gsal mdzad gsum la {x} chos kyi tshul la 'phrin las lhun grub cing / /
'khon ston mkhas pa dpal 'byor lhun grub rje| /
mkhyen dpyod phul phyin bsam grub rin chen dpal / /
yongs 'dzin chen po gsum la {x} snying rjes rgyud phyug byams pa smon lam rje / /
rig lam la sbyangs 'phrin las bsam grub ste / /
legs bshad smra mkhas bsod nams rgyal mtshan dpal / /
dpal ldan bla ma gsum la {x} ngag la dbang bsgyur 'jam dbyangs lhun grub dang / /
rnam dag khrims gtsang blo bzang bkra shis pa / /
chos tshul gsal ba rgyal mtshan don grub ste / /
gdul bya'i re skong gsum la {x} 'chad la mkhas pa ngag dbang rgya mtsho dang / /
tshangs spyod la gnas blo bzang nor bu ste / /
lung rigs thogs med blo bzang don grub zhabs / /
mkhyen rab dbang phyug gsum la {x} bag yod la sbyor blo bzang yar 'phel dang / /
blo gros rab yangs blo bzang nam mkha'i zhabs / /
chos tshul la mkhas blo bzang chos 'phel te / /
dge ba'i bshes gnyen gsum la {x} ngag la dbang bsgyur don gnyis lhun grub dang / /
blo bzang lus mdzes brtson 'grus gos kyis spud| /
thos bsam bsgom la blo bzang mkhas pa'i mchog /
bstan pa'i rgyal mtshan gsum la {x} 'gro kun byams pas skyong ba'i smon lam can / /
dam chos rin chen skal bzang 'gro la stsol / /
lha'i dbang phyug rgya mtsho'i dpal mnga' ba / /
rje btsun bla ma gsum la {x} byams chos 'chad la mkhas pa'i yon tan can / /
blo bzang dgongs don 'gyed la 'jam dpal dbyangs / /
bzang po'i mdzad pas don gnyis lhun grub pa / /
mkhas mchog dbang po gsum la {x} phul byung skal bzang blo gros dkyil 'khor rgyas / /
rgya chen bsod nams grags pa'i ba dan g.yo / /
blo bzang mdo sngags gzhung la mkhas pa'i mchog /
rje btsun bla ma gsum la {x} ye shes zla ba grags pa'i mtshan snyan 'dzin / /
tshul khrims phun sum tshogs pa'i ba dan g.yo / /
blo bzang chos 'phel mdo sngags lung rigs gter / /
rje btsun bla ma gsum la {x} skal ldan 'gro ba'i re skong don gnyis 'grub / /
gzhan don lhun grub bstan pa'i rgyal mtshan 'dzin / /
ye shes @# / /
dri med lam bzang ston pa po / /
bstan pa'i dbang phyug gsum la {x} bzod brtson dag pas ye shes dkyil 'khor rgyas / /
blo gros bzang pos dge tshogs kun la 'dun / /
skal bzang thogs med bstan pa 'dzin pa'i dpal / /
'gro 'dren dam pa gsum la gsol {x} byams pa'i thugs mnga' bstan 'dzin yongs kyi rje / /
thub bstan lugs bzang phun tshogs nor gyi mdzod / /
mkhas mang bye ba'i dbus na mngon 'phags pa'i / /
mtshungs med chos kyi rje la {x} blo bzang lung rig rnam par rgyal ba'i sde / /
byams pas 'gro skyong grags pa'i ba dan g.yo / /
mkhyen rab bzang pos thar 'dod re skong ba'i / /
'dren mchog bla ma gsum la {x} de ltar sgo gsum rtse gcig gsol btab mthus / /
thugs rje'i byin rlabs snying la rab zhugs pas / /
ma rig mun pa'i tshogs kun gtan 'joms te / /
rmad byung blo gros spobs pa rgyas par shog /
khrims ldan phun sum tshogs pa 'dus pa'i sde / /
bka' dang bstan bcos zab dang rgya che bar| /
'chad rtsod rtsom sogs yar ngo'i zla ba bzhin / /
gong nas gong 'phel thub bstan rab rgyas shog ! na mo gu ru /
mkhyen pas srid pa'i 'ching ba mthar mdzad cing / /
thugs rjes zhi la dga' ba ring du dor / /
srid zhi'i mtha' la mi gnas srid zhi'i mgon / /
rgyal ba rdo rje 'chang la gsol ba 'debs / /
rab 'byams zhing gi rdul snyed las 'das pa'i / /
grangs med rgyal ba rnams kyi mkhyen pa'i gter / /
mtha' yas gcig tu bsdus pa'i ye shes sku / /
mgon po 'jam dpa'i dbyangs la {x} rlabs chen smon lam ring nas btab pa'i mthus / /
rje btsun 'jam dbyangs nyid kyis mngon sum du / /
the tshom dra ba mtha' dag bsal gyur ba / /
dpa' bo rdo rje'i zhabs la {x} bden gnyis gnas tshul rigs pas legs rtogs shing / /
thabs shes zung 'brel nyams su blangs pa'i mthus / /
sku gsum mngon du gyur pa'i tsong kha pa / /
dpal ldan bla ma'i zhabs la {x} dgos 'dod kun 'byung nor bu bsam 'phel khyod / /
yon tan thams cad ma bslab thugs su chud / /
thos bsam sgom pas mthar phyin grub pa brnyes / /
'phrin las rgyun mi 'chad la {x} rje btsun chos kyi rgyal po tsong kha pa'i /
{x} {x} {x} bsod nams ye shes tshogs gnyis goms pas mthus / /
lung rtogs yon tan du ma'i mdzod mdzin cing / /
snyan pa'i grags pas nor 'dzin yongs la khyab / /
rje btsun bla ma'i zhabs la {x} mdo rgyud chos kyi mkha' la thogs med rgyu / /
grags pa'i 'od zer @# / /
stong gi dra ba can / /
skal bzang gdul bya'i pad tshal gnyen gcig bu / /
smad byung bshes gnyen zhabs la {x} rgya chen bsod nams mchog gi bskrun pa'i sku / /
legs bshad chos kyi sgra dbyangs sgrog pa'i gsung / /
shes bya ma lus thog med mkhyen pa'i thugs / /
mkhas grub rgya mtsho'i mgon la {x} bde gshegs rgyal ba'i gsung rab rgya mtsho las / /
legs par phye ba'i snying po rab ston cing / /
skal bzang gdul bya'i tshogs rnams tshims mdzad pa'i / /
smra ba'i nyi ma mchog la {x} rgyal ba slu med bsod nams rgyal ba'i sku / /
rgyal ba'i chos la thogs pa med pa'i gsung / /
rgyal ba dbyer med gnas lnga rigs pa'i thugs / /
'jam dbyangs rgya mtsho'i zhabs la {x} 'gro la spyan ras stong gi gzigs pa yi / /
chos sku'i mkha' dbyings 'dzin ma'i lang tshol / /
mngon par khyud pa'i rgyu 'khrul dra ba'i gar / /
mthong bas don ldan mdzad la {x} dge legs yon tan ma lus 'byung ba'i gnas /
dri med blo bzang bstan pa'i khang bzang rtser / /
chos kyi rgyal mtshan 'dzin pa'i dpal yon can / /
dpal ldan bla ma'i zhabs la {x} blo bzang rgyal ba kun gyi thugs rje ni / /
gcig tu bsdus pa yon tan rgya mtsho'i dpal / /
lhun grub 'phrin las bzang po'i mdzad pa can / /
rje btsun bla ma'i zhabs la {x} blo gros yangs pa'i skal bzang gdul bya'i tshogs / /
gtsug na bsod nams ye shes 'bras bu yis / /
legs dud rlung gi rgyal mtshan ltar bkra ba / /
dpal ldan bla ma'i zhabs la {x} smyos rigs las 'khrungs kun mkhyen ngag gi dbang / /
blo bzang rin chen tshangs dbyangs rgya mtsho'i zhabs / /
blo gros bzang pos 'gro la dam chos char / /
'bebs mkhas skal bzang rgya mtshor {x} blo bzang rin chen yol gor mdo sngags chos / /
zab rgyas 'chi ba med pa'i bcud len gyis / /
kun 'byung dug gis cher smyos zug du'i nad / /
sel mdzad skal bzang rgya mtshor {x} shul ring 'khor ba'i gnas ngan nyam thag pa / /
yongs su 'dzin pa'i skye ba thams cad du / /
'phags mchog spyan ras gzigs kyis mnyes bzhin du / /
rjes bzung don gnyis lhun gyi 'grub par mdzod /
! /
'jig rten 'jig rten 'das pa'i dge legs kyi / /
yon tan kun gyi rtsa ba drin can rje / /
yid la dran pa tsam gyis dus kun tu / /
mos gus rtsol med skye bar byin gyis rlobs / /
'dod chung chog shes zhi zhing dul bar gnas / /
snying nas thar pa don gnyer @# / /
gsong por smra / /
bag yod la sbyor grogs mchog sten byed cing / /
dag snang phyogs med skye bar byin {x} 'chi bar nges shing nam 'chi cha med pa / /
tshig tsam min par dran nas long med dang / /
rnyed bkur chos la gting nas zhen log ste / /
dgos med rgyud la skye bar {x} lus can mtha' dag drin can mar shes pas / /
nyam thag rnams kyi sdug bsngal dran gyur nas / /
rang bde 'ba' zhig sgrub las yid log ste / /
snying rje stsol med skye bar {x} mthar 'dzin nad kun sel ba'i sman gcig bu / /
zab mo rten 'brel mtha' dang bral ba'i don / /
'phags mchog klu sgrub yab sras dgongs pa dag /
ji bzhin khong du chud par {x} dge 'dis mtshon nas dus gsum dang 'brel ba'i / /
bdag gzhan dge ba'i rtsa ba ji snyed pa / /
de dag thams cad skye zhing skye ba ru / /
byang chub mchog gi rjes su mi mthun pa'i / /
shes kyi khe 'dod pa dang grags pa dang / /
'khor dang longs spyod rnyed dang bkur sti'i rgyur / /
skad cig tsam yang nam yang mi min par / /
bla med byang chub kho na'i rgyur gyur cig /
rmad byung sras bcas {x} {x} {x} rtsa rgyud bla ma {x} {x} {x} khyod la bstod cing {x} {x} {x} mdzad du gsol /
! ngo mtshar skyabs gsum mdzad 'phrin shing rta rta yis / /
drangs pas zhing mchog gser rgyin nam mkha'i nor / /
mkhas mang byes pa gra tshangs pad tshal du / /
shar 'dis 'dab brgya bzhad pas dpal kun stsol / /
phyi rnams rgyal mtshan sku gzugs chos tshogs 'khyil / /
nang rnams rigs gsal zhing gdam zhing gi phul / /
gsang ba rgyud sde rgya mtsho'i bdag nyid 'di / /
phyogs bcur bstan pa'i rgyal mtshan sgreng gyur cig /
mtshan dpe'i gzi 'bar rgyal ba'i sku gsung thugs / /
lhun grub sku bzhi'i bdag nyid rgyal mtshan ni / /
phyogs der sgreng las mkha' khyab yid can gyis / /
sku gsum rgyal mtshan 'dzin la dbang 'byor shog /
tshul 'dir mthun rkyen bsgrub pa'i lha mi sogs / /
ji snyed mchis rnams deng nas byang chub bar / /
rnam dag yon tan brgyad ldan 'dren rgyud nas / /
stobs bcu mnga' ba'i go 'phang myur thob shog /
mgon khyod mthong thos dran reg ma lus pa / /
don ldan phan yon rgya cher gsungs pa rnams / /
des 'dir bdag cag skye rgu'i tshogs rnams kyis / /
rtag tu dpal la rol ba'i bkra shis shog ! mkha' mnyam 'gro la mkhyen brtses rab dgongs nas / /
grangs med gsum du tshogs gnyis rab rdzogs te / /
stong gsum mi mjed zhing gi dpal gyur pa / /
'dren mchog shAkya'i @# / /
tog la phyag 'tshal lo / /
shes rab chen pos de nyid legs rtogs nas / /
brtson pa chen pos go 'phang mchog brnyes pa / /
bstan pa 'di la ston pa gnyis par grags / /
'phags mchog klu grub zhabs la phyag 'tshal lo / /
de sras thu bo dge legs dpal yon can / /
log smra tshar gcod skal ldan rjes su 'dzin / /
thar 'dod rnams la thar pa'i lam ston pa / /
ar+ya de wa'i zhabs la {x} mkhyen pa'i dkyil 'khor legs bshad 'od stong can / /
rab 'byams shes bya'i mkha' la rab 'phags shing / /
bde gshegs gsung rab nyin mor byed pa'i dpal / /
'phags pa thogs med zhabs la {x} dgu bcu go dgu 'bum sde'i gzhung rnams kyis / /
gang gi blo gros mgul par rab brgyan cing / /
'dzam gling 'di na kun mkhyen gnyis par grags / /
mkhas mchog dbyig gnyen zhabs la {x} phul du byung ba'i blo gros stobs kyis btsun / /
rmad du byung ba'i yon tan khur gyis brjid / /
log smra 'dam bu'i tshal rab 'joms mdzad pa'i / /
phyogs kyi glang po'i zhabs la {x} chos kyi rigs pas chos min pham mdzad cing / /
grags pa'i sgra chen 'jig rten gsum na grags / /
smra ngan mun 'joms smra ba'i nyi ma mchog /
chos kyi grags pa'i zhabs la {x} tshul khrims rgya mtsho'i dbus na gnas bcas shing / /
'bum phrag 'dul ba'i gzhung gi gdengs kas brjid / /
rnam grol thar pa'i nor bus gtsug na mdzes / /
mchog gnyis klu yi dbang po la phyag 'tshal / /
thub pa'i bstan la shing rta'i srol btod nas / /
skye rgu rnams la legs pa'i lam ston pa / /
'dzam gling mdzes byed rgyan drug mchog gnyis la / /
rtag tu gus pa'i yid kyis phyag 'tshal lo / /
phyag 'tshal ba dang {x} {x} {x} rig gnas kun la kun mkhyen lo tsA ba / /
blo gros mkha' ltar yangs pa'i re mda' ba / /
yongs rdzogs bstan pa'i mnga' bdag tsong kha pa / /
mtshungs med bla ma gsum gyi bkra shis shog |ja mchod ni /
pad dkar ltar bsngags 'dren mchog shAkyi rgyal / /
lha mi'i gtsug rgyan mes po gdong bzhi pa / /
mig stong ldan dang pad mo'i gnyen la sogs / /
lha brgya'i gtsug rgyan gus btud mchod pa 'bul / /
lha dang lha min 'jig rten skyong ba dag /
mgo bo'i cod paN dag gis legs btud nas / /
'phong pa kun las rnam par sgrol mdzad ma / /
nam mkha'i mdangs 'phrog ma la {x} klu sgrub ar+ya de ba thogs med dang / /
dbyig gnyen phyogs glang chos kyi grags pa'i dpal / /
@# / /
yon tan 'od dang rgyal sras shAka 'od sogs / /
'dzam gling mdzes byed rnams la {x} bod yul bsil ldan sa la'i sman ljongs 'dir / /
stong pa nyid dang zab mo dbu ma yi / /
lta ba spel mdzad blo bzang grags pa zhes / /
sa gsum snyan par grags la {x} blo ldan shes rab legs bshad chu gter che / /
rgya bod mkhas pa'i gzhung lugs zla bral ba / /
phal rol rgol ngan log rtog 'jom mdzad pa / /
chos kyi seng+ge'i zhal la {x} deng nas byang chub snying po ma thob bar / /
rnam dag lam bzang sgrub pa'i grogs mdzad cing / /
thos bsam sgom pa'i sgrub pa byed pa la / /
rtse gcig mos pas lhur len byed par shog /
rnam thar zhal gsum {x} {x} {x} mchod pa 'bul /
! 'dren mchog ston pa sras mchog byams 'jam dbyangs / /
'dzam gling phan bdes brgyan pa'i paN grub dang / /
chos rgyal rim byon lha bla khu dbon la / /
mchod pa 'bul lo snod bcud byin gyis rlobs / /
phul byung jo 'brom khu rdog nag tsho ba| /
rnal 'byor sku mched lung bstan bu brgyud dang / /
mtshungs med blo bzang grags pa yab sras la / /
mchod pa 'bul lo rnam thar 'khyongs bar shog /
zab dang rgya che'i gsung rab rgya mtsho la / /
dbang bsgyur thabs shes nyams len byin rlabs can / /
don chen mdzad pa'i dge bshes rnams la / /
mchod pa 'bul lo bdag sogs khyod 'drar shog /
skyabs gnas dkon mchog rin chen rnam gsum dang / /
yi dam 'dod gu'i mchog stsol lhag pa'i lha / /
chos skyong dam can rgya mtsho'i tshogs rnams la / /
mchod pa 'bul lo don gnyis mthar phyin shog /
bde 'dod re ba'i 'dod pas mi 'tshol bar / /
sdug bsngal ldog pa'i thar pa'i 'jug sgo la / /
ma nor khrid pa'i mkhan slob rjes zhugs pa'i / /
dge 'dun 'dus pa'i tshogs kyis gang bar shog /
stong nyid snying rje bshad sgrub gang la yang / /
gtsog lhad med pa'i pha chos rin po che / /
bu brgyud rnal 'byor dam pas rab bskyangs nas / /
'jig rten khams kyang 'di yis 'tsho bar shog /
khyed rnams mchod cing gsol ba btab pa'i mthus / /
bdag sogs {x} {x} {x} mdzad du gsol / /
rnam thar zhal gsum {x} {x} {x} dam pa dbang gi lha la mchod pa 'bul /
! byams pa chen pos 'gro kun bde la 'god / /
thugs rje chen pos 'jigs pa kun las skyobs / /
yon tan chen po'i bshes gnyen mchog gyur pa / /
byams chen chos kyi rje la gsol ba 'debs / /
dpag yas bskal @# / /
par shin tu bya dka' ba'i / /
rlabs chen tshogs gnyis rgya chen bskrun pa'i mthus / /
byams chen gter las 'khrungs pa'i spyan ras gzigs / /
mi pham byams chen chos rje rgyal gyur cig /
legs tshogs bye bas bskrun pa'i rab mdzes sku / /
yid rab tshim byed legs par 'doms pa'i gsung / /
dri med mkhyen dang brtse ba'i rnam dag thugs / /
yon tan phung po byams chen chos kyi rje / /
lha ma'i spyi gtsug rgyan du rtag bzhugs nas / /
lus can 'khor ba'i 'jigs las skyob mdzad cing / /
phul byung yon tan bla med gser gyi gzhi / /
byams chen chos kyi rje la gsol ba 'debs / /
rmad byung shAkya'i bstan pa'i rgyal mtshan 'dzin / /
rnam dag mkhyen pa'i ye shes kun la khyab / /
dmigs med mkhyen pas 'gro ba 'jigs las skyobs / /
byams chen chos kyi {x} ser sna dor ba'i sbyin pa rlabs po che / /
nyes spyod kun sdom tshul khrims 'phags pa'i nor / /
dam pa dga' skyed bde legs kun gyi gzhi / /
byams chen chos {x} blo gros skyon gyis ma gos bzod pa dang / /
rmad byung dge tshogs sdud pa'i brtson 'grus kyi / /
yon tan tshogs kyis mngon par 'phags gyur pa / /
byams chen chos kyi {x} bsam gtan sems la dbang sgyur bde chen 'dren / /
shes rab rnam thar zab mos de nyid gzigs / /
rnam grol lam gyi mthar thug yid bzhin nor / /
byams chen {x} bla med shAkyi bstan pa'i dpag bsam shing / /
skyes stobs blo gros gzhan las mi dman zhing / /
sbyangs stobs legs bshad ye shes mkhyen pa'i gter / /
byams chen chos {x} bskyed rim rdo rje'i rnal 'byor thabs kyi mchog /
rdzogs rim lam gyi mthar thug phyag rgya che / /
mi 'gyur bde ba mchog gi lam brnyes pa / /
byams chen chos {x} phun tshogs yon tan gter du gyur pa na / /
thugs kyi chu gter dga' bde'i rlung gis bskyod / /
zhi ba'i gnas su mi rtog ting 'dzin gsal / /
byams chen chos {x} mtshungs med snying rjes kun tu khyab pa dang / /
yon tan tshogs kyis brgyan par byin gyis rlobs / /
'gro ba dga' skyed gtong ba rgyas pa dang / /
skyon bral tshul khrims ldan par byin gyis rlobs / /
rnam dag bzod pa mkhas pa'i rgyan gyi mchog /
rlabs chen dge tshogs 'phel bar byin gyis rlobs / /
rnam g.yeng skyon gyis ma gos bsam gtan dang / /
rnam dpyod shes rab rgyas par byin gyis rlobs / /
thabs shes zung du 'brel ba'i nyams len gyis / /
dpag med gzhan don byed par byin gyis rlobs / /
kun rtog rnyog pa'i dri ma dag pa dang / /
bde chen lam mchog 'thob par @# / /
byin gyis rlobs / /
pad dkar 'phreng ba dgod pa'i dang ba'i mtshor / /
rgyu skar bkra ba'i mtshan mo'i mgon bo bzhin / /
rgyal yum don ldan spros bral chos kyi dbyings / /
sgyu ma'i ting 'dzin mngon du 'gyur bar shog /
de ltar gus pa'i yid kyis gsol btab pas / /
rgyal ba kun gyis bsngags pa'i rmad byung lam / /
theg mchog zab lam ston pa'i bshes gyis / /
skye ba kun tu rjes su 'dzin par shog /
tshogs gnyis mthar phyin dus gsum rgyal ba yi / /
'phrin las {xxx} bkra shis shog ! bla ma dang lhag pa'i lha rje btsun mkhyen pa'i gter la phyag 'tshal lo / /
rgyal dang de sras rje btsun byams mgon dang / /
shing rta'i srol 'byed klu sgrub thogs med kyi / /
dam pa'i chos kyi rgyal mtshan sgreng ba la / /
dpal ldan 'phrin las bzang por gsol ba 'debs / /
grangs med bde gshegs kun gyi mkhyen brtse'i dpal / /
theg mchog dge ba'i bshes kyi skur bstan nas / /
'gro kun bde la 'god pa'i bka' drin can / /
yongs 'dzin bla ma mchog la gsol ba 'debs / /
sa mo glang lor nyang stod ri nang gi / /
sa yi thig le khye'u zhes grags par / /
rigs rus cho 'brang ldan pa'i yab yum gyi / /
sras su 'khrungs par mdzad la gsol ba 'debs / /
mngal du zhugs tshe yum gyi mnal lam du / /
dri bral shel gyi mchod rten mi zhig gis / /
byin nas rgya gar 'phags pa'i mchod rten yin / /
'di la mchod ces rmis la gsol ba 'debs / /
mnga' bzang sprin dkar dbus nas khyod sku nyid / /
smin tshe bstan 'gro'i dpal du 'di 'gyur zhes / /
ye shes gzigs pa dag pa'i bla ma yis / /
mtshan gsol lung bstan mdzad la gsol {x} de tshe slar yang rda chen brdung ba dang / /
dkar mdzes 'khyil legs g.yas 'khyil rung gi sgras / /
sa chen 'gengs sogs ltas dang lhan cig tu / /
mig gi bdud rtsir 'khrungs la {x} sngon tshe bag yod bsgom pas gzhon nu nas / /
dan pa'i spyod spangs dad brtson snying brtse ldan / /
brda tsam bstan pa'i yi ge 'bri klog sogs / /
shes bya'i gnas rnams mkhyen la {x} 'khrungs tsam nyid nas rang gi blang dor kun / /
thub pa'i snang brnyan mchog gis legs ston cing / /
rmi lam du yang phyogs drug mdas brtol tshe / /
rgyal bas lung bstan mdzad la {x} gnas rnying paN chen kun dga'i mtshan can la / /
dgung lo bdun par yongs rdzogs dge bsnyen dang / /
dbang lung mang gsan dka' chen bzhi sogs kyi / /
gzhung kun thugs su chud la {x} @# / /
thub bstan lha yi lam bzang bslab gsum gyi / /
nyi zla'i snang bas bkri bar ma gyur na / /
'gro la phan bde'i go skabs ma mchis snyam / /
nyin mtshan 'khor mor spyod la {x} gcig gis lhag pa'i phro ba zung gi lor / /
rnam dag nges 'byung sems kyis kun bslangs nas / /
mkhan slob grangs tshang dge 'dun 'dus pa'i dbus / /
dgyes mgur rab tu byung la {x} lo der bkra shis lhun po'i dpal gyi sder / /
dam chos bgo skal len par theg pa'i tshe / /
phun tshogs rten 'brel 'grig cing sngon sbyang mthus / /
tshad med mkhas par grags la gsol {x} rang gzhan rtog ge 'bum gyis bskal ba'i bar / /
bsam yang nges par mi nus dza ya'i gsung / /
ma 'dres 'byed dka'i tshig don lan re dang / /
zung res ji bzhin dgongs la {x} blo gros brtson ldan kun gyi rtogs dka'i gnas / /
mdo rgyud legs bshad snying bo'i bcud myong bas / /
tshig la 'chal ba'i go skabs nam du yang / /
mi mnga' mkhyen pa'i gter la {x} nyer bzhi pa la jo shAkya rnam gnyis dang / /
yongs 'dzin dngul gdung rin chen mjal ba la / /
dgongs pa gtad tshe bla ma lhar bcas kyis / /
lung bstan dbugs dbyung mdzad la {x} de nas snye thang 'or du phebs pa'i tshe / /
gos dkar gyon pa'i byis pa gzhon nu zhig /
byung nas se ra nas yongs nga nyid dang / /
lhan cig 'byon zhes bskul la {x} gnas der byon nas gnyal ston yab sras la / /
gzhung bshad khrid lung dbang bskur gdams pa kun / /
gsan tshe rta mgrin dbang gi lhar bsten na / /
dngos grub thob ces 'doms la {x} khyad par khung thub gzhung kun shan sbyar nas / /
phra mdzangs zhib mo'i blo gros kyis dpyad pas / /
drang nges don la 'khrul med gzer thebs tshe / /
ngo mtshar ltas bzang rmis la {x} nyer lngar dga' ldan gling du dpon slob mchog /
bzang po'i mtshan can gnyis sogs grangs tshangs dbus / /
bsnyen par rdzogs tshe tshul khrims gang gA'i chus / /
thugs kyi bum bzang gtams la {x} der yang dbang lung mang gsan nyer bdun lor / /
gtsang phyogs phebs te bla ma'i bkas bskul nas / /
gnas rnying ser grA tshang zhes grags par / /
lo gsum chos 'khor bskor la {x} skabs shig gangs ri 'gul 'dra'i glang chen la / /
nyid kyi legs bshad glegs bam rnams bkal nas / /
byams chen phyogs la bskyod pa'i mtshan ltas dang / /
spyan 'dren dngos su 'dzoms la {x} so gcig lo la sde der phebs @# / /
pa'i nyin / /
me tog char b+bas 'ja' 'od gur du 'khrigs / /
mkha' la rol mo'i sgra grags skye bo kun / /
dad pa'i sa la bkod la {x} legs bshad gser gyi thur mas blo gros kyi / /
'dren byed rab phye 'chad rtsod rtsom pa la / /
mi 'jigs spobs pa thob pa'i slob ma'i khyus / /
sa chen 'geng bar mdzad la {x} mkhas mang bye ba'i mdun sar brgal lan tshe / /
nyid kyi chos kyi phyag rgya gang bzhag par / /
'gas kyang rdzi bar mi nus thal 'gyur res / /
phas rgol tshar gcod mdzad la {x} rnal 'byor dbang phyug mkhas btsun yon rgyam bar / /
'chad nyan ngang nas zab dgu'i chos kyi ro / /
myangs tshe ngo mtshar mtshan mas dam pa de / /
thugs yid rab tu g.yos la {x} /
dpag yas bskal par bya dka'i smon lam mthus / /
mkhas grub dbang po don yod dpal ldan la / /
yi dam zhi khros gdan sa gtsang phyogs nas / /
drongs zhes lung bstan mdzad la {x} mgon des bu slob nam mkha'i skar tshogs kyi / /
grangs las brgal ba'i khrod na dam pa khyod / /
phul du phyin par gzigs nas spyan 'dren slad / /
bdag nyid dngos kyis byon la {x} /
bka' bzhin sgrub la zhugs pa'i lam bar du / /
'tsher la brjid chags rgyal ba gnyis pa'i sku'i / /
drung na nyid kyis chos dung 'bud pa sogs / /
don ldan rmi lam rmis la {x} zhe gsum bzhes pa lcags mo lug gi lor / /
phyogs las rnam rgyal mkhas snyan gra tshang gi / /
mi 'jigs chos kyi khri stan ri po'i rtser / /
khyod sku'i nyin byed shar la {x} padma'i mtsho la ngang mo 'du ba bzhin / /
bsod nams blo gros zung gis rab phyug pa'i / /
rnam grol don gnyer gdul bya 'dus pa'i dbus / /
'chad nyan snying por bskyangs la {x} skabs 'gar rgyal dbang dge 'dun rgya mtsho la / /
dus 'khor gsang 'dus dpag bsam 'khri shing sogs / /
dpag med chos bka' gsan cing mkhan slob zung / /
thugs yid gcig tu 'dres la {x} phra zhing rtogs dka' shes bya'i gnas rnams kun / /
thugs su chud nas bka' dang bstan bcos kyi / /
dgongs don ji bzhin 'grel ba'i legs bshad brgyas / /
thub bstan gsal bar mdzad la {x} snying rje'i snying po can gyi stong pa nyid / /
thugs su chung nas ma rungs gdug pa'i tshogs / /
bka' bsgos tsam gyis rab btul o rgyan dang / /
dbyer med bla mar ba sngags la {x} yang yang rgyal ba gnyis pa yab sras dang / /
rdo rje 'jigs byed chos rgyal mgon dkar nag /
rta mgrin la sogs zhi khro'i @# / /
tshogs gzigs shing / /
gsung gi gnang ba thob la {x} bdun cu pa la theg chen gleng gi khrir / /
phebs nas dka' chen bzhi dang lam rim sogs / /
dam chos 'od dkar dra ba stong 'gyed pas / /
thub bstan ku mud bzhang la {x} sa skyong mi yi dbang po gong dkar ba'i / /
dad pas spyan drangs gsung gi bdud rtsi myangs / /
phyogs de'i rang gzhan mkhas pa kun gyis kyang / /
zhabs pad spyi bor blangs la {x} nyid kyi grags pas sa chen g.yos pa na / /
sprul sku mi bskyod rdo rje rang nyid kyis / /
brtsams pa'i TIk+ka phul nas lung rigs chus / /
byi dor dgos zhes bskul la gsol {x} de tshe legs par bshad pa'i gter chen po / /
klu sgrub dgongs rgyan brtsams te springs pa na / /
sus kyang lan gyis bzlog par ma nus pas / /
dpa' zhum gus pa thob la gsol {x} dus der karma pa la bar snang nas / /
'jam dbyangs sprul pas klu sgrub dgongs pa ni / /
ji bzhin bshad 'dis khyod nyid tshim gyis zhes / /
rab gsal man la lam rmis la {x} gzhan yang bstan la log smra'i go shakA sogs / /
smra ngan phye mar 'thag pa'i bstan bcos kyi / /
rdo rje'i me char phabs pas yid bsrub sde'i / /
g.yul ngo pham par mdzad la {x} 'khor ba'i phun tshogs kho nar sred ldan pas / /
dkar chos yid kyi dgu la mi 'char ba'i / /
rtag 'dzin can yang khyod sku'i dpal mthong tshe / /
snang ba spu long bskyur la {x} ma logs log par rtogs dang the tshom gyi / /
zhags pas dam du bcings pa'i yid can ngor / /
skyon bral gsung gi ral gri gdengs tsam gyis / /
'ching ba rtsad nas chod la {x} zab yangs thugs kyi nam mkha'i ltor mdzes pa'i / /
byams brtse'i nyi mas phan bde'i lo tog rnams / /
grangs med 'gro la smin mdzad sa gsum gyi / /
'dren pa mchog tu gyur la {x} mthu chen gyis kyang gzhal bar mi spyod pa'i / /
yon tan bye ba'i mngon par mthon yang / /
dman la gcig tu dgyes pa'i mdzad pa can / /
ngo mtshor phung po khyod la {x} ji srid thub bstan dar ba de srid du / /
khyod kyi 'phrin las skal ldan shing rta'i rgyun| |nam yang chad pa med pa'i mchog sbyin gyis / /
nyon mongs tsha gdung sel la {x} /
rgyal sras spyod rdzogs bdag pas gzhan la gces / /
bskyed rim mthar phyin gang snang lha ru 'char| /
rdzogs rim mngon gyur zung 'jug go 'phang brnyes / /
khyod la sgo gsum gus bas {x} bstan dang gdul bya'i mdzad pa mthar phyin nas / /
don drug bzhes pa shing pho 'brug gi lo / /
@# / /
dga' ldan gnas su 'gro zhes jo shAka drung / /
mchod tshogs smon lam mdzad la {x} mgo zla'i gral tshes bcu dgu'i tho rengs dus / /
skyil krung mnyam gzhag ngang nas byams pa'i drung / /
gshegs tshe rol mo 'ja' dang me tog sogs / /
tshig mda'i mchod pas mchod la {x} sku gdung bzhus tshe thugs rten dung dkar bzhi / /
gsung gi rten du a li ka li dang / /
yi ge 'bru gsum ya ma rA dza sogs / /
yig 'bru tshang bar byon la {x} sku gdung dril rdzas ka gdan dri med la / /
sku yi rten du 'jigs byed dpa' gcig dang / /
gdung rnams thod dbyug ring bsrel lnga ldan gyis / /
byur bur gtams par mdzad la {x} phyis kyang dad gus ldan pa'i 'gro ba la / /
gdung rus gdung thal dkyil nas ring bsrel dang / /
g.yas 'khyil dung dang thod dbyug rang byon sogs / /
ci 'dod dngos grub stsol la gsol ba 'debs / /
de ltar theg mchog dge ba'i bshes gnyen gyi / /
rnam thar tshul la cung zad bstod bgyis pas / /
bdag kyang tshe rabs kun tu dam pa de'i / /
mdzad pa mchog la 'dod dgung spyod par shog /
khyad par dal 'byor lha yi man d+ha ra / /
bslab gsum ze'u 'bru'i dpal gyis mtho ba dang / /
mdo sngags lam gyi gnad don sbrang rtsi'i ros / /
yongs gong 'gro ba'i 'dren pa thob par shog ! bslab pa gsum ldan dur smig 'dzin pa yi / /
'dus pa'i tshogs kyis gnas 'dir yongs gang zhing / /
rtag tu bshad sgrub bya bas srid mtha'i bar / /
thub bstan phyogs bcur rgyas pa'i bkra shis shog ! lam rim gsol 'debs bzhugs so / /
dpal ldan rtsa ba'i bla ma rin po che / /
bdag gi snying khar padma'i steng bzhugs la / /
bka' drin chen po'i sgo nas rjes bzung ste / /
sku gsung thugs kyi dngos grub stsal du gsol / /
'dren pa mnyam med ston pa bcom ldan 'das| /
rgyal tshab dam pa rje btsun mi pham mgon / /
rgyal bas lung bstan 'phags pa thogs med zhabs / /
sangs rgyas byang sems gsum la gsol ba 'debs / /
'dzam gling mkhas pa'i gtsug rgyan dbyig gi gnyen / /
dbu ma'i lam brnyes 'phags pa rnam grol sde / /
dad pa'i sar gnas btsun pa rnam grol sde / /
'jig rten mig 'byed gsum la {x} rmad byung ngo mtshar gnas gyur mchog gi sde / /
zab mo'i lam gyis rgyud sbyangs dul ba'i sde / /
rlabs chen spyod pa'i gter gyur rnam snang mdzad / /
'gro ba'i rtsa lag gsum la {x} lam mchog sher phyin rgyas @# / /
mdzad seng bzang zhabs / /
rgyal ba'i man ngag kun 'dzin ku sa li / /
'gro kun brtse bas rjes 'dzin dge ba can / /
'gro ba'i ded dpon gsum la {x} byang chub thugs la mnga' brnyes gser gling pa / /
shing rta chen po'i srol 'dzin mar me mdzad / /
lam bzang gsal mdzad ston pa rin po che / /
bstan pa'i srog shing gsum la {x} rnal 'byor dbang phyug dpal ldan dgon pa ba / /
zab mo'i ting 'dzin bstan pa'i sne'u zur pa / /
'dul ba'i sde snod kun 'dzin thag ma ba / /
mtha' 'khob sgron me gsum la {x} brtson pas sgrub pa lhur len nam seng zhabs / /
dam pas byin rlabs nam mkha' rgyal po dang / /
'jig rten chos brgyad spangs pa'i seng+ge bzang / /
rgyal sras bzang po'i zhabs la {x} byang chub thugs kyis 'gro kun bu bzhin gzigs / /
lhag pa'i lha yis rjes bzung byin gyis brlabs / /
snyigs dus 'gro ba 'dren pa'i bshes gnyen mchog /
nam mkha' rgyal mtshan zhabs la {x} dmigs med brtse ba'i gter chen spyan ras gzigs{x x x x} dpal ldan bla ma'i zhabs la {x} bde bar gshegs pa'i gsung rab padmo'i tshal / /
legs par 'byed pa'i blo gros 'od stong ldan / /
srid gsum mkhas pa'i gtsug rgyan rin po che / /
rgyal tshab chos rje'i zhabs la {x} rab 'byams sde snod gsum la mkhyen pa rgyas / /
rnam dag bslab pa gsum gyi nor gyis phyug /
lus can byang chub gsum la 'god mdzad pa'i / /
'dul ba 'dzin pa'i zhabs la {x} phun tshogs dge legs lung rtogs nor bu'i dpal / /
'phrin las bzang pos bstan pa rgyas mdzad pa / /
thar lam gsal bar ston pa thugs rje can / /
mkhas grub chos rje'i zhabs la {x} phun tshogs bslab gsum yongs 'du'i rtsa ba brtan / /
rlabs chen spyod pa'i yal ga'i khyon yangs shing / /
bsdu dngos 'bras bus brjid pa kun dga'i tshal / /
dpal ldan bla ma'i zhabs la {x} byams pa chen pos 'gro kun bde la 'god / /
{x x x} bkra shis rab brtan yid 'ong mdzes pa'i sku / /
dpal ldan chos sgra snyan par sgrog pa'i gsung / /
gsung rab ma lus mkhyen pa'i thugs mnga' ba / /
'jam dbyangs chos rje'i zhabs la {x} mang thos yon tan rgya mtsho'i mthar son cing / /
'chad rtsod rtsom la thogs med spobs pa can / /
gnas lnga rig pa'i paN chen chos kyi rje / /
rgyal mtshan bzang po'i zhabs la {x} blo gros rab tu rgyas pa'i lang tsho la / /
gsung @# / /
rab rin chen rgyan gyis mdzes byas shing / /
shAkya seng+ge'i bstan pa'i skyed tshal du / /
legs bshad klu gar mdzad la {x} mdo sngags rgya mtsho'i dpal la gnas bcas shing / /
lung rigs nor bu'i 'byor pa rab tu rgyas / /
legs bshad 'dod dgu lhun grub stsol mdzad pa / /
bshes gnyen klu dbang zhabs la {x} mang du thos pa'i rin chen gzhal med khang / /
don yod grub pa'i rgyal mtshan mthon po can / /
dpal ldan 'phrin las bzang po'i ba dan g.yo / /
bshes gnyen dam pa'i zhabs la {x} dgos 'dod kun 'byung nor bu bsam 'phel khyod / /
yon tan thams cad ma bslab thugs su chud / /
thos bsam sgom pa'i mthar phyin grub pa brnyes / /
'phrin las rgyun mi 'chad la {x} rje btsun chos kyi rgyal po tsong kha pa'i /
{x x x x} bsod nam ye shes tshogs gnyis goms pa'i mthus / /
lung rtogs yon tan du ma'i mdzod 'dzin cing / /
snyan pa'i grags pas nor 'dzin yongs su khyab / /
rje btsun bla ma'i zhabs la {x} mdo rgyud chos kyi mkha' la thogs med rgyu / /
grags pa'i 'od zer stong gi dra ba can / /
skal bzang gdul bya'i pad tshal gnyen gcig pu / /
rmad byung bshes gnyen zhabs la {x} rgya chen bsod nams mchog gis bskrun pa'i sku / /
legs bshad chos kyi sgra dbyangs sgrog pa'i gsung / /
shes bya ma lus thogs med mkhyen pa'i thugs / /
mkhas grub rgya mtsho'i mgon la {x} bde gshegs rgyal ba'i gsung rab rgya mtsho las / /
legs par bshad pa'i snying po rab brtags nas / /
skal bzang gdul bya'i tshogs rnams tshim mdzad pa / /
smra ba'i nyi ma mchog la {x} rgyal ba bslu med bsod nams rgyal ba'i sku / /
rgyal ba'i chos la thogs pa med pa'i gsung / /
rgyal ba dbyer med gnas lnga rig pa'i thugs / /
'jam dbyangs rgya mtsho'i zhabs la {x} 'gro la spyan ras stong gis gzigs pa yi / /
chos sku mkha' dbyings mdzes ma'i lang tsho la / /
mngon par 'khyud pa'i sgyu 'phrul dra ba'i gar / /
mthong bas don ldan mdzad la {x} dge legs yon tan ma lus 'byung ba'i gnas / /
dri med blo bzang bstan pa'i khang bzang rtser / /
chos kyi rgyal mtshan 'dzin pa'i dpal yon can / /
dpal ldan bla ma'i zhabs la {x} blo bzang rgyal ba kun gyi thugs rje ni / /
gcig tu bsdus pa yon tan rgya mtsho'i dpal / /
lhun 'grub 'phrin las bzang po'i mdzad pa can / /
rje btsun bla ma'i zhabs la {x} blo gros yangs pa'i skal bzang gdul bya'i tshogs / /
gtsug na @# / /
bsod nams ye shes 'bras bu yis / /
legs dud rlung gi rgyal mtshan ltar bkra ba / /
dpal ldan bla ma'i zhabs la {x} smyos rigs las 'khrungs kun mkhyen ngag gi dbang / /
blo bzang rin chen tshangs dbyangs rgya mtsho'i zhabs / /
blo gros bzang pos 'gro la dam chos char / /
'beb mkhas bskal bzang rgya mtshor {x} blo gros gzigs pa dri med kai la sha'i / /
sa 'dzin las 'ongs chos bzang gang+ga'i chus / /
yid can dri 'khrud skal ldan shing rta tshe / /
dpal ldan ye shes dbang por {x} snyigs dus tsha zer brgya phrag gis mnar ba'i / /
rkang gnyis mchog la bsil pa'i bde ba che / /
spyin mdzad mkhas btsun bzang po'i 'od dkar can / /
blo bzang 'jam dpal rgya mtshor {x} rgyal ba kun las lhag pa'i thugs rje can| /
rje btsun blo bzang dpal ldan ye shes kyi / /
mchog gi sprul sku blo bzang mkhyen brtse'i gter / /
dpal ldan bstan pa'i nyi mar {x} blo bzang rgyal ba'i bstan pa'i khur 'khyer nas / /
'dzin mdzad phan ba de'i 'byung gnas ngag gi dbang / /
bslab gsung lung dang rtogs pa'i rgya mtsho che / /
skyabs mchog gangs can mgon por {x} ngag la dbang 'byor blo bzang rnam dpyod kyis / /
'jam dpal snying po'i bstan 'dzin kun gyi gtso / /
mkhas btsun tshul khrims rgya mtsho'i mnga' bdag mchog /
rje btsun bla ma'i zhabs la {x} ngag gi dbang phyug skal bzang rnam 'dren gtso / /
yongs rdzogs bstan pa'i gsal byed sgron me che / /
mkhas grub bstan 'dzin rgya mtsho'i gtsug rgyan mchog /
rje btsun bla ma'i zhabs la {x} blo bzang rgyal kun 'dus pa'i dpal ldan zhing / /
theg gsum chos kyi sgra dbyangs sgrog pa yi / /
snyan pa'i grags pas sa gsum yongs khyab pa'i / /
bstan pa'i dbang phyug chen por {x} ngag gi dbang phyug blo bzang rgyal ba yi / /
bshad sgrub bstan pa'i rgyal mtshan 'dzin pa'i gtso / /
'phrin las rgya mtsho'i gos can yongs khyab pa'i / /
rje btsun bla ma'i {x} ngag dbang blo gter bskal bzang thub dbang bstan / /
rgya chen dbyar gyi mtsho bzhin spel ba'i slad / /
'jigs bral sa gsum dbang phyug phyogs kun las / /
rnam par rgyal ba'i sde la {x} blo ldan skal bzang bad tshal bzhad pa'i gnyen / /
thub bstan gsal mdzad chos kyi nyi ma che / /
dge legs 'od stong rnam par rgyal ba'i mgon / /
mtshungs med rje btsun bla mar {x} 'jam @# / /
dpal dpa' bo'i ngag la dbang bsgyur zhing / /
blo bzang ye shes rgyal bstan 'dzin pa la / /
rgya mtsho ltar zab srid gsum dbang bsgyur mgon / /
mtshungs pa med pa'i sde la gsol ba 'debs /
! rnam 'dren bzhi pa'i lung rtogs bstan pa'i bcud / /
'dzin pa'i 'phrin las 'od snang 'bar ba yis / /
'jigs med kun mkhyen lam bzang gsal mdzad pa'i / /
chos kyi dbang phyug chen por gsol ba 'debs / /
rab 'byams gsung rab kun la lta ba'i mig /
skal bzang thar ngar bgrod pa'i 'jug dogs mchog /
brtse bas bskyod pa'i thabs mkhas mdzad pa yis / /
gsal mdzad bshes gnyen rnams la {x} ! smra ba zla med 'dren mchog shAkya'i tog /
rgyal ba'i mkhyen rab kun bsdus 'jam dpal dbyangs / /
zab mo'i don gzigs 'phags mchog klu sgrub zhabs / /
smra ba'i gtsug rgyan gsum la {x} 'phags pa'i dgongs pa gsal mdzad zla ba grags / /
de sras thu bo rigs pa'i khu byug che / /
rgyal sras rigs pa'i khu byug gnyis pa'i zhabs / /
rigs pa'i dbang phyug gsum la {x} rten 'brel zab mo ji bzhin gzigs pa yis / /
shing rta chen po'i srol 'dzin mar me mdzad / /
lam bzang gsal mdzad ston pa rin po che / /
'dzam gling rgyan gyur gnyis la {x} rgyal ba'i gdung 'tshob bshes gnyen po to pa / /
rnam dpyod 'gran zla bral ba'i sha ra ba / /
byang chub thugs kyi bka' babs 'chad kha ba / /
'gro ba'i re skong gsum la {x} lung rtogs mnga' bdag byang sems skyil pu pa / /
dri med lung gi dbang phyug mkhas pa'i mchog /
khams gsum 'gro ba'i mgon po rin po che / /
gnas brtan chen po gsum la {x} rnam dag tshul khrims ngad ldangs zangs chen pa / /
'dul ba 'bum sde'i mnga' bdag mtsho sna pa / /
chos mngon rgya mtsho'i mthar son mon grwa pa / /
'gro ba'i 'dren pa gsum la {x} zab cing rgya che'i chos la mnga' brnyes pas / /
skal ldan 'gro ba kun gyi skyabs su gyur / /
'phrin las bzang pos bstan pa rgyas mdzad pa / /
dpal ldan bla ma'i zhabs la {x} grub pa'i dbang phyug chen po tshul khrims 'bar / /
bshes gnyen tshul bzhin bsten mdzad gzhon nu 'od / /
theg mchog lam gyis rgyud sbyangs gyer sgom zhabs / /
rgyal ba'i sras po gsum la {x} rmad byung yon tan mdzod 'dzin sangs rgyas dpon / /
dam pas byin brlabs nam mkha' rgyal @# / /
po dang / /
'jig rten chos brgyad spangs pa'i seng ge bzang / /
rgyal sras bzang po'i zhabs {x} byang chub thugs kyis 'gro kun bu bzhin gzigs / /
lhag pa'i lha yis rjes bzung byin gyis brlabs / /
snyigs dus 'gro ba 'dren pa'i bshes gnyen mchog /
nam mkha' rgyal mtshan zhabs la {x} blo gros khang bzar bslab gsum nor gyis phyug /
bzang po'i 'phrin las gdul bya'i dpal du shar / /
grags pa'i 'od zer 'dzam gling phyogs bcur 'phro / /
blo bzang grags pa'i zhabs la {x} ! thar 'dod thar par 'jug pa'i sgo gcig pu /
dngos stobs rigs pas rigs pa'i gzhung gi don / /
legs par rtogs nas gzhan la legs 'doms pa'i / /
rgyal tshab chos rje'i zhabs la {x} 'dul ba 'dzin pa thub pa'i rgyal tshab ces / /
snyan pa'i grags pas sa steng kun khyab cing / /
phyogs dus kun tu bstan pa'i rgyal mtshan 'dzin / /
grags pa rgyal mtshan zhabs la {x} gzhung lugs ral pa 'thug pos gnya' khebs shing / /
rigs pa'i gad rgyangs sa gsum 'dar byed pa / /
'jigs med smra ba'i seng+ge dge legs dpal / /
mkhas grub chos rje'i zhabs la {x} dge legs gting mtha' yangs pa'i chu gter las / /
mkhyen brtse'i 'od 'bar dbang gi rgyal po ltar / /
mkhas mang rgyal mtshan gtsug na mngon mtho ba / /
mi pham bla ma'i zhabs la {x} ! shes bya kun la rmongs pa'i dra ba bcad / /
lus can kun la phan pa'i bsam pa can / /
shAkya'i bstan la ye shes mchog gyur pa / /
byams chen chos rje'i zhabs la {x} bslab gsum rnam dag bstan pa'i rgyal mtshan 'dzin / /
'gro rnams sdug bsngal las sgrol skyabs kyi mchog /
dge legs yon tan kun gyi 'byung gnas pa / /
'jam dbyangs chos rje'i zhabs la gsol ba 'debs / /
phun tshogs blo gros yang pa'i 'dab stong 'gyed / /
rnam dkar grags pa'i dri bsung phyogs bcur 'phro / /
mkhas grub bye ba'i 'jug dogs padma'i tshal / /
mtshungs med chos rje'i zhabs la gsol ba 'debs / /
gang gi rnam dpyod 'od zer dra ba can / /
mkhas pa'i blo gros padma'i 'dab ma rgyas / /
nyin mtshan kun tu zhi ba'i dpal ster ba / /
smra ba'i nyi ma mchog la gsol ba 'debs / /
rgya chen mang du thos pa'i gsung rab la / /
tshul bzhin dpyad nas legs par ston pa la / /
legs par rtogs nas gzhan la 'doms mdzad pa / /
don gnyis phun tshogs zhabs la gsol ba 'debs / /
bshad sgrub bstan pa'i bya ba 'ba' zhig gis / /
@# / /
dal ba'i rten bzang don yod la gnas pas / /
dpal ldan mkhas pa kun gyi gtsug gi rgyan / /
smra ba'i khyu mchog zhabs la gsol ba 'debs / /
dgos 'dod kun 'byung nor bu bsam 'phel khyod / /
zhes pa nas /
gsal mdzad bshes gnyen rnams la gsol ba 'debs / /
bal yul gnas sdod bskal bzang rgya mtsho lags kyi khyim tshang nas /
lam mchog sgo 'byed gyi sbyin bdag gnang te sgor gcig stong sum brgya phul /
! gru 'dzin la dgyes phyag na pad dkar 'chang / /
rnam 'phrul 'jig rten dbang phyug lha'i rgyal po / /
gangs can thog ma'i rje po gnya' khri btsan / /
tho ri dad pa brtan par gsol ba 'debs / /
dkon mchog gsum 'bangs bsam zhing srong btsan rje / /
legs sprul rim brgyud khri srong ral pa can / /
'phags yul dge ba dpal dang dgon pa ba / /
'brom ston brtse chen snying la gsol ba 'debs / /
g.yu brag mgon dang gter ston mnga' bdag nyid / /
dge 'bum padma b+dz+ra dge 'dun grub / /
dbyangs can bzhad pa bsod nams rgya mtsho'i dpal / /
bde chen chos kyi rgyal por {x} yang srid du mar dam pa de dag dang / /
rnam dkar las kyi 'brel ba'i bag chags mthus / /
yongs bzung ngag dbang blo bzang rgya mtsho'i sde| /
'jam dbyangs dga' ba'i bshes la {x} rgya bod mkhas shing grub brnyes du ma yis / /
snang brnyan sman 'dams rigs byed sor mo'i 'phrul / /
grang gser zhu ba'i nyer byug legs byas shing / /
blo brtson gtong bas rab bskrun dge tshogs 'bras / /
nad gdon dbul 'phangs mi mthun phyogs kun zhi / /
tshe dpal bsod nams stobs 'byor ma lus 'phel / /
nying mtshams sbyar tshe ri po'i po ta lar / /
'phags mchog snying rje'i gter gyis rjes 'dzin shog /
mtho ris lam brgyud thor pa'i grong du zhugs / /
phyin drug rlabs chen spyod par gcig tu brtson / /
gsang sngags theg pa mchog gi rnal 'byor gyis / /
'gro ba'i don du sangs rgyas myur thob shog /
'jig rten bde zhing thub pa'i bstan pa dar / /
de 'dzin skyes bu srid mtha'i bar du brtan / /
sa skyong rgyal po'i sku tshe mnga' thang rgyas / /
'bangs rnams lha yi dga' ston la spyod shog /
dkon mchog rin chen gsum gyi byin rlabs dang / /
drang srong lha tshogs bden tshigs grub pa'i mthus / /
rten cing 'brel 'byung bslu ba med pa yis / /
slon lam ci btab lhun gyis 'grub par shog ! dra phyed phul ba'i smon tshig ser byes mkhas snyan grwa tshang gi thun mong ma yin pa'i chos spyod ni /
gzhi sems thugs @# / /
bskyed snang ba 'char mkhas pas / /
srid zhi'i mun sel rlabs chen 'phrin las tshogs / /
gcig bsdus snying stobs dga' ston dpal rol pa'i / /
thub dbang sras bcas bka' drin dran bzhin mchod / /
thub bstan lung rtogs rnam dkar ji snyed cig /
drang srong bden pa'i bka' las mi 'da' bar / /
klu sgrub thogs med shing rta'i srol 'byed dang / /
srol 'dzin lung bstan thob rnams sbyi bos mchod / /
ma rtogs log rtog the tshom gyis bcings pas / /
don med yong srid 'khor ba'i nga rgyal can / /
gdul dka' 'dul mdzad skyes bu chen po gang / /
deng dus snying rje'i dge mtshan doms par mdzod / /
khyab bdag gzung 'jug rdo rje 'chang chen por / /
bde blag nyid du ster mdzad yi dam lha / /
nges don tshul bzhin sgrub pa'i dbyer med rol / /
byin rlabs nye brgyud bla ma'i tshogs la 'dud / /
srid gsum chos kyi mkhas mang 'dus sde dang / /
lhan cig dpal la rol pa'i thos bsam 'bras / /
skal bzang dga' ston spel phyir gos bzang las / /
legs grub dra ba dra phyed rgya bskyed do / /
dpag yas tshogs gnyis dngos po 'di phul bas / /
ngag la dbang bsgyur 'jam dpal ye shes mchog /
gang 'dul thabs kyis rgyan pa'i sku gsung thugs / /
'phrin las don gyi snang ba rab rgyas shog /
rmad byung mdzad pa'i tshul la mngon phyogs pa'i / /
dad pa'i chu gter ye shes snang ba gang / /
rab rgyas 'phrin las 'gro kun rjes 'dzin cing / /
tshe bsod dpal 'byor tshul la longs spyod shog /
lus ngag yid kyi 'brel thogs bzang po'i dpal / /
re ba tsam gyis lhur len 'gro kun yang / /
dge bskrun 'dis mtshon rnam dkar ji snyed pas / /
tshang la ma nor lam bzang bsgrod nus shog /
mthun rkyen tshe bsod dad brtson legs tshogs kun / /
sgrub la mkhas pas thub bstan rgyas pa dang / /
de 'dzin byed po spyi dang khyad par kun / /
nam yang g.yo med brtan par bzhugs gyur cig /
thugs ba skyed dam bca' brtan pos nyer drangs pa'i / /
mkhyen brtse nus pas 'gro kun rjes bzung ste / /
bslab gsum 'khor lo'i bya bas dus 'da' bar / /
'phrin las yongs la khyab pa'i dga' ston stsol / /
thabs shes zung 'brel lhan cig rol pa yi /
snying rje'i lam bzang ston pa ma lus par / /
rnam grol zhi ba'i bcud kyis nyer khengs ste / /
rang rgyud zhi ba bas kyang zhi bar shog /
thub bstan yongs rdzogs bslab gsum thar pa'i lam / /
@# / /
sgrub la brtson pa'i thos bsam mtha' dag pas / /
ji bzhin gsal mdzad ser byes grwa tshang zhes / /
mkhas snyan sde 'dir mi nyams gong 'phel shog /
de'i phyir bstan 'gro'i dpal mgon byed po sogs / /
kun la yid rang dngos pos mchod sprin spro / /
sgo gsum dge tshogs ji snyed ci mchis pa / /
kun mkhyen rgyal pa'i go 'phang thob phyir bsngo / /
khyad par dus kun rten bzang thob gyur nas / /
thog mtha' bar du dge ba'i lam bzang mchog /
tshul bzhin sgrub pa'i lhag bsam bskyed byas te / /
rgyal sras spyod pa ma nor mthar phyin shog /
de yis mthu las khams gsum mtha' dag kyang / /
skye rga na 'chi la sogs mi mthun phyogs / /
kun las rab rgyal dpal la rol bzhin du / /
rang gzhan don gnyis myur du mthar phyin shog /
ser byes grwa tshang gi thun mong min pa'i chos spyod gras smon tshig dpag bsam ljon bzang ni /
spangs rtogs yon tan mthar phyin rdzogs sangs rgyas / /
srid zhi'i rgud pa kun sel dam pa'i chos / /
theg gsum skye 'phags dge 'dun tshogs rnams kyi / /
mkhyen brtse'i nus pa'i mthu dpung bskyed du gsol / /
sa chen legs skyong bstan 'dzin chos rgyal gyis / /
thog med dus nas bsags pa'i sdig pa'i las / /
rnam smin nag po'i 'bras 'byin mun pa'i dpung / /
thugs rje'i nyin byed 'od kyis gsal du gsol / /
mi khoms gnas kyi 'khyog po'i yal ga can / /
ma dag skye srid nags klung yongs spang nas / /
dal 'byor tshang ba'i 'chi med dga' tshal du / /
phan bde'i dpag bsam ljon par spyod gyur cig /
gnas skabs su yang mngon mtho'i rten thob cing / /
bstan la legs zhugs dri med tshul khrims ldan / /
thos bsam bsgoms pa'i nor la longs spyod te / /
nges par legs pa'i lam mchog 'grub par shog /
dge bcu rdzogs ldan tshe lo brgyad khri'i dus / /
'dzam bu'i gling 'dir mi pham mgon pheb tshe / /
'khor gyi thog mar skyes nas srid pa las / /
yongs grol myang 'das bdud rtsir spyod gyur cig /
dus gsum bsags dang gsog 'gyur dge tshogs rnams / /
thar pa rin chen them skas la 'dzegs nas / /
dpal ldan stobs bcu'i rtsal rdzogs sangs rgyas kyi / /
go 'phang bde chen gnas su bgrod par shog ! /
ces ser byes mkhas snyan grwa tshang gi thun mong ma yin pa'i chos spyod rnam drug sngar phan dpe rgyun dkon pa dang /
ma phyi bris ma ma dag pa sha stag la brten zhu dag dang 'brel spar zhig sko dgos zhes had bu mdzad thub bstan bkra shis @# / /
nas bskul ngor brag sprul lung rigs rgya mtshos zhu dag rob tsam bgyis te par du bskrun pa dge legs 'phel /
! rta mgrin yang gsang khros pa'i bla brgyud gsol 'debs dang gtor 'bul smon lam bcas bzhugs so / /
dkon mchog gsum dngos rig 'dzin 'dus pa'i gtso / /
zhi khro rab 'byams rgyal ba'i dkyil 'khor bdag /
gsang chen bzang po'i 'phrin las bstan pa'i dpal / /
drin can rtsa ba'i bla ma la gsol ba 'debs / /
chos dbyings 'od gsal bde ldan zhing khams su / /
rab 'byams rgyal ba'i chos sku'i snang brnyan ni / /
dmar gsal mtshan dpe'i gzi 'bar 'od dpag med / /
chos sku snang ba mtha' yas la gsol ba 'debs / /
'og min bde chen dag pa'i zhing khams su / /
bde stong gnyis med khrag 'thung khro bo'i gar / /
yang gsang khros pa'i dpal chen dkyil 'khor ba / /
longs sku padma dbang chen la gsol ba 'debs / /
nub phyogs ayo rgyan rnga yab dpal ri'i rtser / /
dus gsum rgyal ba kun 'dus rig 'dzin che / /
srin po'i kha gnon skye dgu yongs kyi gnyen / /
sprul sku padma 'byung gnas la gsol ba 'debs / /
nags rgyal lha chu mtshan ldan bsgrub gnas su / /
padma rjes bzung rab dga'i sa la gnas / /
gangs can khrod 'dir grub thob 'dar char zhes / /
yongs su grags pa de nyid la gsol ba 'debs / /
dpal ldan bo dong mkhas pa'i chos grwa ru / /
thos bsam sgom pas rang rgyud legs sbyangs nas / /
'chad rtsod rtsom pas rgyal ba'i bstan pa spel / /
chos rgyal brtson 'grus rdo rje la {x} / /
byang phyogs nyan po'i dben gnas dam pa ru / /
zab dang rgya che'i gdams pa'i mdzod bzung nas / /
skal ldan gdul bya skyong ba'i mkhas grub che / /
nyan chen bsod nams brtan pa la {x} / /
brag nam dpal gyi gtsug lag khang chen du / /
rig gnas rgya mtsho'i mthar son mkhas pa'i mchog /
gcig tu sgrub pa lhur len grub pa'i dbang / /
mkhas chen chos rgyal dpal bzang la {x} / /
gtsang stod mus sras dpal gyi dgon pa ru / /
gsang chen bstan pa'i mnga' bdag rdo rje 'dzin / /
khyad par lam 'di'i rtsa lag chag ston rje / /
kun mkhyen dpal ldan seng ge la {x} / /
rnam par grol ba'i gnas kyi yang rtse ru / /
kun mkhyen chen po'i sras kyi thu bo pa / /
snyan brgyud bstan pa 'dzin pa'i dpal yon can / /
chos rje rin chen bkra @# / /
shis la gsol ba 'debs / /
gar bzhugs chos dbyings dag pa'i zhing khams su / /
bde stong gnyis med ye shes rol pa las / /
nyams dang rtogs pa'i rba rlabs stong g.yo ba / /
rtogs ldan yon rtan mgon po la {x} / /
rgyal po'i khab kyi sgo mang gtsug lag tu / /
zab don smra ba'i gtsug rgyan mchog gyur pa / /
mkhyen brtse nus pas 'gro ba 'dren pa'i dpal / /
bla chen chos dpal bzang po la {x} / /
dpal ldan sa skya grangs chen bla brang du / /
gsang sngags rgya mtsho'i tshogs la dbang 'byor zhing / /
gsung ngag bstan pa'i sgron me mus sras pa / /
byams pa rdo rje rgyal mtshan la {x} / /
snyen thang bde mchog dpal gyi yang dben du / /
gsang chen gdams pas skal ldan rjes su 'dzin / /
mthu stobs nus pas nag phyogs phye mar thag /
mus chen rnam rgyal bzang po la {x} / /
dam pas byin rlabs nag phug dgon pa ru / /
kun bzang dgongs pas gnas lugs mngon du gyur / /
drag sngags grub pa'i snyan grags phyogs kun khyab / /
'khrul zhig rat+na b+ha dra la {x} / /
mang mkhar cha lung rdo rje'i brag rdzong du / /
blo gsal bung ba 'du ba'i pad mo'i tshal / /
rgyud sde rgya mtsho'i bcud phyung gdams pa'i gter / /
drin chen mtshar ba smyon pa la {x} / /
gtsang stod zhwa lu dpal gyi chos grwa cher / /
gsang sngags bstan pa phyogs bcur spel mdzad cing / /
mtshar chen chos rje'i thugs bcud bdud rtsi'i rgyun / /
'dzin mkhas mkhyen brtse'i dbang phyug la {x} / /
gsung ngag slong bshad chos 'khor yang rtse ru / /
kha'u par grags 'khrul med bstan pa'i rgyun / /
rnam par rgyas mdzad mthu stobs nus pa'i bdag /
mkhas grub bsod nams chos 'phel la {x} / /
rje btsun gong ma'i phyogs med gdan sa ru / /
snyan rgyud gdams pa mchog gi bdud rtsi yis / /
skal bzang 'chi med dga' ston spel mdzad pa'i / /
sngags 'chang dbang phyug rab brtan la {x} / /
phun tshogs slob bshad chos kyi sde chen por / /
gsang chen theg mcho @# / /
yid bzhin nor bu las / /
legs bshad 'dod dgu'i char chen 'bebs mkhas pa'i / /
mgon po bsod nams mchog ldan la {x} / /
bde ba'i rdo rje'i mi 'gyur pho brang cher / /
zab rgyas chos tshul bye ba'i sgo phye nas / /
skal ldan gdul bya smin cing grol mdzad pa'i / /
'jam dbyangs kun dga'i mtshan can la {x} / /
dga' ldan gru 'dzin gnyis pa'i pho brang cher / /
rang rang gdul bya'i blo dang legs 'tsham par / /
mdo sngags bshad sgrub chos tshul 'doms mdzad pa'i / /
ngag dbang blo bzang rgya mtsho la {x} / /
de ltar rgyal ba dgongs pa'i brgyud pa dang / /
rig 'dzin rig pa brda yi brgyud pa dang / /
gang zag snyan khung brgyud pa'i bla ma ste / /
dus gsum rig 'dzin bla ma la {x} / /
bdag ni deng nas tshe rabs thams cad du / /
mtshan ldan bla ma dam pas rjes bzung zhing / /
yang gsang khros pa'i rnal 'byor bsgoms pa'i mthus / /
khrag 'thung rgyal po myur du 'grub par shog /
sgrub chen bka' brgyad snying po padma dbang / /
gsang las yang gsang khros pa nyid khu'i rgyud / /
'phags yul grub dbang padma 'byung gnas dang / /
skad gnyis smra ba'i dbang po bi ro'i zhabs / /
gangs can grub mchog dpal ldan 'dar char gyi / /
thugs kyi nyid khu zhal gyi gdams pa 'di / /
dgongs pa ji bzhin 'phrul med legs rtogs te / /
rtse gcig brtsan pas nyams su len par shog /
rnam dag dbang bzhis bdag rgyud legs smin cing / /
rim gnyis zab mo'i rtogs pa ldan byas nas / /
gnas skabs las bzhi'i 'phrin las kun grub ste / /
kun bzang dgongs pa mngon du 'gyur bar shog /
lte ba'i dbus gnas mchog gi 'od dmar gyis / /
rten dang brten pa'i dkyil 'khor ma lus pa / /
mun khung sgron me bteg pa ji bzhin du / /
gsal dwangs snang ba'i bskyed rim rtogs par shog /
de ltar snang ba'i bskyed rim thams cad kun / /
legs par brtags tshe skye 'gag gnas gsum dang / /
gdod nas bral ba'i sems nyid rig pa'i rtsal / /
stong nyid rdzogs pa'i rim pa rtogs par shog /
de nas chu zla bar snang 'ja' tshon ltar / /
snang zhing brtags na bden par ma grub cing / /
med cing snang ba mi 'gag gdod ma'i gshis / /
zung 'jug ngang nas sku gnyis mngon 'gyur shog /
dregs pa'i rgyal po ging chen sde lnga dang / /
gza' gdong drag @# / /
po gnod sbyin lcam dral sogs / /
ji ltar bsgo ba'i bka' las mi 'da' bar / /
gsang chen bstan pa srung ba'i mthu ldan shog /
mkha' la rig 'dzin brgyud pa'i char sprin gtibs / /
bar la rnal 'byor gsang sngags 'brug stong sgrog /
mchog dang thun mong dngos grub char chen gyi / /
sgrub mchog phun tshogs 'bras bu 'grub par shog /
shing rta che gnyis {xxx} ces pa yang gsang brgyud pa'i gsol 'debs smon lam dang bcas pa 'di /
lam 'di'i rig 'dzin blo gsal gyi ming gi dpal cha lung rdo rje'i brag rdzong du sbyar ba'o / /
mkhyen brtse'i dbang phyug man gyi bla ma'i gsol 'debs rnams za hor gyis ban+des bgyis pa'o / /
! hrIH ka dag lhan skyes bde chen rol pa las / /
dam rdzas spyan gzigs mchod gtor bsam mi khyab / /
dngos su bshams dang yid kyis sprul pa yis / /
mtha' yas zhing kun yongs su gang gyur cig /
dmar nag gru gsum 'bar ba'i klong dkyil nas / /
yang gsang lha dgu las byed ging chen lnga| /
gza' gdong bek+tse lcam sring gri thogs brgyad / /
yul lha gzhi bdag 'khor bcas gnas 'dir sbyon / /
rtsa brgyud bla ma yang gsang lha dgu dang / /
zhi khro gnas gsum dpa' bo mkha' 'gro'i tshogs / /
'khor dang bcas la gus pas rab btud nas / /
dgyes pa bskyed phyir mchod sprin rgya mtshos mchod / /
bdag cag nyon mongs bag med dbang gyur pas / /
bla ma yi dam srung ma'i tshogs rnams kyi / /
sku gsung thugs dang 'gal ba ci bgyis pa / /
snying nas bshags shing tshangs pa stsal du gsol / /
mtshams sprin la 'khu g.yag rog rta mchog dang / /
bya khyi lce spyang bla med rten mchog 'dis / /
rtsa brgyud bla ma padma khro rgyal dang / /
gza' rgod bek+tse lcam sring thugs dam bskang / /
thugs dam bskongs shing nyams chags sos gyur nas / /
mkhas mang byes pa grwa tshang dpon slob kyi / /
chos mthun bya ba yid bzhin 'grub par mdzod / /
dam nyams bsgral ba'i sha khrag gtor tshogs dang / /
rak+ta sman phud gser skyems mchod pa 'di / /
padma yang gsang chos skyong 'khor bcas la / /
dad pas 'bul lo brtse bas dgyes bzhin bzhes / /
! hrIH snang mtha'i mgon po'i thugs kyi klong yangs nas / /
mi min 'byung po'i cho 'phrul gzhom pa'i phyir / /
gar dgu'i nyams ldan khro rgyal skur bzhengs pa / /
rta mgrin lha @# / /
tshogs 'khor bcas bstod par bgyi / /
bstan dgra ma lus thal bar rlag mdzad cing / /
bstan 'dzin tshul bzhin skyong ba'i rA hu la / /
dregs pa lcam sring las mkhan srog bdag dmar / /
gri thogs bshan pa'i tshogs la bstod par bgyi / /
rgyal ba kun gyi mkhyen brtse gcig bsdus pa / /
'jam mgon bla ma blo bzang grags pa yi / /
mdo sngags bstan pa'i bshad sgrub bya ba rnams / /
dbyar mtsho lta bur rgyas pa'i 'phrin las mdzod / /
'phags mchog sprul pa'i gar gyis rol mdzad pa / /
gangs can mgon po bstan 'dzin rgya mtsho yi / /
mchod yon zhabs pad bskal brgyar g.yo med cing / /
chos srid mnga' thang rgyas pa'i 'phrin las mdzod / /
khyad par mkhas mang brgya phrag 'du ba'i gnas / /
byes pa grwa tshang dpon slob 'khor bcas la / /
sdang dgra'i bsam sbyor ngan pa zhi ba dang / /
'chad rtsod rtsom la nam yang g.yel med shog ! /
hrIH yig las skyes b+dz+ra kro d+ha zhes / /
ha ya grE wa bgegs la rdams pa'i zhal / /
hu lu hu lu hUM dang phags kyi sgras / /
khams gsum dbang du sdud la phyag 'tshal lo / /
spyan ras gzigs dbang thugs rje'i chu gter las / /
legs 'khrungs mthu stobs 'phrin las 'od brgyar 'gyed / /
dngos grub 'dod dgu s+col ba'i bsam 'phel dbang / /
ye shes mgon po'i zhabs la phyag 'tshal lo / /
byang shar ma ru rtse'i dur khrod nas / /
'jam dpal bka' nyan gnod sbyin chen po dang / /
sring mo dpal ldan lha mo gdong dmar ma / /
las mkhan bshan pa gri thogs 'khor dang bcas / /
'dir gshegs dam rdzas mchod gtor rgya chen bzhes / /
rnal 'byor bdag cag dpon slob 'khor bcas kyi / /
tshe dang bsod nams dpal dang 'byor pa sogs / /
zhi rgyas dbang drag bcol ba'i phrin las mdzod / /
ces pa 'di ni pan chen thams cad mkhyen pa blo bzang ye shes kyi mdzad pa'o /
! hrEH chos sku skye med longs sku rta mchog dpal / /
sna tshogs sku sprul rtsa gsum lha yi tshogs / /
phyi nang gsang gsum kun bzang mchod pa'i sprin / /
sman rag rgya mtshor skyil zhing gtor ma'i ri / /
tshogs 'khor dza gad sbyor sgrol ar+g+haM sbred / /
dbang chen me tog bsur chen bdug spos 'khrigs / /
tshil chen mar me khrag zhag dri yi chab / /
sha rus zhal zas rkang gling thod pa'i rdas / /
rtsa gsum lha tshogs thugs dam gnyan skongs nas / /
bar chad kun sel mthun rkyen yid @# / /
bzhin sgrubs / /
rta mchog 'brong g.yag ba dang r+wa lug bya / /
khyi spyang dom dred gnam sa bar snang gang / /
srog chags ji snyed rtag rgyun dus gtor mchod / /
mda' mdung la sogs mtshon cha mtha' klas pa / /
dpal gyi chas brgyad du khrod chas dgu sogs / /
rten bskang mdos rigs dregs par rang bzhin du / /
'du rdzas bla rdor srong 'khor phyi nang gsang / /
bsten pa'i dam rdzas ma tshang med bshams pas / /
rtsa gsum lha tshogs thugs dam gnyan skongs nas / /
bar chad kun sol mthun rkyen yid bzhin sgrubs / /
ces pa 'di skyabs mgon tshangs dbyangs rgya mtshos mdzad pa'o /
! hUM /
ka la rU pa rab brjid drag po'i sku / /
kha nas khrag 'dzag mi mgo'i phreng ba yi / /
ga sha rab 'phyang mi bzad bdud dpung gi / /
nga rgyal degs pa 'joms pa khyod la bstod / /
ca co che ldan rdo rje'i glu dbyangs dang / /
cha shas yongs su rdzogs pa'i gtor ma ni / /
ja chang phud dang dgra bgegs bsgral ba'i sha /
nya sha khrag zhag rgya mtshos brgyan ba 'bul / /
ta thA ga ta'i bstan la gnod byed pa'i / /
tha chad dgra bgegs rdul du rlog pa dang / /
da nas bzung ste rnal 'byor bdag cag gi / /
na rga 'chi ba'i 'jigs pa 'joms la bstod / /
ba ba sangs ltar rab dkar mche ba gtsigs / /
pha rol 'joms pa'i spyan rtsa klog ltar 'khyug /
ba sbu dus mtha'i me chen 'bar ba yis / /
ma lus bgegs dpung sreg pa khyod la bstod / /
tsa muN+Di sogs ma mo kun gyi bdag /
tshe zer rab tu rgyas pa'i gzi brjid can / /
dza zhes 'phrin las bsgrub la bos pa'i tshe / /
wa skyes lta bu'i bgegs 'joms khyod la bstod / /
zhwa ltar 'byung po kun gyis spyi bos bsten / /
za byed ma he khros pa'i zhal gdangs shing / /
'a 'ur dar dir sgrog pas sa chen g.yo / /
ya las skyes pa'i thod dbyug 'dzin la bstod / /
r+wa dang rmig pa rno ba'i ma he dang / /
la la rlung nag tshub ma zhon pa'i 'khor / /
sha ka li dang gshin rje 'bebs ma sogs / /
sa gsum 'byung bo'i 'khor gyis bskor la bstod / /
ha ha drag tu bzhad pa'i dpal yon can / /
ar+g+nyaM la sogs mchod pa bzhes nas kyang / /
dpal ldan gshin rje'i gsheg kyi spyan snga ru / /
zhal bzhes dam bca' g.yel ba med par mdzod /
! b+h+yoH ma skyes mi 'gag chos dbyings klong yangs nas / /
ma hA kA lI srin mo khros pa'i sku / /
ma rungs 'dul phyir rtse gsum thod khrag 'dzin / /
ma mo chen mo @# / /
tsa muN+Di la bstod /
! ma he gdong can gshin rje'i dga' ma khyod / /
ma rungs dgra la kha gdangs mche ba gtsigs / /
ma lus bdud kyi srog gcod bshan pa mo / /
ma yengs bstan pa'i srung ma khyod la bstod / /
ma gcig 'dod pa'i khams la dbang bsgyur ma / /
ma mo mkha' 'gro sde brgyad 'khor dang bcas / /
ma mo'i dal yams la sogs cho 'phrul gyis / /
ma dul 'dul dka' 'joms pa khyod la bstod / /
ma bcos rang bzhin dag pa'i chos kyi dbyings / /
ma rtogs bdud kyi cho 'phrul ci byung yang / /
ma chen khyod kyi ming nas bos pa'i tshe / /
ma g.yel myur du byon la mthu rtsal skyed / /
ma rungs rnams la rab tu khros gyur kyang / /
ma ltar brtse bas bstan 'dzin skyong ba khyod / /
ma sring chung ma bran mo'i tshul bzung nas / /
ma bskul bar yang mthun pa'i las kun sgrubs / /
ma nor lam mchog ston pa'i bla ma dang / /
ma rig mun sel rgyal ba'i bstan pa la / /
ma dad log par sgrub pa'i gdon dang bgegs / /
ma bsgral ba rnams chos kyi dbyings su sgrol / /
ma lus 'gro ba'i don du rnal 'byor ngas / /
mny+dzu g+ho Sha'i go 'phang dam pa de / /
ma thob de srid nag mo chen mo khyod / /
ma g.yel ma g.yel 'phrin las tshul bzhin sgrubs / /
ma mo chen mo bstod cing bskul bas bdag /
ma rig 'khrul pas bskyed pa'i 'khor ba 'di / /
ma stongs bar du bstan pa 'dzin pa la / /
ma hA kA lis rtag tu grogs byed shog ! b+h+yoH rab 'byams rgyal ba kun gyi 'phrin las la / /
dmag zor rgyal mo zhes byar mtshan gsol ba / /
rtsi gcig mos pa'i dbang gis spyan 'dren na / /
thogs pa med par myur du gshegs su gsol / /
mdun gyi nam mkhar rlung nag 'tshub ma'i dbus / /
be con thod khrag 'dzin pa srin mo'i gzugs / /
dre'u steng bzhugs bdug pa tshar gcod sku / /
ji srid dran pa de srid rtag tu bzhugs / /
phyi yi spyan gzigs nam mkha'i khyon gang zhing / /
nang gi dam rdzas sa gzhi ma lus khyab / /
yid kyis sprul pa'i mchod sprin zhing khams kun / /
rgyas par 'gengs pa 'khor dang bcas la 'bul / /
dpal ldan thub pa'i bka' srung mthu rtsal can / /
khyod nyid bsten cing sgrub dang rtse gcig tu / /
gsol ba 'debs pa'i rnal 'byor dpon slob kyi / /
'gal rkyen kun sol mthun rkyen ma lus sgrubs / /
sha khrag la sogs bdud rtsi lnga dang bcas / /
'bru sna @# / /
lnga dang sbyar ba'i gtor ma 'di / /
dpal ldan dmag zor rgyal mo la 'bul gyis / /
sangs rgyas bstan pa bsrung phyir bzhes su gsol / /
sku gsum lhun grub thugs rje mthar phyin kyang / /
srid gsum gdug pa 'dul phyir khros pa'i sku / /
dus gsum rgyal ba'i bstan srung chen mo la / /
sgo gsum gus pa chen pos phyag 'tshal lo / /
bdag sogs rnams kyi chos dang mthun pa'i don / /
ji ltar bsam pa yid bzhin 'grub pa dang / /
nad gdon bgegs sogs bar du gcod pa'i tshogs / /
nye bar zhi bar byin gyis brlab tu gsol / /
lhag bsam dag pas tshul 'dir brtson pa na / /
tshangs dang dbang pos 'jig rten skyong ba ltar / /
dmag zor rgyal mo la sogs srung ma'i tshogs / /
g.yel ba med par rtag tu grogs byed shog ! chos kyi rgyal po rgyal ba tsong kha pas / /
chos kyi 'khor lo rgya chen bskor mdzad cing / /
chos sdings dben pa'i gnas su bzhugs dus su / /
chos 'khor skyong ba zhal gyis bzhes pa dang / /
sngon tshe o rgyan padma la sogs pa'i / /
bka' nyan gzhi bdag rdo rje dpal ldan khyod / /
mgyogs 'gro rta yi steng na brjid pa'i sku / /
dpa' po'i chas kyis rab brgyan dar mdung bsnams / /
'khor dang bcas la mdzes pa'i spyan gzigs te / /
mchod gtor dam rdzas gtor ma 'di bzhes la / /
theg chen gling gi sde 'di skyong ba dang / /
dge 'dun rnams kyi chos mthun yid bzhin sgrubs /
! hUM /
rang bzhin bde ba chen po'i gzhal yas nas / /
bstan pa bsrung phyir sna tshogs rnam 'phrul can / /
tha 'og chos rgyal chen po 'khor dang bcas / /
thogs pa med par gnas 'dir gshegs su gsol / /
phyi nang mchod sprin lha yi lam gang zhing / /
dam rdzas ja chang bdud rtsi mtsho ltar bskyil / /
sha khrag dmar gyi gtor mas zhing bkang ste / /
chos skyong chen po 'khor dang bcas la 'bul / /
rin chen dar snas brgyan pa'i sga srab kyis / /
mdzes pa'i rdzu 'phrul shugs can rta nag steng / /
smug nag srin po'i gzugs can lha rdzas kyi / /
'jol bel lhab lhub gyon pa khyod la bstod / /
zhal gcig phyag gnyis g.yas pa'i rdo rje yis / /
bstan dgra ma lus thal bar brlag mdzad cing / /
g.yon pa'i bum pas 'dod dgu'i dngos grub ster / /
gnod sbyin chen po khyod la bstod par bgyi / /
grub pa'i dbang phyug padma 'byung gnas dang / /
de yi rnam 'phrul rgyal ba @# / /
tsong kha pas / /
bka' bsgos ji bzhin bstan pa srung ba dang / /
rnal 'byor bcol pa'i 'phrin las ma lus sgrubs / /
khyad par lus can kun gyi phan bde'i gzhi / /
chos kyi sde chen theg pa chen po'i gling / /
blo gsal mkhas mang bshad sgrub longs spyod rnams / /
yar ngo'i zla ltar 'phel zhing rgyas par mdzod / /
rgyal ba kun gyi ye shes sgyu ma yi / /
cho 'phrul rnam par 'phrul ba las byung ba / /
lha mo gang gis bsgrub pas nad gdon bgegs / /
kun tu zhi mdzad ma la phyag 'tshal lo / /
oM pi sha tsI pa rna sha wa ri sarba dzwa ra pra sha ma Na ye swA hA /
khyed la bstod cing gsol ba btab pa'i mthus / /
bdag sogs gang du gnas pa'i sa phyogs der / /
nad dang dbul phongs 'thab rtsod zhe ba dang / /
chos dang bkra shis 'phel bar mdzad du gsol /
! 'jig rten 'dren pa'i gtso bo tshe dpag med / /
dus min 'chi ba ma lus 'joms mdzad pa / /
mgon med sdug bsngal gyur pa rnams kyi skyabs / /
sangs rgyas tshe dpag med la phyag 'tshal lo / /
oM na mo b+ha ga wa te a pa ri mi ta A yur dz+nyA na su bi ni tsid+ha te jwo ra dzwa ya /
ta thA ga ta ya ar+ha te se myaMg saM bud+d+ha ya /
ta dya thA /
oM pu Nye pu Nyi ma ha pu Nye a pa ri mi ta pu Nye a pa ri mi ta pu Nya dz+nya na saM b+hA ro ba tsi te /
oM sarba saM skA ra pa ri shud+ha d+harma te ga ga na sa mud ga te swa b+hu wa bi shud d+he ma hA na ya pa ri wa re swA hA / /
dus min 'chi ba'i mtshan ma mthong ba na / /
de yi mod la tshe dpag med mgon sku / /
gsal bar mthong nas 'chi bdag dpa' bcom ste / /
'chi med rig 'dzin myur du thob par shog /
tshe rabs kun tu tshe dpag med mgon gyis / /
thog mchog bshes gnyen dngos su mdzad pa'i mthus / /
rgyal bas bsngags pa'i lam bzang de nyid las / /
skad cig tsam yang ldog par ma gyur cig / /
rje btsun bla ma'i sku tshe rab brtan cing / /
rnam dkar 'phrin las phyogs bcur rgyas pa dang / /
blo bzang bstan pa'i sgron mes gsum gyi / /
'gro ba'i mun sel rtag tu gnas gyur cig /
! dpal rta mgrin yang gsang khros pa'i nyams len zab gnad smon lam gyi rim pa bzhugs so / /
na mo gu ru many+dzu g+ho Sha ya /
blo bzang chos dbyings nam mkha' yangs pa la / /
ye shes 'od brgya 'gyed pa'i rta bdun dbang / /
rgyal bstan rab tu rgyas mdzad snyigs ma'i mgon / /
rje btsun bla ma'i zhabs la gsol ba 'debs / /
'od gsal bde ba chen po'i rang bzhin las / /
rten dang brten pa'i dkyil 'khor khyad par can / /
@# / /
dbang chen khrag 'thung rgyal po'i lha tshogs rnams / /
rab 'byams rgyal ba'i ngo bor yid ches nas / /
lhan skyes dga' ba'i rol pa las byung ba'i / /
phyi nang gsang ba don gyis mchod pa dang / /
ye shes glu yis bstod cing bskul ba dang / /
sgom dang 'dzab bzlas sogs la 'dir 'bad pas / /
bdag gis dus gsum bsags pa'i bsod nams kyis / /
dngos grub rtsa ba dpal ldan bla ma ni / /
dbang chen thugs kyi sprul par mthong gyur te / /
sgo gsum sgrub pa mchog gis mnyes byed shog /
rnyed dka' don che'i dal 'byor thob dus 'dir / /
don med g.yeng ba'i dbang du ma song bar / /
nyan rang theg pa'i lam dang thun mong ba / /
skyes bu chung 'bring bsam pa 'byongs bar shog /
de tshe mkha' mnyam sems can ma lus pa / /
sdug bsngal gsum gyis mnar bar ma bzod nas / /
byams dang snying rje chen pos kun bslang nas / /
bla med byang chub mchog tu sems bskyed shog /
grangs med gsum du tshogs gnyis bsags ring la / /
'gro rnams sdug bsngal mnar bar mi bzod par / /
tshe 'di nyid la sangs rgyas thob bya'i phyir / /
bla med rdo rje'i theg la 'jug par shog /
spros bcas bum pa'i dbang mchog thob pa yis / /
lus sgrib sbyong zhing sprul sku 'grub par shog /
spros med gsang dbang bdud rtsi myang ba yi / /
dag sgrib sbyong zhing longs sku 'grub par shog /
shin tu spros med sher dbang thob pa yis / /
yid sgrib sbyong zhing chos sku 'grub par shog /
rab tu spros med tshig dbang rin po ches / /
shes sgrib sbyong zhing bde chen sku 'grub shog /
de tshe rtsa gsum lha tshogs spyan snga ru / /
bsrung bar khas blangs dam tshig 'brum phrag rnams / /
rtsa ba sku gsung thugs su legs bsdus nas / /
srog dang bsdos te tshul bzhin bsrung bar shog /
ma dag 'khrul ba'i snang zhen kun spangs nas / /
sgo gsum dag pa padma he ru ka'i / /
ting 'dzin brtan pos bgegs rnams bzlog pa dang / /
khyad par khro bo bcu yi ting 'dzin gyis / /
gdug pa can rnams ma lus tshar gcod shog /
phyi nang snang ba snod bcud spros pa'i tshogs / /
ma lus 'od gsal dbyings su dag pa la / /
de ltar ma rtogs sems can 'dul don du / /
gzugs skur bzhengs phyir rang sems hUM yig tu / /
rim bzhin gsal ba'i de bzhin nyid dang ni / /
kun snang rgyu yi ting 'dzin rol pa las / /
'byung ba'i dkyil 'khor keng rus lhun @# / /
po'i steng / /
b+h+ruM las dbang chen gzhal yas khang gi nang / /
sangs rgyas kun bdag padma he ru ka /
zhal phyag yongs su rdzogs pa'i skur bzhengs te / /
'chi ba chos sku bar do longs sku dang / /
skye ba sprul sku'i rnal 'byor mthar phyin shog /
sku gsum go 'phang myur du thob bya'i phyir / /
rang sems gar dbang lha mor rtse gcig tu / /
snyoms par zhugs pa'i dga' bzhi'i ting 'dzin gyis / /
sangs rgyas thams cad bde bas mnyes byed shog /
rgyal rnams bde ba chen por zhu ba yi / /
byang chub sems kyi thig le las grub pa'i / /
dbang chen khrag 'thung lha tshogs thams cad kyi / /
zhi rgyas dbang dang mngon spyod 'phrin las kyis / /
gdul bya smin byas gdug pa can bsgral zhing / /
kun kyang rgyal ba'i go 'phang la bkod nas / /
'khrul gzhi ma dag snod bcud sbyong byed pa'i / /
dkyil 'khor rgyal po'i mdzad pa mthar phyin shog /
phyi nang nyer spyod 'dod yon lha mo lnga / /
bdud rtsi sman phud dmar chen rak+ta dang / /
gsang ba sbyor sgrol dam rdzas gtor ma dang / /
ye shes glu yi mchod pas dgyes byed shog /
rta skad thengs gcig dgongs pa la gnas nas / /
tshom bu 'bum gyi rnal 'byor bsten pa'i tshe / /
grags stong gsung gi 'dzab bzlas la 'bad pas / /
ngag gi nus pa mtha' dag rdzogs par shog /
phyi nang sbyin sreg khyad par phyag rgya gnyis / /
dngos grub myur du 'grub pa'i nye rgyu yis / /
ri lu mig sman bam chen dngos grub sogs / /
rab 'byams las rnams thogs med 'grub par shog /
zab lam rim lnga yan lag drug gi lam / /
rig 'dzin rnam bzhi'i rim pas bgrod pa'i tshe / /
bde chen kun tu bzang po'i spyod pa yis / /
dbang chen go 'phang tshe 'dir myur thob shog /
dngos grub mchog de tshe 'dir ma thob na / /
'chi tshe rtsa ba gsum gyi lha tshogs kyis / /
dgyes pa'i zhal bstan bu bu tshur shog ces / /
ya mtshan ltas dang bcas pas bsu bar shog /
'chi kha bar do 'od gsal ma bu 'phrod / /
chos nyid bar dor ye shes dkyil 'khor la / /
rang snang yid ches bla ma'i gdams pa yis / /
longs sku zhi khro'i go 'phang thob par shog /
gal te srid pa bar dor 'khyams gyur na / /
mngal sgo dgag dang 'dam pa'i rnal 'byor ram / /
snod bcud sbyong dang 'pho ba'i gdams pa yis / /
rnam dag mkha' spyod gnas su bgrod par shog /
dbang chen rim gnyis rnal 'byor nyams len gyis /
@# / /
'gal rkyen kun sel mthun rkyen bsgrub pa la / /
ging lnga gza' gdong bek+tse lcam dral sogs / /
bka' srung rnams kyis g.yel med grogs byed shog /
ces padma dbang chen gyi rgyud kyi dgongs pa bzhin du dpal rta mgrin gyi lam nyams len gyi rim pa'i zab gnad thams cad ma tshang pa med par bsdus nas smon lam rim pa bya tshul 'di yang /
mdo stod dgon sde'i sa nas rab 'byams smra ba rin chen 'od zer gyis bskul te padma dbang chen gyi rnal 'byor ba dpal 'byor lhun grub kyis ser byes bla brang du sbyar ba 'dis kyang bstan pa rin po che dar zhing rgyas par gyur cig /
! 'dir cha gsum gtong bar 'dod pas gtor ma nyer spyod dang bcas pa phyag len bzhin bsham la /
mchod pa byin gyis brlab pa ni /
oM b+dz+ra yak+Sha hUM /
oM b+dz+ra dzwA la a na la ha na da ha pa tsa ma tha b+ha ny+dza ra Na hUM phaT /
swa b+ha was sbyang /
stong pa nyid du gyur /
stong pa'i ngang las oM las rin po che'i snod yangs shing rgya che ba rnams kyi nang du oM 'od du zhu ba las byung ba'i lha rdzas las grub pa'i mchod yon /
zhabs bsil /
me tog /
bdug spos /
mar me /
dri chab /
zhal zas /
rol mo rnams dwangs shing thogs pa med pa nam mkha' dang mnyam par gyur /
oM ar+g+haM AH hUM /
oM pA dyaM aH hUM /
oM b+dz+ra puSh+pe AH hUM /
nas oM b+dz+ra shap+ta AH hUM /
de nas gtor ma byin gyis brlab pa ni /
oM swa b+hA wa bi shud+d+he d+harmAH te b+dz+ra sid+d+hi hUM /
na maH sarba ta thA ga te b+h+yo /
bi shwa mu khe b+h+yaH s+r+ba tad khaM ud ga te swa ra Na hi maM ga ga na khaM swA hA /
oM a mr-i te hUM phaT /
oM a kA ro mu khaM sarba d+harma NaM /
adyA nu dpan+na twa d+ta /
na maH sarba ta thA ga ta a wa lo ki te oM sam+b+ha ra sam+b+hara hUM /
oM ru ru spu ru dzwa la tiShTHa sid+d+hi lo tsa ni sarba ar+tha sA d+ha ni swA hA /
bdag gi bsam pa'i stobs dang ni / /
de bzhin gshegs pa'i byin rlabs dang / /
chos kyi dbyings kyi stobs rnams kyis / /
don rnams gang dag bsam pa kun / /
de dag thams cad ci rigs par / /
thogs pa med par 'byung gyur cig /
ces bden stobs brjod /
de nas spyan drang pa ni /
mgon po kun gshegs gdan la bzhugs / /
da lta snyigs ma lnga yi dus / /
gshegs shing bzhugs pa'i gnas ngan yang / /
shAkya'i bstan pa bsrung ba dang / /
bdag cag rnams la phan gdags phyir / /
gnas 'di nyid du gshegs su gsol / /
phyogs skyong 'jig rten skyong ba dbang dang ldan / /
snying rje thabs mkhas thugs dam dkyel bo che / /
lha dang drang srong yi dwags srin po klu / /
rig 'dzin rgyal po dang ni gdon gyi bdag /
de @# / /
dag so so'i dbang po'i skur ston pa / /
phyogs bcu'i 'jig rten skyong ba bzhugs so 'tshal / /
bstan pa rgyas pa'i slad du spyan 'dren na / /
'gro ba'i don phyir mchod kyis gshegs su gsol / /
oM e hya hi da sha di ka lo ka pA la sa pa ri wA ra sa ma ye swA hA /
oM ru tra ye /
oM sha ta sa ha sra ak+Shi ye /
oM agni ye /
oM ya ma ye /
oM ni ri ti ye /
oM ba ru Na ye /
oM ba yo bi ye /
oM ku bair ye /
oM u r+ng+haM brah+ma na ye /
sUr+ya gra ha a d+hi pe ha ye /
tsan+d+ra nakSh tra a d+hi pa ta ye /
oM ar+dz+ha pri thi wi b+h+yaH a su re b+h+yaH na ge b+h+yaH sa pa ri wA ra pra war sad ka raM ar+g+haM pra tI ts+tsha swA hA /
zhes mchod yon dang /
ka ma la ye stwa /
zhes gdan 'bul /
de nas /
oM ru tra ye /
zhes pa nas /
nA ge b+h+yaH sa pa ri wA ra pra wa ra sad ka raM ar+g+haM pra ti ts+tsha swA hA /
zhes sogs kyis nyer spyod rol me'i bar dbul /
de nas /
dbang po rdo rje 'chang ba'i lha / /
lha yi rgyal po gdon gyi bdag /
shar phyogs gdon gyi tshogs bcas la / /
mchod cing pa stod de phyag kyang 'tshal / /
me ste bsreg bya za ba'i lha / /
drang srong rgyal po gdon gyi bdag /
shar lho me lha'i tshogs bcas la / /
mchod cing bstod de phyag kyang 'tshal / /
gshin rje lag na be con 'chang ma mo'i rgyal po gdon gyi bdag /
lho phyogs gdon gyi tshogs bcas la / /
mchod cing bstod de phyag kyang 'tshal / /
bden dang bral ba legs ldan lha / /
srin po'i rgyal po gdon gyi bdag /
lho nub gdon gyi tshogs bcas la / /
mchod cing bstod de phyag kyang 'tshal / /
zhags pa thogs pa chu yi lha / /
klu yi rgyal po gdon gyi bdag /
nub phyogs gdon gyi tshogs bcas la / /
mchod cing bstod de phyag kyang 'tshal / /
rlung de srog kyang 'dzin pa'i lha / /
rig 'dzin rgyal po gdon gyi bdag /
nub byang gdon gyi tshogs bcas la / /
mchod cing bstod de phyag kyang 'tshal / /
gnod sbyin lag na dbyug pa thogs / /
nor skyong gdon gyi bdag po ste / /
byang phyogs gdon gyi tshogs bcas la / /
mchod cing bstod de phyag kyang 'tshal / /
dbang dang ldan pa 'dren pa'i lha / /
'byung po'i rgyal po gdon gyi bdag /
byang shar gdon gyi tshogs bcas la / /
mchod cing bstod de phyag kyang 'tshal / /
ste nga gi tshangs pa chen po dang / /
nyi ma zla ba gza' chen po / /
gza' dang rgyu skar bcas pa la / /
mchod cing bstod de phyag kyang 'tshal / /
'og gi klu ste sa yi lha / /
sa 'dzin lag pa chen po dang / /
dam tshig shes pa'i tshogs bcas la / /
mchod cing bstod @# / /
de phyag kyang 'tshal / /
zhes bas bstod do / /
gtor ma sbyin pa ni /
oM ru tra ye /
zhes pa nas /
nA ge b+h+ya thas pa ri wA ra / /
na maH sarba ta thA ga tA b+h+yo /
zhes sogs gsum dang /
shar phyogs rdo rje can gyi lha tshogs bcas / /
gtor ma phul ba 'di dag bzhes su gsol / /
me dang gshin rje bden bral srin po'i bdag /
chu bdag rlung bdag nor gyi bdag po ste / /
dbang ldan lha ste 'byung po'i bdag po dang / /
steng gi nyi zla tshangs pa chen po dang / /
lha rnams kun dang sa yi klu rnams dang / /
ri yi lha dang gnod sbyin tshogs rnams la / /
so so so sor gtor ma phul ba rnams / /
rab tu dgyes pa yis ni bzhes nas kyang / /
rang rang phyogs su legs par bzhugs nas su / /
rang gi bu smad mdza' bshes gnyin 'dun dang / /
nang mi dmag dang dpung bcas thabs cig tu / /
me tog dri dang byug pa gtor mar bcas / /
'di rnams btung zhing legs par gsol nas kyang / /
bdag gi las 'di'i 'bras bu mchis par mdzod / /
ces pas bsngo /
mchod sbyin gtor ma 'di snoms la / /
rnal 'byor bdag cag 'khor bcas la / /
nad med tshe dang dbang phyug dang / /
dpal dang grags dang skal ba bzang / /
longs spyod rgya chen kun thob cing / /
zhi dang rgyas la sogs pa yi / /
las kyi dngos grub bdag la stsol / /
dam tshig can gyis bdag la srungs / /
dngos grub kun gyi stong grogs mdzod / /
dus min 'chi dang nad rnams dang / /
gdon dang bgegs rnams med par mdzod / /
rmi lam ngan dang mtshan ma ngan / /
bya byed ngan rnams med par mdzod / /
'jig rten bde zhing lo legs dang / /
'bru rnams 'phel zhing chos 'phel dang / /
bde legs phun sum tshogs pa dang / /
yid la 'dod pa kun 'grub shog /
cas 'phrin las bcol /
lha dang lha min gnod sbyin lto 'phye grul / /
nam mkha' lding dang 'dab bzad lus srul po / /
dri za srin po gdon gyi rigs rnams dang / /
gang dag sa la gnas pa'i rdzu 'phrul can / /
bu smad bcas shing g.yog 'khor tshogs rnams la / /
bdag gi pus mo sa la btsugs nas ni / /
thal mo sbyar nas khyed la gsol 'debs kyi / /
gsan nas phan gdags slad du 'dir spyon cig /
oM e hya hi lo ka kA ra ya /
de ba /
nA ga /
yak+sha /
gan d+harba /
a su ra /
ga ru Da /
ki n+mar /
ma ho ra /
ma nu Sha /
a ma nu Sha /
sa pa ri wA ra sa ma ye swA hA /
oM de ba zhes pa nas /
sa pa ri wA ra pra wA ra sad ka raM ar+g+haM pratI ts+tsha swA hA /
zhes mchod yon @# / /
dang /
sngar bzhin gdan phul nas /
nyer spyod rol mo dang bcas pa gong bzhin dbul lo / /
oM de ba /
zhes pa nas /
sa pa ri wA ra na maH sarba ta thA ga tA b+h+yo /
zhes sogs gsum gyis gtor ma phul nas /
'byung po gang dag ri rab steng gnas dang / /
dga' ba'i tshal dang lha yi gnas rnams dang / /
shar nub ri dang nyi zla'i khyim rnams dang / /
ri bo kun la gang dag gnas pa dang / /
rin chen gling na lhag par gang gnas dang / /
chu bo kun dang chu bo'i mdo rnams dang / /
mtsho dang rdzing bu lteng ka chu dogs dang / /
g.ya' chu bsil ma can gang gnas pa dang / /
grong dang phyugs lhas grong khyer stong pa dang / /
khang stong dag dang lha yi khang pa dang / /
gtsug lag khang dang mchod rten gnas rnams dang / /
dka' thub gnas dang glang chen bres rnams dang / /
rgyal po'i dkor khang dag na gang gnas dang / /
lam srang sum mdo dang ni bzhi mdo dang / /
gang dag lam chen dang ni shing gcig drung / /
dur khrod chen po nags tshal chen po dang / /
seng ge dred dang gcan gzan gnas dag dang / /
'brog chen 'jigs su rung bar gang gnas dang / /
gang dag gling mtshog dag na gnas pa dang / /
lhun po dur khrod dag na gnas ba rnams / /
rab tu dgyes shing mgu bar gyur nas su / /
phreng ba me tog dri dang bdug par bcas / /
bstod dang gtor ma mar me gus 'bul na / /
'di dag btung zhing legs par gsol nas kyang / /
bdag gi las kyi 'bras bu mchis par mdzod / /
ces 'phrin las bcol la /
rang nyid skad cig gis hUM mdzad du gyur par bsams la /
khro bo 'dod rgyal gyi phyag rgya byas te /
sangs rgyas kyi bden pa dang /
chos kyi bden pa dang /
dge 'dun gyi bden pa dang /
gsang sngags dang /
rigs sngags rnams kyi byin gyis brlabs kyis bgegs kyi rigs gang yin pa de dag thams cad skad cig thang cig yud tsam de nyid la 'dir mchis par 'gyur cig oM Tak+ki hUM dzeH zhes bgegs 'khor bcas mdun du bkug par bsam /
oM gung ka ri gung ka riswA hA /
oM pi tsi pi tsi swA hA /
oM gung gung sA hA /
sa pa ri wA ra pra wa ra sad ka raM ar+g+haM pra tI ts+tsha swA hA /
zhes mchod yon dang gdan sngar bzhin phul te /
nyer spyod rol mo bcas gong bzhin dbul / /
oM gur ka ri zhes pa nas /
sa pa ri wA ra namH sarba ta thA ga tA b+h+yo /
zhes sogs gsum gyis gtor ma 'bul /
gang zhig mtshan mo rgyu ba yi / /
'byung po rnams dang sha za dang / /
srin po sha rjen za ba dang / /
sems can rnam pa sna tshogs dang / /
@# / /
ljon shing gel ba sogs gnas pa / /
de dang de la gtor ma ni / /
bza' ba sha chang la phug bcas / /
'bras chen 'bras bu mang po dang / /
mchod pa 'di yis mgu byos pa / /
gnod pa'i bsam pa zhi ba dang / /
bdag cag rnams la phan pa'i yid / /
de ring phan chad bskyed bar gyis /
rgyan gyis brgyan par byas kyang chos spyod cing / /
dul zhing yang dag sdom la tshangs par spyod / /
'byung bo kun la chad pa spangs pa ste / /
dge slong dge sbyong de yin bram ze de / /
mtshon chas mi 'jigs gang yang med / /
'tsho ba'i srog la kun kyang 'jam / /
rang gi lus la dpe long la / /
gzhan la gnod par ma byed cig /
oM chen po 'am chung ngu gang dag gi / /
lus la mngon par gnod gyur pa'i / /
nad de nye bar phyung nas su / /
gdon de rang gi gnas su dengs / /
de ltar bdag gis ci nus kyis / /
mchod dang bsnyen bkur byas pa yis / /
dam tshig gnas la gnas nas su / /
bdag gi 'dod pa bskang bar mdzod / /
rtag tu dam tshig la gnas shing / /
'dir ni rgyu sbyor yon bdag gi / /
nad de nye bar sol mdzod la / /
gdon rnams rang gi gnas su dengs / /
sarba big+h+nan ga ts+tsha /
zhes bgegs rnams rang gnas su gshegs par gyur par bsam /
oM de ba zhes pa nas sa pa ri wA ra pra wa ra sad ka raM ar+g+haM pra tI ts+tsha swA hA /
gats+tsha zhes sde brgyad 'khor bcas rang gnas su gshegs par gyur par bsam /
oM ru tra ye /
zhes pa nas /
sa pa ri wA ra pra wa ra sad ka raM ar+g+haM pra tI ts+tsha swA hA /
gats+tsha zhes /
phyogs skyong 'khor bcas rang gnas su gshegs par gyur /
na maH sam n+ta bu d+d+ha naM sarba ta thA ga ta a ba lo ki te oM sam+b+ha ra sam+b+ha ra hUM /
zhes lan gsum gyis yi dwags la gtor ma sbyin /
spyin pa rgya cher gyur pa zhes pa nas grol gyur cig /
sarba mang+ga laM /
! thabs mkhas thugs rje'i shA kya'i rigs 'khrungs shing / /
gzhan gyis mi thub bdud kyi dpung bcom pa / /
gser gyi lhun po lta bur brjid pa'i sku / /
shA kya'i rgyal po de la phyag 'tshal lo / /
gang gis dang por byang chub thugs bskyed nas / /
bsod nams ye shes tshogs gnyis rdzogs mdzad cing / /
dus 'dir mdzad pa rgya chen 'gro ba yi / /
mgon gyur khyod la bdag gis bstod par bgyi / /
lha rnams 'dul mdzad 'dul ba'i dus gzigs nas / /
lha las babs nas glang chen ltar gshegs te / /
rigs la gzigs nas lha mo sgyu 'phrul ma'i / /
lhums su zhugs par mdzad @# / /
la phyag 'tshal lo / /
zla ba bcu rdzogs shAkya'i sras po ni / /
bkra shis lu m+bi'i tshal du bltams pa'i tshe / /
tshangs dang brgya byin gyis btud mtshan mchog ni / /
byang chub rigs su nges mdzad phyag 'tshal lo / /
gzhon nu stobs ldan mi yis seng ge des / /
aM ga ma ga d+har ni sgyu rtsal bstan / /
skye bo dregs pa can rnams tshar bcad nas / /
'gran zla med par mdzad la phyag 'tshal lo / /
'jig rten chos dang mthun par bya ba dang / /
kha na ma tho spang phyir btsun mo yi / /
'khor dang ldan mdzad thabs la mkhas pa yis / /
rgyal srid skyong par mdzad la phyag 'tshal lo / /
'khor ba'i bya ba snying po med gzigs nas / /
khyim nas byung ste mkha' la gshegs nas kyang / /
mchod rten rnam dag drung du nyid las nyid / /
rab tu byung bar mdzad la phyag 'tshal lo / /
brtson pas byang chub 'grub pa dgongs nas kyang / /
nai rany+dza ri'i 'gram du lo drug tu / /
dka' ba spyad mdzad brtson 'grus mthar phyin nas / /
bsam gtan mchog brnyes mdzad la phyag 'tshal lo / /
thog ma med nas 'bad pa don yod phyir / /
ma ga n+ha yi byang chub shing drung du / /
skyil krung mi g.yo mngon par sangs rgyas nas / /
byang chub rdzogs par mdzad la phyag 'tshal lo / /
thugs rjes 'gro la myur du gzigs nas ni / /
wA ra Na si la sogs gnas mchog tu / /
chos kyi 'khor lo bskor nas gdul bya rnams / /
theg pa gsum la 'god mdzad phyag 'tshal lo / /
gzhan gyi rgol ba ngan pa tshar bcad nas / /
mu stegs ston pa drug dang lhas byin sogs / /
'khor mo 'jig gi yul du bdud rnams btul / /
thub pa g.yul las rgyal la phyag 'tshal lo / /
srid pa gsum na dpe med yon tan gyis / /
mnyan du yod par cho 'phrul chen po bstan / /
lha mi 'gro ba kun gyis rab mchod de / /
bstan pa rgyas par mdzad la phyag 'tshal lo / /
le lo can rnams chos la bskul ba'i phyir / /
rtswa mchog grong gi sa gzhi gtsang ma ru / /
'chi med rdo rje lta bu'i sku bshig nas / /
mya ngan 'da' bar mdzad la phyag 'tshal lo / /
yang dag nyid du 'jig pa med gzigs kyang / /
ma 'ongs sems can bsod nams bsag bya'i phyir / /
de nyid du ni ring bsrel mang sprul nas / /
sku gdung cha brgyad mdzad la phyag 'tshal lo / /
de ltar bstan pa'i bdag po bcon ldan gyi / /
mdzad pa'i tshul la mdo tsam bstod pa yi / /
dge bas 'gro ba kun gyi spyod pa yang / /
bde gshegs nyid kyi @# / /
mdzad dang mtshungs par shog /
de bzhin gshegs pa khyed sku ci 'dra dang / /
'khor dang sku tshe'i tshad dang zhing khams dang / /
khyed kyi mtshan mchog bzang po ci 'dra ba / /
de 'dra kho na bdag sogs 'gyur bar shog /
khyod la bstod cing gsol ba btab pa'i mthus / /
bdag sogs gang du gnas pa'i sa phyogs der / /
nad gdon dbul 'thongs 'thab rtsod zhi ba dang / /
chos dang bkra shis 'phel bar mdzad du gsol / /
ston pa 'jig rten khams su byon pa dang / /
bstan pa nyi 'od bzhin du gsal ba dang / /
bstan 'dzin bu slob shin tu mthun pa yis / /
bstan pa yun ring gnas pa'i bkra shis shog /
ces pa 'di ni 'bri gud skyob pa 'jig rten gsum mgon gyis mdzad par grags so /
! /
na mo shrI gu ru ma ny+dzu g+ho ShA la /
skabs gsum pa dang dbang po'i dgra / /
dri za gdengs can grub pa'i gtso / /
kun gyi gtsug rgyan nor bu yis / /
gang gi zhabs pad mdzes byas pa / /
gser 'od 'khyug pa'i dpal gyis brjid pa'i sku / /
dri za'i dbyangs kyis bskrun du med pa'i gsung / /
nyi ma bye ba'i mdangs las gsal ba'i thugs / /
mtha' yas 'gro ba'i 'dren mchog shAkya'i tog /
dag pa'i mkha' la shar ba'i gza' skar rnams / /
chu gter dbus na yongs su gsal ba bzhin / /
dang ba'i yid mtshor khyod kyi yon tan gyi / /
gzugs brnyan ma 'dres gsal bar rab bkod nas / /
zla zer phog pa'i chu skyes gzhon nu bzhin / /
lag pa'i sor mo snying ga'i ngos su zum / /
rtse gcig yid kyis khyod skur mngon phyogs te / /
cung zad bstod la thugs rje can khyod dgongs / /
skar ma'i tshogs kyis mkha' la zla ba bzhin / /
rgyal sras dpa' bo rnams kyis kun nas bskor / /
ba lang khyu yi thog mar khyu mchog bzhin / /
dgra bcom 'khor gyi tshogs kyis mdun du bdar / /
nam mkha'i khyon kun 'gengs pa'i 'od zer gyi / /
dra ba stong gi yongs su dkrigs pa'i skum / /
nam mkha'i lam nas chos 'phrul du ma yis / /
dang pa'i rgyal po bzhin du lding zhing gshegs / /
de tshe ring nas bskrun pa'i bzang po'i las / /
yongs su sad pa'i lha mi stong phrag brgya / /
khyod zhal mthong ba'i mod la mi bsrun yid / /
nyes brgya'i 'ching ba kun nas lhod par gyur / /
dpa' bo khyod kyis byang chub shing drung du / /
mkhyen brtse'i dpung gis yid srubs bdag po'i sde / /
ma lus zil gyis gnon par mdzad pa ni / /
drag po'i rlung dang nye ba'i sprin nag bzhin /
@# / /
mda' mtshon go cha ma bzung bar / /
rang nyid gcig pus bye ba'i bdud / /
ma lus pham mdzad g.yul gyi las / /
khyod las gzhan pa su yis shes / /
de ltar khyod kyi byams pa'i mes / /
'dod lha'i snying ni rab gdungs kyang / /
brtse ba'i gter khyod lus can la / /
ris su chad par gyur pa med / /
khyod ni 'gro ba'i don gyi slad / /
cung zad tsam yang mi ngal zhing / /
'gro ba rnams kyang khyod kyi ni / /
yon tan brjod la ngal ma gyur / /
rgya mtsho'i klong ltar rab tu zab pa'i thugs / /
lha yi rnga bzhin legs par 'doms pa'i gsung / /
lhun po'i spo ltar mngon par 'phags pa'i sku / /
mthong thos dran pas don ldan mdzad pa khyod / /
'jig rten kun gyi sems can thams cad kyis / /
dus gcig nyid du the tshom don zhus kyang / /
de dag re re'i mdun du'ang nge snyid kyi / /
sku dang gsung gi bkod pa dus gcig tu / /
mdzad pa mdzad kyang rtog pa nyer zhi pa / /
khyod kyi sku gsung thugs kyi gsang ba yi / /
tshul 'di rgyal sras rang rgyal nyan thos kyis / /
ji tsam brtags kyang blo yi yul min na / /
tshangs dang dbang po sogs kyis smos ci 'tshal / /
mkha' lding dbang pos mkha' la bgrod bgrod nas / /
nam zhig rang stobs bri bas ldog gyur gyi / /
nam mkha' zad pas ldog par mi 'gyur bzhin / /
khyod kyi yon tan brjod pa'ang de ltar lags / /
gshog rtsal rab tu rdzogs pa'i mkha' lding gis / /
bsrod pa'i lam du byi'us rtsol ba ltar / /
stobs bcu mnga' ba gang du gshegs pa yi / /
lam mchog der ni 'jug par 'dod pa bdag /
gnas lugs don la lta ba'i blo mig nyams / /
nges 'byung byang chub sems kyi 'byor bas dbul / /
stobs ldan nyon mongs dgra bos rgyun du gtsos / /
bdag 'dzin gcod rong zab mo'i spubs su lhung / /
'di 'dra'i nyam thag gnas su gyur lags pa / /
brtse chen khyod kyis yal bar 'dor lags na / /
dman pa rnams la ches cher brtse ba'i mgon / /
khyod las gzhan pa gang la skyabs su bzung / /
snyigs ma lnga yis ha cang spags pa yi / /
zhing 'di gzhan gyis spangs dus mgon khyod kyis / /
yongs su bzung ste rgyal ba sras bcas kyis / /
pad dkar lta bur bsngags pa'i dgos pa'ang ci / /
'on kyang khyod kyi 'phrin las gdul bya la / /
ma btogs btang snyoms cung zad mi mnga' bas / /
skal ngan bdag gi nyes pa kho nar zad / /
de phyir khyod la skyon gyi skabs med pas / /
deng nas byang chub snying @# / /
por bdud sde las / /
ji srid rgyal bar ma gyur de srid du / /
skye zhing skye bar khyod kyis rjes bzung nas / /
gsung gi bdud rtsis ngoms pa med par shog ! de bzhin gshegs pa khyed sku ci 'dra dang /
{x x x x x x x x x} /
ston pa 'jig rten khams su byon pa dang /
{x x x} ces bstod pa byin rlabs nyer 'jug 'di ni mang du thos pa rgyal khams pa blo bzang grags pa'i dpal gyis sbyar ba'o /
! /
na mo gu ru mny+dzu g+ho ShA ya /
gang zhig gzigs shing gsung pa yi / /
mkhyen dang ston pa bla na med / /
rgyal ba rten cing 'brel bar 'byung / /
gzigs shing 'doms pa de la 'dud / /
'jig rten rgud pa ji snyed pa / /
de yi rtsa ba ma rig ste / /
gang zhig mthong bas de ldog pa / /
rten cing 'brel bar 'byung bar gsungs / /
de tshe blo dang ldan pa yis / /
rten cing 'brel bar 'byung ba'i lam / /
khyod kyi bstan pa'i gnad nyid du / /
ji ltar khong du chud mi 'gyur / /
de lta lags na mgon khyod la / /
bstod pa'i sgor ni su zhig gis / /
brten nas 'byung ba gsung pa las / /
ngo mtshar gyur pa ci zhig rnyed / /
gang gang rkyen la rag las pa / /
de de rang bzhin gyis stong zhes / /
gsung pa 'di las ya mtshan pa'i / /
legs 'doms tshul ni ci zhig yod / /
gang du bzung bas byis pa rnams / /
mthar 'dzin 'ching ba brtan byed pa / /
de nyid mkhas la spros pa yi / /
dra ba ma lus gcod pa'i sgo / /
bstan 'di gzhan du ma mthong bas / /
ston pa zhes bya khyod nyid de / /
wa skyes la ni seng ge bzhin / /
mu stegs can la'ang gcam bu'i tshig /
e ma'o ston pa e ma'o skyabs / /
e ma'o smra mchog e ma'o mgon / /
rten cing 'brel 'byung legs gsung ba'i / /
ston pa de la bdag phyag 'tshal / /
phan mdzad khyod kyis 'gro ba la / /
sman pa'i slad du bka' stsal pa / /
bstan pa'i snying po stong pa nyid / /
nges pa'i rgyu mtshan zla med pa / /
rten cing 'brel bar 'byung ba'i tshul / /
'gal ba dang ni ma grub par / /
mthong ba 'di yis khyod kyi lugs / /
ji ltar khong du chud par nus / /
khyod ni nam zhig stong pa nyid / /
rten 'byung don du mthong ba na / /
rang bzhin gyis ni stong pa dang / /
bya byed 'thad pa'ang mi 'gal zhing / /
de las bzlog par mthong ba na / /
stong la bya ba mi rung zhing / /
bya dang bcas la stong med pas / /
nyam nga'i g.yas du ltung bar bzhed / /
de phyir khyod kyi bstan pa la / /
rten 'byung mthong ba legs par bsngags / /
de yang kun tu med pa dang / /
rang bzhin gyis ni yod pas min / /
ltos med nam mkha'i me tog bzhin / /
des na ma brten yod ma yin / /
ngo bos grub na de 'grub pa / /
rgyu dang rkyen la ltos pa 'gal / /
de phyir brten nas 'byung ba las / /
@# / /
ma gtogs chos 'ga' yod min pas / /
rang bzhin gyis ni stong pa las / /
ma gtogs chos 'ga' med par gsungs / /
rang bzhin ldog pa med pa'i phyir / /
chos rnams rang bzhin 'ga' yod na / /
mya ngan 'das pa mi rung zhing / /
spros kun ldog pa med par gsungs / /
de phyir rang bzhin rnam bral zhes / /
seng ge'i sgra yis yang yang du / /
mkhas pa'i tshogs su legs gsungs pa / /
'di la su yis dgong par nus / /
rang bzhin 'ga' yang med pa dang / /
'di la brten nas 'di 'byung ba'i / /
rnam gzhag thams cad 'thad pa gnyis / /
mi 'gal 'du ba smos ci dgos / /
brten nas 'byung ba'i rgyu mtshan gyis / /
mthar lta ba la mi brten zhes / /
legs gsungs 'di ni mgon khyod kyi / /
smra ba bla na med pa'i rgyu / /
'di kun ngo bos stong ba dang / /
'di las 'di 'bras 'byung ba yi / /
nges pa gnyis po phan tshun du / /
gegs med par ni grogs byed pa / /
'di las ngo mtshar gyur ba dang / /
'di las rmad du byung ba gang / /
tshul 'dis khyod la bstod na ni / /
bstod par 'gyur gyi gzhan du min / /
rmongs pas bran du bzung ba yis / /
gang zhig khyod dang zhe 'gras pa / /
de yis rang bzhin med pa'i sgra / /
mi bzod gyur la mtshar ci yod / /
khyod kyi gsung gi gces pa'i mdzod / /
brten nas 'byung bar khas blangs nas / /
stong nyid nga ro mi bzod pa / /
'di la kho bo ngo mtshar gyur / /
rang bzhin med la bkri ba'i sgo / /
bla med rten cing 'brel 'byung gi / /
ming nyid kyis ni rang bzhin du / /
'dzin na da ko skye bo 'di / /
'phags mchog rnams kyis legs bgrod pa'i / /
'jug dogs zla dang bral gyur pa / /
khyod dgyes gyur pa'i lam bzang der / /
thabs gang gis ni bkri bar bya / /
rang bzhin bcos min ltos med dang / /
rten 'brel ltos dang bcos ma gnyis / /
ji lta bur na gzhi gcig la / /
mi 'gal 'du ba nyid du 'gyur / /
de phyir brten nas 'byung ba gang / /
rang bzhin gyis ni gdod ma nas / /
rnam par dben yang der snang bas / /
'di kun sgyu ma bzhin du gsungs / /
khyod kyis ji ltar bstan pa la / /
rgol ba 'gas kyang chos mthun du / /
glags mi rnyed par gsungs pa yang / /
'di nyid kyis ni legs par khums / /
ci slad ce na 'di bshad pas / /
mthong dang ma mthong dngos po la / /
sgro 'dogs pa dang skur 'debs kyi / /
go skabs ring du mdzad pyir ro / /
khyod kyi smra ba zla @# / /
med par / /
mthong ba'i rgyu mtshan rten 'byung gi / /
lam 'di nyid kyis gsung gzhan yang / /
tshad mar gyur pa nges pa skye / /
don bzhin gzigs nas legs gsungs pa| /
khyod kyi rjes su slob pa la / /
rgud pa thams cad ring du gyur / /
nyes kun rtsa ba ldog phyir ro / /
khyod kyi bstan las phyir phyogs pas / /
yun ring ngal ba bsten bya kyang / /
phyi phyir skyon rnams bos pa bzhin / /
bdag tu lta ba brtan phyir ro / /
e ma 'o mkhas pas 'di gnyis kyi / /
khyad par khong du chud gyur pa / /
de tshe rkang gi khong nas ni / /
khyod la ci phyir gus mi 'gyur| /
khyod gsung du ma ci zhig smos / /
cha shas re yi don tsam la'ang / /
'ol spyi tsam gyi nges rnyed pa / /
de la'ang mchog gi bde ba ster / /
kyi hud bdag blo rmongs pas bcom / /
'di 'dra'i yon tan phung po la / /
ring nas skyabs su song gyur kyang / /
yon tan cha tsam ma 'tshal to / /
'on kyang 'chi bdag khar phyogs pa'i / /
srog gi rgyun ni ma nub par / /
khyod la cung zad yid ches pa / /
'di yang skal ba bzang snyam bgyid / /
ston pa'i nang na rten 'brel ston pa dang / /
shes rab nang na rten 'brel shes pa gnyis / /
'jig rten dag na rgyal ba'i dbang po bzhin / /
phul byung legs par khyod mkhyen gzhan gyis min / /
khyed kyis ji snyed bka' stsal pa / /
rten 'brel nyid las brtsams te 'jug /
de yang mya ngan 'da' phyir te / /
zhi 'gyur min mdzad khyod la med / /
kye ma'o khyod kyi bstan pa ni / /
gang gi rna pa'i lam song ba / /
de dag thams cad zhi 'gyur phyir / /
khyod bstan 'dzin par su mi gus / /
phas rgol mtha' dag 'joms pa dang / /
ltag 'og 'gal 'dus stong ba dang / /
skye rgu'i don gnyis ster byed pa / /
lugs 'dir kho bo spro ba 'phel / /
'di yi phyir du khyod kyis ni / /
la lar sku / /
dang gzhan du srog /
sdug pa'i gnyen dang longs spyod tshogs / /
grangs med bskal bar yang yang btang / /
gang gi yon tan mthong ba yis / /
lcags kyus nya la ji bzhin du / /
nyid kyi thugs drangs chos de ni / /
khyod las ma thos skal ba zhan / /
de yid mya ngan shugs kyis ni / /
sdug pa'i gu la ma yi yid / /
rjes su song ba ji bzhin du / /
bdag gi yid ni gtong mi byed / /
'di la'ang khyod gsung bsams pa na /
mtshan dpe'i dpal gyis rab tu 'bar / /
'od kyi dra bas yongs bskor ba'i / /
ston pa de yi tshangs dbyangs kyis / /
'di ni 'di ltar gsungs snyam du / /
yid la thub pa'i gzugs @# / /
brnyan ni / /
shar ba tsam yang tsha ba yis / /
gdungs la zla zer bzhin du sman / /
de ltar rmad du byung ba yis / /
lugs bzang de yang mi mkhas pa'i / /
skye bos phal pa dza bzhin du / /
rnam pa kun tu 'dzings par byas / /
tshul 'di mthong nas bdag gis ni / /
'bad pa du mas mkhas pa yi / /
rjes su 'brang nas khyod kyi ni / /
dgongs pa yang dang yang du btsal / /
de tshe rang gzhan sde pa yi / /
gzhung mang dag la sbyangs pa na / /
phyi phyir the tshom dra ba yis / /
bdag gi yid ni kun tu gdungs / /
khyod kyi bla med theg pa'i tshul / /
yod dang med pa'i mtha' spangs te / /
ji bzhin 'grel par lung bstan pa / /
klu sgrub gzhung lugs kun+da'i tshal / /
dri med mkhyen pa'i dkyil 'khor rgyas / /
gsung rab mkha' la thogs med rgyu| /
mthar 'dzin snying gi mun pa sel / /
log smra rgyu skar zil gnon pa / /
dpal ldan zla ba'i legs bshad kyi / /
'od dkar phreng bas gsal byas pa / /
bla ma'i drin gyis mthong ba'i tshe /
bdag gi yid kyis ngal so thob / /
mdzad pa kun las gsung gi ni / /
mdzad pa mchog yin de yang ni / /
'di nyid yin phyir mkhas pa yis / /
'di las sangs rgyas rjes dran byos / /
ston de'i rjes su rab tu byung gyur te / /
rgyal ba'i gsung la sbyangs pa mi dman zhing / /
rnal 'byor spyod la brtson pa'i dge slong zhig /
drang srong chen po de la de ltar gus / /
ston pa bla na med pa'i bstan pa dang / /
mjal ba 'di 'dra bla ma'i drin yin pas / /
dge ba 'di yang 'gro ba ma lus pa / /
bshes gnyen dam pas 'dzin pa'i rgyu ru bsngo / /
phan mdzad de yi bstan pa'ang srid pa'i mthar / /
ngan rtog rlung gis rnam par mi g.yo zhing / /
bstan pa'i ngang tshul shes nas ston pa la / /
yid ches rnyed pas rtag tu gang bar shog /
brten nas 'byung ba'i de nyid gsal mdzad pa / /
thub pa'i lugs bzang skye ba thams cad du / /
lus dang srog kyang btang nas 'dzin pa la / /
skad cig tsam yang lhod par ma gyur cig /
'dren pa mchog des dka' ba dpag med kyis / /
nan tan snying por mdzad nas sgrub pa 'di / /
thabs gang zhig gis 'phel bar 'gyur snyam pa'i / /
rnam par dpyod pas nyin mtshan 'da' bar shog /
lhag bsam dag pas tshul 'dir brtson pa na / /
tshangs dang dbang po 'jig rten skyong ba dang / /
legs ldan nag po la sogs srung mas kyang / /
g.yel ba med pa rtags tu grogs byed shog /
ces bstod pa legs bshad snying po zhes bya ba 'di ni mang du thos pa'i @# / /
dge slong blo bzang grwags pa'i dpal gyis sbyar ba'o /
! /
swa sti sid+d+haM /
thub rnams spangs rtogs yon tan rab mnyam yang / /
gdul dka'i 'gro la nyer brtse'i snying stobs la / /
phyogs bcu'i rgyal kun mgrin gcig bsngags pa'i yul / /
bcom ldan shAkya seng ger mgos phyag 'tshal / /
bde gshegs kyis bskul cod pan ma pham dbur / /
bcings te gzigs pa lnga yis 'dzam gling 'gro / /
yang dag lam la bkri phyir dga' ldan nas / /
'pho mdzad dam pa tog dkar phyag 'tshal lo / /
sa ga zla ba'i yar tshes bco lnga'i mtshan / /
sgyu 'phrul lha mo gso sbyong la gnas dus / /
glang chen thal kar mche ba drug ldan gyi / /
rnam pas lhums su zhugs la phyag 'tshal lo / /
dbo zla'i tshes bcur glo g.yas nas bltams tshe / /
ngo mtshar ltas bzang lha klus sri zhu mdzad / /
skye mthar zhal 'ches lus can bde skyid mthus / /
don kun grub mtshan gsol la phyag 'tshal lo / /
yi ge rgyal dang glang chen 'dul la sogs / /
drug cu rtsa bzhi las brgal sgyu rtsal gyis / /
gzhon nu'i dus nas stobs chen dregs ldan tshogs / /
khengs pa 'phrog par mdzad la phyag 'tshal lo / /
rang lo nyer dgu'i bar du rgyal po'i srid / /
bskyangs tshe 'jig rten mthun dang log rtog rnams / /
sel phyir sa 'tsho grags 'dzin gyis mtshon pa'i / /
btsun mo khab tu bzhes la phyag 'tshal lo / /
rgyal gsung sil snyan sgrar drangs nyer bskul zhing / /
rga na 'chi dang dge slong gzigs rkyen gyis / /
mchod rten rnam dag drung du rab byung bar / /
brgya byin dur smig phul la phyag 'tshal lo / /
nai rany+dza nar mkha' khyab ting 'dzin la / /
lo drug dka' ba spyad tshe zas gtsang sogs / /
dbugs dbyung legs skyes 'o mas bsnyen bkur mthus / /
gser mdog lang tsho dar la phyag 'tshal lo / /
skyil krung gcig la byang chub mchog brnyes phyir / /
rdo rje'i gdan la rtswa tshong bkra shis las / /
nyer bslangs zo ba'i chun po bting ba'i steng / /
mi g.yo'i dam bca' brtan la phyag 'tshal lo| /
bdud sde'i mtshon char mdzes ma'i slu brid kyis / /
ma tshugs grangs med mchod spyin dpang po ru / /
sa lhas thal mo sbyar tshe 'dod lha yis / /
dang bas ched du bsngags la phyag 'tshal lo / /
sum cu rtsa lnga'i dgung lor nyer babs dus / /
sa ga zla ba'i bco lnga'i thun drug gi / /
tha mar bla med byang chub bdud rtsi'i bcud / /
thugs kyi dpal ber gtams la phyag @# / /
'tshal lo / /
bdun phrag bdun mthar bkra shis tshigs bcad gsungs / /
tshangs dbang gis bskul wa ra NA si ru / /
chu stod zla ba'i tshes bzhir bden pa bzhi'i / /
chos kyi 'khor lo bskor la phyag 'tshal lo / /
brgyad cu'i lo la slebs pa'i dpyid tha yi / /
bco lnga'i tshes kyi nang par de bzhin gshegs / /
'jig rten khams su mi snang ltar gyur nas / /
mya ngan 'da' bar mdzad la phyag 'tshal lo / /
thun mong gdul byar bstan kyang nges pa'i don / /
skye 'chi spangs pa'i sku la phyag 'tshal zhing / /
nam mkha' mdzod kyi sgo 'phar yongs phye ba'i / /
'dzad med dngos bshams yid sprul mchod pa 'bul / /
thog med bsags pa'i sdig ltung ma lus pa / /
gnyen po stobs bzhi'i sgo nas bshags par bgyi / /
rang gzhan kun gyis bsgrubs pa'i dge ba la / /
dang ba'i sems kyis rtag tu yi rang ngo / /
rgyal sras slob mar bcas pa 'khor ba'i mtha' / /
stongs min chos kyi 'khor lo bskor bar bskul / /
'gro kun thar pa'i lam du ma bzhag par / /
gzugs sku mya ngan mi 'da' brtan par bzhugs / /
nyer bsags bsod nams phung po skye dgu rnams / /
rnam mkhyen ye shes thob pa'i rgyu ru bsngo / /
dge ba'i 'bras bu 'jig rten khams rnams su / /
bkra shis bde legs chen pos khyab par shog ! ston pa 'jig rten {x x x} cas bstod pa legs byas yongs 'du'i snye ma zhes bya ba 'di ni za hor gyi ban+de ngag dbang blo bzang rgya mtshos pho brang po tA lar sbyar ba'o /
! na maH shrI gu ru many+dzu g+ho ShA ya /
bde gshegs kun gyis bsngags pa'i bde ba can / /
rnam dag zhing gi dbang phyug bcom ldan 'das| /
lha mi'i ston pa mgon po tshe dpag med / /
rgyal ba'i dbang pos 'gro la 'chi med stsol / /
sna tshogs snod kyi dbye ba mtha' yas pa'i / /
dang ba'i chu la sprin bral zla gzugs bzhin / /
skal ldan grangs med 'gro la cig car du / /
rnam pa du mar ston pa khyod kyi sku / /
mtha' yas gdul bya'i som nyi'i dra ba rnams / /
skad cig nyid la so sor gcod mdzad cing / /
yang dag don la blo gros mig 'byed pa'i / /
rgyun mi 'chad par sgrog pa khyod kyi gsung / /
shes bya kun la rab 'byams mkhyen pa 'phro / /
rgyud lnga'i 'gro la thugs rje'i gzhan dbang gyur / /
mkhyen brtse nus pas srid zhi'i 'jigs las skyobs / /
'bad rtsol mtshan mas mi g.yo khyod kyi thugs / /
nyin byed zer gyis lha yi lam la bzhin / /
dpag yas zhing kun mtha' med 'od dpung gis / /
yongs @# / /
su 'gengs pa'i gzi brjid phung po'i skus / /
skal ngan bdag gi mig gi dga' ston sgrubs / /
snyan pa'i 'brug sgra rma bya'i snying la bzhin / /
thos pa tsam gyis bde ba'i mchog ster ba'i / /
yan lag lnga dang ldan pa'i tshangs dbyangs kyis / /
rna ba'i lam du bdud rtsi'i zegs ma 'thor / /
nam mkha'i dbyings su sprin phung zhi ba bzhin / /
stong pa'i ngang du rig pa zhugs gyur pas / /
spros kun nyer zhi zhi ba'i thugs mchog gis / /
kun rtog yid kyi dmigs gtad thams cad zhi / /
rgyal ba kun gyis dpag med bskal pa ru / /
brjod kyang pha mtha' rnyed par mi sla ba'i / /
khyod kyi yon tan phung po ci 'dra ba / /
de 'dra bdag gis brjod pa'i yul las 'das / /
de phyir mi zad yon tan gter gyur cing / /
nyes pa'i sa bon mtha' dag gtan spangs pa / /
khyod dang mtshungs pa'i ston pa gzhan yod min / /
de slad khyod nyid gcig pu 'gro ba'i skyabs / /
skyob pa khyod kyis smon lam bye ba brgyas / /
legs par bsgrub pa'i zhing mchog dam pa gang / /
sdug bsngal rnams kyi ming yang mi 'byung bas / /
bde ba can zhes yongs su grags pa der / /
tshe 'di'i snang ba nub par gyur tsam na / /
'dab stong padma'i sbubs su skyes ma thag /
chu skyes dbus nas thogs pa med byung ste / /
khyod sku mthong nas gsung gis tshim par shog /
mgon po khyod las theg mchog gtam thos nas / /
srid pa'i 'dam du bying rnams bsgral phyir du / /
spyan ras gzigs dang mthu chen thob gnyis kyis / /
ji ltar spyod pa de ltar bdag gyur cig /
ces mgon po 'od dpag med kyi bstod pa zhing mchog sgo 'byed ces bya ba 'di ni mang du thos pa'i rgyal khams pa blo bzang grags pa'i dpal gyis gangs can khrod kyi gangs ri'i dbang po 'o de gung rgyal gyi lha zhol du sbyar ba'o / /
! / /
swa sti /
nyi gzhon 'char ka'i mdangs ldan li khri ltar / /
yid 'ong dmar ser dra bas khebs pa yi / /
'dab stong ge sar rtse na zla gdan la / /
hrIH las byung ba'i mgon po tshe dpag med / /
padma rA ga'i lhun po dbang po'i gzhus / /
kun nas klubs pa ji bzhin khyod kyi sku / /
sna tshogs gos dang nor bu'i rgyan mang gis / /
kun nas mdzes par byas la phyag 'tshal lo / /
'khri zhing gzhon nu'i yal 'dab ltar mnyen pa'i / /
phyag gnyis dbus na 'chi med bdud rtsi yis / /
legs par gang ba'i lhung bzed rab bsnams nas / /
tshe yi dngos grub stsol la phyag 'tshal lo / /
bung ba ltar gnag ral pa'i thor cog ni /
@# / /
spyi bor mdzes pa'i lan bu ring du 'phyang / /
'jam mnyen sna tshogs dar gyi smad g.yogs can / /
mtshan dpe'i gzi brjid 'bar la phyag 'tshal lo / /
shugs drag dad pas bskyod pa'i thal sbyar zhing / /
yid 'phrog shin tu snyan pa'i nga ro yis / /
khyod kyi yon tan legs par brjod pa la / /
legs tshogs thams cad stsol la phyag 'tshal lo / /
ye shes mtshon gyis mi shes dra ba bcad / /
sems can kun la thugs rje rgyun chad med / /
'gro kun 'dren pa'i khur gyis mi ngal ba / /
gtan gyi skyabs gnas khyod la phyag 'tshal lo / /
mtshan tsam bzung bas dus min 'chi ba 'joms / /
yid la dran pas srid pa'i 'jigs las skyobs / /
skyabs su bsten na gtan gyi bde ster ba / /
khyod la rnam pa kun tu phyag 'tshal lo / /
skyon bral khyed la gus pas bsten pa bdag /
gnas skabs mi 'dod nyer 'tshe zhi ba dang / /
mthar thug bde ba can du padmo las / /
rdzus te skyes nas khyod mnyes bgyid par shog /
tshe dpags med mgon khyed sku zhes pa nas /
gsol /
ces pa 'di yang rgyal khams pa shar tsong kha pa blo bzang grags pa'i dpal gyis sbyar ba'o /
! na mo shrI gu ru many+dzu g+ho ShA ya /
mnyes gshin byams pas rtag tu brlan yang nag po'i rtsa lag sreg /
shin tu bcad dka'i 'ching ba bcad kyang snying rjes dam du bcings / /
zhi ba'i btang snyoms rgyun du ldan yang bdag pas gzhan la gces / /
'jam dbyangs zhabs la gus pas btud nas mi pham mgon la bstod / /
gdong bzhi mes po'i zhal nas rab tu bsngags / /
spyan stong ldan pas dang bas rgyun du blta / /
dga' ma'i bdag pos dregs pa btang nas btud / /
rgyal tshab zhabs la gus pas phyag bgyi'o / /
dang ba'i 'tshol 'dab brgya pa ste de nyid la yang nyin byed 'od / /
dag pa'i mkha' la rgyu skar mgon te des kyang kun da'i tshal la bzhin / /
mtshan dpe'i 'phreng bas gang sku mthong ma thag tu 'gro ba'i yid 'phrog pa / /
byams mgon zhabs pad skye zhing skye bar bdag gi gtsug na mdzes gyur cig /
bdud 'joms 'khor du 'jigs pa kun dang bral / /
mtshungs med dpa' bo srid gsum ston pa mchog /
nyam ngar lhung ba'i 'gro la rtag tu gzigs / /
rnam 'dren khyod kyi zhabs la phyag 'tshal lo / /
mtha' yas shes byar thogs pa med 'jug pa'i / /
mkhyen pa'i stobs kyis ma rungs bdud kyi sde / /
gnam lcags babs pa'i me tog gzhon nu @# / /
bzhin / /
pham mdzad stobs bcu'i dpal gyis brjid pa khyod / /
phas rgol glang po dregs pa'i klad 'gems shing / /
legs bshad sgra chen 'khor dbus bsgrags pa yis| /
smra ba ngan pa'i wa skyes mthar mdzad pa'i / /
mi 'jigs bzhi ldan mi yi seng+ge khyod / /
khengs pas mtho ba'i 'jig rten mes po dang / /
nyag phran bdag po dge sbyong bram ze sogs / /
gang gis smra bar ma nus 'khor lo mchog /
bskor bas 'gro la byams pa'i mgon po khyod / /
sku dang gsung la 'khrul pa'i ming yang med / /
dran pa ma nyams rtag tu mnyam par bzhag / /
tha dad 'dzin pa ma brtags btang snyoms kyis / /
dben phyir khyod kyi spyod pa yongs su dag /
'dun pa dang ni brtson 'grus dran pa dang / /
ting 'dzin shes rab rnam par grol ba la / /
nyams pa'i go skabs ma lus ring du mdzad / /
de phyir khyod kyi rtogs pa bla na med / /
dus gsum thams cad chags thogs med par mkhyen / /
sku gsung thugs kyi 'phrin las rnam par dag /
srid pa'i phyi mtha' ji srid 'gro ba'i don / /
mdzad pa'i khur gyis dgyes bzhin 'jug pa khyod / /
rgya che'i yon tan phung po rab rdzogs pas / /
phra mo'i skyon yang 'jug pa'i skabs bcom pa / /
khyod kyi brtse ba'i yul du gyur pa bdag /
smre sngags sgo nas smra la yud tsam dgongs / /
sdug bsngal rgya mtsho che las sgrol ba'i gru / /
dal 'byor tshang ba'i rten 'di yin na yang / /
bag med le lo gnyid dang bre mo'i gtam / /
rnyed bkur 'dod pa'i skyon gyis sbags pa yis / /
don med phyogs su bkol bas don chen po / /
bde blag bsgrub pa'i lus bzang chud gson pa / /
mi yi sha tshugs phyugs kyi 'du shes can / /
bdag la khyod kyis thugs rjes gzigs su gsol / /
rnyed dka' don che'i dal 'byor thob pa yang / /
stobs kyis mi bzlog 'bros par mi nus pa'i / /
stobs ldan 'chi bdag pho nya bgyi ba dang / /
na dang rga bas zin par mthong na yang / /
nam 'chi nges med 'chi ba'i dus kyi tshe / /
thams cad dor nas 'gro ba shes bzhin du / /
lo zla zhag rnams don med 'da' byed pa'i / /
rab rmongs bdag la brtse ba'i dus la babs / /
nges par legs pa'i go 'phang smos ci dgos / /
lam gyi rten du thub pas bsngags pa yi / /
mtho ris tsam yang thob pa'i gdengs med pa / /
bdag la khyed kyis btang snyoms mdzad lags sam / /
mtho ris dpal dang ldan pa'i lus thob kyang / /
gsung rab tshul bzhin 'byed pa'i shes rab kyis / /
ma nor @# / /
lam bzang rnyed par ma gyur na / /
slar yang 'khor ba'i rgya mtsho nyid du ltung / /
de phyir gti mug mun pa'i smag chen gyis / /
yun ring dus su bsgribs pas blang dor gnas / /
ji bzhin 'byed la kun nas 'thoms gyur pa / /
bdag la shes rab sgron me stsal du gsol / /
rab 'bar lcags kyis gzhir me lces sreg cing lus la mtshon cha'i char pa 'bab / /
gshin rje'i skyes bus gsal shing la bskyon zangs zhun ldud cing phur bus lce la 'debs / /
gangs ris bskor ba'i 'khyags pa'i spubs chud bu yug 'tshubs pa'i rlung gis btab pa yis / /
la lar chu bur brgya byung la lar rdol zhing lus ni tshal pa du mar gas / /
gdong ni skras khebs kha ni bskoms shing chu rlung mthong ste btung phyir brgyugs pa na / /
ral gri mdung rnams thogs pa'i skyes bus 'gegs shing chu yang rnag khrag nyid du mthong / /
kha ni khab kyi mig tsam wa bas mgrin 'gags zas skom rnyed kyang spyod mi nus / /
zos shing 'thungs rnams 'bar nas 'tshig cing bshang gcis 'tshol rang sha bcad de za / /
rmongs pa'i mun chen 'thibs pas lam dang lam min 'byed la blo yis nus pa bral / /
gcig la gcig gsod lha mi'i gzhan dbang gyur pas brdeg dang bkol ba'i sdug bsngal 'bab / /
lha rnams dpal la 'khrug pa'i phrag dog me chen 'bar bas yid bde'i go skabs bcom / /
'thab rtsod las byung lus bcad dral zhing g.yo rgyus bslad pas bden mthong skal ba med / /
de ltar mthong ba lta zhog thos na yang / /
snying la 'jigs bskyed skyi ni g.ya' ba yi / /
dmyal ba yi dwags dud 'gro lha min gyi / /
g.yang sa chen po dag tu ltung 'gyur ba'i / /
dam bas smad pa'i mi bzad sdig pa'i las / /
thog med dus nas bsags shing gsog 'gyur ba / /
g.yang sa chen por mngon phyogs nyam thag bdag /
ngan 'gro'i 'jigs las skyob pa'i dus la bab / /
mi yi gnas na'ang longs spyod dbang phyug gis / /
mngon par mthon nyams kyi dogs pa dang / /
mtho ris yon tan 'byor bas phongs pa na / /
'dod bde 'tshol bar gyur pas sha thang ngo / /
bde bar 'dod nas de yi thabs bsgrubs pas / /
bde ba thob pa de las ches lhag pa'i / /
lus kyi sdug bsngal sems kyi yid mi bde / /
rnam pa du mas kun nas mnar bar 'gyur / /
lus mdzes rin chen rgyan gyis rab brgyan nas / /
khang bzang dga' ba'i tshal du gnas bcas shing / /
yun ring 'dod pa'i bde la longs spyod pa / /
mtho @# / /
ris dpal la rol ba'i lha rnams kyang / /
mi 'dod 'chi ba'i ltas kyis zin pa na / /
yid 'phrog snying la bcags par gyur pa yi / /
lha yi mdzes ma yid 'ong skyed mos tshal / /
bdud rtsi'i kha zas gos bzang mdzes pa'i rgyan / /
lta bu gzhon nu rnams dang myur du bdag /
mi 'dod bzhin du 'bral bar mthong ba'i tshe / /
gnas der skyes pa'i lus kyi bde ba las / /
ches cher lhag pa'i yid kyi sdug bsngal gyis / /
bskyed pa'i mya ngan me lce 'bar bas bsreg /
tshe rabs mang por legs par spyad pa'i las / /
'bad pas bsgrubs pa'i 'bras bu spyad pas zad / /
bag med dbang gis ngan 'gro'i rgyu bsgrubs pas / /
slar yang ngan song gnas su lhung bar 'gyur / /
'dod la 'dun pa'i rnam rtog gnod sems med / /
gnyid dang yid la gdung ba'i spyod pa spangs / /
lus dang sems la gnod pa'i sdug bsngal bral / /
ting 'dzin stobs kyis yun ring bder gnas pa / /
gzugs dang gzugs med lha yi gnas thob kyang / /
'du byed sdug bsngal 'ching las ma grol bas / /
sngon gyi ting 'dzin 'phen pa zad pa na / /
phyir yang 'og tu lhung nas rgyud mar 'khor / /
de ltar 'khor ba'i gtso bo lha mi yang / /
skye 'chi na dang rga la sogs pa yi / /
sdug bsngal chu bos srid pa'i 'tshor khyer na / /
srid pa'i bde la chags par mi rigs mod / /
'on kyang sred pas blo mig bsgribs pa yis / /
sdug bsngal bde bar 'dzin pa'i log shes can / /
phyin ci log gi rtog pas bsgribs pa bdag /
srid pa'i chu bo che las bsgral du gsol / /
'dod pa'i 'dam du bying bas thar pa'i lam las gol / /
ma rig 'thibs por zhugs pas shes rab mig dang bral / /
spros pa'i gzeb tu chud pas 'khor ba'i brtson rar bcings / /
las kyis mnar ba bdag ni khyed kyi thugs rje'i gnas / /
'jigs rung 'khor ba'i g.yang sa 'gegs pa la / /
dri med mang du thos la brten pa yi / /
tshul bzhin dpyod pa'i rnam dag rigs stobs kyis| /
mtha' yas gsung rab rnams kyi drang nges tshul / /
ji bzhin 'byed la gzhan dring mi 'jog pa'i / /
mkhas pa'i go 'phang nges par rnyed dgos kyang / /
rgyal ba'i dgongs pa phra mo smos ci dgos / /
'jug ldog gnas ni shin tu rags pa la'ang / /
bdag gi blo mig ches cher gsal ma gyur / /
da dung rab rmongs dgra 'dis bdag gi snying / /
ring du bsgribs @# / /
nas grol ba'i skabs med pa / /
tshul 'di dgongs la snying gi mun pa sel / /
rgyal ba rgyal sras spyan sngar rig gnas la / /
mang thos rgya mtshos skye ba du ma ru / /
yang yang sbyangs pa'i bag chags legs sad pa / /
'gro la lam bzang mtshon pa'i mig gcig pu / /
sngon gyi dam pa rnams kyis yal bar dor / /
de phyir mgon dang bral ba'i phongs pa bdag /
phyogs rnams bslad pa'i 'gron po bzhin gyur pas / /
brtse chen khyed kyis rjes su bzung ba'i dus / /
yang dang yang du gus pas bsten pa'i skyabs / /
byams pa byams pas 'gro ba sgrol ba khyod / /
myur ba myur bar byon nas bdag gi ni / /
skye ba skye bar theg mchog bshes gnyen mdzod / /
rtag tu brtse bas lus can mtha' dag la / /
rgyun mi 'chad par gzigs pa khyod drung du / /
gang gi yon tan dran pas dang ba'i yid / /
nyin re bzhin du sleb par bgyis na yang / /
gnas kyis bskal zhing slar yang dben pa'i ro / /
rab tu myong phyir thag ring gnas su ni / /
'jug par 'dod pas lus kyis bgrod ma nus / /
des na bsod nams zhing gi dam pa khyod / /
mnyes par bgyi slad lhag bsam dag pa yis / /
rin chen sa le sbram dang lha yi dar / /
dge sbyong rnams la thub pas bsngags pa yi / /
chos gos gsum dang gsil byed drang srong snod / /
gzhan yang ting 'dzin smon lam gyis sprul pa'i / /
bkod legs yid 'phrog mchod pa nam mkha'i khyon / /
yongs su bkang ste rkang gnyis gtso bo la / /
zhen med ma chags blo yis dbul bar bgyi / /
de las 'ongs pa'i rab dkar dge ba'i tshogs / /
gang des srid par yun ring 'khyams pa na / /
sdug bsngal bye bas mnar zhing bde bas phongs / /
ma lus 'gro ba'i skyabs su bdag gyur cig /
'jig rten 'dren pa'i go 'phang dam pa la / /
reg par ma gyur skye ba thams cad du / /
tshangs spyod yongs su dag pa'i rab byung rten / /
rnyed nas theg mchog rigs ni sad par shog /
bzod ldan drang zhing gya gyu med pa dang / /
ma zhum snying stobs shugs drag dad pa dang / /
gus dang rtag tu sbyor ba'i brtson 'grus dang / /
rnam dpyod shes rab phul byung thob par shog /
rgyal ba'i dgongs pa rnam dag rigs stobs kyis / /
ji bzhin rnyed nas rang gi dgongs pa ltar / /
brtse bas drangs pa'i thabs mkhas spyod pa yi / /
gzhan la ston la mkhas pa'i mthar son pa'i / /
bshes gnyen bsten nas mang thos rgya mtsho la / /
ring du @# / /
sbyangs pas the tshom kun bcad nas / /
thos pa'i don rnams tshul bzhin bsgrubs pa yis / /
bde bar gshegs rnams mnyes par byed par shog /
thub pas bcas pa'i mtshams las mi 'da' zhing / /
rgyal ba'i gdung 'tshob dge ba'i bshes la gus / /
dbang po rab rno log sgrub skyon dang bral / /
yongs su dag pa'i 'khor dang ldan par shog /
nag po'i phyogs kyis yid ni bskyod pa yis / /
tshogs pa'i chos spyod dga' ston myong ba'i gegs / /
bdud kyi gnyen du gyur pa'i sdig grogs dang / /
skad cig tsam yang phrad par ma gyur cig /
thub dbang rjes su gus pas slob pa'i tshe / /
rlabs chen spyod pa rdzogs par byed pa'i gegs / /
skal ba ngan pa'i rjes 'gro bdud kyi las / /
bar du gcod pa'i ming yang med par shog /
gang dang ldan na dam pa dga' byed pa / /
dge sbyong rgyan du 'dren pas bsngags pa yi / /
byang chub spyod pa'i rjes su mthun pa'i rkyen / /
ma lus thogs pa med par 'grub par shog /
byang chub spyod tshe gdul bya'i gnas kun kyang / /
rnam dag bslab pas bsdams pa'i rab byung la / /
'god cing de la 'os pa'i yo byad rnams / /
bsam pa tsam gyis ma lus stsol bar shog /
deng nas brtsams te tshe rabs thams cad du / /
lus ngag yid kyis rtsol ba gang bgyis ba / /
de dag thams cad mtha' yas 'gro pa la / /
gnas skabs kun tu phan pa'i rgyur gyur cig /
bu sdug shi ba'i dus kyi ma bzhin du / /
sdug bsngal kun gyis mnar ba'i 'gro ba kun / /
rtag tu yid la gcags pa'i brtse ba yis / /
bdog pa thams cad de la gtong bar shog /
mos spyod sa yi dri ma sbyong ba na / /
'das dang ma 'ongs da ltar byung ba yi / /
tshu rol mthong ba'i rgyal sras nang na bdag /
gser gyi sa 'dzin dbus na lhun po bzhin / /
spyan dang mngon shes mang du thos pa sogs /
yon tan kun gyis rab tu mtho ba dang / /
byis pa'i rgud pa kun las 'das gyur te / /
gzhan dring mi 'jog spobs pa thob par shog /
rgyal sras 'phags pa'i sa la slob pa na / /
sar gnas dpa' bo dus gsum thams cad du / /
yongs su gshegs pa rnams kyi khrod na bdag /
bya lam bgrod la 'dab bzang dbang po bzhin / /
rgyal sras gzhan gyis dpag par dka' ba yi / /
shin tu rgya che'i shes bya'i gnas rnams la / /
dri med mkhyen pa thogs pa med 'jug cing / /
rlabs chen spyod pa'i gter du 'gyur bar shog /
de ltar spyod pa'i 'bras bu grub pa na / /
dus gsum @# / /
rgyal ba rnams kyi sku dang zhing / /
'khor dang mdzad pa sku tshe smon lam rnams / /
gang yin gcig tu bsdoms pa de dag kun / /
thabs mkhas spyod pas yongs su rdzogs gyur nas / /
ring nas yid la brnags pa'i 'gro ba 'di / /
dam chos bdud rtsi'i char chen phab pa yis / /
skad cig gcig la bdag gis sgrol bar shog /
lha dang bcas pa'i 'jig rten kun gyi skyabs gcig bu rgyal ba byams pa mgon po la smre sngags kyi sgo nas bstod pa tshangs pa'i cod pan zhes bya ba 'di ni mang du thos pa'i rgyal khams pa blo bzang grags pa'i dpal gyis lho brag stong ri nyi shar gyi dben gnas su sbyar ba dge legs su gyur cig /
! /
na mo gu ru mny+dzu g+ho Sha ya /
zab yangs mkhyen pa mkha' ltar pha mtha' yas / /
dmigs med thugs rjes 'gro kun rjes su 'dzin / /
skyon bral mdzad pas gdul bya bde la 'god / /
mi pham chos rje'i zhabs la gsol ba 'debs / /
shes bya kun la rmongs pa zad pa dang / /
lus can kun la ma ltar brtse ba dang / /
sdug bsngal rgya mtsho skem par byed pa'i mthu / /
bde blag nyid du 'grub par byin gyis rlobs / /
rgyal ba kun gyis bsngags pa'i yon tan gter / /
rgyal ba'i dam chos rgyal srid legs skyong zhing / /
rgyal sras kun gyi gtsug na mdzes gyur pa / /
mi pham chos rje'i zhabs la gsol ba 'debs / /
ji srid nam mkha' gnas pa de srid du / /
lus can thar lam 'tshol ba'i mig gcig bu| /
thub pa'i gsung rab legs bshad bdud rtsi'i rgyun / /
ma lus 'dzin cing spel bar byin gyis rlobs / /
bdud bzhi'i g.yul las rgyal ba'i mi pham mgon / /
rgyal sras spyod pa mthar phyin 'phags pa'i mchog /
thub pa'i rgyal tshab dam par dbang bskur ba / /
mi pham chos rje'i zhabs la gsol ba 'debs / /
bdud sde byams pa'i dpung gis 'joms pa dang / /
tshogs gnyis thabs mkhas lam gyis rdzogs pa dang / /
rgyal ba mnyes pa'i kun spyod 'ba' zhig gis / /
nyin mtshan g.yel ba med par byin gyis rlobs / /
bde gshegs snga mas btang snyoms mdzad pa yis / /
grangs med 'gro la brtse bas ma bzod nas / /
zhing 'dir byang chub snying por gshegs 'gyur pa / /
mi pham chos rje'i zhabs la gsol ba 'debs / /
mgon po khyod kyis byang chub mchog brnyes nas / /
skal ldan 'gro la chos 'khor bskor ba'i tshe / /
thog ma kho nar khyod gsung bdud rtsi'i ros / /
nyon mongs nad kun sel bar byin gyis rlobs / /
@# / /
dga' ldan gnas su grangs med lha rnams la / /
theg mchog gtam gyis dga' ba skyed mdzad cing / /
phun tshogs chos sku'i go 'phang mchog stsol pa / /
mi pham chos rje'i zhabs la gsol ba 'debs / /
tshe 'di'i phun tshogs rtsa rtse'i zil pa bzhin / /
mi rtag snying po med par rtogs pa dang / /
lan cig tsam zhig rnyed pa'i dal 'byor 'di / /
rtag tu don ldan byed par byin gyis rlobs / /
'bad pas bsgrubs kyang nges par 'dor dgos pa'i / /
rnyed dang bkur sti'i chos las yid log ste / /
gtan gyi bde ba sgrub byed dam pa'i chos / /
rtse gcig nyams su len par byin gyis rlobs /
! 'di yis dge {x} zhes pa nas /
thob par shog /
zhes rje btsun byams pa mgon po la bstod pa'i tshigs su bcad pa 'di ni rgyal khams pa blo bzang grags pa'i dpal gyis chos grwa chen po skyor mo lung du sbyar ba'o /
! /
na mo gu ru mny+dzu g+ho ShA ya /
ring nas goms pa'i thugs rje'i chab kyis rang bde 'dod pa'i yid kyi me dpung bcil /
zab mo'i rang bzhin ji bzhin gzigs pas kun tu rtog pa'i spros pa'i dra ba bcad / /
nyid kyis gzigs gang 'gro la bskrun phyir gzhan phan khur chen skyo med thugs kyis khyer / /
lhag pa'i lha der yid gtad dad pa'i rlung gis bskyod pa'i bstod tshig me tog la / /
nyin byed 'char ka'i mdangs kyis rab 'khyud pa'i / /
lhun stug gser gyi ri bo'i ngos bzhin du / /
dmar ser 'od kyi phung po lham me ba / /
'jam dbyangs mkhyen pa'i gter khyod yud tsam dgongs / /
ma lus zhing du 'bad pas btsal na yang / /
khyod las gzhan pa'i skyabs bzang ma mchis pas / /
bdag yid khyod kyi rjes su phyogs pa ni / /
nyi mas gdungs pa'i glang chen pad mtshor bzhin / /
de phyir khyod kyi yon tan brjod la bdag /
yid la re ba bskong bar byed pa yi / /
gtong bas mdzes pa'i sbyin bdag mthong ba na / /
'byor pas dman pa'i slong mo ba bzhin gyur / /
khyod sku ri dbang ji bzhin mtho zhing drang / /
nya gro'i ljon pa ltar rgyas chu zheng gab / /
bco ma'i gser ltar dag cing gsal ba yi / /
pags pa'i mdog ni legs shing srab la 'jam / /
rgyal mtshan tog ltar spyi gtsug gnas su ni / /
ring 'jam gnag la snum pa'i ral pa yi / /
thor cog mdzes par bcings pa'i zar bu ni / /
zur phud lnga ldan cung zad g.yon du 'phyang / /
rin chen rtse phran rnams kyis mdzes byas pa'i / /
dbyibs legs gdugs bzhin kun nas rgyas @# / /
pa'i dbu / /
skra mtshams mtho bar legs par phyed pa yi / /
dpral ba'i dbyes ni zla ba rgyas pa bzhin / /
kun da dung dang padma'i rtsa ba ltar / /
dkar gsal g.yas su 'khyil legs ri mo can / /
dag pa'i dngul gyi 'bur dang 'dra ba yi / /
dri med mdzod spu smin ma'i dbus na mdzes / /
kha dog gnag cing cung zad gug pa yi / /
'jam snum spu mnyam smin tshugs ring po can / /
stug cing 'jam la ma 'dres bsgrigs legs pa / /
khyu mchog bzhin du rdzi ma yid du 'ong / /
ut+p+la mthing kha'i 'dab ma ji bzhin du / /
spyan dkyus ring po cung zad zum pa yi / /
dkar nag cha rnams ma 'dres mdzes pa ni / /
'dam skyes 'dab ma kun nas rangs ba bzhin / /
rim par 'tsham zhing kun tu mtho ba'i shangs / /
bim pa ltar dmar yid du 'ong ba'i mchu / /
dkar zhing tshad mnyam thags bzang bzhi bcu'i tshems / /
'gram pa zlum rgyas ri dwags rgyal po bzhin / /
srab mnyen ro mchog myong ba'i ljags kyis ni / /
zhal gyi dkyil 'khor kun tu khebs par mdzad / /
snyan shal bzang po ring du 'phyang ba'i rtser / /
rin chen du ma spras pa'i rna cha g.yo / /
gzi 'od 'khyug pa'i rin chen phreng ba'i rgyan / /
gang du 'phyang ba'i dri med mgrin pa ni / /
mdzes pa'i gser gyi bum pa'i mgrin pa bzhin / /
rtsa yi dra ba mi mngon zlum zhing rgyas / /
phyag zhabs bol dang phrag gong ltag pa'i phyogs / /
yongs su gang bas mi mnyam med pa'i sku / /
gdong lnga pa bzhin kun nas rgyas pa'i stod / /
lhun po'i ngos ltar rab tu yangs pa'i brang / /
dpung pa'i mgo ni legs par zlum pa'i phyag /
glang po'i rgyal po'i sna ltar ring zhing mdzes / /
nyi shu'i sor mo mdzes pa'i dra ba yis / /
legs par 'brel ba dang pa'i rgyal po bzhin / /
mdog snum dmar ba'i mdangs chags sen mo yi / /
phreng bas rab tu dngar ba'i sor mo ni / /
dpag bsam yal 'dab gzhon nu'i lcug phran ltar / /
ring zhing rgyas la 'jam zhing gzhon sha chags / /
gsal zhing rdzogs la so sor ma 'dres pa'i / /
rtsibs stong ldan pa'i gser gyi 'khor lo mchog /
phyag dang zhabs kyi mthil na bkra ba ni / /
rgya las rgya yi 'bur ni gsal ba bzhin / /
dpung rgyan gdu bus mdzes par byas pa yi / /
g.yas pa'i phyag na dngos 'dzin 'khri shing gi / /
ljon pa drung nas gcod pa'i ral gri ni / /
'bar ba'i 'od kyi dra ba 'gyed pa bsnams / /
zhi sgo gnyis su med pa'i rten 'brel lam / /
ma lus gsal @# / /
bar ston pa'i glegs bam mchog /
ut+pal sngon po'i lte bar gnas pa yi / /
sdong bu g.yon pa'i phyag gis thugs kar 'dzin / /
rab 'byams tshon gyis kha bsgyur srab la 'jam / /
sna tshogs dar gyi smad g.yogs g.yo ba'i steng / /
sil sil sgra sgrog gser gyi 'og pag gis / /
yid 'ong rked skabs kun nas mdzes par bsdams / /
rta mchog bzhin du gsang gnas sbubs su nub / /
'jam zhing phra ba ba spu'i tshogs rnams ni / /
zla med re rer byung nas g.yas phyogs su / /
rim gyis 'khyil nas sku la gyen du phyogs / /
bags kyis phra zhing zlum pa'i byin pa legs / /
zhabs kyi mkhrig ma long bu'i 'bur gyis dben / /
rus spal lto bzhin zhabs mthil kun nas mnyam / /
zhabs kyi bzhi cha phyir 'phags rting pa yangs / /
bdab drug pad dkar dmar ser lte ba'i steng / /
dkyil 'khor yongs rdzogs rgyu skar bdag po'i gdan / /
gang der sgra ldan gdu bus mkhrig ma'i phyogs / /
mdzes pa'i zhabs gnyis rdo rje'i skyil krung mdzad / /
bsod nams tshogs rab rab 'byams rgyu las 'khrungs pa'i sku mchog mchog tu mdzes pa khyod kyi sku / /
nam mkha'i mthas gtugs gtugs pa med pa'i zhing mchog kun tu du ma'i 'gro la mig 'phrul bzhin / /
la lar bltam zhing zhing gzhan du yang byang chub tshul ston ston pa khyod kyi sku yi ni / /
bkod pa mchog 'di 'di dang gzhan du ma lus 'gro kun kun mkhyen gyur kyang brjod mi nus / /
li khri'i rgya mtshor rta bdun 'od stong lhung ba bzhin / /
blta bas mi ngoms 'od phung phyogs bcur 'phro ba'i sku / /
gang de cung zad bstong ba'i bsod nams de yi bdag /
'jam dbyangs sku mdzes mig gi lam du 'bral med shog /
nam zhig khyod sku mthong bar gyur ma thag /
srid par ring du 'khyams pas dub pa bdag /
log pa'i lam du song ba'i ma rungs yid / /
byang chub sems kyi dbang du 'gyur bar shog /
gzhan yang gzungs dang mngon shes rnam thar sgo / /
mu mtha' med pa'i ting 'dzin tshogs thob nas / /
zhing khams bye bar rgyal rnams blta ba'i phyir / /
dpag med lus kyi bkod pa ston par shog /
der ni mang du thos pa'i mthar son te / /
mtha' yas 'gro ba chos kyis tshim byas nas / /
ring por mi thogs rgyal ba kun gyi gtso / /
ngag gi dbang po'i sku mchog thob par shog /
rje btsun 'jam pa'i dbyangs la bstod pa 'jam dbyangs mnyes par byed pa'i bstod sprin rgya mtsho las sku la bstod pa'i skabs te @# / /
dang po'o /
! /
'od stong zer gyis phye ba'i gur gum gzugs / /
dang pa'i me long dkyil na gsal ba bzhin / /
'gying legs dbang po'i gzhu bzhin rab bkra ba'i| /
'jam pa'i dbyangs kyis ngag gi dbang phyug stsol / /
phyogs bcu'i zhing kun kun nas 'gengs pa'i sgra skad skad kyi dbye ba mtha' yas pa / /
sems can kun yid yid dang mthun par tshim byed byed po'i gdangs kyang zil gnon pa / /
khyod kyi gsung dbyangs dbyangs kying ro'i dkyil 'khor 'khor ba srid du rgyun chags pa'i / /
snyan pa'i gsung gang gang gi rna ba'i lam du lhung na na rga 'chi ba 'phrog par byed / /
gsung mnyen 'jam zhing yid 'od yid du 'thad / /
dag cing di med 'od gsal snyan la 'jebs / /
mnyan par 'os shing mi tshugs snyan zhing dul / /
mi rtsub mi brlang rang dul rna bar snyan / /
lus sems snying ni tshim byed dga' bde skyed / /
gdung med kun tu shes bya rnam rig bya / /
rnam gsal dga' byed mngon par dga' byed cing / /
kun shes byed cing rnam par rig par byed / /
rigs shing 'brel la zlos pa'i skyon dang bral / /
seng ge glang chen 'brug dang lag 'gro'i dbang / /
dri za ka la ping ka tshangs pa dang / /
shang shang te'u dbang po'i dbyangs ltar snyan / /
rnga sgra ma khengs mi dma' kun rjes zhugs / /
tshig zur phyin cing ma tshang med pa dang / /
ma zhum mi zhan rab dga' khyab cing chub / /
rgyun chags 'brel zhing sgra kun rdzogs par byed / /
dbang po kun tshim ma smad mi 'gyur la / /
ma brtags 'khor gyi dkyil 'khor yongs su grags / /
dug gsum sel byed bdud dpung tshar gcod cing / /
rnam pa kun gyi mchog dang ldan par 'byung / /
de ltar bzhi yis lhag pa'i drug cu'i dbyangs / /
gsung gcig nyid la'ang ma tshad med par ni / /
ji srid nam mkha'i mthas khyab de srid du / /
skal ldan rna ba'i lam du bde ba ster / /
de tshe nye bar gnas la ha cang che bar mi snang ring na gnas la chung min par / /
sna tshogs tshon dang phrad pa'i shel bzhin grangs med gdul bya'i rang rang skad dang mthun par ni / /
spyi gtsug mdzod spu mgrin pa la sogs khyod sku'i cha shas kun nas 'byung bar rab ston kyang / /
de dag kun la rtog pa nyer zhi 'di ni nam mkhas tshangs dbyangs sgrog na mtshon par nus / /
glog dmar mdzes pa'i ska rags bcings pa yi / /
char sprin nang gi 'brug sgra zab mo bzhin / /
'jam dbyangs gsung @# / /
bstod bsod nams 'di yis bdag /
khyod gsung rna ba'i lam du 'bral med shog /
gsung rgyun rna ba'i bu gar zhugs ma thag /
skal ldan rjes 'dzin log smra tshar gcod cing / /
sdeb legs tshig gis blo gsal yid 'phrog pa'i / /
'chad rtsod rtsom pa'i gnas rnams mthar son shog /
tha dad 'gro ba'i skad la thogs med pa'i / /
nges tshig so so yang dag rig pa mchog /
bde blag thob nas 'gro ba thams cad kyi / /
the tshom gcod pa'i mchog tu bdag gyur cig /
khyod kyis ji ltar rjes su gdams pa yi / /
gsung gi mtshams las nam yang mi mda' bar / /
gus pas rtse gcig nyams su blangs pa yis / /
gsung gi dbang phyug myur du 'grub par shog /
rje btsun 'jam pa'i dbyangs la bstod pa 'jam dbyangs mnyes par byed pa'i bstod sprin rgya mtsho las gsung la bstod pa'i skabs te gnyis pa'o /
! byu ru'i mdangs dang 'dres pa'i gser zangs mdog /
mdog legs shes bya ma lus lhang der mkhyen / /
mkhyen rab dbang phyug 'jam dbyangs 'gro ba'i skyabs / /
skyabs mchog khyod kyis rab 'byams shes rab stsol / /
dngos 'dzin chang gis rab tu myos pas blang dor dpyod pa'i blo gros nyams / /
nyon mongs gdug pa'i sna yi lag pas dge ba'i ljon pa kun tu 'joms / /
sred pa'i zhags pas yid ni drangs pas rnyed bkur glang mo'i phyir 'brang ba / /
bag med nags khrod kun tu rgyu ba'i gdul dka'i yid kyi glang po che / /
dran shes bag yod thag pas dam bcings nas / /
yang dag rigs pa'i lcags kyu rnon po yis / /
'phags mchog bye bas bgrod cing bsngags pa yi / /
rten 'brel dam pa'i lam bzang srol du btsud / /
tshul de skyo med brtson pa'i shugs drag gis / /
dpag med bskal par yang dang yang goms pas / /
sgyu ma lta bu'i ting 'dzin rdo rje yis / /
mthar 'dzin ri bo ming gi lhag mar mdzad / /
slar yang mtha' yas rgyal ba'i dbang po rnams / /
rab mchog mchod sprin rgya mtshos mnyes byas pas / /
dri med mgur nas tshangs dbyangs nga ro yis / /
dgongs nga gcig gis gsungs pa'i gdams pa mchog /
srid pa'i nad brgya drungs 'byin bdud rtsi'i zas / /
rgyun du bsten pas bgrod par ches dka' ba'i / /
rgyal sras spyod pa rlabs che'i pha rol tu| /
bgrod pa'i blo gros lus stobs rgyas pa na / /
mtha' dag 'dzin pas nam yang mi brdzi zhing / /
ma lus 'khrul snang 'joms la thogs med pa'i / /
ting 'dzin kun gyi gtso bor gyur pa @# / /
gang / /
rdo rje lta bur grags pa'i ting nge 'dzin / /
khyod kyis mngon du mdzad pa de yi mthus / /
sgyu ma lta bu'i yul gyi snang ba dang / /
rmi lam lta bur gsal zhing rig pa'i blo| /
myong snang ma lus chos kyi dbyings su zhugs / /
de phyir rtsa ba nyams pa'i ljon shing bzhin / /
ma lus 'dzin pa'i sa bon drungs phyung bas / /
skyob pa khyod la nam mkha' ji srid du / /
chos kyi sku las g.yo ba ga la zhig /
de ltar mgon khyod chos kyi dbyings las cung zad g.yo ba med bzhin du / /
du ma'i shes bya gsal bar snang ba me long nang du gzugs brnyan nam / /
nam mkha'i lam na 'ja' tshon bzhin du so sor ma 'dres rdzogs par mkhyen / /
mkhyen bzang khyod kyi mkhyen pa de yang skad cig nyid la de ltar lags / /
sbyin las 'byor ldan gnas yin dbul po min / /
ser snas dbul po'i gnas yin 'byor ldan min / /
de sogs rten 'brel mi bslu'i gnas kun mkhyen / /
de phyir khyod ni smra ba'i gtso bo lags / /
thogs med srid par song ba thams cad kyi / /
dge dang mi dge'i las tshul 'bras bur bcas / /
gang de khyod kyi mngon du ma gyur med / /
de slad khyod gsung 'bras med ma mchis lags / /
chags la gnas shing sdang la mos pa dang / /
de las ldog sogs mos pa sna tshogs tshul / /
mngon sum gzigs phyir khyod kyi mdzad pa kun / /
'gro la don du mi 'gyur yod ma lags / /
btso brgyad khams kyi rab dbye mtha' dag la / /
khyod la lkog tu gyur pa gang yang med / /
de phyir khyod ni gdul bya'i gnas rnams kyi / /
gdul ba'i dus las cung zad 'da' ma lags / /
srid par rgyu ba rnams kyi dad sogs kyi / /
dbang po rno rtul dbang po med pa la / /
mkhyen pa thogs med 'jug pa de slad khyod / /
chos ston tshul la shin tu mkhas pa lags / /
mngon par mtho zhing nges par legs pa dang / /
ngan song gnas rnams kun tu bgrod pa'i lam / /
kun la mkhyen pa sgrib pa med pa'i phyir / /
khyod ni 'gro ba'i bshes gnyen bzang po lags / /
bsam gtan gzugs med seng ge rnam par bsgyings / /
thod rgal la sogs ting 'dzin mtha' dag gi / /
'jug ldang kun byang tshul lam rmongs pas / /
snyoms 'jug rnams kyi pha rol son pa lags / /
thogs med 'khor bar yongs su 'dris bgyis pa'i / /
rang gzhan tshe rabs dran rtags dang bcas pa / /
skad cig tsam gyis khong du chud pas na / /
khyod ni sngon gyi mtha' la mkhas pa lags / /
@# / /
'di tsam dus na 'di nas 'chi 'pho zhing / /
legs spyad nyes spyad las rnams ji lta bar / /
gang du skye ba'i gnas kun rab mkhyen pas / /
khyod ni phyi ma'i mtha' la mkhas pa lags / /
gang zhig zag pa zad pa'i myang 'das dang / /
gang gis zad byed 'phags lam brgyad kyi lam / /
de dag kun la sgrib med mngon sum spyan / /
de phyir khyod ni skyabs kyi dam pa lags /
de ltar gnas dang gnas min las kyi rnam smin mos pa 'jig rten khams / /
dbang po'i rim pa kun 'gro'i lam dang nyon mongs rnam byang sngon gyi gnas / /
'chi 'pho skyed dang zag pa zad pa mkhyen pa thogs pa med 'jug pa / /
gang la mnga' ba khyod kyi yul du ma gyur shes bya'i gnas de gang / /
srid par 'khyams pa rnams kyis thog med nas / /
bdag bde'i phyir du gzhan la gnod pa'i lam / /
drag po'i rtsol bas kun tu bsten na yang / /
ngal ba 'bras bu med pas gol ba ltar / /
gzhan la cung zad tsam yang mi 'tshe bar / /
rang nyid phyir du nyin mtshan bar med par / /
brgya phrag brtson pas thar pa bsgrub de yang / /
yang dag lam la rgyab kyis phyogs par gzigs / /
de phyir rgyal ba kun gyi lam gcig bu / /
lus can mtha' dag rjes su 'dzin pa'i ma| /
rgyal sras dpa' bo g.yul du 'jug pa'i go / /
snying rje'i lam bzang ring nas gom par mdzad / /
sdug bsngal rmi lam du yang mi 'dod cing / /
phul byung bde la chog shes med par ni / /
'gro ba 'di dag khyad par yong min na / /
gzhan bde yal bar 'dor rnams ches 'khrul bar / /
brtse ldan khyod kyis gzigs nas bdag dang gzhan / /
mnyam pa nyid du mthong ba'i byang chub sems / /
thog ma nyid du goms par mdzad pa yis / /
sems can thams cad khyod kyis bdag gir bzung / /
bdag bder sred pa yang dag lam gyi gegs / /
gzhan nyid gces 'dzin yon tan kun gyi gter / /
de phyir khyod kyi bdag gzhan brje ba'i tshul / /
yang yang goms pas 'gro kun bdag tu mdzed / /
de ltar snying rje'i ma yis lan mang du / /
lus stobs rdzogs par bskyangs pa'i bcom ldan khyod / /
phun tshogs yon tan rnams kyi mthar phyin kyang / /
zhi ba'i bde bas 'phrog par ga la 'gyur / /
'dab bzang dbang po lha yi lam zhugs pa / /
der gnas ma yin 'dzin mar mi ltung ltar / /
srid zhir mi gnas khyod thugs bstod pas bdag /
'jam dbyangs mkhyen brtse yid la 'bral med shog /
mthar 'dzin go skabs 'phrog pa'i lta ba dang / /
'gro kun bu @# / /
sdug ltar mthong snying rje gnyis / /
yid la bde blag nyid du grub gyur nas / /
lus can theg pa mchog la 'khrid par shog /
chos kun tshig don mi brjed dran pa'i gzungs / /
dri ba kun gyi lan ldon spobs pa mchog /
myur du bskyed nas chos kyis phongs rnams la / /
legs bshad dga' ston 'gyed par bdag gyur cig /
sna tshogs gdul bya'i bsam pa ji bzhin du / /
mi rtog bzhin du re ba skor ba yi / /
'jam dbyangs thugs kyi dpal gyis myur du bdag /
ston zlas nam mkhar ji bzhin mdzes gyur cig /
rje btsun 'jam pa'i dbyangs la bstod pa 'jam dbyangs mnyes par byed pa'i bstod sprin rgya mtsho las thugs la bstod pa'i skabs te gsum pa'o / / / /
phyogs bcu'i zhing nas mtha' yas rgyal bas rgyun chad med par rab sngags pa / /
gang gi snyan pas 'jig rten gsum bkang 'jam pa'i dbyangs zhes rab tu grags / /
gang de'i yon tan cung zad gus pas brjod pa'i bstod sprin rgya mtsho 'di / /
gang zhig 'dzin cing klog pa de yi yid la 'jam dbyangs myur 'jug shog /
ces rje btsun 'jam pa'i dbyangs la bstod pa 'jam dbyangs mnyes par byed pa'i bstod sprin rgya mtsho zhes bya ba 'di ni mang du thos pa'i rgyal khams pa blo bzang grags pa'i dpal gyis sbyar ba'o /
! /
mtshams sprin gzhon nu'i mdangs bzhin mjes pa'i sku / /
'chi med bdag po'i dbyangs ltar snyan pa'i gsung / /
chu gter chen po'i klong bzhin zab pa'i thugs / /
'jam dbyangs rgyal ba'i yab la phyag 'tshal lo / /
rab 'byams bskal par grangs med rgyal ba la / /
rab 'byams zhing du dpag med legs bshad tshogs / /
rab 'byams brtson pas thos pa'i mthar son pa'i / /
mtshungs med mkhyen pa'i dbang phyug khyod la 'dud / /
'khor ba'i tha ma'i mtshams gang ji srid pa / /
de srid nyam thag 'gro kun bskyab pa'i phyir / /
sems can khur chen khyer bas mi ngal ba'i / /
mtshungs med snying rje'i dbang phyug khyod la 'dud / /
rgyas sras thu bo'i sku yis zhing kun tu / /
rmad byung bkod pa'i mdzad pa'i rgya mtsho las / /
skra rtses blangs pa'i cha shas phra mo tsam / /
mkha' mnyam 'gro ba'i don du 'dir bkod pas / /
tshe rab kun tu rje btsun 'jam dbyangs kyis / /
theg mchog ston pa'i bshes gnyen mdzad pa dang / /
sdug bsngal rgya mtshor bying ba'i drin can rnams / /
ma lus sgrol la 'jam dbyangs 'dra bar shog / / /
@# / /
oM sra sti / /
mnyam nyid mi g.yo zab gsal bde chen thugs / /
chos kyi dbyings su ro gcig mi phyed pa'i / /
rdo rje 'chang dbang sangs rgyas kun 'dus dpal / /
blo bzang grags pa'i zhabs la gsol ba 'dibs / /
mgon khyod grangs med rgyal ba ma lus pa'i / /
lab gcig 'jam dpal gzhon nu mthon mthing gi / /
zur phud bregs te thun mtshams la 'khu ba'i / /
bla gos nyer klubs thub bstan bdag por bzhengs / /
sA la'i sman ljongs zab mo dbu ma dang / /
nyer 'drel rdo rje theg pa'i rim gnyis lam / /
byin ci ma log bsam 'phel rin po ches / /
yongs gtams shing rta'i srol 'byed khyod kho na / /
dri med bka' dang bstan bcos chu klung 'bum / /
zab rgyas gdams ngag rgya mtshor shar ba'i 'jing / /
thos bsam sgom pa'i gru rdzings brtan po yis / /
don gnyis nor bur dbang ba khyod las gang / /
de phyir mgon po khyod kyi gsang ba gsum / /
'dren ba gzhan las rmad byung rnam thar la / /
shes nas mi phyed dad bas rtse gcig tu / /
gtan gyi skyabs gsol thugs rjes rtag tu skyongs / /
srid par sdug bsngal gsum gyi me'o bas su / /
lhung ste thog med dus nas 'khor ba'i rgyun / /
zad par ma gyur mkha' mnyam sems can la / /
byin rlabs thugs rjes rtag par mi gtong gsol / /
dal 'byor chu lbur 'dra ba'i nyam chung lus / /
mi rtag nub ka'i nyi ma ji bzhin 'dir / /
don med ngan song gtid rdo sgrang ba la / /
gzhol ba'i rmongs chen 'gro rnams thugs rjes skyongs / /
khyad par snyi gsam lnga yi 'dzin khri'i so / /
rno bas phug pa'i mi bzod sdug bsngal can / /
gdul bar ches dka' deng dus sems can la / /
skyob pa khyod kyi thugs rje'i dpung skyed cig /
rgyal ba thams cad spangs rtogs 'phrin las kun / /
phun sum tshogs bar mnyam ba nyid mod kyang / /
snyigs dus 'grol lhag bar mgon dang skyabs / /
mdzad pa'i dam bca' btsan po ma g.yel dgongs / /
zhwa ser lugs bzang kun snang 'bar ba'i 'od / /
rtag tu mi nyams phyogs bcur 'phel ba dang / /
rgya tor bod gsum sems can sdug bsngal gnyid / /
rab sangs gtan bde'i snang bar sbyor du gsol / /
srid pa'i gnas la btson ra'i mi bzhin du / /
nges 'byung bcos ma min pas bzhi bzung ste / /
mar gyur 'gro la byams dang snying rje ches / /
bdag rgyud rtag tu phyug par byin gyis rlobs / /
'gro rnams sdug bsngal bral ba'i byang chur cher / /
skad cig nyid la sbyor 'dod sems bskyed dang / /
rtag chad mtha' bral zab mo dbu ma'i lta / /
ji bzhin rgyud la skye bar byin gyis rlobs / /
'di phyi'i legs tshogs ko bi dA ri'i shing / /
ma lus skye ba'i sa gzhi dam tshig dang / /
so thar byang sems rig 'dzin sdom pa la / /
nyes pas mi gos rnam par dag byin rlobs / /
tha mal snang zhen spangs te dkyil 'khor ltar / /
bskyed pa'i rnal 'byor phra rags brtan pa dang / /
rdzogs rim zab lam bla med khyad par bar can / /
rgyud la myur du skye bar byin gyis rlobs / /
mdor na rang gzhan don gnyis rlabs po che / /
bsgrub la bar bcod nyer 'tshes mi brdzi zhing / /
phyi dang nang gi mthun rkyen ji snyed pa / /
'bad med lhun gyi grub par byin gyis rlobs / /
bslu med dkon mchog gsum gyi byin rlabs dang / /
ye dam dkyil 'khor lha tshogs mkha' 'gror bcas / /
dkra phyogs srung ma'i mthu stobs nus pa yis / /
bsam don smon pa thams cad 'grub par shog /
ces rje btsun bla ma btsong kha ba chen po la gsol ba 'debs shing / /
khyad par snyigs dus kyi rgyud bzhi phyir thugs rje bskul ba 'di ni /
rje bla ma gang gi gsang ba gsum gyi rnam thar la shas nas dad pa thob pa shAkya'i dge slong blo bzang bskal bzang rgya mtshos li thang thub chen byams ba gling du sbyar ba'o / /
@# / /
na moH shrI gu ru many+dzu g+ho ShA ya / /
sa gsum 'gro ba'i re skong dngos grub ger / /
legs bshad 'od stong 'gred pa'i nyin mor byed / /
yon tan cha sha kun rdzogs 'od dkar can / /
dpal ldan bla ma lus can gtsug na rgyal / /
gang la brten na blo gros mchog ster zhing / /
'chi bdag bi con ti mo'i dbyug pa ltar / /
gang gis mdzad pa'i lha mo 'gro ba'i skyabs / /
gtsug tor rnam rgyal cung zad bstod par bgyi / /
mig bral skye bos sna tshogs gzugs la bzhin / /
khyed kyi nga tshul bdag la ring du bskal / /
'on kyang dam chos yang dag sdud pa'i phug /
bde ba can gyi khang bzang mchog nyid na / /
'jig rten rnam 'dren tshe dpag med mgon gyis / /
khyod la rgya cher bsngags pa thos pa las / /
'phags ma'i zhabs zung ring nas bsten pa badg /
'di skad gleng ba'i go skabs cung zad rnyed / /
yid 'phrog 'od zer stong gi dra ba can / /
phul byung chu zhing gab pa khyod kyi sku / /
'o ma'i chu gter dbus na gang ri bzhin / /
pad zla'i steng na mdzes la phyag 'tshal lo / /
chu shel btso ma'i gser dang in+d+ra rnyil / /
yongs su dag pa'i 'od ltar rab gsal ba'i / /
dbus dang g.yas g.yon zhal bzang rgyas pa ni / /
sgeg dang zhi dang khro la phyag tshal lo / /
gdugs mdzes rog la in+d+ra ni la bzhin / /
rab rgyas dbu la ral ba'i thor cog can / /
dri bral mkha' la 'khyog pa'i 'ja' tshon ltar / /
mthon mthong spyan mchog smin ma ring pos mdzes / /
dbyibs legs shangs kyi rgyud ni yid du 'ong / /
mchu sgros mdzes pa'i zhal ni lta na sdug /
mnyen legs snyan gyi bug par rin chen 'phyang / /
smad byung nyams kyis yid 'dzin khyod la 'dud / /
skar 'phreng bkra ba'i mdangs ltar rab gsal ba'i / /
do shal mchog gis mgrin par rab tu 'khyud / /
'o ma'i rgyun 'dzin nu 'bur zung gcig gis / /
rab yangs brang la ngang bas pad mtshor bzhin / /
rin chen rgyan gyis mdzes pa'i 'jam mnyen phyag /
padma'i rtsa ba ltar dkar zung bzhi yi / /
dang po rdo rje sdigs mdzub zhags pa ste / /
gnyis pa 'od dpag med dang mi 'jigs sbyin / /
gsum pas mda' gzhu bzhi pa'i phyag zung gis / /
mchog sbyin bum pa bzung nas 'gro ba la / /
'chi med tshe yi dpal ster bcom ldan ma / /
tshe dpag med la khyod la phyag 'tshal lo / /
yid bzhin mtsho yi dogs kyi pad sdong bzhin / /
drang zhing ldem @# / /
pa'i sked skabs gsal ba can / /
'ja' tshon gur phub shel gyi mchod sdong ltar / /
dri med mdzes sku bkra ba'i gos kyis spud / /
mi phyed skyil krung mchog gis legs gnas shing / /
brgyad gnyis lang tsho'i dpal 'dzin rgyal ba'i yum / /
mi 'dra'i rnam 'phrul du mas rnam rol ba / /
'gro ba'i yid bzhin 'jug la phyag 'tshal lo /
! /
rnga yab dkar po bsnams pa'i rgyal ba'i sras / /
phyag na padma rdo rje 'dzin pa gnyis / /
g.yas g.yon gnas nas khyod skur mngon phyogs te / /
rtag tu bsgrims te bltas kyang ngoms pa med / /
ral gri lcags kyu dbyug pa rdo rje g.yas / /
g.yon pa ma rungs 'dul ba'i sdigs mdzub can / /
mi g.yo 'dod rgyal dbyug sngon stobs po che / /
khyod kyi phyogs bzhir gnas nas bgegs dpung 'joms / /
'chi med bdud rtsi'i char gyi rgyun 'bebs pa'i / /
gtsang ma'i gnas kyi lha yi bu gnyis ni / /
steng gi phyogs nas rin chen bum pa yis / /
dag pa'i chu rgyun 'bebs la mngon par brtson / /
ma lus shes bya mtha' dag mngon du 'gyur / /
mu med 'gro la rgyun chad med par brtse / /
mi mtshon dug sogs 'jigs pa kun las skyob / /
mi dang lha yi rnam 'dren khyod la 'dud / /
shes bya kun la rmongs pa'i dra ba bcad / /
sems can kun la snyoms pa'i thugs dang ldan / /
gnas skabs kun tu phan dang bde ster ba / /
'jig rten kun gyi skyabs la phyag 'tshal lo / /
shin tu brten pa zhes bya lha yi bus / /
khyod kyi gzungs sngags zhag drug bgrangs pas kyang / /
'jigs pa che las yongs su thar gyur te / /
mchog gi tshe thob ngan 'gro dag gyur na / /
'di na khyod la rtse gcig yid kyis ni / /
rgyun du skyabs su bzung nas ting 'dzin dang / /
bzlas brjod mchod pas dus rnams 'da' ba la / /
ci lags re ba mi skong bcom ldan ma / /
brtse ba'i ma yis yid 'ong bu la bzhin / /
yid la khyod sems dang ba'i bu yis ni / /
yang yang bos kyang rjes su mi 'dzin na / /
brtse ba'i gter du bdag gis ci las dpag /
khyod ni 'gro ba kun gyi bsam pa mkhyen / /
sngon tshe de dag don du thugs kyang bskyed / /
ji ltar 'dul ba'i thabs la shin tu mkhas / /
srid zhi'i rgud pa sel pa'i mthu dang ldan / /
de phyir rtag tu dag pa'i skye ba 'dzin / /
rgyal dang phrad cing rgyal sras rigs su 'gyur / /
blo rno tshe rabs dran zhing ngag ni btsun / /
dran dang ldan zhing bde ba can du skye / /
dpag @# / /
med tshe thub 'byung po'i gnod pa med / /
dus min 'chi ba brgyad dang nad las grol / /
kun gyi mchod 'os dgra las rgyal ba dang / /
ral gri rig 'dzin mkha' la 'gro ba sogs / /
rgyal bas gsungs pa'i gzungs kyi phan yon kun / /
sgrub pa po yis ji ltar gsol ba bzhin / /
thugs rje'i dbang gyur 'phags ma'i drin gyis ni / /
yid la re ba yongs su rdzogs par mdzod / /
gzungs mchog gang la gtang pa'i lha dbang dang / /
gang de 'dzin pa'i slad bzhin 'brangs nas ni / /
rtag tu bsrung bar zhal gyis legs bzhes pa / /
chos kyi rgyal po gshin rje chen pos kyang / /
snyigs dus skye bo'i ngang tshul mi lta bar / /
rgyal ba'i spyan sngar dam bcas dgongs mdzod la / /
gzungs kyi phan yon gang yod de dag kun / /
myur du mngon du 'gyur ba'i 'phrin las mdzod / /
de ltar 'gro ba'i skyabs gyur rje btsun ma / /
cung zad bstod las byung ba'i dge ba des / /
'phags ma'i go 'phang mchog de myur thob nas / /
nyam chung lus can kun gyi mgon bgyid shog /
mi bsrun yid kyi bran du gyur pa'i mthus / /
mi 'dod 'bras bu ster ba'i gnag pa'i las / /
mi shes dbang gis bgyis pa gang yin pa / /
ma lus bde blag nyid du zhi gyur cig /
mchog gi tshe dang rlabs chen rnam dpyod dang / /
dad dang snying rje brtson 'grus ting 'dzin sogs / /
lung dang rtogs pa'i yon tan ji snyed pa / /
mtha' dag gong nas gong du rgyas par shog /
byang chub sgrub pa'i rjes su rab gzhol ba / /
bde gshegs dgyes pa'i rab 'byams dbang gi las / /
de dag thams cad ji ltar smon pa bzhin / /
'dod pa tsam gyis rjes su byed par shog /
thos bsam sgom pas bdag rgyud 'dul ba'i tshe / /
yang dag lam gyi gegs la mngon brtson pa / /
nag po'i rtsa lag rnams kyi stobs dang dpung / /
mngon sbyod las kyis thams cad tshar gcod shog /
mthong thos dran dang reg pa tsam gyis kyang / /
'gro ba kun gyi re ba gang yin pa / /
mtha' dag yongs su rdzogs par byed pa la / /
yid bzhin nor dang dpag bsam shing bzhin shog /
mdor na bshes gnyen dam pa mnyes byas nas / /
thub pa'i dgongs pa rnyed pa'i mang thos kyis / /
sgrub pa'i bya ba legs bar mthar phyin nas / /
rgyal ba'i bstan pa phyogs bcur rgyas byed shog /
rjes btsun bla ma'i {x x x} /
bcom ldan 'das gtsug tor rnam par rgyal ma la bstod pa 'chi med grub pa zhes bya ba 'di ni /
mang du thos pa'i rgyal @# / /
khams blo bzang grags pa'i dpal gyis sbyar ba'o /
! /
dpal ldan sa gsum 'gro ba'i mig gcig pu / /
thar 'dod yongs kyi bla na med pa'i mgon / /
rgyal ba kun las lhag pa'i thugs rje can / /
zla med bla ma mchog la gsol ba 'debs / /
rgyal ba'i spyan sngar byang chub spyod pa blangs / /
dga' ldan gnas su 'jam dpal snying por grags / /
kha ba can 'dir blo bzang grags pa'i dpal / /
rgyal sras thu bo khyod la gsol ba 'debs / /
rgyal chen bsod nams smin pa'i mthu ldan pas / /
gsung rab klog dang legs sbyar sgra la sogs / /
brda sprod gtsug lag ma bslabs thugs su chud / /
yon tan lhun rdzogs khyod la gsol ba 'debs / /
khyod sku'i nyin byed yum gyi chu 'dzin las / /
gsal bar byon tshe srid pa'i phun tshogs la / /
kun nas sred pa'i glog gi rol rtsed dang / /
nam yang 'grogs pa spangs la gsol ba 'debs / /
gzhon nu nyid nas rgyal ba'i brtul zhugs kun / /
ma smad tshul khrims mchog gis legs bsngams shing / /
skye ba kun tu gcig tu bag yod la / /
goms pa'i mthu ldan khyod la gsol ba 'debs / /
rgyal ba'i gsung rab kun gyi tshig don la / /
thogs pa med par 'jug pa'i rnam dpyod kyis / /
rtag tu legs bshad 'tshol ba lhur blangs pas / /
rgya chen mkhyen ba'i gter la gsol ba 'debs / /
tshig phreng lbu bas ngoms pa mi mnga' zhing / /
mkhas mchog bye bas rtogs par dka' ba'i gnas / /
zhib cing ches phra dri med rigs pa yis / /
ma lus chos kun gzigs la gsol ba 'debs / /
rtog ge la sbyangs rgol ba mtha' dag gis / /
lan brgyar dpyad kyang mgon po khyod kyi gsung / /
cha tsam rnam pa gzhan du g.yo ba spangs / /
dag pa'i thugs mnga' khyod la gsol ba 'debs / /
'phags yul shing rta che rnams bzhed pa'i gzhung / /
ji bzhin gzigs pa khyod las gzhan na gang / /
gsung rab kun kyang khyod nyid 'ba' zhig la / /
gdams pa'i mchog tu shar la gsol ba 'debs / /
de phyir mkhas mchog kun gyi cod pan la / /
rtag tu ngal gso mdzad pa'i zhabs pad kyis / /
rgya mtsho'i gos can gang la bris pa'i rdul / /
'gro ba'i mchod rten gyur la gsol ba 'debs / /
rgyal ba'i mkhyen pas ji tsam legs dpyad kyang / /
khyod kyi thugs la rnam dag bslab pa'i khrims / /
lhod par bgyis pa'i nyes pa phra mo ni / /
cha tsam gzigs pa spangs la gsol ba 'debs / /
rin chen 'byung gnas chu yi phung po bzhin / /
khyod thugs snying rje'i gting mtha' ji tsam zhes / /
ye shes spyan ldan kun gyi yul las 'das / /
rje btsun thugs rje'i gter la gsol ba @# / /
'debs / /
khyod kyi lhag bsam khyogs la ma blangs pa'i / /
lus can phan bde'i khur ni cang ma mchis / /
rlabs chen spyod pa kun gyi mthar son pa / /
snying stobs rmad du byung la gsol ba 'debs / /
mgon po khyod kyi zhal gyi dbugs tsam yang / /
mtha' dag 'gro la sman pa'i rgyur 'gyur na / /
tshogs gnyis spyod pa gzhan lta smos ci 'tshal / /
sa gsum skye rgu'i gnyen la gsol ba 'debs /
! /
'jam pa'i dbyangs kyis khyod la mngon sum du / /
nyin re bzhin yang legs bshad bdud rtsi'i rgyun / /
dus gsum rgyal ba'i thugs kyi bcung bsdus pa / /
rgyun mi 'chad par 'doms la gsol ba 'debs / /
thub bstan padmo'i tshal la 'jig rten 'dir / /
khyod ni rgyal ba'i nyi ma ji bzhin zhes / /
mi pham mgon pos khyod la mngon sum du / /
dbugs dbyung mchog tu bsngags la gsol ba 'debs / /
grangs med rgyal ba'i sku yi rgyal mtshan gzigs / /
sa ra ha dang lU yi pa la sogs / /
grub chen du mas mngon sum byin gyis brlabs / /
yongs dag skyes bu mchog la gsol ba 'debs / /
klu sgrub 'phags pa lha dang sangs rgyas bskyangs / /
zla ba'i zhabs kyis gang tshe byin brlabs pa / /
de yi mdo la zab mo'i chos nyid la / /
'khrul pa'i dri ma spangs la gsol ba 'debs / /
khyod kyis chos nyid nam mkha'i dkyil lta bu / /
mnyam bzhag ting 'dzin mchog gis legs bsgoms pas / /
rjes thob tu yang sgyu ma lta bu'i thugs / /
skad cig g.yo ba med la gsol ba 'debs / /
thub pa'i legs bshad kun gyi mthar thug pa / /
rgyud sde rgya mtsho'i de nyid 'byed pa la / /
rgyal ba khyab bdag rdo rje 'chang dbang dang / /
dbyer med bla ma mchog la gsol ba 'debs / /
phyogs 'dir sngon chad gzhan gyis ma myongs pa'i / /
lam gyi mthar thug rim gnyis zab mo'i gnad / /
ji bzhin gzigs nas de don sgrub pa la / /
nyams len snying por mdzad la gsol ba 'debs / /
phra rags lha yi rnal 'byor mthar phyin pas / /
tha mal snang zhen kun rtog rgyang bsrings shing / /
gang shar dkyil 'khor 'khor lo'i rnam rol las / /
khyod thugs g.yo ba med la gsol ba 'debs / /
kun rtog rlung gi rgyu ba d+hu tIr dengs / /
'od gsal thams cad stong pa'i de nyid gzigs / /
gang shar bde chen mchog gi rnam rol can / /
rdo rje'i thugs dang ldan la gsol ba 'debs / /
mtha' yas smon lam stobs mnga' thabs mkhas kyis / /
'bad med lhun grub @# / /
mtha' yas gdul bya'i tshogs / /
rgyal ba dgyes pa'i lam la 'khrid mdzad pa / /
'jig rten kun gyi skyabs la gsol ba 'debs / /
tshig sbyi'i bshad sgrub rtags kyi dge sbyong gis / /
thub bstan ming tsam lhag mar gyur ba'i dus / /
bslab gsum lung rtogs rgyal ba'i dam chos kun / /
khyod kyis nyin mor mdzad la gsol ba 'debs / /
bsams bzhin zhing 'dir sku yi bkod pa ni / /
nye bar sdud la khyod thugs gzhol ba'i tshe / /
dpa' bo mkha' 'gro'i lha tshogs mchod pa yis / /
bsam yas nam mkha' gang la gsol ba 'debs / /
'od gsal chos sku mngon du mdzad gyur pa / /
de tshe khyod sku 'od kyi gong bur gyur / /
bar dor longs spyod rdzogs pa sgyu ma'i sku / /
mchog gi dngos grub brnyes la gsol ba 'debs / /
! /
deng nas brtsams te tshe rabs kun tu bdag /
khyod zhabs padmo gus pas mchod pa dang / /
khyod gsung nyan cing sgo gsum bya ba kun / /
khyod mnyes 'ba' zhig sgrub par byin gyis rlobs / /
rnyed bkur don gnyer tshe 'di'i snang ba dang / /
rang bde 'dod pa'i zhi ba'i sems spangs nas / /
'gro ba'i don sems byang chub sems mchog dang / /
nam yang 'bral ba med par byin gyis rlobs / /
phra zhing mdzangs la zhib pa'i blo gros kyis / /
rigs pa'i rjes 'brangs rgyal ba'i gsung rab don / /
ma lus khong du chud nas 'gro ba yi / /
rmongs pa'i mun chen sel bar byin gyis rlobs / /
rnam mang rgyud sde'i don la nges rnyed nas / /
lam bzang mthar thug rim gnyis zab mo'i don / /
phyi nang 'gal rkyen kun gyis g.yo med par / /
rtse gcig nyams su len bar byin gyis rlobs / /
mdor na rgyal ba'i dam chos mtha' dag dang / /
khyad par du yang bla med rdo rje theg /
rgyal ba'i dgongs pa ji bzhin legs bzung nas / /
'gro ba'i 'dren pa bgyid par byin gyis rlobs / /
dge ba 'di yis skye ba thams cad du / /
'dren mchog bla ma khyod dang mi 'bral zhing / /
mgon po khyod kyi thugs kyi bcud phyung ba / /
legs bshad bdud rtsi'i ro yis 'tsho bar shog /
gzhan yang bdag gis bgyis dang bgyid 'gyur ba'i / /
legs par spyod pa ji snyed mchis ba kun / /
khyod gyis dgyes bzhin rjes su 'dzin pa dang / /
bka' bzhin sgrub pa kho na'i rgyur gyur cig /
dpal ldan bla ma khyed sku gyi 'dra dang x x tshe rab kun tu x x zlog pa ma gyur cig /
ces bstod pa 'di ni mkhas grub dge legs dpal bzang pos sbyar @# / /
ba'o / /
! / /
chos kyi rgyal po tsong kha pa la phyag 'tshal lo / /
gang gi mkhyen pa rab yangs nam mkha' la / /
ji lta ji snyed mkhyen pa'i 'od zer can / /
rgyal sras nyi ma rje btsun chos kyi rje / /
dpal ldan bla ma'i zhabs rdul spyi bos bsten / /
khyod kyi sku gsung thugs kyi yon tan rnams / /
phyogs bcur bzhugs pa'i rgyal ba sras bcas kyis / /
ma lus brjod par mi nus 'on kyang ni / /
dad pas spel la cung zad nyan par gyis / /
yon tan rgya mtsho'i bstod tshig me tog gi / /
'phreng ba spel legs blo gsal mgrin pa'i rgyan / /
dad pa'i bsod nams spel ba'i rin chen ni / /
bdag gis bsgrubs la mkhas rnams dgyes par mdzod / /
khyod kyi legs par spyad pa'i bsod nams sprin / /
gdul bya'i dge legs spel ba'i char rgyun can / /
zab dang rgya che'i snyan pa'i 'brug sgra sgrog /
dpal ldan bla ma chu 'dzin dbang po bzhin / /
ting 'dzin bye ba mang la dbang bsgyur zhing / /
legs bshad rtsom dang sgrub la mngon brtson pa / /
rnal 'byor dbang phyug sngags rig kun gyi gtso / /
dpal ldan bla ma lus can gtsug na rgyal / /
sngon tshe rdo rje gdan du rgyal ba la / /
rin chen shel gyi phreng ba brgya rtsa gcig /
legs par phul te byang chub sems bskyed nas / /
yang dag lta ba rtogs pa'i skal ldan gyur / /
dpal ldan bla ma'i zhabs la gsol ba 'debs / /
dgung lo bdun nas rje btsun gsang bdag dang / /
shing rta chen po dpal ldan mar me mdzad / /
mngon sum gzigs shing rgyun du rjes bzung bas / /
sngags dang pha rol phyin gzhung gdams par shar / /
dpal ldan bla ma'i zhabs la gsol ba 'debs / /
in+d+ra nI la'i mdog ltar rab sngo ba'i / /
rab mdzes 'od zer lnga yi dra ba can / /
shin tu zlum pa'i dbus su 'jam pa'i dbyangs / /
mngon sum gzigs pa rje btsun chos kyi rje / /
dpal ldan {x} / /
de nas brtsams te rje btsun mkhyen pa'i gter / /
nam 'dod gzigs shing dpal ldan 'dus pa dang / /
shes rab pha rol phyin gzhung zab mo'i don / /
rgyun du gsan pa rgyal sras chos kyi rje / /
dpal ldan {x} / /
yan lag bdun pa'i cho ga mdzad pa'i tshe / /
sangs rgyas sum cu so lnga mngon sum du / /
rang rang sku yi dbyibs dang phyag mtshan sogs / /
ji bzhin @# / /
rgyun du gzigs pa chos kyi rje / /
dpal ldan {x} /
g.yas g.yon phyag gi chos 'chad phyag rgya can / /
bzang po'i bzhugs stangs mdzad pa'i byams mgon gyis / /
slar yang stobs bcu mnga' ba gshegs pa bzhin / /
rgyal ba'i mdzad pa sgrub par lung bstan pa / /
dpal ldan {x} / / /
lha mi'i ston pa shAkya'i rgyal po dang / /
sman gyi bla dang 'dren pa 'od dpag med / /
'khor tshogs rgya mtsho'i dbus na lham me ba / /
mngon sum gzigs pa rgyal sras chos kyi rje / /
dpal ldan {x} / /
dngos grub 'byung gnas rje btsun sgrol ma dang / /
gtsug tor rnam rgyal 'phags ma 'od zer can / /
bar chad kun sel gtsug tor gdugs dkar sogs / /
lhag pa'i lha rnams yang yang gsal bar gzigs / /
dpal ldan {x} / /
rgyas sras klu sgrub rje btsun sangs rgyas bskyangs / /
'phags pa lha dang dpal ldan zla ba'i zhabs / /
rnal 'byor dbang phyug klu yi byang chub rnams / /
mngon sum byon nas rgyun du rjes bzung ba / /
dpal ldan {x} / /
sa gsum brnyes pa 'phags pa thogs med dang / /
kun mkhyen gnyis pa rgyas sras dbyig gi gnyen / /
'phags pas rjes bzung phyogs kyi glang po rnams / /
mngon sum byon nas rgyun du rjes bzung ba / /
dpal ldan {x} / /
smra ba'i zla ba chos kyi grags pa dang / /
yon tan 'od dang rgyal sras shAkya 'od / /
zhi ba lha dang dpal ldan a b+ha ya / /
mngon sum byon nas rgyun du rjes bzung ba / /
dpal ldan {x} / /
in+d+ra b+hU ti dpal ldan sa ra ha / /
lU yi pa dang rje btsun dril bu'i zhabs / /
nag po spyod pa padma'i ngang tshul sogs / /
mngon sum byon nas rgyun du rjes bzung ba / /
dpal ldan {x} / /
'di dag gzhung la brten nas rang gzhan la / /
phan pa rgya chen 'grub pa'i rten 'brel zhes / /
'jam pa'i dbyangs kyis gsal bar lung bstan cing / /
gzhan don lhun gyis grub pa'i sems dpa' che / /
dpal ldan {x} / /
zhi lhag zung du 'brel pa'i rnal 'byor gyi / /
ting 'dzin yar ngo'i zla ltar 'phel ba na / /
bcom ldan rdo rje 'jigs byed rab brjid pa'i / /
zhal phyag yongs su rdzogs pa'i sku mchog gzigs / /
dpal ldan {x} / /
'jam pa'i dbyangs dang rje btsun bla ma yi / /
thugs kar shes rab ral gris 'brel ba las / /
zag med bdud rtsi'i chu rgyun thugs kar zhugs / /
lhan skyes bde ba'i ting @# / /
'dzin bzang po 'khrungs / /
dpal ldan {x} / /
bde ba can du skye ba'i smon lam dang / /
mi pham mgon gyi yang dag don bstod pa / /
don gyi ngo bo go rim 'jam dbyangs kyis / /
gsal bar gsungs nas tshig sbyor legs sbyar ba / /
dpal ldan {x} / /
sku gsung thugs rten rab gnas mdzad pa'i tshe / /
dam tshig pa la ye shes mngon sum bzhugs / /
gang gis byin gyis brlabs pa'i lha tshogs rnams / /
skye rgu'i bsod nams zhing du legs grub pa / /
dpal ldan {x} / /
rgyal sras klu sgrub yab sras gtso 'khor lnga / /
zab mo rten 'byung gtam gyi 'gro ba mdzad / /
de yi nang nas dpal ldan sangs rgyas bskyangs / /
rgya dpes byin brlabs 'phags pa'i dgongs pa 'khrungs / /
dpal ldan {x} / /
rgyud kyi mthar thug dpal ldan dus 'khor lo'i / /
yan lag drug gi gnad rnams dgongs pa na / /
bcom ldan dus kyi 'khor lo mngon sum gzigs / /
zla ba bzang po 'dra bar lung bstan pa / /
dpal ldan {x} / /
chos 'khor lha sar cho 'phrul chen po'i dus / /
ngo mtshar bkra shis sna tshogs brgya bkod pas / /
mchod pa bde ba chen por byin brlabs nas / /
phyogs bcu'i rgyal ba sras bcas mnyes par mdzad / /
dpal ldan {x} / /
tha mal snod bcud snang stong sgyu ma dang / /
zab gsal gnyis su med pa'i rnal 'byor gyis / /
bde chen lha yi rnam par shar ba'i tshe / /
sku yi rdo rje'i rnal 'byor chos kyi rje / /
dpal ldan {x} / /
snying ga'i padmor sku gsum rdo rje yi / /
'byung 'jug sngags kyi gdangs su bzlas pa na / /
zhugs gnas thim pa'i 'od gsal phyag rgya che / /
gsung gi rdo rje'i rnal 'byor chos kyi rje / /
dpal ldan {x} / /
lte ba'i 'khor lo'i gtum mo tsaN+Da lis / /
spyi bo'i haM yig dbu mar bzhu ba las / /
lhan skyes bde chen dpal la rnam rol ba / /
thugs kyi rdo rje'i rnal 'byor chos kyi rje / /
dpal ldan {x} / /
phyogs bcur bzhugs pa'i rgyal ba sras bcas rnams / /
rnam dag smon pa'i dbang por spyan drangs tshe / /
rang rang phyogs kyi de bzhin gshegs pa yi / /
sku yi bkod pas mchod pa bdag gir mdzad / /
dpal ldan {x} / /
'jam pa'i rdo rje'i dkyil 'khor gtso bo yis / /
'jam pa'i dbyangs dang rje btsun byams pa gnyis / /
chos kyi 'gro ba mdzad pa'i chus bkang ba'i / /
rin chen bum bzang ster ba gsal bar rmis / /
dpal ldan {x} / /
rin chen du @# / /
mas spras ba'i khri steng na / /
thams cad mkhyen pa bu ston rin chen grub / /
'dus pa rtsa ba'i rgyud kyi glegs bam ni / /
gnang nas 'di yi bdag po gyis zhes gsungs / /
dpal ldan {x} / /
glegs bam gtad de sngags dang phyag rgya yis / /
lan gsum dbu yi steng du byin brlabs pas / /
lho brag mar ba'i dgongs pa bsre 'pho'i gnad / /
rgyud dang 'phags pa'i man ngag yin par nges / /
dpal ldan {x} / /
bde mchog 'khor lo'i sgrub pa mdzad pa'i tshe / /
dkyil 'khor pa rnams mngon sum gsal bar gzigs / /
phyi nang gnas gsum mkha' 'gro'i tshogs rnams kyis / /
rdo rje glu yi mchod pas dgyes par mdzad / /
dpal ldan {x} / /
bdud dpung gzhil ba'i thugs dam mdzad pa'i tshe / /
gser sbyangs btso ma'i mdangs ltar rab bsal zhing / /
nyi ma bye ba'i 'od kyi khor yug can / /
bdud 'dul chen po'i thub pa dngos su gzigs / /
dpal ldan {x} / /
rje yi sku dang rgyal ba'i sku gsung thugs / /
dbyer med mdzad nas bdud sdi zil mnan pas / /
bstan srung rnams kyis bdud rigs tshar bcad tshe / /
bdud kyi dmag dpung pham pa'i sgra chen grag /
dpal ldan {x} / /
bstan srung rgya mtsho'i tshogs kyis mngon sum du / /
sngon tshe rdo rje 'chang gis bka' stsal bzhin / /
khyod kyi bstan pa 'dzin dang spel ba la / /
lhag par gus pa'i yid kyis tshul bzhin sgrub / /
dpal ldan {x} / /
dga' ldan gnas su mi pham chos rje'i drung / /
rgyal ba'i sras po 'jam dpal snying po zhes / /
'jam pa'i dbyangs dang gsang ba'i bdag po yis / /
gsal bar lung bstan rje btsun chos kyi rje / /
dpal ldan {x} / /
de ltar dang ba'i yid kyis gsol btab pas / /
mkha' mnyam 'gro ba'i sdug bsngal sel byed cing / /
skye dang skye bar rje btsun bla ma yis / /
rjes bzung dam chos 'dzin par byin gyis rlobs / /
bde chen lhan skyes ye shes 'char du gsol / /
dngos 'dzin 'khrul pa'i dri ma bsal du gsol / /
sems nyid the tshom dra ba bcad du gsol / /
myur du khyed rang lta bur byin gyis rlobs / /
thos bsam sgom pa'i shes rab 'phel du gsol / /
'chad rtsod rtsom pa'i blo gros rgyas su gsol / /
mchog dang thun mong dngos grub stsal du gsol / /
myur du khyed rang lta bur byin gyis rlobs / /
kun bzang mchod sprin nam mkha' @# / /
mnyam par 'bul / /
thog med bsags pa'i sdig ltung so sor bshags / /
rgyal sras kun gyi dge la yi rang zhing / /
mya ngan mi 'da' chos 'khor bskor bar bskul / /
de ltar bgyis pa'i bsod nams rgya mtsho des / /
'gro kun ting 'dzin dpal la rnam rol zhing / /
legs tshogs yar ngo'i zla ltar 'phel ba dang / /
kun mkhyen rgyal ba'i bstan pa rgyas par shog /
ces bsod nams chen po'i dpal gyis mtho ba cung grags pa dpal bzang po sku mched kyi gsung gis bskul zhing /
gzhung lugs 'bum phrag du ma la blo 'od 'phro ba rigs pa smra ba shAkyi dge slong bkra shis dpal ldan gyis dpal ldan 'bras spungs chos kyi sde chen por sbyar ba'o / /
! / /
na mo mny+dzu g+ho ShA ya / /
rnam dag gangs ri'i phreng pas yongs bskor ba'i /
phyogs 'dir bdag cag mgon med rnams kyi mgon / /
blo dman bsam pa'i ngo dang 'tsham pa'i sku / /
ston mdzad bla ma mchog la bdag phyag 'tshal / /
khyod ni sku tshe du ma'i snga rol tu / /
rje btsun 'jam dbyangs sras kyi thu por gyur / /
gzungs spobs mngon shes ting 'dzin du ma la / /
dbang 'byor chos kun rnam dpyod spyan gyis gzigs / /
nam zhig de bzhin gshegs pa dbang po'i tog /
rnam mang 'khor gyi dbus na theg pa mchog /
ston mdzad 'du nas che der 'jam pa'i dbyangs / /
rgyas sras rgya mtsho'i 'khor dang bcas te gshegs / /
de tshe rgyal ba de'i tshangs dbyangs kyis / /
rgyal sras dpa' bo lus dang srog la yang / /
ltos pa med par ma dag zhing rnams su / /
rdo rje theg pa'i lam bzang 'dab brgya pa / /
stong nyid gtam gyi dri bzang rdzogs pa yis / /
yongs su 'gengs la zhugs pa gang yin pa / /
de ni byang chub sems dpa'i spyod kun gyi / /
rab dang phul zhes rgya cher bsngags pa las / /
bdag nyid che khyod snying stobs 'o ma'i mtsho / /
ches cher bskyod pa'i rlabs phreng g.yo ba yis / /
rgyal ba'i 'khor mang dbus nas myur bar langs / /
ma zhums shin tu mtho ba'i sgra dbyangs kyis / /
bdag gi grangs med ma dag zhing rnams su / /
stong nyid lta dang nyer 'brel sngags kyi lam / /
lus dang srog la mi lta 'doms pa yis / /
rgyal ba dgyes pa'i lam bzang rgyas bya zhes / /
dam bcas smon lam btab pa'i mod nyid la / /
rgyal ba dbang po'i tog dang phyogs bcu yi / /
rgyal ba ma lus dbyangs dang mgrin gcig tu / /
legs so khyod ni snying @# / /
stobs chen po zhes / /
ches cher bsngags shing ngo mtshar ltas mang bstan / /
de nas brtsams te sangs rgyas zhing kun tu / /
'di yi mtshan ni snying stobs chen po zhes / /
rgyal ba sras bcas kun la mthun par grags / /
de nas der ni bde gshegs dbang po'i tog /
sku las 'od zer bye ba 'bum 'gyed cing / /
'dzum ldan zhal gyis bdag gi dge ba'i bshes / /
snying stobs che de 'di ltar lung bstan mdzad / /
khyod ni deng nas brtsams te ma dag pa'i / /
grangs med zhing du rdo rje theg pa'i lam / /
zab mo dbu ma'i lta bas yongs bzung ba / /
rgyas byed rlabs chen spyod pa rdzogs byas te / /
sangs rgyas zhing mang brgal ba'i byang shar mtshams / /
ngo mtshar rmad byung bkod pa'i 'jig rten du / /
de bzhin gshegs pa seng ge'i nga ro zhes / /
mngon par rdzogs par myur du 'tshang rgya 'gyur / /
zhes gsungs de ltar 'di nyid sangs rgyas pa'i / /
rgyal ba seng ge'i nga ro'i sku tshe ni / /
bskal pa dpag med tha mal sku yi tshad / /
dpag tshad gcig pa mar rgad mdog lta bu / /
dpag tshad du ma'i 'od ldan phyag g.yas ni / /
chos 'chad g.yon pa mnyam gzhag la gnas pa / /
bdud rtsis gang ba'i lhung bzed de dbus na / /
bdud rtsi'i 'od ldan mchod sdong cher 'phags shing / /
grangs med 'od zer 'gyed pa lhang der gsal / /
zhing de'i gdul bya dbang po mchog rnams kyis / /
mchod sdong de nyid mthong ba'i mod tsam la / /
theg mchog lam bzang rgyud la mngon du byed / /
'bring dang tha ma'i gdul bya'ang rgyal ba des / /
sngags tshul stong nyid gtam dang nyer 'brel ba / /
'doms pa'i gsung gi bdud rtsi 'thungs tsam las / /
de yi mod la lam bzang mngon du byed / /
zhing de'i gdul bya kun kyang sngags kyi tshul / /
zab mo dbu ma'i lta dang nyer 'brel ba / /
khong du chud pa'i mthu las srid pa gzhan / /
nying mtshams mi sbyor rgyal sras sha stag go / /
de ltar 'tshang rgya bdag cag rnams kyi skyabs / /
'dren pa mchog de'i thugs kyi bcud phyung ba / /
rgyud sde rgya mtsho'i de nyid legs rtogs nas / /
bka' bzhin sgrub pa snying por byed par shog /
skye ba kun tu lus dang srog la yang / /
mi lta sngags kyi chos tshul kun bzung nas / /
rgyal ba seng ge'i nga ror sangs rgyas pa / /
de yi 'khor gyi @# / /
dang po bdag gyur cig /
de bzhin gshegs pa khyed sku {x} {x} mdzad du gsol / /
ces rje btsun chos kyi rgyal po tsong kha pa chen po gang du mngon par rdzogs par 'tshang rgya ba'i tshul sten pa'i sprul pa'i sku'i bkod pa mtha' yas pa las phyogs gcig gi tshul las brtsams te mdor bsdus par brjod nas smon lam du bya ba'i tshigs su bcad pa go bde bar sbyar ba 'di ni rje rin po che de nyid la mi phyed pa'i dad pa brtan po la sogs pa'i yon tan du mas legs par brgyan pa drung nam mkha' dpal 'byor pa'i gsung gis nye bar bskul te btsun pa dge legs dpal bzang pos sbyar ba'o / /
! oM bde legs su gyur cig / /
phun tshogs dge legs bye bas bskrun pa'i sku / /
mtha' yas 'gro ba'i re ba skong ba'i gsung / /
ma lus shes bya ji bzhin gzigs pa'i thugs / /
shAkya'i gtso bo de la mgos phyag 'tshal / /
zla med ston pa de yi sras kyi mchog /
rgyal ba'i mdzad pa kun gyi khur bsnams nas / /
grangs med zhing du sprul pas rnam rol ba / /
mi pham 'jam pa'i dbyangs la phyag 'tshal lo / /
shin tu dpag par dka' ba rgyal ba'i yum / /
ji bzhin dgongs pa 'grel mdzad 'dzam gling rgyan / /
klu sgrub thogs med ces ni sa gsum na / /
yongs su grags pa'i zhabs la bdag phyag 'tshal / /
shing rta chen po gnyis las legs brgyud pa'i / /
zab mo lta ba rgya chen spyod pa'i lam / /
ma nor yongs su rdzogs pa'i gnad bsdus pa'i / /
gdams pa'i mdzod 'dzin mar me mdzad la 'dud / /
rab 'byams gsung rab kun la lta ba'i mig /
skal bzang thar par bgrod pa'i 'jug ngogs mchog /
brtse bas bskyod pa'i thabs mkhas mdzad pa yis / /
gsal mdzad bshes gnyen rnams la gus phyag 'tshal| /
'dzam gling mkhas pa yongs kyi gtsug gi rgyan / /
snyan pa'i ba dan 'gro na lhang nge ba / /
klu sgrub thogs med gnyis las rim bzhin du / /
legs brgyud byang chub lam gyi rim pas ni / /
skye rgu'i 'dod don ma lus skong bas na / /
gdams pa rin chen dbang gi rgyal po ste / /
gzhung bzang stong gi chu bo 'du ba'i phyir| /
dpal ldan legs par bshad pa'i rgya mtsho'ang yin / /
bstan pa thams cad 'gal med rtogs pa dang / /
gsung rab ma lus gdams par @# / /
'char ba dang / /
rgyal ba'i dgongs pa bde blag rnyed pa dang / /
nyes spyod chen po'i g.yang sa las kyang srung / /
de phyir rgya bod mkhas pa'i skye bo ni / /
skal ldan du mas bstan pa'i gdams pa mchog /
skyes bu gsum gyi lam gyi rim pa yis / /
yid rab mi 'phrog dpyod ldan su zhig yod / /
gsung rab kun gyi snying po bsdu bsdu ba / /
tshul 'di thun re ston dang nyan pas kyang / /
dam chos 'chad dang thos pa'i phan yon tshogs / /
rlabs chen sdud par nges pas de don bsam / /
de nas 'di phyi'i legs tshogs ji snyed pa'i / /
rten 'brel legs par 'grigs pa'i rtsa ba ni / /
lam ston bshes gnyen dam pa 'bad pa yis / /
bsam dang sbyor pas tshul bzhin bsten pa ru / /
mthong nas srog gi phyir yang mi gtong bar / /
bka' bzhin bsgrub pa'i mchod pas mnyes par byed / /
rje btsun bla mas nyams len de ltar mdzad| /
thar 'dod bdag kyang de bzhin bskyang 'tshal lo / /
dal ba'i rten 'di yid bzhin nor las lhag /
'di 'dra rnyed pa da res tsam zhig yin / /
rnyed dka' 'jigs sla nam mkha'i glog dang 'dra / /
tshul 'di bsams nas 'jig rten bya ba kun / /
sbun pa 'phyar ba bzhin du rtogs gyur nas / /
nyin mtshan kun tu snying po len pa dgos / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
shi nas ngan 'gror mi skye'i gdengs med cing / /
de yi 'jigs skyob dkon mchog gsum du nges / /
de phyir skyabs 'gro shin tu brtan pa dang / /
de yi bslab bya nyams pa med par bya / /
de yang dkar nag las 'bras legs bsams nas / /
blang dor tshul bzhin sgrub la rag las so / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
lam mchog sgrub la mtshan nyid tshang ba'i rten / /
ma rnyed bar du sa phyod mi 'ong bas / /
de yi ma tshang med pa'i rgyu la bslab / /
sgo gsum sdig ltung dri mas spags pa 'di / /
lhag par las sgrib sbyong ba gnad che bas / /
rgyun du stobs bzhi tshang bar bsten pa gces / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
sdug bden nyes dmigs bsam la ma @# / /
'bad na / /
thar pa don gnyer ji bzhin mi skye zhing / /
kun 'byung 'khor ba'i 'jug rim ma bsams na / /
'khor ba'i rtsa ba gcod tshul mi shes pas / /
srid las nges 'byung skyo shas bsten pa dang / /
'khor bar gang gis bcings pa shes pa gces / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
sems bskyed theg mchog lam gyi gzhung shing ste / /
rlabs chen spyod pa rnams kyi gzhi dang rten / /
tshogs gnyis kun la gser 'gyur rtsi lta bu / /
rab 'byams dge tshogs sdud pa'i bsod nams gter / /
de ltar shes nas rgyal sras dpa' bo rnams / /
rin chen sems mchog thugs dam mthil du 'dzin / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
sbyin pa 'gro ba'i re skong yid bzhin nor / /
ser sna'i mdud pa gcod pa'i mtshon cha mchog /
ma zhum snying stobs bskyed pa'i rgyal sras spyod / /
snyan pa'i grags pa phyogs bcur sgrog pa'i gzhi / /
de ltar shes nas lus dang longs spyod dge / /
yongs su gtong ba'i lam bzang mkhas pas bsten / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
tshul khrims nyes spyod dri ma 'khrud pa'i chu / /
nyon mongs tsha gdung sel ba'i zla ba'i 'od / /
skye rgu'i dbus na lhun po lta bur brjid / /
stobs kyis bsdigs pa med par 'gro kun 'dud / /
de ltar shes nas yang dag blangs pa'i khrims / /
dam pa rnams kyis mig bzhin bsrung bar mdzad / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
bzod pa stobs ldan rnams la rgyan gyi mchog /
nyon mongs gdung ba'i dka' thub kun gyi phul / /
zhe sdang lag 'gro'i dgra la nam mkha' lding / /
tshig rtsub mtshon la sra ba'i go cha yin / /
de ltar shes nas bzod mchog go cha la / /
rnam pa sna tshogs tshul gyis goms par mdzad / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
mi bzlog brtan pa'i brtson 'grus go bgos na / /
lung rtogs yon tan yar ngo'i zla bzhin 'phel / /
spyod lam thams cad don dang ldan par 'gyur / /
gang brtsams las kyi mtha' rnams @# / /
yid bzhin 'grub / /
de ltar shes nas le lo kun sel ba'i / /
rlabs chen brtson 'grus rgyal sras rnams kyis brtsams / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
bsam gtan sems la dbang bsgyur rgyal po ste / /
bzhag na g.yo med ri yi dbang po bzhin / /
btang na dge ba'i dmigs pa kun la 'jug /
lus sems las su rung ba'i bde chen 'dren / /
de ltar shes nas rnal 'byor dbang po rnams / /
rnam g.yeng dgra 'joms ting 'dzin rgyun du bsten / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
shes rab zab mo'i de nyid lta ba'i mig /
srid pa'i rtsa ba drungs nas 'byin pa'i lam / /
gsung rab kun las bsngags pa'i yon tan gter / /
gti mug mun sel sgron me mchog tu grags / /
de ltar shes nas thar 'dod mkhas pa yi / /
lam de 'bad pa du mas bskyed par mdzad / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
rtse gcig bsam gtan tsam la 'khor ba yi / /
rtsa ba gcod pa'i nus pa ma mthong zhing / /
zhi gnas lam dang bral ba'i shes rab kyis / /
ji tsam dpyad kyang nyon mongs mi ldog pas / /
yin lugs phu thag chod pa'i shes rab de / /
g.yo med zhi gnas rta la bskyon nas ni / /
mtha' bral dbu ma'i rigs pa'i mtshon rnon gyis / /
mthar 'dzin dmigs gtad thams cad 'jig byed pa'i / /
tshul bzhin dpyod pa'i yangs pa'i shes rab kyis / /
de nyid rtogs pa'i blo gros rgyas par mdzad / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
rtse gcig goms pas ting 'dzin 'grub pa ni / /
smos par ci 'tshal tshul bzhin dpyod pa yi / /
so sor rtog pa yis kyang yin lugs la / /
g.yo med shin tu brtan par gnas pa yi / /
ting 'dzin bskyed par mthong nas zhi lhag gnyis / /
zung 'brel sgrub la brtson rnams ya mtshan no / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
mnyam gzhag nam mkha' lta bu'i stong nyid dang / /
rjes thob sgyu ma lta bu'i @# / /
pa gnyis / /
bsgoms nas thabs shes zung du 'brel ba yis / /
rgyal sras spyod pa'i pha rol 'gro ba bsngags / /
de ltar rtogs nas phyogs re'i lam gyis ni / /
tshim pa med pa skal bzang rnams kyi lugs / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
de ltar rgyu dang 'bras bu'i theg chen gyi / /
lam mchog gnyis kar dgos pa'i thun mong lam / /
ji bzhin bskyed nas mkhas pa'i ded dpon gyi / /
mgon la brten nas rgyud sde'i rgya mtsho cher| /
zhugs nas yongs rdzogs man ngag bsten pa des / /
dal 'byor thob pa don dang ldan par byas / /
rje btsun bla mas nyams len de ltar mdzad / /
thar 'dod bdag kyang de bzhin bskyang 'tshal lo / /
rang gi yid la goms par bya phyir dang / /
skal bzang gzhan la'ang phan par bya ba'i phyir / /
rgyal ba dgyes pa'i yongs su rdzogs pa'i lam / /
go sla'i ngag gis bshad pa'i dge ba des / /
'gro ba kun kyang rnam dag lam bzang dang / /
'bral med gyur cig ces ni smon lam 'debs / /
rje btsun bla mas smon lam de ltar btab / /
thar 'dod bdag kyang de bzhin 'debs 'tshal lo /
! /
ston pa bla na med pa'i bstan pa dang / /
mjal ba 'di 'dra bla ma'i drin yin pas / /
dge ba 'di yang 'gro ba ma lus pa / /
bshes gnyen dam pas 'dzin pa'i rgyu ru bsngo / /
nga yi bla ma blo bzang grags pa de / /
dga' ldan gnas sam bde ba can la sogs / /
dag pa'i zhing khams gang na bzhugs kyang rung / /
bdag sogs 'khor gyi thog mar skye bar shog /
smon lam 'di dag {x} {x} /
dang por rgya chen thos pa mang du btsal / /
bar du gzhung lugs thams cad gdams par shar / /
tha mar nyin mtshan kun tu nyams su blangs / /
kun kyang bstan pa rgyas pa'i ched du bsngo / /
! / /
oM bde legs su gyur cig /
'jig rten mtho ris byang grol lta ba'i mig /
srid lam 'khyams pas dub pa'i ngal so'i gnas / /
bde legs rtsa ba drin can bla ma dang / /
rje btsun mkhyen pa'i gter gyi zhabs la 'dud| /
'bad pa chung ngus rlabs chen tshogs sdud la / /
dge la rjes su yi rang mchog tu gsungs / /
khyad par rang gis sngon byas dge ba la / /
rlom sems bral bas dga' ba @# / /
cher bskyed na / /
sngon byas dge ba gong du 'phel lo zhes / /
rgyal bas gsungs pa'i don de bsgrub phyir dang / /
dgos pa gzhan yang mang du mthong bas na / /
sems khyod dga' ba 'di ltar bskyed na legs / /
dang por rgya chen thos pa mang du btsal / /
bar du gzhung lugs thams cad gdams par shar / /
tha mar nyin mtshan kun tu nyams su blangs /
kun kyang bstan pa rgyas pa'i ched du bsngos / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
blang dor gnas la kun nas 'thoms pa'i mun / /
yang dag thos pa'i sgron mes ma bsal bar / /
lam mi shes na thar pa'i grong mchog tu / /
'jug par 'gyur ba smos kyang ci zhig dgos / /
de nyid phyir na mi pham chos rje dang / /
'dzam gling rgyan drug mchog gnyis zhes grags pa'i / /
gzhung la phyogs re ba dang rags pa res / /
tshim par ma byas kun la zhib tu sbyangs / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
khyad par tshu rol mthong bas dngos po yi / /
de nyid gtan la 'bebs pa'i sgo gcig pu / /
yang dag rigs pa'i gzhung gi dka' gnas la / /
'bad pa du mas yang dang yang du sbyangs / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
mdo sngags gzhung la ngal ba mang byas kyang / /
zab don nyams su len dang smra ba na / /
gang yang ma bslabs ci yang mi shes pa'i / /
lta ba'i tshul las ring du ma song bar / /
mthong nas lhag par klu sgrub gzhung lugs kyi / /
zab mo 'byed pa'i phra ba'i rigs lam nas / /
yang dag lta ba 'dren pa'i gnad kun la / /
legs par sbyangs te the tshom chod par byas / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
'di na rdzogs sangs rgyas su bgrod pa la / /
zab mo rdo rje theg dang phar phyin theg /
rnam pa gnyis yod gsang sngags phar phyin las / /
shin tu khyad par 'phags pa yin no zhes / /
nyi ma zla ba lta bur kun tu grags / /
tshig de bden pa'i tshig tu 'dod bzhin du / /
zab mo'i theg de ji lta bu zhig ces / /
tshol bar mi byed mkhas pa'i khur 'dzin pa / /
de 'dra de yang shes rab @# / /
can yin na / /
de las gzhan pa'i dbang po rtul po gang / /
shin tu phrad dka' gong na med pa'i lam / /
'di 'dra yal bar 'dor ba kye ma'o mtshar / /
de nyid phyir na rgyal ba'i theg pa mchog /
sangs rgyas las kyang dkon pa'i rdo rje theg /
dngos grub gnyis kyi gter gyur zab mo der / /
zhugs nas 'bad pa mang pos ring du sbyangs / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
rgyud sde 'og ma gsum gyi lam gyi tshul / /
mi shes de yis rnal 'byor bla med rgyud / /
rgyud sde kun gyi mchog tu thag bcad kyang / /
dam bca' tsam du zad par legs mthong nas / /
gsang ba spyi rgyud legs par grub pa dang / /
dpung bzang gis zhus bsam gtan phyi ma sogs / /
bya rgyud rigs gsum spyi dang bye brag gi / /
rgyud sde rnams la ring du 'dris par byas / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
rgyud sde gnyis pa spyod pa'i rgyud rnams kyi / /
gtso bor gyur pa rnam snang mngon byang gi / /
rgyud la sbyangs pas spyod pa'i rgyud kyi phyogs / /
gang yin de yang legs par nges par byas / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
rgyud sde gsum pa rnal 'byor rgyud rnams kyi / /
gtso bo dpal ldan de nyid bsdus pa'i rgyud / /
bshad rgyud rdo rje rtse mo la sogs la / /
sbyangs pas rnal 'byor rgyud kyi dga' ston myong / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
bzhi pa rnal 'byor bla na med pa la / /
'phags yul mkhas pa rnams la nyi zla ltar / /
yongs su grags pa'i pha rgyud 'dus pa dang / /
rnal 'byor ma rgyud kyi rdor bde mchog gi / /
rtsa rgyud bshad pa'i rgyud la sogs pa dang / /
mdo rgyud gzhan dang bshad srol mi 'dra ba'i / /
shing rta'i srol chen dus kyi 'khor lo'i rgyud / /
gsal byed dri ma med pa'i 'od la sbyangs / /
tshul 'di bsams shing mdun ma legs nas gda'| /
bka' drin che'o rje btsun mkhyen pa'i gter / /
dang por rgya chen po mang du thos pa btsal ba'i skabs te dang po'o / /
de nas gdul bya'i blo mun sel ba'i mchog /
@# / /
'jam pa'i dbyangs la shugs drag rgyun ring gi / /
dad pa brtan pos gzhung lugs gdams pa ru / /
'char phyir gsol btab rgyu tshogs kun la 'bad / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
de ltar 'bad pas klu sgrub thogs med las / /
rim bzhin brgyud pa'i byang chub lam rim la / /
thun mong min pa'i nges pa rnyed gyur pas / /
zab mo'i gzhung mchog phar phyin gdams par shar / /
tshul 'di bsams shing mdun ma legs nas gda'| /
bka' drin che'o rje btsun mkhyen pa'i gter / /
byang phyogs 'di na tshad ma'i gzhung lugs la / /
sbyangs dang ma sbyangs du ma mgrin gcig tu / /
mdo dang sde bdun kun la byang chub tu / /
bgrod pa'i nyams len rim pa yod min zer / /
'jam pa'i dbyangs kyis phyogs kyi glang po la / /
dngos su 'di rtsoms 'di ni ma 'ongs dus / /
'gro ba kun gyi mig tu 'gyur ro zhes / /
gsung gi gnang ba stsal ba'ang tshad mar byed / /
de ni mi rigs smra ba'i phul byung du / /
mthong nas lhag par tshul der dpyad pa na / /
tshad ma kun las btus pa'i mchod brjod don / /
tshad ma grub par lugs 'byung lugs ldog gis / /
rnam grol don du gnyer la bcom ldan 'das / /
tshad mar bsgrubs shing de las de yi ni / /
bstan pa kho na thar 'dod 'jug ngogs su / /
nges pa gting nas rnyed pas theg gnyis kyi / /
lam gyi gnad kun 'dril bar rigs lam nas / /
legs par thon pas lhag par dga' ba rnyed / /
tshul 'di bsams shing mdun ma legs nas gda' / /
bka' drin che 'o rje btsun mkhyen pa'i gter / /
de nas byang sa mdo sde rgyan gnyis po| /
legs par sbyar te tshul bzhin rab 'bad pas / /
mi pham chos rje'i gzhung dang rjes 'brang gi / /
gzhung kun nyams su len pa'i gdams par shar / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
lhag par zab cing rgya che'i gsung rab tshogs / /
bsgrigs pa'i go rim nyid las lam gyi gnad| /
kun la nges ster bslab pa kun btus la / /
brten nas mdo sde kun las btus pa sogs / /
klu sgrub lugs kyi gzhung mchog du ma'i don / /
nyams su len pa'i @# / /
rim pa legs par mthong / /
tshul 'di bsams shing mdun ma legs na gda' / /
bka' drin che'o rje btsun mkhyen pa'i gter / /
de nas bsam gtan phyi ma rnam snang ni / /
mngon par byang chub sangs rgyas gsang ba yis / /
legs par bshad pa'i man ngag la brten nas / /
lam gyi gnad kun legs par gdams par shar / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
dpal ldan de nyid bsdus pa'i lam gyi gnad / /
ting 'dzin gsum gyis bsdus par mthong bar ni / /
cung zad slar yang lam der zab mo'i don / /
sgom tshul rtogs par dka' ba paN chen gyi / /
sangs rgyas gsang bas rtsa bshad cha mthun rgyud / /
rnam gsum sbyar te tshul bzhin bshad pa dang / /
rgyud sde gsum gyi zab mo'i nyams len rnams / /
sgom rim ji bzhin bshad pas blo mun bsal / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
thub pa'i legs bshad kun gyi mthar thug pa / /
dpal ldan rnal 'byor bla na med pa'i rgyud| /
de yi nang nas shin tu ches zab pa / /
dpal ldan gsang ba 'dus pa'i rgyud rgyal la / /
smra ba'i dam pa klu sgrub 'di skad gsung / /
rtsa ba'i rgyud du lam gyi gnad rnams ni / /
mtha' drug tshul bzhi'i rgya yis btab ste gnas / /
de phyir bshad pa'i rgyud kyi rjes 'brangs nas / /
bla ma'i man ngag las ni shes byar gsungs / /
tshul de gnad du bzung nas man ngag gi / /
mthar thug mdor byas spyod bsdus rnam gzhag sogs / /
'dus pa 'phags pa'i skor gyi phran kun la / /
ring du 'dris par byas te rtsa ba'i rgyud / /
sgron me lta bur gsal bar byed pa la / /
brten nas bshad rgyud chen po lnga dang ni / /
legs par sbyar la 'bad pa chen pos sbyangs / /
sbyangs pas 'dus pa'i rim gnyis spyi dang ni / /
khyad par rdzogs pa'i rim pa'i gnad kun rnyed / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
de yi mthu las bde dgyes dus 'khor sogs / /
rgyud sde mang po'i gnad don gdams par shar / /
de dag bdag gis gzhan du bshad pas na / /
'dir ni rnam dpyod can la sgo tsam zhig /
tshul 'di bsams @# / /
shing mdun ma legs nas gda' / /
bka' drin che'o rje btsun mkhyen pa'i gter / /
bar du gzhung lugs thams cad gdams par shar ba'i skabs te gnyis pa'o / /
de ltar gdams pa'i gter du gyur pa na / /
theg chen gnyis kyi thun mong lam dang ni / /
thun mong min pa'i lam gyi rim pa gnyis / /
gnad bsdus tshang ba'i lam la 'dris par sbyangs / /
tshul 'di bsams shing mdun ma legs nas gda' / /
bka' drin che'o rje btsun mkhyen pa'i gter / /
rgyal sras smon lam gang+g+'I klung rnams ni / /
dam chos 'dzin pa'i smon lam nang 'dus par / /
gsungs phyir dge rtsa ji snyed bsags pa ni / /
kun kyang thub bstan rgyas pa'i ched du bsngos / /
tshul 'di bsams shing mdun ma legs nas gda' / /
bka' drin che 'o rje btsun mkhyen pa'i gter / /
tha mar nyin mtshan kun tu nyams su blangs pa dang / /
kun kyang bstan pa rgyas pa'i ched du bsngos pa'i skabs te gsum pa'o / / / /
rang gi dge ba rgya cher spel phyir dang / /
rnam dpyod ldan pa'i skal bzang mang po la / /
'jug sgo ma nor tshul bzhin bstan pa'i phyir / /
rang gi rtogs pa brjod pa 'di byas so / /
de las thob pa'i dge ba'i tshogs rnams kyis / /
rim pa 'di yis 'gro ba ma lus kun / /
thub pa'i brtul zhugs bla na med bzung nas / /
rgyal ba dgyes pa'i lam la 'jug par shog /
nga yi blo bzang grags pa {xx} / /
! / /
oM bde legs su gyur cig /
phun sum tshogs pa b+haM ga la yi yul / /
cho rigs btsun pa za hor rgyal po'i rigs / /
byang chub sems dpa' zhi 'tsho 'khrungs pa'i brgyud / /
mar me mdzad pa'i zhabs la gsol ba 'debs / /
yab dang yum la sri zhu mkhas shing gus / /
gzugs mdzes yid 'ong shes rab snying brtser ldan / /
dul zhing rgyud 'jam thabs mkhas snying stobs che / /
mar me mdzad pa'i zhabs la gsol ba 'debs / /
'jig rten lugs kyi bstan bcos thams cad dang / /
bzo dang gso ba sgyu rtsal sna tshogs dang / /
rig byed kun la mkhas shing mkhyen pa rgyas / /
mar me mdzad pa'i zhabs la gsol ba 'debs / /
'dod pa'i yon tan rnams la ma chags shing / /
rgyal srid 'byor ba phun tshogs spangs nas ni / /
dge 'dun phal chen sde pa'i dge slong mdzad / /
dpal ldan a ti sha la gsol ba 'debs / /
@# / /
'dul ba'i sde snod sde bzhi las gsungs pa / /
bde bar gshegs pas bslab pa bcas pa la / /
nyes pa'i skyon gyis ma gos rnam par dag /
dpal ldan a ti sha la gsol ba 'debs / /
yongs su 'dzin pa'i mkhas pa mang bsten cing / /
sde snod gsum dang sgra dang tshad ma dang / /
man ngag kun la mkhas shing mkhyen pa rgyas / /
dpal ldan a ti sha la gsol ba 'debs / /
gser gling rgyal po sa skyong bla ma las / /
byang chub sems kyi bdud rtsi'i sman blangs nas / /
'gro ba kun la phan par mdzad pa yi| /
dpal ldan a ti sha la gsol ba 'debs / /
sems can phongs shing shin tu sdug bsngal ba / /
rab tu mang la snying nas brtse ba yis / /
'jig rten lha dang lha min mir bcas pa'i / /
skyob pa yab gcig po la gsol ba 'debs / /
grub pa brnyes pa'i bla ma dam pa las / /
yi dam lha yi mngon rtogs lung nod nas / /
rtse gcig sgrub pa snying por mdzad pa yis / /
lung bstan thob par mdzad la gsol ba 'debs / /
gdul bya bod du yod par dgongs nas ni / /
kha ba can gyi ljongs su byon nas kyang / /
sde pa mi chen rnams kyi bla ma mdzad / /
mchod cing bkur 'os khyed la gsol ba 'debs / /
mkhas mchog khyed 'dra bod du ma byon na / /
sangs rgyas bstan pa yod par gyur kyang ni| /
phal cher zab mo'i don la rmongs gyur pas / /
legs par ston mdzad khyed la gsol ba 'debs / /
bstan bcos bsgyur dang bsgyur zin 'chos pa dang / /
de nyid 'chad dang rang gi rtsom pa sogs / /
yang dag lam la legs par 'khrid pa yis / /
bstan pa rgyas mdzad khyod la gsol ba 'debs / /
lta ngan la zhen log pa'i lam la zhugs / /
bdud dang mu stegs dbang phyug grub mtha' ngan / /
rig pas tshar bcad thar pa'i lam la bkod / /
thar 'dod ded dpon khyed la gsol ba 'debs / /
sbyin dang tshul khrims bzod dang brtson 'grus dang / /
bsam gtan shes rab pha rol phyin pa drug /
skye ba du mar yang yang goms pa yi / /
tshogs gnyis yongs su rdzogs la gsol ba 'debs / /
mkho ba sbyin dang snyan par smra ba dang / /
'jig rten don mthun gdul bya'i don la spyod / /
bsdu ba'i dngos po bzhi yi dpal 'byor gyis / /
gzhan don lhur mdzad khyed la {x} / /
dad @# / /
dang tshul khrims thos dang gtong ba dang / /
ngo tsha shes dang khrel yod shes rab kyi / /
nor bdun dag gis phyug par gyur pa'i mdzod / /
yon tan 'byung gnas khyed la {x} / /
sngon tshe smon lam btab pa'i slob ma mchog /
rgyal ba'i 'byung gnas ring nas 'ongs pa'i tshe / /
u pa si ka de ring sleb po zhes / /
lha mig mngon shes mnga' la {x} / /
ma gad+ha nas slob ma gus pa yi / /
sil snyan dkrol zhing gsol ba btab pa'i skad / /
bod du gsan nas 'brom la sbran pa yi / /
rna ba'i mngon shes mnga' la {x} / /
lha sar lha yi rol mo bsgrags pa las / /
myur bar byon nas bar khang lha tshogs la / /
phyag rten phul nas mkha' la bskor ba mdzad / /
rdzu 'phrul mngon shes mnga' la {x} /
gang du rgyal po'i bka' chems gter du sbas / /
mkha' 'gros gter kha phye nas khyod la bstan / /
shAkya mu ni'i 'ja' sa khyod kyi drin / /
jo bo bka' drin can la gsol ba 'debs / /
sa bdag nad kyis zin pa'i mi rnams la / /
rtag par tshe 'dzin bsrung ba'i skor rnams kyang / /
khyod las byung ste 'gro ba'i nad so mdzad / /
klu sgrub gnyis par grags la gsol ba 'debs / /
snye thang 'or du bye ma'i steng bzhugs tshe / /
brgya byin la sogs bar snang lha tshogs kyis / /
rin chen sna lnga'i me tog char pa phab / /
bla ma lha yi lha la gsol ba 'debs / /
g.yor po 'ching rur bu mos mgo rgyan phul / /
shi ba gsan nas de yi sgrib sbyong mdzad / /
rigs kyi bu mo lha ru skyes zhes gsungs / /
'gro ba'i 'dren pa khyed la gsol ba 'debs / /
kho bo 'di nas dga' ldan gnas su 'gro / /
nga la dad cing gus par byed pa rnams / /
dga' ldan gnas su mjal bar 'gyur zhes gsungs / /
ma 'ongs mngon sum gzigs la gsol ba 'debs / /
dga' ldan gnas na nam mkha' dri ma med / /
'phags pa'i yul na dI paM ka ra shrI / /
kha ba can 'dir dpal ldan a ti sha / /
sa steng grags pas khyab la gsol ba 'debs / /
'bro ma ston bdag gis r+wa sgreng lha khang bzhengs / /
'gro ba 'dren phyir gsol ba btab pa las / /
dga' ldan gnas nas rab gnas me tog 'thor / /
byin rlabs dngos su phebs la gsol ba 'debs / /
khyod kyi yon tan mthong dang thos pa las / /
dang ba'i @# / /
yid kyis lhang lhang gsol 'debs na / /
dga' ldan gnas nas thugs rjes gzigs mdzod la / /
gsol ba btab bzhin byin gyis brlabs tu gsol / /
da dung kha ba can na khyod nyid la / /
dad cing rjes su slob ba mang yod kyi / /
thugs la dgongs nas bu la ma bzhin du / /
brtse bas bdag gi dge bshes mjad du gsol / /
snyigs dus skye bo dmus long lta bu rnams / /
dam min dge ba'i bshes 'dras rjes bzung ste / /
'khor ba'i gcong rong gnas nas 'dren med rnams / /
thugs rje'i lcags kyus myur du drang du gsol / /
dus dang gnas skabs dag ni thams cad du / /
dam pa khyod ni bdag gi mgon lags kyi / /
mngon par rdzogs par myur du 'tshang rgya 'gyur / /
thos bsam sgom gsum bdag la stsal du gsol /
! /
yongs kyi dge ba'i bshes gnyen yongs kyi mgon / /
rgyal ba'i gdung 'tshob gyur ba rgyal ba'i sras / /
rang gzhan don gnyis 'byung gnas rin po che / /
bshes gnyen ston pa'i zhabs la gsol ba 'debs / /
bskal pa du mar tshogs gnyis goms pa'i mthus / /
gnas gsum don la mkhyen pa'i dkyil 'khor rgyas| /
a ti sha yi sras kyi thu bo pa / /
legs pa'i shes rab zhabs la gsol ba 'debs / /
mar me mdzad dpal rgyal ba kun gyi yab / /
rgyal ba'i 'byung gnas rgyal ba rgya mtsho las / /
gdams pa'i khu ba bton nas tshim mdzad pa'i / /
brtson 'grus g.yung drung zhabs la gsol ba 'debs / /
long med thugs la 'khrungs pa'i po to ba / /
bdag pas gzhan gces sgom pa'i spyan snga ba / /
sgrub pa snying por mdzad pa'i phu chung ba / /
rgyal sras sku mched gsum la gsol ba 'debs / /
skye ba kun tu jo bo yab sras dang / /
'bral med chos kyi dpal la longs spyod cing / /
sa dang lam gyi yon tan rab rdzogs nas / /
jo bo yab sras go 'phang myur thob shog /
sangs rgyas gnyis pa jo bo yab sras dang /
{xxx} ! /
na mo Ar+ya lo ke shwa rA ya / /
phyogs bcu'i rgyal ba rab 'byams zhing gi rdul dang mnyam pa de dag gi / /
'gro la chags pas kun tu chags pa'i snying rje rgya mtsho lta bur zab| /
de las 'khrungs pa'i yon tan lhun rdzogs spyan ras gzigs zhes rnam grags pa / /
mgon po bdag cag kun gyis bsten 'os rin chen ri 'dra de la 'dud / /
dri med @# / /
chu skyes gsar pa'i dbus su bsil zer gang ba'i dkyil 'khor steng / /
padma'i 'dab ltar rnam par dag pa'i zhabs gnyis mnyam pa'i tshul bzhugs te / /
'jig rten dag na zla ba nya 'dra kun tu lham mer gsal ba khyod / /
mthong ba'i mod la snying gi gdung sel kun nas dga' ba rgyas par mdzad / /
kha ba'i reg pa lta bur bsil yang bdud kyi sde rnams lhag par bsrag /
mtha' dag mtshan ma'i chos las 'das kyang spros pa du ma'i dkyil 'khor snang / /
srid las brgal yang srid pa gsum du skye ba rtag tu ston mdzad pa'i / /
sgyu ma ji bzhin khyod kyi spyod la blo dang ldan rnams ngo mtshar 'gyur / /
rnam pa kun gyi rjes su zhugs pa ston mtshan nam mkha'i dkyil 'khor te / /
skal ldan skye bos rtag tu bsten pas skyo med sa gzhi nyid du gyur / /
'jig rten yongs kyi gti mug mun ba mthar mdzad nyi ma 'bar ba dang / /
zhe sdang yid bsreg gdung ba sel ba'i ri bong mtshan ma 'dzin pa can / /
puN+Da ri ke rab tu bzhad pa'i zhal gyi dkyil 'khor mdzes ston cing / /
dri med dung dang chu shel ltar dkar lta na sdug pa'i lang tsho can / /
bsam yas mchod sbrin rgyas pa'i dbus na sgrol mdzad sgyu ma'i rtsed 'jo dang / /
bde gshegs rgyal sras khro bo'i dpung tshogs grangs med 'khor gyi dbus na brjid / /
me dang chu klung skal pa ngan dang rgyal po'i 'jigs pa la sogs pa / /
shin tu nyam thag gnas su ltung ba'i sdug bsngal brgya yis gtses pa kun / /
khyod kyi 'od zer zla ba bkrus 'dra'i lu gu rgyud kyis nyer drangs nas / /
lha yi dpal dang rab tu ldan pa'i bde ba mchog la mngon par sbyor / /
dri zhim lan bu spyi bor bcings pa nam mkha'i 'od dang rab 'dres la / /
rgyal ba'i dbang po 'od dpag med sku rigs kyi cod pan dbu la mdzes / /
phyag g.yas mchog sbyin rtse mo las babs bdud rtsi dkar po'i thig pa ni / /
mu tig 'od chags rtag tu lhungs pas yi dwags kun gyi gdung ba 'joms / /
phyag g.yon sta zur ngos la brten pa'i 'gying bag yid 'ong gtsang ma'i sku / /
tshangs dbang la sogs dregs ldan 'dud pas khyod ni 'jig rten kun dbang phyug /
'khor lo padma mda' dang gzhu yi phyag rgya sogs kyis rab spa ba'i / /
stong phrag phyag dang spyan stong mnga' ba bcu gcig zhal bzang yang @# / /
dag ston / /
la lar gdug can klu yi ded dpon seng ge'i sgra dang gzhan du ni / /
don yod zhags dang mgrin sngon la sogs rnam pa du ma'i cho 'phrul 'gyed / /
res 'ga' bgegs 'joms khro rgyal rta mgrin legs ldan nag po'i tshul la sogs / /
drag shul sa gsum 'gengs pa ston yang thugs ni brtse las g.yo mi mnga' / /
nam mkha'i lam gyi rjes su song ba'i 'jig rten rgya chen mtha' ma mchis / /
de lta mod kyi sems can grangs mtshungs khyod kyi sprul pa de snyed cig /
rab tu spro yang ba spru'i rtse tsam g.yo snyam bgyid pa ma yin te / /
char sprin las ni chu char bzhin du 'bad pa'i rtog pa mnga' ma lags / /
rnam pa 'gar yang 'gro ba'i don du mi 'gyur tshig ni yongs su spangs / /
rang rang blo dang rjes su mthun pa'i 'gag med dbyangs kyi yan lag ni / /
rgya mtsho'i rdul gyis grangs las 'das pa'i chos lam nye bar ston mdzad pa / /
khyod gsung su yi rna bar lhung yang bka' la yang dag gnas par 'gyur / /
dri za'i rgyud mang sgra dang 'thab pa'i yid 'ong na chung glu lta bu / /
yid du 'thad kyang chags ldan rnams kyi yul gyi 'dod pa ma lus 'joms / /
nam mkha' khyab ba'i 'brug sgra ji bzhin zab mor 'byin yang de yi mdo / /
'jigs pas skrag pa de dag gi yang sdug bsngal ming gi lhag mar mdzad / /
'khor ba pa rnams rtag tu g.yo ba'i skye ba yang dag grol slad du / /
rnam pa kun ldan gsang mthor sgrog pa'i chos kyi 'khor lo sngon 'gro ba / /
dus gsum gtogs pa'i rgyal ba kun gyi gsung dbyangs nges pa rab rdzogs pas / /
bla med 'byor ba'i dbang phyug khyod ni 'jig rten kun gyi bla mar grags / /
skye bo gang dag rang sdug nyid kyang res 'ga' khro ba'i dbang gyur te / /
gsod par brtsams mod khyod kyi 'gro rnams bu dang 'dra bar rtag dgongs nas / /
gnod 'gyur cha tsam thugs kyis dgongs pa ring mo zhig nas btang bas na / /
bdag 'dra rang la brtse ba des kyang khyod thugs snying rje'i char mi phod / /
ga bur tsan dan u shir la sogs chab kyis sbangs pa ltar bsil ba'i / /
zhi ba'i gzigs stangs nam yang mi 'dzum rigs drug spyan ras btsa' mod kyi / /
myong snang spros pa chos kyi dbyings su nye bar zhi ba'i dgongs pa ni / /
bde ba mchog gis rtag tu 'khyud @# / /
bzhin g.yo ba med la phyag 'tshal lo / /
phyogs kun 'bar ba'i me lces bsreg cing kha gdangs mig rtsa dmar khros pa'i / /
gshegs mas khor yug kun nas 'jigs bskyed la la zangs zhun 'bar ba'i khrod / /
'bru ltar 'tshod pa'i tsha dmyal gnas su bdud rtsi'i char gyis bsil ba dang / /
sha rus 'gas byed grang bas nyen rnams dro ba'i reg pas skyob tu gsol / /
lto ba ri mtshungs mgrin pa 'gag cing yan lag rtsa phran bzhin du phra / /
lus skams thal bas rab g.yogs lhu tshigs 'thab las me yi tsha tsha 'bab / /
chu klung dag kyang bltas pa tsam gyis skem 'gyur rtag tu ngal ba dang / /
bkres pas gdung ba'i yi dwags rnams la zas gos bdud rtsi'i char pa stsol / /
zas kham tsam gyi 'dod la sred pas phra mo'i bde ba de yi slad / /
gces pa'i srog kyang yal bar 'dor bgyid blang dor 'ga' yang skabs mi phyed / /
dbyibs dang kha dog mi sdug la brten shin tu skal dman dud 'gro rnams / /
myur du dge ba'i dran pa thob cing bde ba'i 'tsho ba stsal du gsol / /
nor bu 'bar ba'i gzhal med la brten tshangs pa'i rgyal po'i dpal de yang| /
mi rtag nyams nas mnar med me nang rus pa rkang yang 'bar 'gyur zhing / /
reg na bde ba'i mal stan 'jam dang yid 'ong skyel tshal ngogs rtse ba'i /
lha bu nyid kyang 'gyur byed 'thung zhing lcags kyi tsher rnon thang la 'drad / /
mtho ba nyid kyang mi ring dus su rkang pas bsnun 'os bran du 'gyur / /
lang tsho 'di yang yud kyis nyams 'gyur ston mtha'i me tog ji lta bu / /
'byor pa 'di yang dus kyis 'dor nges brnyan po'i rgyan la dga' snyam bzhin / /
bdag gi tshe yang glog 'od 'gyur bzhin skad cig tsam zhig 'dir snang ste / /
'jig rten 'di yi pha rol zhes bya sngar 'dris dngos po thag bsring pa'i / /
mun khrod stug por bdag nyid gcig pu rnam par 'khyams 'gyur de yi slad / /
'jigs rung 'khor bar nyon mongs sgyu yis snying la mngon par bslus gyur pa / /
bdag cag sdug bsngal rgya mtsho 'di nas thugs rje'i phyag gis drang du gsol / /
gangs can ri yis bskor ba'i zhing 'dir thug pa'i bstan srol gnas mod kyi / /
chos byed phal cher tshul khrims gos bral bcer bur ngo tsha spangs nas ni / /
khyim pa rnams la bsnyen cing ngor blta dam pas @# / /
smad pa'i las la 'jug /
kye ma dam chos nyi ma'i 'od zer ri bo'i phrag tu nub la nye / /
stobs dang ldan rnams rang 'dod lhur len phan tshun rtsod cing dma' la 'tshe / /
dman pa rnams ni rtag tu 'khol zhing gyi na'i zas kyang rnyed par dka' / /
mi bzad snyigs ma'i ngang tshul 'di 'drar 'phags pas btang snyoms mdzad lags na / /
sngon gyi thugs dam de yi ci 'tshal 'bangs rnams su zhig skyabs la bsten / /
khyod kyi mtshan yang byin gyis brlabs te gang thos 'jigs pa zhi ba dang / /
sangs rgyas grangs med bsnyen pa'i las dang khyod mtshan 'dzin tsam 'bras mtshungs zhes / /
drang srong bden pa'i tshig gis bstan bzhin bdag cag re bas gsol 'debs na / /
mgon po gzhan du g.yel ba'i thugs spangs nyam thag sems can skyob tu gsol / /
skye bo thams cad dkon mchog gsum po gus pas nye bar bsten pa dang / /
las dang 'bras bu'i gnas la dad pas rtag tu chos kyi lam du 'jug /
sna tshogs khams dang skal bar 'tshams pa'i zhi khro'i cho 'phrul dpag med kyis / /
srid pa nyam nga'i gnas 'dir lhung ba'i gnyen rnams bde la sbyor du gsol / /
rab gus bdag kyang de nyid 'byed pa'i blo gros dri ma med pa dang / /
srid la skyo dang snying rjes gzhan don skye bar du mar spyod la brtson / /
bdud sde mtha' dag pham par byed pa'i mthu chen pha rol phyin thob ste / /
rnam dag dga' ldan chos kyi tshul dang 'gro ba dus ring skyong gyur cig /
blo gros dman yang kho bo'i yid kyi 'o mtsho gyen du 'phyur ba'i mthus / /
bstod cing smre ba'i 'phreng ba rab mdzes dbu ba dkar po rgod pa 'di / /
klog gam thos sam dran pa de yang sdig pa'i dri ma rnam dag cing / /
gru 'dzin zhing du rgyal ba mchog rab spyan ras gzigs kyis rjes bzung shog / / /
de ltar rgyal ba thams cad kyi thugs rje'i rang gzugs 'phags pa 'jig rten dbang phyug spyan ras gzigs la bstod cing thugs rje bskul ba'i gsol 'debs dang bcas pa phan bde'i char 'bebs zhes bya ba 'di ni shAkya'i dge slong chos smra ba blo bzang bskal bzang rgya mtshos sbyar ba'o / /
! /
oM bde legs su gyur cig /
thams cad mkhyen pa la phyag 'tshal lo / /
gang la brten na bde blag tu / /
thar ba'i grong du bgrod pa'i thabs / /
bde gshegs bstan pa'i snying po mchog /
@# / /
so sor thar ces grags pa gang / /
ngo bo dang ni rab dbye dang / /
so so'i ngos 'dzin skye ba'i rten / /
gtong ba'i rgyu dang phan yon te / /
rnam pa drug gis ji bzhin bshad| /
nges 'byung bsam pas rgyu byas nas / /
gzhan gnod gzhi dang bcas pa las / /
ldog pa de yang lus ngag las / /
gzugs can yin zhes 'dod pa dang / /
spong ba'i sems pa rgyun chags pa / /
sa bon dang bcas yin no zhes / /
'dod pa'i tshul ni rnam pa gnyis / /
rang gi sde pa gong 'og smra / /
bsnyen gnas dge bsnyen pha ma dang / /
dge tshul pha ma dge slob ma / /
dge slong ma dang dge slong ste / /
so sor thar ba rigs ba rgyad do / /
khyim pa'i sdom pa dang po gsum / /
rab byung sdom pa tha ma lnga / /
rtsa bzhi dang yan lag bzhi / /
brgyad spong bsnyen gnas sdom pa'o / /
mi tshangs spyod dang ma byin len / /
srog gcod rdzun du smra ba rnams / /
rtsa ba bzhi yin mal che mtho / /
chang 'thung gar sogs phreng sogs dang / /
phyi dro'i kha zas yan lag bzhi / /
gsod rku smra dang log par g.yem / /
myos 'gyur 'thung ba lnga spong ba / /
dge bsnyen gyi ni sdom pa'o / /
sna gcig sna 'ga' phal cher spyod / /
yongs rdzogs spyod dang tshangs spyod dang / /
skyabs 'gro'i dge bsnyen rnam pa drug /
rtsa ba bzhi las gcig gnyis gsum / /
'dod log mi tshangs spyod spong dang / /
skyabs 'gro tsam gyi dge bsnyen du / /
khas len rnams dang go rim bzhin / /
rtsa ba bzhi dang yan lag drug /
bcu spong dge tshul sdom pa'o / /
gar sogs phreng sogs rnam gnyis dang /
gser dngul len dang rnam pa gsum / /
phye bas yan lag drug tu 'gyur / /
mkhan por gsol ba gdab pa dang / /
khyim pa'i rtags ni spong ba dang / /
rab byung rtags ni len pa las / /
nyams pa rnam gsum bsnan pa yis / /
spang bya bcu gsum dag tu 'gyur / /
dge tshul sdom pa thob rjes su / /
rtsa ba'i chos drug rjes mthun gyi / /
chos drug spong ba'i sdom pa ni / /
dge slob ma yis sdom pa yin / /
gcig pu lam du 'gro mi bya / /
chu po'i pha rol rkyal mi bya / /
skyes pa la ni reg mi bya / /
skyes pa dang ni 'dug mi bya / /
smyan du 'gyur ba mi bya zhing / /
kha na ma tho 'chab mi bya / /
de dag rtsa ba'i chos drug spong / /
gser la bzung bar mi bya zhing / /
'doms kyi spu ni breg mi bya / /
@# / /
byin len ma byas za mi bya / /
gsog 'jog byas pa bza' mi bya / /
rtswa sngon mi gtsang 'dor mi bya / /
sa ni brko bar mi bya ba / /
rjes mthun chos ni rnam drug spong / /
pham brgyud lhag ma nyi shu dang / /
spang ba'i ltung byas sum cu gsum / /
ltung byed 'ba' zhig brgya brgyad cu / /
so sor bshags pa bcu gcig dang / /
nyes byas brgya dang bcu gnyis te / /
sum brgya drug cu rtsa bzhi rnams / /
spong bar byed pa dge slong ma / /
pham pa bzhi dang lhag ma ni / /
bcu gsum spangs ltung sum cu dang / /
ltung byed 'ba' zhig dgu bcu dang / /
sor bshags bzhi dang nyes byas ni / /
brgya rtsa bcu gnyis bsdoms pa yi / /
nyis brgya lnga bcu rtsa gsum rnams / /
spong bar byed pa dge slong ngo / /
de ltar so thar rigs brgyad po / /
sgra mi snyan pa ma gtogs pa'i / /
gling gsum skyes pa bud med kyi / /
rten la skye yi za ma dang / /
ma ning mtshan gnyis sogs la min / /
sdom pa gtong ba'i rgyu la gnyis / /
bslab pa phul dang shi 'phos dang / /
mtshan gnyis byung dang lan gsum 'gyur / /
dge rtsa chad rnams thun mong ngo / /
nyi shu ma lon der shes dang /
bsten phyir khas blangs nyin zhag 'das / /
rim bzhin dge slong dge slob ma / /
bsnyen gnas rnams kyi thun mong min / /
rtsa ba'i ltung ba byung ba dang / /
dam pa'i chos ni nub pa las / /
sdom pa gtong zhes 'dod pa'ang yod / /
kha che bye brag smra ba rnams / /
sdom ldan rtsa ltung byung ba la / /
bu lon nor ldan bzhin du 'dod / /
sdom pa de dag gsungs ba las / /
gnas skabs 'bras bu lha mi dang / /
mthar thug 'bras bu byang chub gsum / /
thob bar 'gyur zhes gsungs pa'i phyir / /
btson ldan rnams kyis so sor thar / /
rtag tu gus pas 'bad de bsrung / /
dge des skye bar lus can rnams / /
rtag tu tshangs spyod la gnas shog /
khrims kyi tshul khrims skyon med {x} {x} /
ces so sor thar ba'i sdom pa gtan la dbab pa 'dul ba rgya mtsho'i snying po bsdus pa zhes bya ba 'di ni /
yul gangs can gyi mthar skyes pa'i snyan dngags mkhan shar tsong kha ba blo bzang grags pa'i dpal gyis sbyar ba'o / / /
! dga' ldan lha brgya'i mgon gyi thugs ka nas / /
rab dkar zho gsar spungs 'dra'i chu 'dzin rtser / /
chos kyi rgyal po kun mkhyen blo bzang grags / /
sras dan bcas pa gnas @# / /
'dir gshegs su gsol / /
mdun gyi nam mkhar seng khri pad zla'i steng / /
rje btsun bla ma dgyes pa'i 'dzum dkar can / /
bdag blo dad pa'i bsod nams zhing mchog tu| /
bstan pa rgyas phyir bskal brgyar bzhugs su gsol / /
shes bya'i khyon kun 'jal ba'i blo gros thugs / /
skal bzang rna ba'i rgyan gyur legs bshad gsung / /
grags pa'i dpal gyis lham mer mdzes pa'i sku / /
mthong thos dran pas don ldan la phyag 'tshal / /
yid 'ong mchod yon sna tshogs me tog dang / /
dri zhim bdug spos snang gsal dri chab sogs / /
dngos bshams yid sprul mchod sprin rgya mtsho 'di / /
bsod nams zhing mchog khyed la mchod par 'bul / /
gang zhig thog med dus nas bsags pa yi / /
lus ngag yid kyis mi dge ci bgyis dang / /
khyad par sdom pa gsum gyi mi mthun phyogs / /
snying nas 'gyod pa drag pos so sor bshags / /
snyigs ma'i dus 'dir mang thos sgrub la brtson / /
chos brgyad spangs pas dal 'byor don yod byed / /
mgon po khyod kyi rlabs chen mdzad pa la / /
bdag cag bsam pa thag pas yi rang ngo / /
rje btsun bla ma dam pa khyed rnams kyis / /
chos sku'i mkha' la mkhyen brtse'i sprin 'khrigs nas / /
ji ltar mtshams pa'i gdul bya'i 'dzin ma la / /
zab rgyas chos kyi char pa dbab tu gsol / /
bdag gis ji snyed bsags pa'i dge ba 'dis / /
bstan dang 'gro ba kun la gang phan dang / /
khyad par rje btsun blo bzang grags pa yi / /
bstan pa'i snying po ring du gsal byed shog /
skye ba kun tu {x} {x} ! /
yon tan kun gyi gzhir gyur drin can rje / /
tshul bzhin bsten pa lam gyi rtsa ba ru / /
legs par mthong nas 'bad pa du ma yis / /
gus pa chen pos bsten par byin gyis rlobs / /
lan cig rnyed pa'i dal ba'i rten bzang 'di / /
shin tu rnyed dka' don chen shes gyur nas / /
nyin mtshan kun tu snying po len pa'i blo / /
rgyun chad med par skye bar {x} / /
lus srog g.yo ba chu yi chu lbur bzhin / /
myur du 'jig pa'i 'chi ba dran pa dang / /
shi ba'i rjes su lus dang grib ma bzhin / /
dkar nag las 'bras phyi bzhin 'brang ba la / /
nges pa brtan po rnyed nas nyes pa'i tshogs / /
phra zhing phra ba rnams kyang spong ba dang / /
dge tshogs mtha' dag sgrub par byed pa la / /
rtag tu bag dang ldan {x} / /
spyad pas mi ngoms sdug bsngal kun @# / /
gyi sgo / /
yid brtan mi rung srid pa'i phun tshogs kyi / /
nyes dmigs rig nas thar pa'i bde ba la / /
don gnyer chen por skye bar {x} / /
rnam dag bsam pa de yis drangs pa yi / /
dran dang shes bzhin bag yod chen po yis / /
bstan pa'i rtsa ba so sor thar pa la / /
sgrub pa snying por byed par {x} / /
rang nyid srid mtshor lhung ba ji bzhin du / /
mar gyur 'gro ba kun kyang de 'dra bar / /
mthong nas 'gro ba sgrol ba'i khur khyer ba'i / /
byang chub sems mchog 'byongs par {x} / /
sems tsam bskyed kyang tshul khrims rnam gsum la / /
goms pa med na byang chub mi 'grub par / /
legs par mthong nas rgyal sras sdom pa la / /
brtson pa drag pos slob par {x} / /
log pa'i yul la g.yeng ba zhi byed cing / /
yang dag don la tshul bzhin dpyod pa yis / /
zhi gnas lhag mthong zung du 'brel ba'i lam / /
myur du rgyud la skye bar {x} / /
thun mong lam sbyangs snod du gyur pa na / /
theg pa kun gyi mchog gyur rdo rje'i theg /
skal bzang skye bo'i mjug ngogs dam pa der / /
bde blag nyid du 'jug par {x} / /
de tshe dngos grub rnam gnyis 'grub pa'i gzhi / /
rnam dag dam tshig sdom par bsrung ba la / /
bcos ma min pa'i nges pa rnyed gyur nas / /
srog dang bsdos te bsrung bar {x} / /
de nas rgyud sde'i snying po rim gnyis kyi / /
gnad rnams ji bzhin rtogs nas brtson pa yis / /
thun bzhi'i rnal 'byor mchog las mi g.yel bar / /
dam pa'i srung bzhin sgrub par {x} / /
de ltar lam bzang ston pa'i bshes gnyen dang / /
tshul bzhin sgrub pa'i grogs rnams zhabs brtan cing / /
phyi dang nang gi bar du gcod pa'i tshogs / /
nye bar zhi bar byin gyis brlab tu gsol / /
skye ba kun tu yang dag bla ma dang / /
'bral med chos kyi dpal la longs spyod cing / /
sa dang lam gyi yon tan rab rdzogs nas / /
rdo rje 'chang gi go 'phang myur thob shog ! /
dus rtag tu bla ma la skyabs su mchi'o / /
sangs rgyas la skyabs su mchi'o / /
chos la skyabs su mchi'o / /
dge 'dun la skyabs su mchi'o / /
de bzhin gshegs pa dgra bcom pa yang dag par rdzogs pa'i sangs rgyas shwakya thub pa la phyag 'tshal lo / /
de bzhin gshegs pa rdo rje'i snying pos rab tu 'joms pa la phyag 'tshal lo / /
de bzhin gshegs pa rin chen 'od 'phro la phyag 'tshal lo / /
de bzhin gshegs pa @# / /
klu dbang gi rgyal po la phyag 'tshal lo / /
de bzhin gshegs pa dpa' bo'i sde la phyag 'tshal lo / /
de bzhin gshegs pa dpal dgyes la phyag 'tshal lo / /
de bzhin gshegs pa rin chen me la phyag 'tshal lo / /
de bzhin gshegs pa rin chen zla 'od la phyag 'tshal lo / /
de bzhin gshegs pa mthong ba don yod la phyag 'tshal lo / /
de bzhin gshegs pa rin chen zla ba la phyag 'tshal lo / /
de bzhin gshegs pa dri ma med pa la phyag 'tshal lo / /
de bzhin gshegs pa dpal sbyin la phyag 'tshal lo / /
de bzhin gshegs pa tshangs pa la phyag 'tshal lo / /
de bzhin gshegs pa tshangs pas byin la phyag 'tshal lo / /
de bzhin gshegs pa chu lha la phyag 'tshal lo / /
de bzhin gshegs pa chu lha'i lha la phyag 'tshal lo / /
de bzhin gshegs pa dpal bzang la phyag 'tshal lo / /
de bzhin gshegs pa tsan dan dpal la phyag 'tshal lo / /
de bzhin gshegs pa gzi brjid mtha' yas la phyag 'tshal lo / /
de bzhin gshegs pa 'od dpal la phyag 'tshal lo / /
de bzhin gshegs pa mya ngan med pa'i dpal la phyag 'tshal lo / /
de bzhin gshegs pa sred med kyi bu la phyag 'tshal lo / /
de bzhin gshegs pa me tog dpal la phyag 'tshal lo / /
de bzhin gshegs pa tshangs pa'i 'od zer rnam par rol pas mngon par mkhyen pa la phyag 'tshal lo / /
de bzhin gshegs pa padma'i 'od zer rnam par rol pas mngon par mkhyen pa la phyag 'tshal lo / /
de bzhin gshegs pa nor dpal la phyag 'tshal lo / /
de bzhin gshegs pa dran pa'i dpal la phyag 'tshal lo / /
de bzhin gshegs pa mtshan dpal shin tu yongs grags la phyag 'tshal lo / /
de bzhin gshegs pa dbang po'i tog gi rgyal mtshan gyi rgyal po la phyag 'tshal lo / /
de bzhin gshegs pa shin tu rnam par gnon pa'i dpal la phyag 'tshal lo / /
de bzhin gshegs pa g.yul las shin tu rnam par rgyal ba la phyag 'tshal lo / /
de bzhin gshegs pa rnam par gnon pa'i gshegs pa'i dpal la phyag 'tshal lo / /
de bzhin gshegs pa kun nas snang ba bkod pa'i dpal la phyag 'tshal lo / /
de bzhin gshegs pa rin chen padma rnam par gnon pa la phyag 'tshal lo / /
de bzhin gshegs pa dgra bcom pa yang dag par rdzogs @# / /
pa'i rdzogs pa'i sangs rgyas rin po che dang padma la rab tu bzhugs pa sangs rgyas ri dbang gi rgyal bo la phyag 'tshal lo / /
de dag la sogs pa phyogs bcu'i 'jig rten gyi khams thams cad na de bzhin gshegs pa dgra bcom pa yang dag par rdzogs pa'i sangs rgyas bcom ldan 'das gang ji snyed cig bzhugs te 'tsho zhing gzhes pa'i sangs rgyas bcom ldan 'das de dag thams cad bdag la dgongs su gsol /
bdag gis skye ba 'di dang /
skye ba thog ma'i tha ma ma mchis pa nas 'khor ba na 'khor ba'i skye gnas thams cad du sdig pa'i las bgyis pa dang /
bgyid du bstsal ba dang /
bgyid pa la rjes su yi rang ba'am /
mchod rten gyi dkor ram /
dge 'dun gyi dkor ram /
phyogs bzhi'i dge 'dun gyi dkor phrogs pa dang /
'phrog tu bcug pa dang /
'phrog pa la rjes su yi rang ba'am /
mtshams ma mchis pa lnga'i las bgyis pa dang /
bgyid du bstsal ba dang /
bgyid pa la rjes su yi rang ba'am /
mi dge ba bcu'i las kyi lam yang dag par blang ba la zhugs pa dang /
'jug tu bstsal ba dang /
'jug pa la rjes su yi rang ba'am /
las kyi sgrib pa gang gis bsgribs nas bdag sems can dmyal bar mchi ba'am /
dud 'gro'i skye gnas su mchi ba'am /
yi dwags kyi yul du mchi ba'am /
yul mtha' 'khob tu skye ba'am /
kla klor skye ba'am /
lha tshe ring po rnams su skye ba'am /
dbang po ma tshang bar 'gyur ba'am /
lta ba log pa 'dzin par 'gyur ba'am /
sangs rgyas 'byung ba la mnyes par mi bgyid par 'gyur ba'i las kyi sgrib pa gang lags pa de dag thams cad sangs rgyas bcom ldan 'das ye shes su gyur pa /
spyan du gyur pa /
dpang du gyur pa /
tshad mar gyur pa /
mkhyen pas gzigs pa de dag gi spyan sngar mthol lo / /
'chags so / /
mi 'chab bo mi sbed do / /
slan chad kyang gcod cing sdom par bgyid lags so / /
sangs rgyas bcom ldan 'das de dag thams cad bdag la dgongs su gsol /
bdag gis skye ba 'di dang /
skye ba thog ma'i tha ma ma mchis pa nas 'khor ba na 'khor ba'i skye gnas gzhan dag tu sbyin pa tha na dud 'gro'i skye gnas su skyes pa la zas khams gcig tsam stsal ba'i dge ba'i rtsa ba gang lags @# / /
pa dang /
bdag gis tshul khrims bsrungs pa'i dge ba'i rtsa ba gang lags pa dang /
bdag gis tshangs par spyad pa'i dge ba'i rtsa ba gang lags pa dang /
bdag gis sems can yongs su smin par bgyis pa'i dge ba'i rtsa ba gang lags pa dang /
bdag gis byang chub mchog tu sems bskyed pa'i dge ba'i rtsa ba gang lags pa dang /
bdag gi bla na med pa'i ye shes kyi dge ba'i rtsa ba gang lags pa de dag thams cad gcig tu bsdus shing bzlums te bsdoms nas bla na ma mchis pa dang /
gong na ma mchis pa dang /
gong ma'i yang gong ma /
bla ma'i yang bla mar yongs su bsngo bas bla na med pa yang dag par rdzogs pa'i byang chub tu yongs su bsngo bar bgyi'o / /
ji ltar 'das pa'i sangs rgyas bcom ldan 'das rnams kyis yongs su bsngos pa dang /
ji ltar ma byon pa'i sangs rgyas bcom ldan 'das rnams kyis yongs su bsngo bar 'gyur ba dang /
ji ltar da ltar bzhugs pa'i sangs rgyas bcom ldan 'das rnams kyis yongs su bsngo bar mdzad pa de bzhin du bdag gis kyang yongs su bsngo bar bgyi'o / /
sdig pa thams cad ni so sor bshags so /
bsod nams thams cad la ni rjes su yi rang ngo / /
sangs rgyas thams cad la ni bskul zhing gsol ba 'debs so / /
bdag gis bla na med pa'i ye shes kyi mchog dam pa thob par gyur cig |mi mchog rgyal ba gang dag da ltar bzhugs pa dang /
gang dag 'das pa dag dang de bzhin gang ma byon / /
yon tan bsngags pa mtha' yas rgya mtsho 'dra kun la /
thal mo sbyar bar bgyis te skyabs su nye bar mchi'o / /
'phags pa phung po gsum pa zhes bya ba theg pa chen po'i mdo rdzogs so / /
! rgya gar skad du /
Ar+ya b+ha dra tsAr+ya pra Ni d+hA na rA dzA /
bod skad du /
'phags pa bzang po spyod pa'i smon lam gyi rgyal po / /
'phags pa 'jam dpal gzhon nur gyur pa la phyag 'tshal lo / /
ji snyed su dag phyogs bcu'i 'jig rten na / /
dus gsum gshegs pa mi yi seng ge kun / /
bdag gis ma lus de dag thams cad la / /
lus dang ngag yid dang bas phyag bgyi'o / /
bzang po spyod pa'i smon lam stobs dag gis / /
rgyal ba thams cad yid kyi mngon sum du / /
zhing gi rdul snyed lus rab btud pa yis / /
rgyal ba kun la rab tu phyag 'tshal lo / /
rdul gcig steng na rdul @# / /
snyed sangs rgyas rnams / /
sangs rgyas sras kyi dbus na bzhugs pa dag /
de ltar chos kyi dbyings rnams ma lus pa / /
thams cad rgyal ba dag gis gang bar mos| /
de dag bsngags pa mi zad rgya mtsho rnams / /
dbyangs kyi yan lag rgya mtsho'i sgra kun gyis / /
rgyal ba kun gyi yon tan rab brjod cing / /
bde bar gshegs pa thams cad bdag gis bstod / /
me tog dam pa 'phreng ba dam pa dang / /
sil snyan rnams dang byug pa gdugs mchog dang / /
mar me mchog dang gdug spos dam pa yis / /
rgyal ba de dag la ni mchod par bgyi / /
na bza' dam pa rnams dang dri mchog dang / /
phye ma phur ma ri rab mnyam pa dang / /
bkod pa'i khyad par 'phags pa'i mchog kun gyis / /
rgyal ba de dag la ni mchod par bgyi / /
mchod pa gang rnams bla med rgya che ba / /
de dag rgyal ba thams cad la yang mos / /
bzang po spyod la dad pa'i stobs dag gis / /
rgyal ba kun la phyag 'tshal mchod par bgyi / /
'dod chags zhe sdang gti mug dbang gis ni / /
lus dang ngag dang de bzhin yid kyis kyang / /
sdig pa bdag gis bgyis pa ci mchis pa / /
de dag thams cad bdag gis so sor bshags / /
phyogs bcu'i rgyal ba kun dang sangs rgyas sras / /
rang rgyal rnams dang slob dang mi slob dang / /
'gro ba kun gyi bsod nams gang la yang / /
de dag kun gyi rjes su bdag yi rang / /
gang rnams phyogs bcu'i 'jig rten sgrol ma dag /
byang chub rim par sangs rgyas ma chags brnyes / /
mgon po de dag bdag gis thams cad la / /
'khor lo bla na med pa bskor bar bskul / /
mya ngan 'da' ston gang bzhed de dag la / /
'gro ba kun la phan zhing bde ba'i phyir / /
bskal pa zhing gi rdul snyed bzhugs par yang / /
bdag gi thal mo rab sbyar gsol bar bgyi / /
phyag 'tshal ba dang mchod cing bshags pa dang / /
rjes su yi rang bskul zhing gsol ba yi / /
dge ba cung zad bdag gis ci bsags pa / /
thams cad bdag gis byang chub phyir bsngo'o / /
'das pa'i sangs rgyas rnams dang phyogs bcu yi / /
'jig rten dag na gang bzhugs mchod gyur cig /
gang yang ma byon de dag rab myur bar / /
bsam rdzogs byang chub rim par sangs rgyas sbyon / /
phyogs bcu'i ga la'i zhing rnams ji snyed pa / /
de dag rgya cher yongs @# / /
su dag gyur cig /
byang chub shing dbang drung gshegs rgyal ba dang / /
sangs rgyas sras kyis rab tu gang bar shog /
phyogs bcu'i sems can gang rnams ji snyed pa| /
de dag rtag tu nad med bde gyur cig /
'gro ba kun gyi chos kyi don rnams ni / /
mthun par gyur cing re ba'ang 'grub par shog /
byang chub spyod pa dag ni bdag spyod cing / /
'gro ba kun tu skye ba dran gyur cig /
tshe rabs kun tu 'chi 'pho skye ba na / /
rtag tu bdag ni rab tu 'byung bar shog /
rgyal ba kun gyi rjes su slob gyur te / /
bzang po spyod pa yongs su rdzogs byed cing / /
tshul khrims spyod pa dri med yongs dag pa / /
rtag tu ma nyams skyon med spyod par shog /
lha yi skad dang klu dang gnod sbyin skad / /
grul bum dag dang mi yi skad rnams dang / /
'gro ba kun gyi sgra rnams ji tsam par / /
thams cad skad du bdag gis chos bstan to / /
des shing pha rol phyin la rab brtson te / /
byang chub sems ni nam yang brjed ma gyur / /
sdig pa gang rnams sgrib par gyur pa dag /
de dag ma lus yongs su byang bar shog /
las dang nyon mongs bdud kyi las rnams grol / /
grol zhing 'jig rten 'gro ba rnams su yang / /
ji star padma chus mi chags pa bzhin / /
nyi zla nam mkhar thogs pa med ltar spyad / /
zhing gi khyon dang phyogs rnams ji tsam par / /
ngan song sdug bsngal rab tu zhi bar byed / /
bde ba dag la 'gro ba kun dgod cig /
'gro ba thams cad la ni phan par spyad / /
byang chub spyod pa yongs su rdzogs byed cing / /
sems can dag gi spyod dang mthun par 'jug /
bzang po spyod pa dag ni rab ston cing / /
ma 'ongs bskal pa kun tu spyod gyur cig /
bdag gi spyod dang mtshungs par gang spyod pa / /
de dag dang ni rtag tu 'grogs par shog /
lus dang ngag rnams dang ni sems kyis kyang / /
spyod pa dag dang smon lam gcig tu spyod / /
bdag la phan par 'dod pa'i grogs po gang / /
bzang po spyod pa rab tu ston bgyid pa / /
de dag dang yang rtag tu phrad par shog /
de dag bdag gis nam yang yid mi dbyung / /
sangs rgyas sras kyis bskor ba'i mgon po rnams / /
mngon sum rtag tu bdag gis rgyal ba blta / /
ma 'ongs bskal pa kun tu mi skyo bar / /
de dag la yang mchod pa rgya cher bgyi / /
rgyal ba @# / /
rnams kyi dam pa'i chos 'dzin cing / /
byang chub spyod pa kun tu snang bar byed / /
bzang po spyod pa rnam par spyod pa yang / /
ma 'ongs bskal pa kun tu spyad par bgyi| /
srid pa thams cad du yang 'khor ba na / /
bsod nams ye shes dag ni mi bzad rnyed / /
thabs dang shes rab ting 'dzin rnam thar dang / /
yon tan kun gyi mi bzad mdzod gyur cig /
rdul gcig steng na rdul snyed zhing rnams te / /
zhing der bsam gyis mi khyab sangs rgyas rnams / /
sangs rgyas sras kyi dbus na bzhugs pa la / /
byang chub spyod pa spyod cing blta bar bgyi / /
de ltar ma lus thams cad phyogs su yang / /
skra tsam khyon la dus gsum tshad snyed kyi / /
sangs rgyas rgya mtsho zhing rnams rgya mtsho dang / /
bskal pa rgya mtshor spyod cing rab tu 'jug /
gsung gcig yan lag rgya mtsho'i sgra skad kyis / /
rgyal ba kun dbyangs yan lag rnam dag pa / /
'gro ba kun gyi bsam pa ji bzhin dbyangs / /
sangs rgyas gsung la rtag tu 'jug par bgyi / /
dus gsum gshegs pa'i rgyal ba thams cad dag /
'khor lo'i tshul rnams rab tu bskor ba yi / /
de dag gi yang gsung dbyangs mi bzad la / /
blo yi stobs kyis bdag kyang rab tu 'jug /
ma 'ongs bskal pa thams cad 'jug par yang / /
skad cig gcig gis bdag kyang 'jug par bgyi / /
gang yang bskal pa dus gsum tshad de dag /
skad cig cha shas kyis ni zhugs par spyad / /
dus gsum gshegs pa mi yi seng ge gang / /
de dag skad cig gcig la bdag gis blta| /
rtag tu de dag gi ni spyod yul la / /
sgyu mar gyur pa'i rnam thar stobs kyis 'jug /
gang yang dus gsum dag gi zhing bkod pa / /
de dag rdul gcig steng du mngon par bsgrub / /
de ltar ma lus phyogs rnams thams cad du / /
rgyal ba dag gi zhing rnams bkod la 'jug /
gang yang ma byon 'jig rten sgron ma rnams / /
de dag rim par 'tshang rgya 'khor lo bskor / /
mya ngan 'das pa rab tu zhi mtha' ston / /
mgon po kun gyi drung du bdag mchi'o / /
kun tu myur ba'i rdzu 'phrul stobs rnams dang / /
kun nas sgo yi theg pa'i stobs rnams dang / /
kun tu yon tan spyod pa'i stobs rnams dang / /
kun tu khyab pa byams pa dag gi stobs / /
kun nas dge ba'i bsod nams stobs rnams @# / /
dang| /
chags pa med par gyur pa'i ye shes stobs / /
shes rab thabs dang ting 'dzin stobs dag gis / /
byang chub stobs rnams yang dag sgrub par byed / /
las kyi stobs rnams yongs su dag byed cing / /
nyon mongs stobs rnams kun tu 'joms par byed / /
bdud kyi stobs rnams stobs med rab byed cing / /
bzang po spyod pa'i stobs ni rdzogs par bgyi / /
zhing rnams rgya mtsho rnam par dag byed cing / /
sems can rgya mtsho dag ni rnam par sgrol / /
chos rnams rgya mtsho rab tu mthong byed cing / /
ye shes rgya mtsho rab tu rtogs par byed / /
spyod pa rgya mtsho rnam par dag bgyid cing / /
smon lam rgya mtsho rab tu rdzogs par byed / /
sangs rgyas rgya mtsho rab tu mchod bgyid cing / /
bskal pa rgya mtshor mi skyo spyad par bgyi / /
gang yang dus gsum gshegs pa'i rgyal ba yi / /
byang chub spyod pa'i smon lam bye brag rnams / /
bzang po spyod pas byang chub sangs rgyas nas / /
de kun ma lus bdag gis rdzogs par bgyi / /
rgyal ba kun gyi sras kyi thu bo pa / /
gang gi ming ni kun tu bzang zhes bya / /
mkhas pa de dang mtshungs par spyad pa'i phyir / /
dge ba 'di dag thams cad rab tu bsngo / /
lus dang ngag dang yid kyang rnam dag cing / /
spyod pa rnam dag zhing rnams yongs dag par / /
bsngo ba bzang po mkhas pa ci 'dra ba / /
de 'drar bdag kyang de dang mtshungs par shog /
kun nas dge ba bzang po spyad pa'i phyir / /
'jam dpal gyi ni smon lam spyod par bgyi / /
ma 'ongs bskal pa kun tu mi skyo bar / /
de yi bya ba ma lus rdzogs par bgyi / /
spyod pa dag ni tshad yod ma gyur cig /
yon tan rnams kyang tshad gzung med par shog /
spyod pa tshad med pa la gnas nas kyang / /
de dag 'khrul pa thams cad 'tshal bar bgyi / /
nam mkha'i mthar thug gyur pa ji tsam pa / /
sems can ma lus mtha' yang de bzhin te / /
ji tsam las dang nyon mongs mthar gyur pa / /
bdag gi smon lam mtha' yang de tsam mo / /
gang yang phyogs bcu'i zhing rnams mtha' yas pa / /
rin chen brgyan te rgyal ba rnams la phul / /
lha dang mi yi bde ba mchog rnams kyang / /
zhing gi rdul snyed bskal par phul ba bas / /
gang gis bsngo ba'i rgyal po 'di thos nas / /
byang chub mchog gi rjes su rab mos shing / /
lan cig tsam yang dag pa bskyed pa ni / /
bsod @# / /
nams dam pa'i mchog tu 'di 'gyur ro / /
gang gis bzang spyod smon lam 'di btab pas / /
des ni ngan song thams cad spangs par gyur / /
des ni grogs po ngan pa spangs pa yin / /
snang ba mtha' yas de yang des myur mthong / /
de dag rnyed pa rab rnyed bde bar 'tsho / /
mi tshe 'dir yang de dag legs par 'ong / /
kun tu bzang po de yang ci 'dra bar| /
de dag ring por mi thogs de bzhin 'gyur / /
mtshams med lnga po dag gi sdig pa rnams / /
gang gis mi shes dbang gis byas pa dag /
de yis bzang po spyod pa 'di brjod na| /
myur du ma lus yongs su byang bar 'gyur / /
ye shes dang ni gzugs dang mtshan rnams dang / /
rigs dang kha dog rnams dang ldan par 'gyur / /
bdud dang mu stegs mang pos de mi thub / /
'jig rten gsum po kun na'ang mchod par 'gyur / /
byang chub shing dbang drung du de myur 'gro / /
song nas sems can phan phyir der 'dug ste / /
byang chub sangs rgyas 'khor lo rab tu bskor / /
bdud rnams sde dang bcas pa thams cad btul / /
gang yang bzang po spyod pa'i smon lam 'di / /
'chang ba dang ni ston tam klog na yang / /
de yi rnam par smin pa'ang sangs rgyas mkhyen / /
byang chub mchog la som nyi ma byed cig /
'jam dpal dpa' bos ji ltar mkhyen pa dang / /
kun tu bzang po de yang de bzhin te / /
de dag kun gyi rjes su bdag slob phyir / /
dge ba 'di dag thams cad rab tu bsngo / /
dus gsum gshegs pa'i rgyal ba thams cad kyis / /
bsngo ba gang la mchog tu bsngags pa des / /
bdag gis dge ba'i rtsa ba 'di kun kyang / /
bzang po spyod phyir rab tu bsngo bar bgyi / /
bdag ni 'chi ba'i dus byed gyur pa na / /
sgrib pa thams cad dag ni phyir bsal te / /
mngon sum snang ba mtha' yas de mthong nas / /
bde ba can gyi zhing der rab tu 'gro / /
der song nas ni smon lam 'di dag kyang / /
thams cad ma lus mngon du 'gyur bar shog /
de dag ma lus bdag gis yongs su gang / /
'jig rten ji srid sems can phan par bgyi / /
rgyal ba'i dkyil 'khor bzang zhing dga' ba der / /
padmo dam pa shin tu mdzes las skyes / /
snang ba mtha' yas rgyal bas mngon sum du / /
lung bstan pa yang bdag gis der thob shog /
des ni bdag gis lung bstan rab thob nas / /
sprul pa mang po bye ba phrag brgya yis / /
blo yi stobs @# / /
kyis phyogs bcu rnams su yang / /
sems can rnams la phan pa mang por bgyid / /
bzang po spyod pa'i smon lam btab pa yi / /
dge ba cung zad bdag gis ci bsags pa / /
des ni 'gro ba'i smon lam dge ba rnams / /
skad cig gcig gis thams cad 'byor bar shog /
bzang po spyod pa'i smon lam bsngos pa yis / /
bsod nams dam pa mtha' yas gang thob des / /
'gro ba sdug bsngal chu bor bying ba rnams / /
'od dpag med pa'i gnas rab thob par shog /
smon lam rgyal po 'di dag mchog gi gtso / /
mtha' yas 'gro ba kun la phan byed cing / /
kun tu bzang pos brgyan pa'i gzhung grub ste / /
ngan song rgyud rnams ma lus stongs bar shog /
'phags pa bzang po spyod pa'i smon lam gyi rgyal po rdzogs so /
! /
sangs rgyas kun la phyag 'tshal lo / /
drang srong lha mig ldan pa yi / /
byang chub sems dpa' rnams dang yang / /
nyan thos rnams la phyag 'tshal lo / /
ngan 'gro'i lam ni bzlog bgyid cing / /
mtho ris lam ni rab ston la / /
rga shi med par 'dren bgyid pa'i / /
byang chub sems la phyag 'tshal lo / /
sems kyi dbang du gyur pas na / /
bdag gis sdig pa ci bgyis pa / /
sangs rgyas spyan sngar mchis nas su / /
bdag gis de dag bshags par bgyi / /
bdag las rnam pa gsum gang gis / /
bsod nams tshogs ni bskyed pa de / /
bdag gi kun mkhyen sa bon te / /
bdag la byang chub mi zad shog /
phyogs bcu dag gi zhing rnams su / /
sangs rgyas mchod pa gang byung ba / /
sangs rgyas mkhyen pa yi rang ba / /
de la bdag ni yi rang ngo / /
sdig pa thams cad bshags par bgyi / /
bsod nams kun la yi rang ngo / /
sangs rgyas kun la phyag 'tshal lo / /
bdag ni ye shes mchog thog shog /
phyogs bcu dag gi phyogs rnams su / /
sa bcu dag la gnas pa yi / /
byang chub sems dpa' byang chub mchog /
'tshad rgya bgyid par bskul ma 'debs / /
byang chub dam par sangs rgyas shing / /
sde dang bcas pa'i bdud btul nas / /
srog chags kun la sman slad du / /
chos kyi 'khor lo bskor gyur cig /
chos rnga chen po'i sgra yis ni / /
sems can sdug bsngal thar bgyid shog /
bskal ba bye ba bsam yas su / /
chos ston mdzad cing bzhugs gyur cig /
'dod pa'i 'dam du bying gyur cig /
srid pa'i srad bus dam bcings @# / /
pa| |'ching ba kun gyis bcings dag la / /
rkang gnyis mchog rnams gzigs su gsol / /
sems kyi dri mar gyur pa la / /
sangs rgyas rnams ni smon mi mdzad / /
sems can rnams la byams thugs ldan / /
srid pa'i mtsho las sgrol bar shog /
rdzogs ba'i sangs rgyas gang bzhugs dang / /
gang dag 'das dang ma byon pa / /
de dag rjes su bdag slob cing / /
byang chub spyad pa spyod gyur cig /
pha rol phyin drugs rdzogs bgyis nas / /
'gro drug sems can thar bgyid shog /
mngon shes drug po mngon bgyid nas / /
bla med byang chub reg gyur cing / /
ma skyes pa dang mi 'byung dang / /
rang bzhin ma mchis gnas ma mchis / /
rnam rig ma mchis dngos ma mchis / /
stong pa'i chos ni rtogs par shog /
sangs rgyas drang srong chen po ltar / /
sems can ma mchis srog ma mchis / /
gang zag ma mchis gso ma mchis / /
bdag ma mchis kyi chos rtogs shog /
bdag 'dzin bdag gir 'dzin pa yi / /
dngos po kun la mi gnas par / /
sems can kun la sman slad du / /
ser sna ma mchis sbyin gtong shog /
dngos po dngos po ma mchis pa'i / /
bdag gi longs spyod lhun grub shog /
dngos po thams cad rnam 'jig pas / /
sbyin pa'i pha rol phyin rdzogs shog /
khrims kyi tshul khrims skyon med cing / /
tshul khrims rnam par dag dang ldan| |rlom sems med pa'i tshul khrims kyis / /
tshul khrims pha rol phyin rdzogs shog /
sa 'am yang na chu 'am me / /
rlung gi khams ltar mi gnas shing / /
bzod pa'am khro ba ma mchis pas / /
bzod pa'i pha rol phyin rdzogs shog /
brtson 'grus brtsams pa'i brtson 'grus kyis / /
brtan spro le lo ma mchis shing / /
stobs dang ldan pa'i lus sems kyis / /
brtson 'grus pha rol phyin rdzogs shog /
sgyu ma lta bu'i ting 'dzin dang / /
dpa' bar 'gro ba'i ting 'dzin dang / /
rdo rje lta bu'i ting 'dzin gyis / /
bsam gtan pha rol phyin rdzogs shog /
rnam par thar pa'i sgo gsum dang / /
dus gsum mnyam pa nyid dang ni / /
rig gsum mngon sum bgyis pa yis / /
shes rab pha rol phyin rdzogs shog /
sangs rgyas kun gyis bsngags pa dang / /
'od dang gzi brjid 'bar ba dang / /
byang chub sems dpa'i brtson 'grus kyis / /
bdag gzhan bsam pa rdzogs gyur cig /
de ltar spyad pa spyod byed cing / /
@# / /
byams pa grags dang ldan pa yis / /
pha rol phyin drug rdzogs byas nas / /
sa bcu'i spo la rab tu gnas /
na mo rat+na tra yA ya /
na mo b+ha ga wa te shAkya mu na ye /
ta thA ga tA ya /
ar+ha te samyaka saM bud+d+hA ya /
ta dya thA /
oM adzi te a dzi te a pa rA dzi te /
a dzi ti nyatsa ya ha ra ha ra me tri a wa lo ki te ka ra ka ra ma hA sa ma ya sid d+hA g+ha ra b+ha ra b+ha mra hA bo d+hi m+NaDa bi dza smar smar a sma kaM sam ya bo d+hi ma hA bo d+hI swA hA /
oM mo hi mo hi ma hA mo hi swA hA /
oM mu ni mu ni smra rA swA hA /
! 'di nas shi 'phos gyur ma thag /
dga' ldan skye gnas yid dga' bar / /
myur du byams mgon mnyes byas nas / /
byang chub lung bstan thob par shog ! bdag gis byang chub spyod pa la / /
'jug pa rnam par brtsams pa yi / /
dge ba gang des 'gro ba kun / /
byang chub spyod la 'jug par shog /
phyogs rnams kun na lus dang sems / /
sdug bsngal nad pa ji snyed pa / /
de dag bdag gi bsod nams gyis / /
bde dga' rgya mtsho thob par shog /
de dag 'khor ba ji srid du / /
nam yang bde las nyams ma gyur / /
'gro bas bla na med pa yi / /
bde ba rgyun mi 'chad thob shog /
'jig rten khams na dmyal ba dag /
gang dag ji snyed yod pa rnams / /
de dag tu ni lus can rnams / /
bde can bde bas dga' bar shog /
grang bas nyam thag dro thob shog /
byang chub sems dpa'i sprin chen las / /
byung ba'i chu bo mtha' yas kyis| /
tsha bas nyam thag bsil thob shog /
ral gri lo ma'i nags tshal yang / /
de la dga' tshal sdug gur shog /
shal ma li yi sdong po yang / /
dpag bsam shing du 'khrungs par shog /
mthing ril ngur ba dag dang ngang pa dang / /
bzhad sogs skad snyan 'byin pas mdzes gyur cig /
padma dri bsung che ldan mtsho dag gis / /
dmyal ba'i sa phyogs dag ni nyams dgar shog /
sol phung de dag rin chen phung por gyur / /
sa bsregs shel gyi sa gzhi bstar bar shog /
bsdus 'joms ri bo rnams kyang mchod pa yi / /
gzhal med khang gyur bde gshegs gang bar shog /
mdag ma rdo bsregs mtshon gyi char pa dag /
deng nas bzung ste me tog char par gyur / /
phan tshun mtshon gyis 'debs pa de yang ni / /
deng nas brtse phyir me tog 'phen par shog /
chu bo rab med me dang 'dra nang bying ba dag /
sha kun zhig gyur rus gong me tog kun da'i mdog /
bdag gi dge ba'i stobs kyis lha yi lus thob nas / /
lho mo @# / /
rnams dang lhan cig dal gyis 'bab gnas shog /
ci phyir 'dir ni gshin rje'i mi dang khwa dang bya rgod mi bzad rnams skrag byed / /
kun nas mun bsal bde dga' skyed pa'i mthu bzang 'di ko su yi mthu snyam ste / /
gyen du bltas na nam mkha'i dkyil na phyag na rdo rje 'bar ba bzhugs mthong nas / /
rab tu dga' ba'i shugs kyis sdig dang bral nas de dang lhan cig 'gro bar shog /
me tog char pa spos chu dang 'dres 'bab pa yis / /
dmyal ba'i me dag chil chil gsod pa mthong gyur nas / /
glo bur bde bas tshim pa 'di ci bsam pa dang /
sems dmyal rnams kyis phyag na padmo mthong bar shog /
grogs dag 'jigs pa bor la rings par tshur shog 'u bu'i thad du ni / /
gang gis mthu yis sdug bsngal thams cad dang bral dga' ba'i shugs phyin la / /
'gro ba kun nas yongs skyob byang chub sems dpa' brtse ba skyes gyur pa / /
gzhon nu zur phud can 'bar 'jigs pa med par byed pa ci zhig phyin / /
khyod kyi lha brgya'i cod pan dag gis zhabs kyi padmo la mchod cing / /
thugs rjes brlan spyan dbu la me tog du ma'i tshogs kyi char 'bab pa / /
khang brtsegs yid 'ong lha mo stong phrag bstod dbyangs sgrog ldan 'di ltos zhes / /
'jam dbyangs de 'dra mthong nas nga ni sems dmyal ca co 'don par shog /
de ltar bdag gi dge rtsas kun tu bzang la sogs / /
byang chub sems dpa' sgrib pa med sprin bde ba dang / /
bsil zhing dri zhim dang ldan char pa 'bebs mthong nas / /
sems can dmyal ba de dag mngon par dgar gyur cig /
dud 'gro rnams ni gcig la gcig /
za ba'i 'jigs dang bral bar shog /
sgra mi snyan pa'i mi bzhin du / /
yi dwags rnams ni bde bar 'gyur / /
'phags pa spyan ras gzigs dbang gi /
phyag nas 'bab pa'i 'o rgyun gyis / /
yi dwags rnams ni tshim byas shing / /
khrus byas rtag tu bsil bar shog /
long ba rnams kyis mig mthong zhing / /
'on pas rtag tu sgra thos shog /
lha mo sgyu 'phul ji bzhin du / /
sprum ma'ang gnod med btsa' bar shog /
gcer bu rnams kyis gos dag dang / /
bkres pa rnams kyis zas dang ni / /
skom pa rnams kyis chu dag dang / /
btung ba zhim po thob par shog /
bkren pa rnams kyis nor thob shog /
mya ngan nyam thag dga' thob shog /
yid chad rnams kyang yid sos shing / /
brtan pa phun sum tshogs par shog /
sems can @# / /
nad pa ji snyed pa / /
myur du nad las thar gyur cig /
'gro ba'i nad ni ma lus pa / /
rtag tu 'byung ba med par shog /
skrag pa rnams ni 'jigs med shog /
bcings pa rnams ni grol bar gyur / /
mthu med rnams ni mthu ldan zhing / /
sems ni phan tshun gnyen gyur cig /
'gron po dag ni thams cad la / /
phyogs rnams thams cad bde bar shog /
gang gi don du 'gro byed pa / /
de 'bad mi dgos grub gyur cig /
gru dang gru chen zhugs pa rnams / /
yid la bsams pa grub gyur te / /
chu yi dogs su bder phyin nas / /
gnyen dang lhan cig dga' bar shog /
mya ngan lam gol 'khyams pa rnams / /
mgron po dag dang phrad gyur nas / /
chom rkun stag sogs 'jigs med par / /
mi ngal bde blag 'dor bar shog /
dgon sogs lam med nyam nga bar / /
byis pa rgan po mgon med par / /
gnyid log myos shing rab myos rnams / /
lha dag srung bar byed par shog /
mi dal kun las thar pa dang / /
dad dang shes rab brtse ldan zhing / /
zas dang spyod pa phun tshogs nas / /
rtag tu tshe rabs dran par shog /
thams cad nam mkha' mdzod bzhin du / /
longs spyod chad pa med par shog /
rtsod pa med cing 'tshe med par / /
rang dbang du ni spyod par shog /
sems can gzi brjid chung du gang / /
de dag gzi brjid chen por shog /
dka' thub can gang gzugs ngan pa / /
gzugs bzang phun sum tshogs gyur cig /
'jig rten bud med ji snyed pa / /
de dag skyes pa nyid gyur cig /
ma rabs rnams ni mtho thob cing / /
nga rgyal dag kyang bcom par shog /
bdag gi bsod nams 'di yis ni / /
sems can thams cad ma lus pa / /
sdig pa thams cad spangs nas ni / /
rtag tu dge ba byed par shog /
byang chub sems dang mi 'bral zhing / /
byang chub spyod la gzhol ba dang / /
sangs rgyas rnams kyis yongs bzung zhing / /
bdud kyi las rnams spangs par shog /
sems can 'di dag thams cad ni / /
tshe yang dpag med ring bar shog /
rtag tu bde bar 'tsho 'gyur zhing / /
'chi ba'i sgra yang grag ma gyur / /
dpag bsam shing gi skyel mos tshal / /
sangs rgyas dang ni sangs rgyas sras| |chos snyan sgrog pas gang ba yis / /
phyogs rnams thams cad gang bar shog /
thams cad du ni sa gzhi dag /
bsreg ma la sogs med pa dang / /
lag mthil mnyam pa @# / /
baiDUr+ya'i / /
rang bzhin 'jam por gnas gyur cig /
'khor gyi dkyil 'khor yod dgur yang / /
byang chub sems dpa' mang po dag /
rang gi legs pas sa steng dag /
brgyan par mdzad pas bzhugs gyur cig /
lus can kun gyis bya dang ni / /
shing dang 'od zer thams cad dang / /
nam mkha' las kyang chos kyi sgra / /
rgyun mi 'chad par thos par shog de dag rtag tu sangs rgyas dang / /
sangs rgyas sras dang phrad gyur cig /
mchod pa'i sprin ni mtha' yas pas / /
'gro ba'i bla ma mchod par shog /
lha yang dus su char 'bebs shing / /
lo tog phun sum tshogs par shog /
rgyal po chos bzhin byed gyur cig /
'jig rten dag kyang dar bar shog /
sman rnams mthu dang ldan pa dang / /
gsang sngags bzlas brjod 'grub par shog /
mkha' 'gro srin po la sogs pa / /
snying rje'i sems dang ldan gyur cig /
sems can 'ga' yang sdug ma gyur / /
'jigs dang brnyas par mi 'gyur zhing / /
'ga' yang yid mi bde ma gyur / /
gtsug lag khang rnams klog pa dang / /
kha ton gyis rgyas legs gnas shog /
rtag tu dge 'dun mthun pa dang / /
dge 'dun don yang 'grub par shog bslab pa nod pa'i dge slong dag /
dben pa dag kyang thob par shog /
g.yeng ba thams cad spangs nas ni / /
sems ni las rung sgom gyur cig /
dge slong ma rnams rnyed ldan zhing| /
'thab dang gnod pa spangs bar shog /
de bzhin rab tu byung ba kun / /
tshul khrims nyams pa med gyur cig /
tshul khrims 'chal bas yid byung nas / /
rtag tu sdig pa zad byed shog /
bde 'gro dag kyang thob gyur nas / /
der yang brtul zhugs mi nyams shog /
mkhas pa rnams ni bkur ba dang / /
bsod snyoms dag kyang rnyed par shog /
rgyud ni yongs su dag pa dang / /
phyogs rnams kun tu grags par shog /
ngan song sdug bsngal mi myong zhing / /
dka' ba spyad pa med par yang / /
lha bas lhag pa'i lus kyis ni / /
de dag sangs rgyas myur thob shog /
sems can kun gyis lan mang du / /
sangs rgyas thams cad mchod byed cing / /
sangs rgyas bde ba bsam yas kyis / /
rtag tu bde dang ldan gyur cig /
byang chub sems dpa' rnams kyis ni / /
'gro don thugs la dgongs 'grub shog /
mgon po yis ni gang dgos pa / /
sems can rnams la de 'byor shog /
de bzhin @# / /
rang sangs rgyas rnams dang / /
nyan thos rnams kyang bde gyur cig /
bdag kyang 'jam dbyangs bka' drin gyis / /
sa rab dga' ba thob par du / /
rtag tu tshe rabs dran pa dang / /
rab tu byung ba thob par shog /
bdag ni kha zas gyi nas kyang / /
nyams dang ldan zhing 'tsho bar shog /
tshe rabs kun tu dben gnas pa / /
phun sum ldan pa thob par shog /
gang tshe lta bar 'dod pa'am / /
cung zad bri bar 'dod na yang / /
mgon po 'jam dbyangs de nyid ni / /
gegs med par yang mthong bar shog /
phyogs bcu nam mkha'i mthas gtugs pa'i / /
sems can kun don bsgrub pa'i phyir / /
ji ltar 'jam dbyangs spyod mdzad pa / /
bdag gi spyod pa'ang de 'drar shog /
ji srid nam mkha' gnas pa dang / /
'gro ba ji srid gnas gyur pa / /
de srid bdag ni gnas gyur nas / /
'gro ba'i sdug bsngal sel bar shog /
'gro ba'i sdug bsngal gang ci'ang rung| /
de kun bdag la smin gyur cig /
byang chub sems dpa'i dge 'dun gyis / /
'gro ba'i bde la spyod par shog /
'gro ba'i sdug bsngal sman gcig pu / /
bde ba thams cad 'byung ba'i gnas / /
bstan pa rnyed dang bkur sti dang / /
bcas te yun ring gnas gyur cig /
gang gi drin gyis dge blo 'byung / /
'jam pa'i dbyangs la phyag 'tshal lo / /
gang gi drin gyis bdag dar ba / /
dge ba'i bshes la bdag phyag 'tshal / /
! /
phyogs bcu'i rgyal ba sras dang bcas pa thams cad la phyag 'tshal lo / /
mtha' yas 'gro ba srid las bsgral bya'i phyir / /
mtha' med smon lam lhag bsam dag pas gdab / /
slu med dkon mchog gsum dang mthu stobs can / /
drang srong mthu yis bden tshig 'grub gyur cig /
bdag ni skye zhing skye ba thams cad du / /
ngan song ngan 'gro log par ltung ba yi / /
skye gnas rnams su nam yang mi skye zhing / /
dal 'byor tshang ba'i mi lus thob par shog /
skyes ma thag nas srid pa'i bde ba la / /
nam yang ma chags thar pa thob bya'i phyir / /
nges 'byung bsam pas tshangs spyod tshol ba la / /
brtson 'grus lhod pa med par 'jug par shog /
bdag ni rab tu 'byung bar byed pa la / /
'khor dang nye du longs spyod gang gis kyang / /
gegs byed med par mthun pa'i rkyen rnams kun / /
ji ltar bsams pa ji bzhin 'grub @# / /
par shog /
rab tu byung nas ji srid 'tsho yi bar / /
mkhan slob spyan sngar ji ltar khas blangs bzhin / /
bcas dang rang bzhin kha na ma tho ba'i / /
nyes pas nam yang gos par ma gyur cig /
tshangs spyod rten la theg pa chen po yi / /
zab cing rgya che'i chos rnams ji snyed pa / /
ma rnams don du dka' ba du ma yis / /
bskal pa dpag tu med par sgrub par shog /
lung rtogs yon tan du mas rgyud gtams shing / /
dbang po zhi zhing rab dul snying brtser bcas / /
gzhan don skyo med sgrub pa'i snying stobs can / /
bshes gnyen dam pas rjes su 'dzin par shog /
rtag tu du yis chos 'phags bsten pa ltar / /
lus srog longs spyod kun gyis g.yo med par / /
bshes gnyen dam pa legs par mnyes byas nas / /
mi mnyes skad cig tsam yang mi byed shog /
zab zhi spros dang bral ba'i sher phyin don / /
log rtog dri ma'i chu yis ma bslad par / /
ji ltar rtag tu du la bsnyad pa ltar / /
de ltar bdag la rtag tu 'doms par shog /
thub pa'i dgongs pa'i don las phyir phyogs pa'i / /
rtag chad lta ba ston par byed pa po / /
mi dge'i bshes gnyen sdig pa'i grogs rnams kyi / /
dbang du nam yang 'gro bar ma gyur cig /
lhag bsam rnam par dag pa'i dar chen 'phyar / /
brtson 'grus lhod pa med pa'i rlung gis bskyod / /
thos bsam sgom pa'i gru gzings legs bsdams nas / /
lus can 'khor ba'i mtsho las sgrol bar shog /
ji tsam mang du thos dang lhag par gtong / /
rnam dag tshul khrims rnam dpyod shes rab kyis / /
bdag rgyud lhag par gyur pa de tsam du / /
phyi phyir khengs pa kun dang bral bar shog /
rnam dag rigs pa'i stobs kyis gsung rab don / /
ji bzhin 'byed la gzhan dring mi 'jog pa'i| /
mkhas pa'i gam du mtha' yas gsung rab la / /
ngoms pa med pa'i thos pa byed par shog /
ji ltar thos pa'i don la rigs pa bzhis / /
nyin dang mtshan du tshul bzhin rab brtags nas / /
bsam bya'i gnas la bsams las byung ba yi / /
rnam dpyod blo yis the tshom chod par shog /
gang tshe shin tu zab pa'i chos tshul la / /
bsam byung blo yis nges shes rnyed pa'i tshe / /
tshe 'di'i 'khri ba chod pa'i brtson 'grus kyis / /
dben pa bsten nas tshul bzhin sgrub par shog /
de ltar thos bsam sgom pa'i rgyal ba yi / /
dgongs pa'i @# / /
gnad rnams rgyud la bskrun pa'i tshe / /
srid la brkam pa'i tshe 'di'i snang ba dang / /
rang bde 'dod pa'i blo rnams mi 'byung shog /
bdag gis bdog pa'i dngos po thams cad la / /
ma chags blo yis ser sna bcom byas te / /
thog mar zang zing sbyin pas sems can rnams / /
'khor du bsdus nas chos kyis tshim byed shog /
ji ltar nod pa'i bslab pa phra ba yang / /
nges 'byung bsam pas byang chub thob kyi bar / /
srog gi phyir yang gtor bar mi byed pa'i / /
thar pa'i rgyal mtshan rtag tu 'dzin par shog /
bdag la brdeg 'tshog mtshang 'bru'i sems can rnams / /
mthong ngam thos sam yid la dran pa'i tshe / /
khong khro bral zhing slar yang de dag gi / /
yon tan brjod cing bzod pa skom par shog /
dkar po'i chos rnams ma thob thob pa dang / /
thob rnams gong nas gong du 'phel ba las / /
nyams par byed pa'i le lo rnam pa gsum / /
kun nas spangs te brtson 'grus rtsam par shog /
srid mtha' gnon pa'i lhag mthong stobs dang bral / /
zhi mtha' gnon pa'i snying rje'i rlan gyis dben / /
phal cher srid par 'phen par byed pa yi / /
zhi gnas spangs te zung 'brel sgom par shog /
gnas lugs zab mo'i don la skrag gyur nas / /
blos byas nyi tshe'i stong pa mchog 'dzin pa'i / /
log pa'i lta ngan mtha' dag rab spangs te / /
chos kun gdod nas stong par rtogs par shog /
rnam dag bslab pa khrel med sems kyis bral / /
dam pas smad pa'i las la 'jigs mi byed / /
khrims 'chal dge sbyong sha tshugs can rnams kyang / /
bdag gis skyon med khrims la sbyor bar shog /
yang dag lam dor log pa'i lam ngan zhugs / /
mi dge'i bshes gnyen sdig grogs dbang du song / /
gang yin de yang bdag gis bde blag tu / /
rgyal bas bsngags pa'i lam la 'god par shog /
bdag gis 'chad rtsod rtsom pa seng ge'i sgras / /
log smra'i wa tshogs spobs pa 'phrogs byas nas / /
gang gis 'dul ba'i thabs kyis rjes bzung ste / /
mi nub bstan pa'i rgyal mtshan 'dzin par shog /
bdag ni gang du skyes nas thub pa yi / /
gsung gi bdud rtsi 'thung ba de yi tshe / /
rigs gzugs 'byor dang dbang phyug shes rab dang / /
tshe ring nad med bde dang ldan par shog /
bdag gi lus dang srog dang longs spyod la / /
rgyun du 'tshe ba'i bsam pa dang ldan zhing / /
@# / /
bdag la mi snyan brjod pa de dgra la'ang / /
bdag ni lhag par ma bzhin byams gyur cig /
bdag gis de dag ring por mi thogs par / /
bdag pas gzhan gces sgom pa'i byang chub sems / /
lhag bsam dag pa rgyud la bskyed byas nas / /
bla med byang chub go 'phang ster bar shog /
smon lam 'di dag gang gis mthong ngam thos / /
yid la dren par byed pa de dag kyang / /
rgyal sras rnams kyi smon lam rlabs po che / /
ma lus sgrub la zhum pa med par shog /
lhag bsam dag pa'i stobs kyis legs bsgrubs pa'i / /
rgya chen smon lam btab pa 'di yi mthus / /
smon lam pha rol phyin pa yongs rdzogs nas / /
lus can kun gyi re ba skong bar shog /
ces thog ma dang bar ma dang tha mar dge ba'i smon lam 'di ni mang du thos pa'i rgyal khams pa blo bzang grags pa'i dpal gyis gzho stod dpal gyi 'bri gung thil du sbyar ba'o / /
! phul byung mdzad pas 'gro la mi zad dpal ster zhing / /
lan cig dran pas 'chi bdag 'jigs pa ring du dor / /
rtag tu brtse bas 'gro la bu bzhin dgongs gyur pa / /
lha mi'i ston pa tshe dpag med la phyag 'tshal lo / /
thub pa'i dbang pos lan grangs du ma ru / /
legs par yongs su bsngags pa'i zhing gi mchog /
bde ba can du skye ba'i smon lam 'ga' / /
brtse ba'i dbang gis ji ltar nus bzhin brjod / /
blang dor gnas rnams ma rig 'thug pos bsgribs / /
khong khro'i mtshon gyis mtho ris srog 'phrog cing / /
'dod sred zhags pas 'khor ba'i brtson rar bcings / /
las kyi chu bos srid pa'i rgya mtshor khyer / /
na rga'i sdug bsngal rba rlabs mang pos g.yengs / /
mi bzad 'chi bdag chu srin khar tshud pas / /
mi 'dod sdug bsngal khur gyis non gyur pa / /
mgon med bdag gi nyam thag nga ro yis / /
yid la smon pa 'grub pa'i dbang po ru / /
phongs pa'i gnyen gcig 'dren pa 'od dpag med / /
spyan ras gzigs dbang rgyal sras mthu chen thob| /
'khor dang bcas la gus pas gsol 'debs na / /
dpag med bskal par bdag cag rnams kyis phyir / /
thugs mchog bskyed pa'i dam bca' ma m+s+nyel par / /
'dab bzang gtso bo lha yi lam la bzhin / /
rdzu 'phrul stobs kyis brtse bas 'dir gshegs shig /
bdag dang gzhan gyi dus gsum dang 'brel ba'i tshogs gnyis kyi rgya mtsho rnams @# / /
phyogs gcig tu bsdoms pa'i mthu la brten nas /
bdag 'chi ba'i dus nye bar gnas pa na 'dren pa 'od dpag tu med pa sras kyi thu bo gnyis la sogs pa'i 'khor gyis bskor ba mngon sum du mthong zhing /
de'i tshe rgyal ba 'khor dang bcas pa la dmigs pa'i rab tu dad pa drag po skyes te /
gnad gcod kyi sdug bsngal med pa dang /
dad pa yul dang bcas pa mi brjed pa'i dran pas shi 'phos ma thag tu rgyal ba'i sras po brgyad rdzu 'phrul gyis lhags te bde ba can du 'gro ba'i lam ji lta ba bzhin du bstan pa la brten nas bde ba can gyi zhing du rin po che'i padma las theg pa chen po'i rigs can dbang po rnon po sha stag tu skye bar gyur cig /
skyes ma thag tu gzungs dang /
ting nge 'dzin dang /
dmigs pa med pa'i byang chub kyi sems dang /
zad mi shes pa'i spobs pa la sogs pa yon tan gyi tshogs dpag tu med pa thob pa dang /
ston pa bla na med pa 'od dpag tu med pa la sogs pa phyogs bcu'i rgyal ba sras dang bcas pa thams cad mnyes par byas nas theg pa chen po'i bka' lung yang dag par nod par gyur cig /
de rnams kyi don ji lta ba bzhin du khong du chud nas skad cig re re la'ang sangs rgyas kyi zhing rab 'byams su rdzu 'phrul gyis thogs med du bgrod nas byang chub sems dpa'i spyod pa rlabs po che thams cad yongs su rdzogs par byed par gyur cig /
dag pa'i zhing du skyes nas kyang brtse ba shugs drag pos kun nas bslang ste thogs pa med pa'i rdzu 'phrul gyis gtso bor ma dag pa'i zhing du phyin nas sems can thams cad kyi rang rang gis skal pa ji lta ba bzhin du chos bstan pa la brten nas rgyal bas bsngags pa'i lam rnam par dag pa la 'god nus par gyur cig /
spyod pa rmad du byung ba de dag myur du rdzogs par byas pa'i sgo nas mtha' yas pa'i 'gro ba'i don du rgyal ba'i go 'phang bde blag tu thob par gyur cig /
nam zhig tshe yi 'du byed gtong ba na / /
'khor tshogs rgya mtshos bskor ba'i 'od dpag med / /
mig gi lam du gsal bar mthong gyur nas / /
dad dang snying rjes bdag rgyud gang bar shog /
bar do'i snang ba shar bar gyur ma thag /
rgyal sras brgyad kyi ma nor lam bstan te / /
bde ba can du skyes nas sprul pa yis / /
ma dag zhing gi 'gro ba 'dren gyur cig /
@# / /
de lta bu'i go 'phang mchog ma thob pa'i skye ba thams cad du'ang rgyal ba'i bstan pa lung dang rtogs pa la thos pa dang bsam pa dang sgom pa rnam par dag pa sgrub pa'i rten sha stag thob par gyur cig /
rten de yang mtho ris kyi yon tan bdun gyi rgyan dang mi 'bral bar gyur cig /
de lta bu'i gnas skabs thams cad du'ang sngon gyi gnas ji lta ba bzhin du dran pa'i tshe rabs dran pa thob par gyur cig /
skye ba thams cad du srid pa mtha' dag la snying po med par mthong zhing thar pa'i yon tan gyis yid 'phrog pa'i bsam pas kun nas bslang ste /
bcom ldan 'das kyis legs par gsungs pa'i chos 'dul ba la rab tu byung bar byed bar gyur cig /
rab tu byung ba'i tshe na yang nyes ltung phra mos kyang ma gos par tshul khrims kyi phung po mthar phyin par mdzad pa'i sgo nas byang chub chen po brnyes pa dge slong mi 'khrugs pa lta bur gyur cig /
gzhan yang skye ba thams cad du kun nas nyon mongs pa dang rnam bar byang pa'i tshul ji lta ba bzhin du khong du chud nas mthar phyin pa'i yan lag chos rnams kyi tshig dang don ma lus pa mi brjed par 'dzin pa'i gzungs phun sum tshogs pa thob par gyur cig /
rang nyid kyis gzungs ba bzhin du gzhan la ston pa la thogs pa med pa'i spobs pa rnam par dag pa thob par gyur cig /
gzhan yang skye ba thams cad du dpa' bar 'gro ba la sogs pa'i ting nge 'dzin gyi sgo rnams dang /
sha'i mig la sogs pa'i spyan rnams dang /
rdzu 'phrul gyi yul shes pa la sogs pa'i mngon par shes pa rnams thob pa dang mi 'bral bar gyur cig /
gzhan yang skye ba thams cad du blang dor gyi gnas rnams rang stobs kyis 'byed nus pa'i shes rab rlabs che ba thob par gyur cig /
kun nas nyon mongs pa dang rnam par byang ba'i cha shas phra zhing phra ba rnams ji lta ba bzhin du ma 'dres par 'byed nus pa'i shes rab gsal ba thob par gyur cig /
ma rtogs pa dang log par rtog pa dang the tshom gyi bsam pa skyes ma thag tu ma lus par 'gog nus pa'i shes rab myur ba thob par gyur cig /
gzhan gyis tshad gzung mi nus pa'i gsung rab kyi tshig don la gtugs pa med par 'jug pa'i shes rab zab pa thob par gyur cig /
mdor na 'chal pa'i shes rab kyi skyon thams cad dang bral ba'i shes rab kyis gsung rab @# / /
tshig don 'byed pa la thabs mkhas pa'i shes rab kyi sgo nas byang chub sems dpa'i spyod pa thams cad kyi mthar son pa rje btsun 'jam pa'i dbyangs lta bur gyur cig /
de ltar shes rab che ba gsal ba myur ba zab pa bde blag tu rnyed nas skal ldan rjes su 'dzin pa dang log smra tshar gcod pa dang /
mkhas pa mgu ba bskyed pa'i yan lag rgyal ba'i gsung rab mtha' dag la dmigs pa'i 'chad pa dang rtsod pa dang rtsom pa la mkhas pa'i pha rol tu phyin pa thob par gyur cig /
gzhan yang skye ba thams cad du rang gi don gtso bor 'dzin pa'i yid la byed pa dang /
byang chub sems dpa'i spyod pa rlabs po che la sgyid lug cing zhum pa'i bsam pa thams cad bkag nas gzhan gyi don lhur len cing snying stobs mchog gi pha rol tu son pa la thabs mkhas pa'i byang chub kyi sems kyi sgo nas byang chub sems dpa'i spyod pa thams cad kyi mthar son pa rje btsun spyan ras gzigs dbang phyug lta bur gyur cig /
gzhan yang skye ba thams cad du rang dang gzhan gyi don la 'jug pa na bdud dang mu stegs dang phas kyi rgol ba thams cad 'joms par byed pa la thabs mkhas pa'i nus pa'i sgo nas byang chub sems dpa'i spyod pa thams cad kyi mthar son pa rje btsun gsang ba'i bdag po lta bur gyur cig /
skye ba thams cad du le lo spangs pa'i brtson 'grus kyis byang chub kyi spyod pa yongs su rdzogs par byed pa la dang po thugs bskyed pa nas skad cig kyang g.yel ba med par rlabs po che'i brtson 'grus kyi sgo nas byang chub chen po brnyes pa mnyam med shAkya'i rgyal po lta bur gyur cig /
skye ba thams cad du byang chub sgrub pa'i bar chad lus dang sems kyi nad thams cad 'joms par byed pa la mtshan nas smos pa tsam gyis lus ngag yid gsum gyi zug rngu thams cad zhi bar byed nus pa bde bar gshegs pa sman pa'i rgyal po lta bur gyur cig /
gzhan yang skye ba thams cad du ji ltar 'dod pa bzhin tshe mthar phyin pa la mtshan nas smos pa tsam gyis dus ma yin pa'i 'chi ba thams cad 'joms par byed nus pa rgyal ba tshe dpag tu med pa lta bur gyur cig /
tshe'i bar chad 'byung du nye ba na skyob pa tshe dpag tu med pas 'phrin las bzhi gang gis 'dul ba dang rjes su mthun pa'i sku'i snang ba rab tu bstan pa mthong zhing /
mthong ma thag tu tshe'i bar @# / /
du gcod pa ma lus pa nye bar zhi bar gyur cig /
gang gis 'dul ba dang 'tsham par sku'i snang ba bstan pa de yang mgon po tshe dpag tu med pa yin par ngo shes nas bcos ma ma yin pa'i dad po brtan po skyes shing /
de'i mthu la brten nas skye ba thams cad du rgyal ba tshe dpag med kyis dge ba'i bshes gnyen dngos su mdzad pa dang mi 'bral bar gyur cig /
gzhan yang skye ba thams cad du 'jig rten dang 'jig rten las 'das pa'i yon tan thams cad kyi rtsa ba theg pa chen po'i dge ba'i bshes gnyen mtshan nyid dang ldan pas mnyes bzhin du rjes su 'dzin par gyur cig /
rjes su bzung ba'i tshe na yang dge ba'i bshes gnyen la mi phyed pa'i dad pa brten po thob ste sgo thams cad nas mnyes pa kho na byed par gyur cig /
mi mnyes pa skad cig tsam yang mi sgrub par gyur cig /
dge ba'i bshes gnyen gyis gdams pa dang /
rjes su bstan pa thams cad ma tshang ba med par 'doms par gyur cig /
de'i don thams cad ji lta ba bzhin du khong du chud nas sgrub pas mthar phyin par byed nus par gyur cig /
mi dge ba'i bshes gnyen dang sdig pa'i grogs po'i dbang du skad cig tsam yang mi 'gro bar gyur cig /
skye ba thams cad du las 'bras la yid ches pa'i dad pa dang /
nges 'byung dang /
byang chub kyi sems dang /
lta ba rnams par dag pa mtha' dag pa khong du chud nas rtsol ba med pa'i myong ba rgyun mi chad du 'jug par gyur cig /
skye ba thams cad du lus dang ngag dang yid kyi sgo nas dge ba'i rtsa ba ji snyed cig byas pa thams cad gzhan don dang byang chub rnam par dag pa kho na'i rgyur gyur cig /
! /
ji srid thub mchog go 'phang dam pa de / /
bdag gis mngon du ma byas de srid du / /
rnam dag lam bzang sgrub pa'i rten rnyed cing / /
rab tu byung zhing tshe rabs dran par shog /
gzungs spobs ting 'dzin mngon shes rdzu 'phrul sogs / /
mtha' yas yon tan du ma'i mdzod 'dzin cing / /
mkhyen brtse nus pa zla dang bral thob nas / /
byang chub spyod pa myur du mthar phyin shog /
dus min 'chi ba'i mtshan ma mthong ba na / /
de yi mod la tshe dpag med mgon sku /
gsal bar mthong nas 'chi bdag dpa' bcom ste / /
'chi med rig 'dzin myur du thob par shog /
tshe rabs kun tu tshe dpag med pa yis / /
theg mchog bshes gnyen dngos su @# / /
mdzad pa'i mthus / /
rgyal bas bsngags pa'i lam bzang de nyid las / /
skad cig tsam yang ldog par ma gyur cig /
sems can yal bar dor nas rang don la / /
re ba'i blo ni nam yang mi skye zhing / /
gzhan don sgrub pa'i tshul la ma rmongs pa'i / /
thabs la mkhas pas gzhan don lhur len shog /
bdag gi ming tsam brjod dang dran pas kyang / /
sdig pa'i las kyi 'bras bus mnar ba kun / /
phun tshogs bde ba'i dpal rab 'byor gyur nas / /
theg mchog bgrod pa'i them skas 'dzeg gyur cig /
rgyal ba'i sras kyi rnam thar phyogs tsam zhig /
mtshon par byas pas rgyal sras spyod pa'i gegs / /
ma lus zhi zhing mthun pa'i 'tshog chas kun / /
yid la bsam pa tsam gyis 'grub par shog /
shAkya'i dbang po 'dren pa 'od dpag med / /
mi pham 'jam dbyangs gsang bdag spyan ras gzigs / /
bde gshegs 'khor bcas rten 'brel mi bslu ba'i / /
bden pas smon lam 'di dag myur 'grub shog ! /
byams pa'i sku gzugs phul byung bzhengs pa la / /
mthun rkyen sgrub par byed pa'i lus can rnams / /
rje btsun byams pa mgon po'i zhabs drung du / /
theg mchog chos kyi dpal la spyod par shog /
nam zhig rdo rje'i gdan gyi ri bo'i spor / /
byams mgon nyin byed dbang po shar ba'i tshe / /
bdag gi blo gros padmo kha phye nas / /
skal bzang bung ba'i tshogs rnams tshim byed shog /
de tshe rgyal ba byams pa rab tu dgyes / /
phyag g.yas bdag gi mgo la bzhag bzhin du / /
bla med byang chub mchog tu lung bstan nas / /
'gro kun don du sangs rgyas myur thob shog /
byang chub sgrub pa'i tshe rabs kun tu yang / /
dus gsum rgyal ba sras bcas thams cad kyi / /
rlabs chen spyod pa ji snyed mchis pa kun / /
gcig tu bsdus nas tshul bzhin 'doms par shog /
legs bshad ri mo bkra ba'i lung gi gos / /
rnam dpyod gser gyi yu ba la brten cing / /
bslab gsum nor bu'i tog gis rab mtshan pa'i / /
bstan pa'i rgyal mtshan phyogs bcur tshugs par shog /
phan bde'i 'byung gnas bstan pa dar zhing rgyas / /
bstan 'dzin skyes bu thams cad sku khams bzang / /
lus can kun la bde skyid 'byung ba'i gnas / /
sangs rgyas brten pa rtag tu rgyas gyur cig /
rtag tu byams pa rnam gsum goms pa'i mthus / /
bdud sde byams pa'i dpung gis 'joms @# / /
pa dang / /
'gro kun byams pa'i stobs kyis skyong mdzad pa'i / /
rgyal ba byams pa mgon po'i bkra shis shog /
'di ltar bgyis ba'i bsod nams {x} /
ces pa rje btsun thams cad mkhyen pa dge 'dun grub kyis mdzad ba'o /
! /
bde chen lhun grub chos sku'i nam mkha' las / /
byams brtse'i sprin gyis 'jig rten khyab mdzad cing / /
rgyun mi chad du mdzod pa'i char 'bebs pa / /
mi pham rgyal ba'i dbang por gus phyag 'tshal / /
grangs med gdul bya'i khams dang bsam pa kun / /
ji bzhin gzigs pa'i ye shes rnam rol las / /
dad pa'i dbang gis chu nang zla gzugs bzhin / /
gnas 'dir thogs pa med par gshegs su gsol / /
rab mdzes gser zhun brtsegs pa'i lhun po la / /
rnam mang rin chen tshogs kyi phra bkod ltar / /
lta bas mi ngoms sku gzugs mchog 'di la / /
srid mtha'i bar du brtan par bzhugs su gsol / /
yid 'ong byams pa'i sku gzugs bzhengs pa la / /
mthun kyen sgrub par byed pa'i skye bo kun / /
mgon khyod thugs rje'i phyag gis nyer bzung nas / /
dga' ldan gnas su nges par drang du gsol / /
khyod zhal mig gi bdud rtsir mi 'bral zhing / /
theg mchog gsrung gis rtag tu 'tshe ba dang / /
rgyal sras spyod pa'i gnas kun mthar phyin nas / /
myur du sangs rgyas thob par byin gyis rlobs / /
gnas skabs su yang bsams pa'i don kun grub / /
mtha' dag 'gro 'di byams pa'i sems dang ldan / /
rgyal ba'i bstan pa phyogs bcur dar zhing rgyas / /
'gro kun phan bde'i dpal la spyod par shog /
bslab pa gsum ldan ngur smig 'dzin pa yi / /
'dus pa'i tshogs kyis gnas 'dir yongs gang zhing / /
rtag tu bshad sgrub bya bas srid mtha'i bar / /
thub bstan phyogs bcur rgyas pa'i bkra shis shog /
bslu med dkon mchog gsum gyi bden pa dang / /
mi pham rgyal ba'i dbang po'i byin rlabs dang / /
mthu ldan chos skyong srung ma'i 'phrin las kyis / /
rnam dag smon pa'i gnas 'di 'grub par shog ! /
po ta la yi gnas mchog nas / /
taM yig ljang gu las 'khrungs shing / /
'od dpag med kyi dbu la rgyan / /
dus gsum sangs rgyas phrin las ma / /
sgrol ma 'khor bcas gshegs su gsol / /
lha dang lha min cod can gyis / /
zhabs kyi padmo la btud nas / /
phongs pa kun las @# / /
sgrol mdzad pa'i / /
sgrol ma yum la phyag 'tshal lo / /
oM rje btsun ma 'phags ma sgrol ma la phyag 'tshal lo / /
phyag 'tshal sgrol ma myur ma dpa' mo / /
spyan ni skad cig glog dang 'dra ma / /
'jig rten gsum mgon chu skyes zhal gyi / /
ge sar bye ba las ni byung ma / /
phyag 'tshal ston ka'i zla ba kun tu / /
gang ba brgya ni brtsegs pa'i zhal ma / /
skar ma stong phrag tshogs pa rnams kyis / /
rab tu phye ba'i 'od rab 'bar ma / /
phyag 'tshal ser sngo chu nas skyes kyi / /
padmas phyag ni rnam par brgyan ma / /
sbyin pa brtson 'grus dka' thub zhi ba / /
bzod pa bsam gtan spyod yul nyid ma / /
phyag 'tshal de bzhin gshegs pa'i gtsug tor / /
mtha' yas rnam par rgyal bar spyod ma / /
ma lus pha rol phyin pa thob pa'i / /
rgyal ba'i sras kyis shin tu bstan ma / /
phyag 'tshal tut+tA ra hUM yi ges / /
'dod dang phyogs dang nam mkha' gang ma / /
'jig rten bdun po zhabs kyis mnan te / /
lus pa med par 'gugs par nus ma / /
phyag 'tshal brgya byin me lha tshangs pa / /
rlung lha sna tshogs dbang phyug mchod ma / /
'byung po ro langs dri za rnams dang / /
gnod sbyin tshogs kyis mdun nas bstod ma / /
phyag 'tshal trad ces bya dang phaT kyis / /
pha rol 'khrul 'khor rab tu 'joms ma / /
g.yas bskums g.yon brkyang zhabs kyis mnan te / /
me 'bar 'khrug pa shin tu 'bar ma / /
phyag 'tshal tu re 'jigs pa chen po / /
bdud kyi dpa' bo rnam par 'joms ma / /
chu skyes zhal ni kho gnyer ldan mdzad / /
dgra bo thams cad ma lus gsod ma / /
phyag 'tshal dkon mchog gsum mtshon phyag rgya'i / /
sor mos thugs kar rnam par brgyan ma / /
ma lus phyogs kyi 'khor los brgyan pa'i / /
rang gi 'od kyi tshogs rnams 'khrug ma / /
phyag 'tshal rab tu dga' ba brjid pa'i / /
dbu rgyan 'od kyi phreng ba sbel ma / /
bzhad pa rab bzhad tut+tA ra yis / /
bdud dang 'jig rten dbang du mdzad ma / /
phyag 'tshal sa gzhi skyong ba'i tshogs rnams / /
thams cad 'gugs par nus pa nyid ma / /
khro gnyer g.yo ba'i yi ge hUM gis / /
phongs ba thams cad rnam par sgrol ma / /
phyag 'tshal zla ba'i dum bus dbu brgyan / /
brgyan pa thams cad shin tu 'bar ma / /
ral ba'i khrod nas 'od dpag med las / /
rtag par shin tu @# / /
'od rab mdzad ma / /
phyag 'tshal bskal ba tha ma'i me ltar / /
'bar ba'i phreng ba'i dbus na gnas ma / /
g.yas brkyangs g.yon bskums kun nas bskor dga'i / /
dgra yi dpung ni rnam par 'joms ma / /
phyag 'tshal sa gzhi'i ngos la phyag gi /
mthil gyis bsnun cing zhabs kyis brdung ma / /
khro gnyer spyan mdzad yi ge hUM gis / /
rim pa bdun po rnams ni 'gems ma / /
phyag 'tshal bde ma dge ma zhi ma / /
mya ngan 'das zhi spyod yul nyid ma / /
swA hA oM dang yang dag ldan pas / /
sdig pa chen po 'joms pa nyid ma / /
phyag 'tshal kun nas bskor rab dga' ba'i / /
dgra yi lus ni rab tu 'gems ma / /
yi ge bcu pa'i ngag ni bkod pa'i / /
rig pa hUM las sgrol ma nyid ma / /
phyag 'tshal tu re zhabs ni brdabs pas / /
hUM gi rnam pa'i sa bon nyid ma / /
ri rab man d+ha ra dang 'bigs byed / /
'jig rten gsum rnams g.yo ba nyid ma / /
phyag 'tshal lha yi mtsho yi rnam pa'i / /
ri dwags rtags can phyag na bsnams ma / /
tA ra gnyis brjod phaT kyi yi ges / /
dug rnams ma lus pa ni sel ma / /
phyag 'tshal lha yi tshogs rnams rgyal po / /
lha dang mi'am ci yis bsten ma / /
kun nas go cha dga' ba'i brjid kyis / /
rtsod dang rmi lam ngan pa sel ma / /
phyag 'tshal nyi ma zla ba rgyas pa'i / /
spyan gnyis po la 'od rab gsal ma / /
ha ra gnyis brjod tu t+tA ra yis / /
shin tu drag po'i rims nad sel ma / /
phyag 'tshal de nyid gsum rnam bkod pas / /
zhi ba'i mthu dang yang dag ldan ma / /
gdon dang ro langs gnod sbyin tshogs rnams / /
'joms pa tu re rab mchog nyid ma / /
rtsa ba'i sngags kyis bstod pa 'di dang / /
phyag 'tshal ba ni nyi shu rtsa gcig /
lha mo la gus yang dag ldan pa'i / /
blo ldan gang gis rab dang brjod de / /
srod dang tho rangs langs par byas nas / /
dran pas mi 'jigs thams cad rab ster / /
sdig pa thams cad rab tu zhi bas / /
ngan 'gro thams cad 'joms pa nyid 'thob / /
rgyal ba bye ba phrag bdun rnams kyis / /
myur du dbang ni bskur bar 'gyur la / /
'di las che ba nyid ni thob cing / /
sangs rgyas go 'phang mthar thug der 'gro / /
de yis dug ni drag po chen po / /
brtan gnas pa'am gzhan yang 'gro ba / /
zos pa dang ni 'thungs pa nyid kyang / /
dran pas rab tu sel ba nyid thob / /
gdon @# / /
dang rims dang dug gis gzir ba'i / /
sdug bsngal tshogs ni rnam par spangs te / /
sems can gzhan pa rnams la yang ngo / /
gnyis gsum bdun du mngon par brjod na / /
bu 'dod pas ni bu thob 'gyur zhing / /
nor 'dod pas ni nor rnams nyid thob / /
'dod pa thams cad thob par 'gyur la / /
bgegs rnams med cing so sor 'joms 'gyur cig /
rje btsun 'phags ma sgrol ma dang / /
phyogs bcu dus gsum bzhugs pa yi / /
rgyal ba sras bcas thams cad la / /
kun nas dwang bas phyag bgyi'o / /
me tog bdug spos mar me dri / /
zhal zas rol mo la sogs pa / /
dngos bshams yid kyis sprul nas 'bul / /
'phags pa'i tshogs rnams bzhes su gsol / /
thog ma med nas da lta'i bar| /
mi dge bcu dang mtshams med lnga / /
sems ni nyon mongs dbang gyur pas / /
bgyis pa thams cad bshags par bgyi / /
nyan thos rang rgyal byang chub sems / /
so so skye bo la sogs pas / /
dus gsum dge ba ci bsags pa'i / /
bsod nams la ni bdag yi rang / /
sems can rnams kyi bsam pa dang / /
blo yi bye brag ji lta bar / /
che chung thun mong theg pa yi / /
chos kyi 'khor lo skor du gsol / /
'khor ba ji srid ma stongs bar / /
mya ngan mi 'da' thugs rje yis / /
sdug bsngal rgya mtshor bying ba yi / /
sems can rnams la gzigs su gsol / /
bdag gis bsod nams ci bsags pa / /
thams cad byang chub rgyur gyur nas / /
ring por mi thogs 'gro ba yi / /
'dren pa'i dpal du bdag gyur cig /
rje btsun bcom ldan 'das ma thugs rje can / /
bdag dang mtha' yas sems can thams cad kyi / /
sgrib gnyis byang zhing tshogs gnyis myur rdzogs nas / /
rdzogs pa'i sangs rgyas thob par mdzad du gsol / /
de ma thob kyi tshe rabs kun tu yang / /
lha dang mi yi bde ba mchog thob nas / /
thams cad mkhyen pa sgrub par byed pa la / /
bar chad gdon bgegs rims dang nad la sogs / /
dus min 'chi bar gyur pa sna tshogs dang / /
rmi lam ngan dang mtshan ma ngan pa dang / /
'jigs pa brgyad sogs nye bar 'tshe ba rnams / /
myur du zhi zhing med par mdzad du gsol / /
'jig rten 'jig rten las ni 'das pa yi / /
bkra shis bde legs phun sum tshogs pa rnams / /
'phel zhing rgyas pa'i don rnams ma lus pa / /
'bad med lhun gyis @# / /
grub par mdzad du gsol / /
sgrub la brtson zhing dam chos 'phel ba dang / /
rtag tu khyod sgrub zhal mchog mthong ba dang / /
stong nyid don rtogs byang sems rin po che / /
yar ngo'i zla ltar 'phel zhing rgyas par mdzod / /
rgyal ba'i dkyil 'khor bzang zhing dga' ba der / /
padmo dam pa shin tu mdzes las skyes / /
snang ba mtha' yas rgyal bas mngon sum du / /
lung bstan pa yang bdag gis der thob shog /
bdag gis tshe rabs sngon nas bsgrubs pa'i lha / /
dus gsum sangs rgyas kun gyi 'phrin las ma / /
sngo ljang zhal gcig phyag gnyis myur zhi ma / /
yum gyur ut+pal bsnams pa'i bkra shis shog /
rgyal yum sgrol ma khyed sku ci 'dra dang / /
'khor dang sku tshe'i tshad dang zhing khams dang / /
khyed kyi mtshan mchog bzang po ci 'dra ba / /
de 'dra kho nar bdag sogs 'gyur bar shog /
khyed la bstod cing gsol ba btab pa'i mthus / /
bdag sogs gang du gnas pa'i sa phyogs der / /
nad dang dbul phongs 'thab rtsod zhi ba dang / /
chos dang bkra shis 'phel bar mdzad du gsol / /
legs bris dpal gyi bdag po gser gyi mngal / /
lha yi bla ma glang gdong dpal gyi mgrin / /
padmo'i gnyen sogs lha brgya'i gtsug rgyan gyis / /
zhabs pad gus mchod sgrol ma'i zhabs la 'dud / /
thugs rje chen po'i thugs rje'i rnam 'phrul gyis / /
dus gsum rgyal ba'i mkhyen brtse nus pa rnams / /
rab mdzes 'phrin las lha mo'i skur bstan nas / /
phongs pa kun skyob sgrol ma'i zhabs la 'dud / /
dbyings rig rnam dag padma'i gdan steng na / /
mar gad mdog can zhal gcig phyag gnyis ma / /
lang tsho rab rgyas g.yas brkyangs g.yon bskum zhabs / /
thabs shes zung 'grel ma la phyag 'tshal lo / /
nu 'bur rab rgyas zag med bde ba'i gter / /
zhal ras zla ba rgyas pa'i 'dzum dkar can / /
zhi ba'i nyams ldan thugs rje'i spyan yangs ma / /
seng ldeng nags kyi mdzes ma khyod la 'dud / /
g.yu yi ljon shing yal ga brkyangs 'dra ba'i / /
'jam gnyen phyag g.yas mchog spyin phyag rgya ni / /
mkhas rnams dngos grub mchog gi dga' ston la| /
mgron du 'bod 'dra khyod la phyag 'tshal lo / /
phyag g.yon dkon mchog gsum mtshon skyabs sbyin gyis / /
'jigs pa brgya phrag mthong ba'i skye bo rnams / /
ma 'jigs nga @# / /
yis myur du bskyab bo zhes / /
gsal bar mtshon pa khyed la phyag 'tshal lo / /
phyag gnyis u t+pal sngon pos mtshan pa ni / /
'gro kun srid pa'i bde la ma chags par / /
thar pa chen po'i grong du zhugs shig ces / /
brtson pa'i lcag gis bskul 'dra khyod la 'dud / /
padma rA ga'i mdangs ldan 'od dpag med / /
mnyam bzhag bdud rtsis gang ba'i lhung bzed bsnams / /
'chi med dngos grub stsol bas spyi bor brgyan / /
bdag gi 'chi bdag 'joms pa khyod la 'dud / /
tshogs gnyis mtho ris bzo bo'i 'du byed kyis / /
gzhal med lha yi yid bzhin nor bu rnams / /
mdzes mdzes gcig tu bsdus pa'i yid 'phrog rgyan / /
kun gyis brgyan pa khyod la phyag 'tshal lo / /
mar gad ri bos 'ja' tshon gyon pa bzhin / /
sku stod lha rdzas gos kyi ga sha can / /
phra zhing ldem la mdzes pa'i rked skabs ni / /
pany+tsa li ka'i sham thabs 'dzin la 'dud / /
g.yas na mya ngan med pa'i 'od zer can / /
zhi ba'i nyams ldan gser mdog nyi 'od 'phro / /
g.yon na ral gcig nam mkha'i mdzes pa 'phrog /
khro chags brjid pas mdzes pa de la 'dud / /
drug ldan glu dang mdzes pa'i gar la mkhas / /
gdugs dkar rnga yab po wang gling bu sogs / /
rab 'byams mchod rdzas 'dzin pa'i lha mo'i tshogs / /
nam mkha' gang bas mchod la phyag 'tshal lo / /
dpal mo legs brjod ma dang ri skyes sogs / /
yid 'ong 'chi med bu mo stong dag gis / /
khyod drung dran mo tsam yang thob dka' ba / /
mdzes sdug lha mo'i sku la phyag 'tshal lo / /
thugs rje'i chu 'dzin rgyas pa'i klong yangs nas / /
gsung snyan tshangs dbyangs sprin gyi rnga sgra can / /
gdul bya'i 'dzin mar yan lag brgyad chos char / /
kun tu 'bebs mkhas ma la phyag 'tshal lo / /
shes bya kun gzigs yon tan rgya mtsho'i gter / /
ji bzhin ma lus brjod par su yis nus / /
blo gros thogs med stobs bcu mnga' pa'i thugs / /
mkhyen rab mthar mthar phyin ma la phyag 'tshal lo / /
zhi ba brnyes kyang thugs rje'i gzhan dbang gis / /
sdug bsngal rgya mtshor bying ba'i 'gro ba rnams / /
thugs rje'i phyag gis myur du 'dren mdzad ma / /
brtse ba mthar phyin ma la phyag 'tshal lo / /
zhi rgyas dbang dang drag po'i 'phrin las rnams / /
rgya mtsho'i rlabs bzhin dus las mi 'da' bar / /
lhun grub rgyun mi chad par 'jug @# / /
mdzad ma / /
mdzad pa mthar phyin ma la phyag 'tshal lo / /
'jigs chen sdug bsngal brgyad dang 'byung po'i gdon / /
nyon mongs shes bya'i sgrib pa'i 'jigs pa rnams / /
khyod zhabs dran pa'i mod la skyob mdzad ma / /
nus pa mthar phyin ma la phyag 'tshal lo / /
de ltar skyabs 'os khyod kyis yus can rnams / /
nad rims gdon bgegs dus min 'chi ba dang / /
rmi lam ngan dang mtshan ma ngan pa sogs / /
'jigs pa kun las myur du bskyab tu gsol / /
'jig tshogs lta ba'i ri sul gnas bcas te / /
gzhan las mchog tu 'dzin pas sems khengs shing / /
pha rol khyad du gsod pa'i sbar khyim can / /
nga rgyal seng ge'i 'jigs pa bskyab tu gsol / /
dran shes lcags kyu rnon pos ma brtul zhing / /
'dod yon myos chu 'thungs pas 'thoms pa'i mthus / /
log pa'i lam zhugs gnod 'tshe'i mche ba gtsigs / /
gti mug glang po'i 'jigs pa bskyab tu gsol / /
tshul min yid byed rlung gis bskul ba las / /
nyes spyod dud sprin 'khrug pa'i klong dkyil na / /
dge ba'i nags tshal sreg pa'i nus pa can / /
zhe sdang mi yi 'jigs pa bskyab tu gsol / /
ma rig 'thibs po'i khung du mngon zhin cing / /
gzhan 'byor phun tshogs mthong tshe mi bzod par / /
gdug pa'i dug gis myur du khyab byed pa'i / /
phrag dog sprul gyi 'jigs pa bskyab tu gsol / /
brtul zhugs dman pa'i 'brog dgon 'jigs rung dang / /
rtag chad mya ngan thang la rab rgyu zhing / /
phan bde'i grong dang dgon pa kun 'joms pa'i / /
lta ngan rkun po'i 'jigs pa bskyab tu gsol / /
mi bzad srid pa'i brtson khang ra ba ru / /
lus can rang dbang med par 'ching byed cing / /
sred pa'i sgo lcags dbye dkas 'khyud pa yi / /
ser sna'i lcags sgrog 'jigs pa bskyab tu gsol / /
shin tu brgal dka' srid pa'i rgyun phyogs khyer / /
las rlung drag po'i rkyen dang nye ba las / /
skye rgan 'chi'i rba klong rab 'khrug pa'i / /
'dod chags chu bo'i 'jigs pa bskyab tu gsol / /
kun tu rmongs pa'i mkha' la rab rgyu zhing / /
nges pa don du gnyer la lhag par 'tshe / /
thar ba'i srog la rgol ba'i gdug pa can / /
the tshom sha za'i 'jigs pa bskyab tu gsol / /
khyod la bstod cing gsol ba btab pa'i mthus / /
dam chos sgrub pa'i 'gal rkyen zhi @# / /
ba dang / /
tshe dang bsod nams dpal dang 'byor pa sogs / /
mthun pa'i rkyen rnams yid bzhin 'grub par mdzod / /
zhing mchog bde ba can der 'gro pa kun / /
'dren pa 'od dpag med pas rjes bzung nas / /
dka' ba brgya phrag spyad pa med par yang / /
myur du sangs rgyas sa la reg gyur cig /
bdag kyang rtag tu tshe rabs dran pa dang / /
byang chub sems dang nam yang mi 'bral zhing / /
rgyal sras spyod pa rlabs chen tshol ba la / /
brtson 'grus chu bo'i rgyun bzhin bsten par shog /
rang don sgrub la nam yang mi re zhing / /
gzhan don 'ba' zhig sgrub la gzhol ba dang / /
spyan dang mngon shes smra mkhas bzod pa sogs / /
gzhan don byed pa'i rkyen rnams tshang bar shog /
rab 'byams zhing du rgyal ba'i dam chos kun / /
rgyas par byed la nam yang mi zhum zhing / /
rtag tu sems can kun don bsgrub pa'i phyir / /
rgyal ba'i go 'phang bde blag thob gyur cig ! /
'khor ba las sgrol tA re ma / /
tut+tu ra yis 'jigs brgyad sgrol / /
tu res na ba rnams las sgrol / /
sgrol ma yum la phyag 'tshal lo / /
padma dkar po'i dbus gnas pa'i / /
zla ba yi ni gdan steng du / /
rdo rje'i skyil krung bcas mdzad ma / /
mchog sbyin ma la phyag 'tshal lo / /
ston ka'i zla ba'i mdangs dang ldan / /
zla ba yi ni rgyab yol can / /
sna tshogs rgyan gyis rnam par bkra / /
u t+pal bsnams la phyag 'tshal lo / /
bcu drug lo lon lus dang ldan / /
rdzogs sangs rgyas kun de yi sras / /
'dod sbyin sku de 'chang ba'i yum / /
'phags ma sgrol mar phyag 'tshal lo / /
'khor lo dkar po'i 'od zer 'bar / /
rtsib brgyad la ni yi ge brgyad / /
yongs su bskor ba'i rnam pa can / /
'khor lo can la phyag 'tshal lo / /
'phags ma sgrol ma sgrol mdzad yum / /
yid bzhin 'khor lo tshe 'phel ma / /
lha mo khyod la gsol ba 'dis / /
bdag gi tshe yi bar chad dang / /
nad dang sdug bsngal thams cad las / /
nus ldan khyod kyis bskyab tu gsol / /
mchog dang thun mong dngos grub kun / /
ma lus bdag la gnang bar mdzod / /
'phags ma khyod la dad byas pas / /
de la rtag tu bu bzhin dgongs / /
bdag kyang khyod la gsol 'debs kyis / /
thugs rje'i lcags kyus bzung du gsol / /
lha mo sku mdog zla 'dra'i mdog /
sgeg cing dul ba'i cha byad can / /
gzugs ldan rin chen rgyan gyis spras / /
mdzes pa dar gyi smad g.yogs can / /
padma zla ba'i dbus gnas su / /
zhabs @# / /
gnyis rdo rje skyil krung mdzad / /
zhal gcig phyag gnyis 'dzum bag can / /
dus gsum sangs rgyas bskyed pa'i yum / /
lha mo khyod la rtag tu 'dud / /
khyod la cha tsham bstod pa yis / /
bdag cag byang chub bsgrub pa la / /
dus 'di nas bzung byang chub bar / /
mi mthun rkyen rnams zhi gyur te / /
mthun rkyen phun sum tshogs par shog /
oM tA re tut+tA re tu re swA hA /
rje btsun sgrol ma khyod kyis bdag dang /
nam mkha'i mtha' dang mnyam pa'i sems can thams cad kyi tshe dang bsod nams 'phel zhing rgyas par mdzad du gsol /
bdag gi tshe bsring bar mdzad du gsol / /
nad dang gdon zhi bar mdzad du gsol / /
sdig sgrib thams cad byang bar mdzad du gsol / /
mchog dang thun mong gi dngos grub myur du thob par mdzad du gsol / /
mdo dang rgyud sde rgya mtsho'i dam chos kun / /
legs par rtogs nas gzhan la 'doms pa dang / /
tshul bzhin sgrub pa'i rgyal mtshan 'dzin pa la / /
'khor ba ma stongs bar du brtson par shog ! /
rgya gar skad du /
A r+ya many+dzu shrI nA ma saM gi ti / /
bod skad du /
'phags pa 'jam dpal gyi mtshan yang dag par brjod pa /
'jam dpal gzhon nur gyur pa la phyag 'tshal lo / /
de nas dpal ldan rdo rje 'chang / /
gdul dka' 'dul ba rnams kyi mchog /
dpa' bo 'jig rten gsum las rgyal / /
rdo rje dbang phyug gsang ba'i rgyal / /
pad ma dkar po rgyas 'dra'i spyan / /
pad ma rgyas 'dra'i zhal mnga' ba / /
rang gi lag gis rdo rje mchog /
yang dang yang du gsor byed pa / /
khro gnyer rim par ldan la sogs / /
lag na rdo rje mtha' yas pa / /
dpa' bo gdul dka' 'dul ba po / /
'jigs su rung dang dpa' byed can / /
rdo rje rtse mo rab 'phro ba / /
rang gi lag gis gsor byed pa / /
snying rje che dang shes rab dang / /
thabs kyis 'gro don byed pa'i mchog /
dga' mgu rangs pa'i bsam pa can / /
khro bo'i lus kyi gzugs ldan pa / /
sangs rgyas 'phrin las byed pa'i mgon / /
lus btud rnams dang lhan cig tu / /
de bzhin gshegs pa bcom ldan 'das / /
rdzogs sangs rgyas la phyag 'tshal nas / /
thal mo sbyar bar byas nas ni / /
spyan sngar 'dug ste 'di skad gsol / /
khyab bdag bdag la sman pa dang / /
bdag don bdag la thugs brtse'i phyir / /
sgyu 'phrul dra bas mngon rdzogs pa'i / /
byang chub ci nas @# / /
bdag thob mjod / /
nyon mongs pas ni sems dkrugs shing / /
mi shes 'dam du bying ba yi / /
sems can kun la sman pa dang / /
bla med 'bras bu thob bya'i phyir / /
rdzogs pa'i sangs rgyas bcom ldan 'das / /
'gro ba'i bla ma ston pa po / /
dam tshig chen po de nyid mkhyen / /
dbang po bsam pa mkhyen mchog gis / /
bcom ldan 'das kyi ye shes sku / /
gtsug tor chen po tshig gi bdag /
ye shes sku ste rab byung ba / /
'jam dpal ye shes sems dpa' yi / /
ming ni yang dag brjod pa'i mchog /
don zab don ni rgya che zhing / /
don chen mtshungs med rab zhi ba / /
thog ma bar dang mthar dge ba / /
'das pa'i sangs rgyas rnams kyis gsungs / /
ma 'ongs rnams kyang gsung 'gyur la / /
da ltar byung ba'i rdzogs sangs rgyas / /
yang dang yang du gsung ba gang / /
rgyud chen sgyu 'phrul dra ba las / /
rdo rje 'chang chen gsang sngags 'chang / /
dpag med rnams kyi bka' bzhin du / /
glu blangs gang lags bshad du gsol / /
mgon po rdzogs sangs rgyas kun gyi / /
gsang 'dzin ci nas bdag 'gyur phyir / /
nges par 'byung gi bar du 'di / /
bdag gis bsam pa brtan pos gzung / /
nyon mongs ma lus bsal ba dang / /
mi shes ma lus spang ba'i phyir / /
bsam pa'i khyad par ji bzhin du / /
sems can rnams la bshad par 'tshal / /
gsang dbang lag na rdo rje yis / /
de bzhin gshegs la de skad du / /
gsol nas thal mo sbyar byas te / /
lus btud nas ni spyan sngar 'dug / /
de nas bcom ldan shAkya thub / /
rdzogs pa'i sangs rgyas rkang gnyis mchog /
nyid kyi zhal nas ljags bzang ba / /
ring zhing yangs par brkyang mdzad de / /
'jig rten gsum po snang byed cing / /
bdud bzhi'i dgra rnams 'dul byed ba / /
sems can rnams kyi ngan song gsum / /
sbyong bar byed pa'i 'dzum bstan nas / /
tshangs pa'i gsung ni snyan pa yis / /
'jig rten gsum po kun bkang ste / /
lag na rdo rje stobs po che / /
gsang dbang la ni slar gsungs pa / /
snying rje che dang ldan gyur pas / /
'gro la phan pa'i don du khyod / /
ye shes lus can 'jam dpal gyi / /
ming brjod pa ni don che ba / /
dag par byed cing sdig sel ba / /
nga las nyan par brtson pa ni / /
legs so dpal ldan rdo rje 'chang / /
lag na rdo rje khyod legs so / /
gsang ba'i bdag po de phyir ngas /
@# / /
khyod la legs par bstan par bya / /
khyod ni rtse gcig yid kyis nyon / /
bcom ldan de ni legs zhes gsol / /
de nas bcom ldan shAkya thub / /
gsang sngags rigs chen thams cad dang / /
gsang sngags rig sngags 'chang ba'i rigs / /
rigs gsum la ni rnam par gzigs / /
'jig rten 'jig rten 'das pa'i rigs / /
'jig rten snang byed rigs chen dang / /
phyag rgya chen po'i rigs mchog dang / /
rigs chen gtsug tor cher gzigs nas / /
tshig gi bdag pos tshigs su bcad / /
gsang sngags rgyal po drug ldan zhing / /
gnyis su med par 'byung ba dang / /
mi skye chos can 'di gsungs pa /
a A /
i I /
u U /
e ai /
o au /
aM aH s+thi to hr-i de /
dz+nyA na mU rti ra haM bud d+d+ho bu d+d+hA nAM /
hya d+hA b+r+t+ti nAM /
oM b+dz+ra tI k+Sh+NaduH kha tsetsha da pra dz+nyA dz+nyA na mU r+t+ta ye /
dz+nyA na kA ya wA gI shwa ra a ra pa tsa na ya ten ma /
'di ltar sangs rgyas bcom ldan 'das / /
rdzogs pa'i sangs rgyas a las byung / /
a ni yig 'bru kun gyi mchog /
don chen yi ge dam pa yin / /
khong nas 'byung ba skye ba med / /
tshig tu brjod pa spangs pa ste / /
brjod pa kun gyi rgyu yi mchog /
tshig kun rab tu gsal bar byed / /
mchod pa chen po 'dod chags che / /
sems can thams cad dga' bar byed / /
mchod pa chen pho zhe sdang che / /
nyon mongs kun gyi dgra che ba / /
mchod pa chen po gti mug che / /
gti mug blo ste gti mug sel / /
mchod pa chen po khro pa che / /
khro ba chen po dgra che ba / /
mchod pa chen po chags pa che / /
chags pa thams cad sel bar byed / /
'dod pa chen po bde ba che / /
dga' ba chen po mgu ba che / /
gzugs che lus kyang che ba ste / /
kha dog che zhing lus bongs che / /
ming yang che zhing rgya che ba / /
dkyil 'khor chen po yangs pa yin / /
shes rab mtshon chen 'chang ba ste / /
nyon mongs lcags kyu che ba'i mchog /
grags chen snyan grags chen po ste / /
snang ba chen po gsal ba che / /
mkhas pa sgyu 'phrul chen po 'chang / /
sgyu 'phrul chen po don grub pa / /
sgyu 'phrul chen po'i dga' bas dga' / /
sgyu 'phrul chen po'i mig 'phrul can / /
sbyin bdag chen po gtso bo ste / /
tshul khrims chen po 'chang ba'i mchog /
bzod chen 'chang ba brtan pa po / /
brtson 'grus chen po brtul ba yin / /
bsam gtan chen po ting 'dzin gnas / /
shes rab chen po'i lus 'chang ba / /
stobs @# / /
po che la thabs che ba / /
smon lam ye shes rgya mtsho ste / /
byams chen rang bzhin dpag tu med / /
snying rje chen po blo yi mchog /
shes rab chen po blo chen ldan / /
mkhas pa chen po thabs che ba / /
rdzu 'phrul chen po stobs dang ldan / /
shugs chen mgyogs pa chen po ste / /
rdzu 'phrul chen po cher grags pa / /
stobs chen pha rol gnon pa po / /
srid pa'i ri bo chen po 'joms / /
mkhregs shing rdo rje chen po 'chang / /
drag po chen po drag shul che / /
'jigs chen 'jigs par byed pa po / /
mgon po rigs mchog chen po ste / /
bla ma gsang sngags che ba'i mchog /
theg pa chen po'i tshul la gnas / /
theg pa chen po'i tshul gyi mchog /
sangs rgyas rnam par snang mdzad che / /
thub pa chen po thub chen ldan / /
gsang sngags tshul chen las byung ba / /
gsang sngags tshul chen bdag nyid can / /
pha rol phyin bcu thob pa ste / /
pha rol phyin pa bcu la gnas / /
pha rol phyin bcu dag pa ste / /
pha rol phyin pa bcu yi tshul / /
mgon po sa bcu'i dbang phyug ste / /
sa bcu la ni gnas pa po / /
shes bcu rnam dag bdag nyid can / /
shes bcu rnam dag 'chang ba po / /
rnam pa bcu po don bcu'i don / /
thub dbang stobs bcu khyab pa'i bdag /
kun gyi don ni ma lus byed / /
rnam bcu dbang ldan che ba po / /
thog ma med pa spros med bdag /
de bzhin nyid bdag dag pa'i bdag /
bden par smra zhing tshig mi 'gyur / /
ji skad smras pa de bzhin byed / /
gnyis su med dang gnyis med ston / /
yang dag mtha' la rnam par gnas / /
bdag med seng ge'i sgra dang ldan / /
mu stegs ri dwags ngan 'jigs byed / /
kun tu 'gro ba'i don yod stobs / /
de bzhin gshegs pa'i yid ltar mgyogs / /
rgyal ba dgra rgyal rnam par rgyal / /
'khor los sgyur ba stobs po che / /
tshogs kyi slob dpon tshogs kyi mchog /
tshogs rje tshogs bdag dbang dang ldan / /
mthu chen gces par 'dzin pa ste / /
tshul chen gzhan gyi dring mi 'jog /
tshig rje tshig bdag smra mkhas pa / /
tshig la dbang ba tshig mtha' yas / /
tshig bden pa dang bden par smra / /
bden pa bzhi ni ston pa po / /
phyir mi ldog pa phyir mi 'ong / /
'dren pa rang rgyal bse ru'i tshul / /
nges 'byung sna tshogs las byung ba / /
'byung ba chen po rgyu gcig pu / /
dge slong dgra bcom zag pa zad / /
'dod chags bral bas dbang po thul / /
@# / /
bde ba brnyes pas 'jigs med thob / /
bsil bar gyur pa rnyog pa med / /
rig pa dang ni rkang par ldan / /
bde gshegs 'jig rten rig pa'i mchog /
bdag gir mi 'dzin dar mi 'dzin / /
bden pa gnyis kyi tshul la gnas / /
'khor ba'i pha rol mthar son pa / /
bya ba byas pa skam sar gnas / /
shes pa 'ba' zhig des gsal ba / /
shes rab mtshon chas rnam 'joms pa / /
dam chos chos rgyal gsal bar ldan / /
'jig rten snang bar byed pa'i mchog /
chos kyi dbang phyug chos kyi rgyal / /
legs pa'i lam ni ston pa po / /
don grub bsam pa grub pa ste / /
kun tu rtogs pa thams cad spangs / /
rnam par mi rtog dbyings mi zad / /
chos dbyings dam pa zad mi shes / /
bsod nams ldan pa bsod nams tshogs / /
ye shes ye shes 'byung gnas che / /
ye shes ldan pa yod med shes / /
tshogs gnyis tshogs ni bsags pa po / /
rtag pa kun rgyal rnal 'byor can / /
bsam gtan bsam bya blo ldan mchog /
so so rang rig mi g.yo ba / /
mchog gi dang po sku gsum 'chang / /
sangs rgyas sku lnga'i bdag nyid can / /
khyab bdag ye shes lnga yi bdag /
sangs rgyas lnga bdag cod pan can / /
spyan snga chags pa med pa 'chad / /
sangs rgyas thams cad skyed pa po / /
sangs rgyas sras po dam pa'i mchog /
shes bas srid 'byung skye gnas med / /
chos las 'byung ba srid ba sel / /
gcig pu sra mkhregs rdo rje'i bdag /
skyes ma thag tu 'gro ba'i bdag /
nam mkha' las byung rang byung ba / /
shes rab ye shes me bo che / /
'od chen rnam par snang bar byed / /
ye shes snang ba lam me ba / /
'gro ba'i mar me ye shes sgron / /
gzi brjid chen po 'od gsal ba / /
sngags mchog mnga' bdag rig sngags rgyal / /
gsang sngags rgyal po don chen byed / /
gtsug tor chen po rmad byung gtsug /
nam mkha'i bdag po sna tshogs ston / /
sangs rgyas kun bdag dngos po mchog /
'gro kun dga' ba'i mig dang ldan / /
sna tshogs gzugs can skyed pa po / /
mchod cing brjod pa drang srong che / /
rigs gsum 'chang ba gsang sngags 'chang / /
dam tshig chen po gsang sngags 'dzin / /
gtso bo dkon mchog gsum 'dzin pa / /
theg pa mchog gsum ston pa po / /
don yod zhags pa rnam par rgyal / /
'dzin pa chen po rdo rje zhags / /
rdo rje lcags kyu zhags pa che / /
rdo rje 'jigs byed 'jigs par @# / /
byed / /
khro bo'i rgyal po gdong drug 'jigs / /
mig drug lag drug stobs dang ldan / /
keng rus mche ba gtsigs pa po / /
ha la ha la gdong brgya pa / /
gshin rje gshed po bgegs kyi rgyal / /
rdo rje shugs chen 'jigs byed pa / /
rdo rje drag po rdo rje snying / /
sgyu 'phrul rdo rje gsus po che / /
rdo rje las skyes rdo rje'i bdag /
rdo rje'i snying po mkha' 'dra ba / /
mi g.yo ral pa gcig gis bsgyings / /
glang chen ko rlon gos su gyon / /
grags chen ha ha zhes sgrog pa / /
hi hI zhes sgrogs 'jigs par bye / /
gad mo chen mo gad rgyangs can / /
rdo rje gad me cher sgrogs pa / /
rdo rje sems dpa' sems dpa' che / /
rdo rje rgyal po bde ba che / /
rdo rje drag po dga' ba che / /
rdo rje hUM ste hUM zhes sgrogs /
mtshon du rdo rje'i mda' thogs pa / /
rdo rje ral gris ma lus gcod / /
rdo rje kun 'chang rdo rje can / /
rdo rje gcig pu g.yul sel ba / /
rdo rje 'bar ba mig mi bzang / /
skra yang rdo rje 'bar ba ste| /
rdo rje 'bebs pa 'bebs pa che / /
mig brgya pa ste rdo rje'i mig /
lus ni rdo rje'i ba spu can / /
rdo rje'i spu ni gcig pu'i lus / /
sen mo skyes ba rdo rje'i rtse / /
rdo rje'i snying po lags pa mkhregs / /
rdo rje 'phreng thogs dpal dang ldan / /
rdo rje'i rgyan gyis brgyan ba ste / /
gad rgyangs ha ha nges par sgrogs /
yi ge drug pa rdo rje'i sgra / /
'jam dbyangs chen po sgra che ba / /
'jig rten gsum na sgra gcig pa / /
nam mkha'i mtha' klas sgra sgrags pa / /
sgra dang ldan pa rnams kyi mchog /
yang dag bdag med de bzhin nyid / /
yang dag mtha' ste yi ge med / /
stong nyid smra ba'i khyu mchog sde / /
zab cing rgya che'i sgra sgrog pa / /
chos kyi dung ste sgra chen ldan / /
chos kyi gaN+Di sgra bo che / /
mi gnas mya ngan 'das pa po / /
phyogs bcu chos kyi rnga bo che / /
gzugs med gzugs bzang dam pa ste / /
sna tshogs gzugs can yid las skyes / /
gzugs rnams thams cad snang ba'i dpal / /
gzugs brnyan ma lus 'chang ba po / /
tshugs pa med cing che bar grags / /
khams gsum dbang phyug chen po ste / /
'phags lam shen tu mtho la gnas / /
dang po chen bo chos kyi tog /
'jig rten gsum na gzhon lus gcig /
gnas brtan rgan po skye dgu'i bdag /
sum cu rtsa gnyis mtshan 'chang ba / /
sdug gu 'jig rten gsum na mdzes / /
'jig rten shes legs slob dpon te / /
'jig rten slob dpon 'jigs pa med / /
@# / /
mgon skyabs 'jig rten yid gcugs pa / /
skyabs dad skyob pa bla na med / /
nam mkha'i mtha' klas longs spyod pa / /
thams cad mkhyen pa'i ye shes mtsho / /
ma rig sgo nga'i sbubs 'byed pa / /
srid pa'i dra ba 'joms pa po / /
nyon mongs ma lus zhi byed pa / /
'kho ba'i rgya mtsho'i pha rol phyin / /
ye shes dbang bskur cod pan can / /
rdzogs pa'i sangs rgyas rgyan du thogs / /
sdug bsngal gsum gyi sdug bsngal zhi / /
gsum sel mtha' yas grol gsum thob / /
sgrib pa kun las nges par grol / /
mkha' ltar mnyam pa nyid la gnas / /
nyon mongs dri ma kun las 'das / /
dus gsum dus med rtogs pa po / /
sems can kun gyi glu chen po / /
yon tan thod can rnams kyi thod / /
nyon mongs kun las rnam grol ba / /
nam mkha'i lam la rab gnas pa / /
yid bzhin nor bu chen po 'chang / /
khyab bdag rin chen kun gyi bdag /
dpag bsam shing chen rgyas pa ste / /
bum pa bzang po che ba'i mchog /
byed pa sems can kun don byed / /
phan 'dod sems can mnyes gshin pa / /
bzang ngan shes shing dus shes la / /
khyab bdag dam shes dam tshig ldan / /
dus shes sems can dbang po shes / /
rnam grol gsum la mkhas pa po / /
yon tan ldan zhing yon tan shes / /
chos shes bkra shis bkra shis 'byung / /
bkra shis kun gyis bkra shis pa / /
grags pa'i bkra shis snyan grags dge /
dbugs 'byin chen po dga' ston che / /
dga' chen rol mo chen po ste / /
bkur sti rim gro phun sum tshogs / /
mchog tu dga' ba'i grags bdag dpal mchog ldan mchog sbyin gtso bo ste / /
skyabs kyi dam pa skyabs su 'os / /
'jig chen dgra ste rab kyi mchog /
'jigs pa ma lus sel pa po / /
gtsug phud phud bu lcang lo can / /
ral pa muny+dza cod pan thogs / /
gdong lnga gtsug phud lnga dang ldan / /
zur phud lnga pa me tog thong / /
mgo zlum brtul zhugs chen po pa / /
tshangs par spyod pa brtul zhugs mchog /
dka' thub mthar phyin dka' thub che / /
gtsang gnas dam pa go'u tam / /
bram ze tshangs pa tshangs pa shes / /
mya ngan 'das pa tshangs pa thob / /
grol pa thar pa rnam grol lus / /
rnam grol zhi ba zhib nyid / /
mya ngan 'das zhi mya ngan 'das / /
legs par mya ngan 'das dang nye / /
bde sdug sel ba mtha' gyur pa / /
chags bral lus las 'das pa po / /
thub pa med pa dpe med pa /
@# / /
mi mngon mi snang gsal byed min / /
mi 'gyur kun 'gro khyab pa po / /
phra zhing zag med sa bon bral / /
rdul med rdul bral dri ma med / /
nyas pa spangs pa skyon med pa / /
shin tu sad pa sad pa'i bdag /
kun shes kun rig dam pa po / /
rnam par shes pa'i chos nyid 'das / /
ye shes gnyis med tshul 'chang ba / /
rnam par rtog med lhun gyis grub / /
dus gsum sangs rgyas las byed pa / /
sangs rgyas thog ma tha ma med / /
dang po'i sangs rgyas rgyu med pa / /
ye shes mig gcig dri ma med / /
ye shes lus can de bzhin gshegs / /
tshig gi dbang phyug smra ba che / /
smra ba'i skyes mchog smra ba'i rgyal / /
smra ba'i dam pa mchog gi gnas / /
smra ba'i seng ge tshugs pa med / /
kun tu lta ba mchog tu dga' / /
gzi brjid 'phreng ba lta na sdug /
'od bzang 'bar ba dpal gyi be'u / /
lag na 'od 'bar snang ba po / /
sman pa che mchog gtso bo ste / /
zug rngu 'byin pa bla na med / /
sman rnams ma lus ljon pa'i shing / /
nad do cog gi dgra che ba / /
sdug gu 'jig rten gsum gyi mchog /
dpal ldan rgyu skar dkyil 'khor can / /
phyogs bcu nam mkha'i mthas gtugs par / /
chos kyi rgyan mtshan legs par 'dzugs /
! /
'gro na gdugs gcig yangs pa ste / /
byams dang snying rje'i dkyil 'khor can / /
dpal ldan pad ma gar gyi bdag /
khyab bdag chen po rin chen gdugs / /
sangs rgyas kun gyi gzi brjid che / /
sangs rgyas kun gyi sku 'chang ba / /
sangs rgyas kun gyi rnal 'byor che / /
sangs rgyas kun gyi bstan pa gcig /
rdo rje rin chen dbang bskur dpal / /
rin chen kun bdag dbang phyug ste / /
'jig rten dbang phyug kun gyi bdag /
rdo rje 'chang ba kun gyi rje / /
sangs rgyas kun gyi thugs che ba / /
sangs rgyas kun gyi thugs la gnas / /
sangs rgyas kun gyi sku che ba / /
sangs rgyas kun gyi gsung yang yin / /
rdo rje nyi ma snang ba che / /
rdo rje zla ba dri med 'od / /
chags bral la sogs chags pa che / /
kha dog sna tshogs 'bar ba'i 'od / /
rdo rje skyil krung rdzogs sangs rgyas / /
sangs rgyas 'gro ba'i chos 'dzin pa / /
dpal ldan sangs rgyas pad ma skyes / /
kun mkhyen ye shes mdzod 'dzin pa / /
rgyal po sgyu 'phul sna tshogs 'chang / /
che ba sangs rgyas rig sngags rgyal / /
rdo rje rnon po ral gri che / /
yi ge mchog ste rnam par dag /
theg pa chen po sdug bsngal gcod / /
mtshon cha chen po rdo rje chos / /
rdo rje zab mo 'dzi na 'dzig /
rdo rje blo @# / /
gros don bzhin rig /
pha rol phyin pa kun rdzogs pa / /
sa rnams kun gyi rgyan dang ldan / /
rnam par dag pa bdag med chos / /
yang dag ye shes zla 'od bzang / /
brtson chen sgyu 'phrul dra ba ste / /
rgyud kun gyi ni bdag po mchog /
rdo rje gdan ni ma lus ldan / /
ye shes sku rnams ma lus 'chang / /
kun tu bzang po blo gros bzang / /
sa yi snying po 'gro ba 'dzin / /
sangs rgyas kun gyi snying po che /
sprul pa'i 'khor lo sna tshogs 'chang / /
dngos po kun gyi rang bzhin mchog /
dngos po kun gyi rang bzhin 'dzin / /
skye med chos te sna tshogs don / /
chos kun ngo bo nyid 'chang ba / /
shes rab chen po skad cig la / /
chos kun khong du chud pa 'chang / /
chos kun mngon par rtogs pa ste / /
thub pa blo mchog 'byung ba'i mtha' / /
mi g.yo rab tu dang ba'i bdag /
rdzogs pa'i sangs rgyas byang chub 'chang / /
sangs rgyas kun gyis mngon sum pa / /
ye shes me lce 'od rab gsal / /
'dod pa'i don grub dram pa ste / /
ngan song thams cad rnam sbyong ba'i / /
mgon po sems can kun gyi mchog /
sems can thams cad rab grol byed / /
nyon mongs g.yul du gcig dpa' ba / /
mi shes dgra yi dregs pa 'joms / /
blo ldan sgeg 'chang dpal dang ldan / /
brtan po mi sdug gzugs 'chang ba / /
lag pa brgya po kun bskyod cing / /
gom pa'i stabs kyis gar byed pa / /
dpal ldan lag pa brgyas gang la / /
nam mkha' khyab par gar byed pa / /
sa yi dkyil 'khor bzhi yi khyon / /
rkang pa ya gcig mthil gyis gnon / /
rkang mtheb sen mo'i khyon gyis kyang / /
tshangs pa'i yul sa rtse nas gnon / /
don gcig gnyis med chos kyi don / /
dam pa'i don ni 'jigs pa med / /
rnam rig sna tshogs gzugs don can / /
sems dang rnam shes rgyud dang ldan / /
dngos don ma lus rnams la dga' / /
stong pa nyid dga' 'dod chags blo / /
srid pa'i 'dod chags sogs spangs pa / /
srid gsum dga' ba chen po ste / /
sprin dkar dag pa bshin du dkar / /
'od bzang ston ka'i zla ba'i 'od / /
nyi ma 'char ka'i dkyil ltar mdzes / /
sen mo'i 'od ni shas cher dmar / /
cod pan bzang po mthon ka'i rtse / /
skra mchog mthon ka chen po can / /
nor bu chen po 'od chags dpal / /
sangs rgyas sprul pa'i rgyan dang ldan / /
'jig rten khams brgya kun bskyod pa / /
rdzu 'phrul rkang pa'i stobs chen ldan / /
de nyid dran pa chen po 'chang / /
dran pa bzhi @# / /
po ting 'dzin rgyal / /
byang chub yan lag me tog spos / /
de bzhin gshegs pa'i yon tan mtsho / /
lam gyi lan lag brgyad tshul rigs / /
yang dag sangs rgyas lam rig pa / /
sems can kun la shes cher chags / /
nam mkha' lta bur chags pa med / /
sems can kun gyi yid la 'jug /
sems can kun gyi yid ltar mgyogs / /
sems can kun gyi dbang don shes / /
sems can kun gyi yid 'phrog pa / /
phung po lnga don de nyid shes / /
rnam dag phung po lnga 'chang ba / /
nges 'byung kun gyi mtha' la gnas / /
nges par 'byung ba kun la mkhas / /
nges 'byung kun gyi lam la gnas / /
nges par 'byung ba kun ston pa / /
yan lag bcu gnyis srid rtsa bton / /
dag pa rnam pa bcu gnyis 'chang / /
bden pa zhi'i tshul gyi rnam pa can / /
shes pa brgyad po rtogs pa 'chang / /
bden don rnam pa bcu gnyis ldan / /
de nyid rnam pa bcu drug rig /
rnam pa nyi shus byang chub pa / /
rnam pa sangs rgyas kun rig mchog /
sangs rgyas kun gyi sprul pa'i sku / /
bye ba dpag med 'gyed pa po / /
skad cig thams cad mngon par rtogs / /
sems kyi skad cig don kun rig /
theg pa sna tshogs thabs tshul gyis / /
'gro ba'i don la rtog pa po / /
theg pa gsum gyis nges 'byung la / /
theg pa gcig gi 'bras bur gnas / /
nyon mongs khams rnams dag pa'i bdag /
las kyi khams rnams zad byed pa / /
chu bo rgya mtsho kun las brgal / /
sbyor ba'i dgon pa las byung ba / /
nyon mongs nye ba kun nyon mongs / /
bag chags bcas pa gtan spangs pa / /
snying rje chen po shes rab thabs / /
don yod 'gro ba'i don byed pa / /
'du shes kun gyi don spangs shing / /
rnam shes don ni 'gag par byed / /
sems can kun yid yul dang ldan / /
sems can kun gyi yid rig pa / /
sems can kun gyi yid la gnas / /
de dag sems dang mthun par 'jug /
sems can kun yid tshim par byed / /
sems can kun gyi yid dga' ba / /
grub pa mthar phyin 'khrul pa med / /
nor pa thams cad rnam par spangs / /
don gsum the tshom med pa'i blo / /
kun don yon tan gsum gyi bdag /
phung po lnga don dus gsum du / /
skad cig thams cad bye brag byed / /
skad cig gcig gis rdzogs sangs rgyas / /
sangs rgyas kun gyi rang bzhin 'chang / /
lus med lus te lus kyi mchog /
lus kyi mtha' ni rtogs pa po / /
gzugs rnams sna tshogs kun tu ston / /
nor bu chen po @# / /
rin chen tog /
sangs rgyas kun gyis rtogs bya ba / /
sangs rgyas byang chub bla na med / /
gsang sngags las byung yi ge med / /
gsang sngags chen po rigs gsum pa / /
gsang sngags don kun skyed pa po / /
thig le chen po yi ge med / /
stong pa chen po yi ge lnga / /
thig le stong pa yi ge drug /
rnam par kun ldan rnam pa med / /
bcu drug phyed phyed thig le can / /
yan lag med pa'i rtsis las 'das / /
bsam gtan bzhi pa'i rtse mo can / /
bsam gtan yan lag kun shes shing / /
ting 'dzin rig dang rgyud rig pa / /
ting 'dzin lus can lus kyi mchog /
longs spyod rdzogs sku kun gyi rgyal / /
sprul pa'i sku ste sku yi mchog /
sangs rgyas sprul pa'i rgyud 'chang ba / /
phyogs bcu'i sprul pa sna tshogs 'byed / /
ji bzhin 'gro ba'i don byed pa / /
lha dang lha dbang lha yi lha / /
lha yi dbang po lha min bdag /
'chi med dbang po lha yi bla / /
'joms byed 'joms byed dbang phyug po / /
srid pa'i dgon pa las brgal ba / /
ston pa gcig pu 'gro ba'i bla / /
'jigs rten phyogs bcur rab grags pa / /
chos kyi sbyin bdag che ba po / /
byams pa'i go cha chas pa ste / /
snying rje yi ni ya lad bgos / /
shes rab ral gri mda' gzhu thogs / /
nyon mongs mi shes g.yul ngo sel / /
dpa' bo bdud dgra bdud 'dul ba / /
bdud bzhi'i 'jigs pa sel bar byed / /
bdud kyi dpung rnams pham byed pa / /
rdzogs pa'i sangs rgyas 'jig rten 'dren / /
mchod 'os bstod 'os phyag gi gnas / /
rtag tu ri mor bya ba'i 'os / /
bkur 'os rjed par bya ba'i mchog /
phyag byar 'os pa bla ma'i rab / /
'jig rten gsum po gom gcig bgrod / /
mkha' ltar mtha' med rnam par gnon / /
gsum rig gtsang ma dag pa ste / /
mngon shes drug ldan rjes dran drug /
byang chub sems dpa' sems dpa' che / /
rdzu 'phrul chen po 'jig rten 'das / /
shes rab pha rol phyin pa'i mtha' / /
shes rab kyi ni de nyid thob / /
bdag rig gzhan rig thams cad pa / /
kun la phan pa'i gang zag mchog /
dper bya kun las 'das pa ste / /
shes dang shes bya'i bdag po mchog /
gtso bo chos kyi sbyin bdag ste / /
phyag rgya bzhi po'i don ston pa / /
'gro ba'i bsnyen bkur gnas kyi mchog /
nges 'byung gsum po bgrod rnams kyi / /
don gyi dam pa rnam dag dpal / /
'jig rten gsum na skal bzang che / /
dpal ldan 'byor pa kun byed pa / /
'jam @# / /
dpal dpal dang ldan pa'i mchog /
mchog sbyin rdo rje mchog khyod 'dud / /
yang dag mthar gyur khyod la 'dud / /
stong nyid las byung khyod la 'dud / /
sangs rgyas byang chub khyod la 'dud / /
sangs rgyas chags pa khyod la 'dud / /
sangs rgyas 'dod la phyag 'tshal 'dud / /
sangs rgyas dgyes pa khyod la 'dud / /
sangs rgyas rol la phyag 'tshal 'dud / /
sangs rgyas 'dzum pa khyod la 'dud / /
sangs rgyas bzhad la phyag 'tshal 'dud / /
sangs rgyas gsung nyid khyod la 'dud / /
sangs rgyas thugs la phyag 'tshal 'dud / /
med pa las byung khyod la 'dud / /
sangs rgyas 'byung ba khyod la 'dud / /
nam mkha' las byung khyod la 'dud / /
ye shes las byung khyod la 'dud / /
sgyu 'phrul dra ba khyod la 'dud / /
sangs rgyas rol ston khyod la 'dud / /
thams cad thams cad khyod la 'dud / /
ye shes sku nyid khyod la 'dud /
oM sar+b+ba d+ha r+m+ma A b+hA ba /
swa d+hA ba bi shud d+ha b+dz+ra ts+k+ShuH a A i aH bra kri ti pa ri shud d+haH sar+b+ba d+ha rmA ya du ta sar+b+ba ta thA ga ta dz+nyA na kA ya many+dzu shrI pa ri shud d+he tA mu pA dA ya te /
a A sar+b+ba ta thA ga tA hri da ya /
ha ra ha ra /
oM hUM hriH b+ha ga lan dz+nyA na mU r+t+ti /
wA gI shwa ra /
ma hA pa tsa /
sarba d+ha rma ga ga na a ma la su pa ri shud+ha d+ha rmA r+hA tu dz+nyA na gar+b+ha AH /
de nas dpal ldan rdo rje 'chang / /
dga' zhing mgu nas thal mo sbyar / /
mgon po bcom ldan de bzhin gshegs / /
rdzogs sangs rgyas la phyag 'tshal nas / /
de nas mgon po gsang ba'i bdag /
lag na rdo rje khro bo'i rgyal / /
sna tshogs gzhan dang lhan cig tu / /
gsang bstod nas ni tshig 'di gsol / /
mgon po bdag cag yi rang ngo / /
legs so legs so legs par gsungs / /
rnam grol 'bras bu 'tshal ba yi / /
'gro ba mgon med rnams dang ni / /
bdag cag yang dag rdzogs pa yi / /
byang chub 'thob pa'i don chen mdzad / /
sgyu 'phrul dra ba'i tshul bstan pa / /
'di ni rnam dag legs pa'i lam / /
zab cing yangs la rgya che ste / /
don chen 'gro ba'i don byed pa / /
sangs rgyas rnams kyi yul 'di ni / /
rdzogs pa'i sangs rgyas kun gyis bshad / /
bcom ldan 'das 'jam dpal ye shes sems dpa'i don dam pa'i mtshan yang dag par brjod pa /
bcom ldan 'das de bzhin gshegs pa shAkya thub pas gsungs pa rdzogs so / /
! / /
rgya gar skad du /
Ar+ya ta thA ga to Sh+Ni Sha si tA ta pa tre a pa rA dzi ta ma hA pra tyang+gI ra pa rA ma @# / /
sing d+hA nA ma d+ha ra Ni /
bod skad du /
'phags pa de bzhin gshegs pa'i gtsug tor nas byung ba'i gdugs dkar po can gzhan gyis mi thub pa phyir zlog pa chen mo mchog tu grub pa zhes bya ba'i gzungs /
sangs rgyas dang byang chub sems dpa' dang /
'phags pa nyan thos dang rang sangs rgyas thams cad la phyag 'tshal lo / /
bcom ldan 'das gzhan gyis mi thub pa gtsug tor rgyal mo la phyag 'tshal lo / /
'di skad bdag gis thos pa dus gcig na /
bcom ldan 'das sum cu rtsa gsum pa'i lha'i gnas chos bzang lha'i 'dun sa na dge slong gi dge 'dun chen po dang /
byang chub sems dpa'i dge 'dun chen po dang /
lha'i dbang po brgya byin dang thabs cig tu bzhugs so / /
de'i tshe bcom ldan 'das gdan bshams pa nyid la bzhugs nas gtsug tor rnam par lta ba zhes bya ba'i ting nge 'dzin la snyoms par zhugs so / /
snyoms par zhugs ma thag tu bcom ldan 'das kyi gtsug tor gyi dbus nas gsang sngags kyi tshig 'di dag phyung ngo / /
sangs rgyas la phyag 'tshal lo / /
chos la phyag 'tshal lo / /
dge 'dun la phyag 'tshal lo / /
yang dag par rdzogs pa'i sangs rgyas bye ba phrag bdun la phyag 'tshal lo / /
byang chub sems dpa'i dge 'dun dang /
nyan thos kyi dge 'dun rnams la phyag 'tshal lo / /
byams pa sogs pa byang chub sems dpa' sems dpa' chen po thams cad la phyag 'tshal lo / /
'jig rten na dgra bcom pa rnams la phyag 'tshal lo / /
rgyun du zhugs pa rnams la phyag 'tshal lo / /
lan cig phyir 'ong ba rnams la phyag 'tshal lo / /
phyir mi 'ong ba rnams la phyag 'tshal lo / /
'jig rten na yang dag par song ba rnams la phyag 'tshal lo / /
yang dag par zhugs pa rnams la phyag 'tshal lo / /
lha'i drang srong rnams la phyag 'tshal lo / /
rig sngags 'chang grub pa'i drang srong phan 'dogs nus pa rnams la phyag 'tshal lo / /
rig sngags 'chang grub pa rnams la phyag 'tshal lo / /
tshangs pa la phyag 'tshal lo / /
dbang po la phyag 'tshal lo / /
legs ldan drag po dka' thub zlog pa'i bdag po dang bcas pa la phyag 'tshal lo / /
legs ldan sred med kyi bu phyag rgya chen po lngas phyag byas pa la phyag 'tshal lo / /
legs ldan nag po chen po grong khyer sum brtsegs 'jig par byed pa dur khrod na gnas par mos pa ma mo'i tshogs kyis phyag byas pa la phyag 'tshal lo / /
@# / /
bcom ldan 'das de bzhin gshegs pa'i gdung la phyag 'tshal lo / /
bcom ldan 'das padma'i gdung la phyag 'tshal lo / /
bcom ldan 'das rdo rje'i gdung la phyag 'tshal lo / /
bcom ldan 'das nor bu'i gdung la phyag 'tshal lo / /
bcom ldan 'das glang po'i gdung la phyag 'tshal lo / /
bcom ldan 'das gzhon nu'i gdung la phyag 'tshal lo / /
bcom ldan 'das klu'i gdung la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dpa' brtan pa'i sde mtshon cha'i rgyal po la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi bskyod pa la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sman gyi bla bai DU r+ya'i 'od kyi rgyal po la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sA la'i dbang po me tog kun tu rgyas pa la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin po che tog gi rgyal po la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kun tu bzang po la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par snang mdzad la phyag 'tshal lo / /
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas spyan rgyas pa ut+pa li'i dri'i tog gi rgyal po la phyag 'tshal lo / /
de rnams la phyag 'tshal nas /
bcom ldan 'das ma de bzhin gshegs pa'i gtsug tor nas byung ba'i gdugs dkar po can gzhan gyis mi thub pa /
phyir bzlog pa chen mo 'di 'byung po'i gdon thams cad tshar gcod par byed pa /
gzhan gyi rig sngags thams cad gcod par byed pa /
dus ma yin par 'chi ba thams cad las zlog pa /
sems can gsod pa dang bcings pa thams cad las sgrol ba /
@# / /
sdang ba dang rmi lam ngan pa dang ltas ngan pa thams cad zlog pa /
gnod sbyin dang srin po'i gdon thams cad 'jig par byed pa /
gdon stong phrag brgyad cu rtsa bzhi 'jig par byed pa /
rgyu skar nyi shu rtsa brgyad dga' bar byed pa /
gza' chen po brgyad 'jig par byed pa /
dgra thams cad zlog par byed pa dang /
ma rungs pa dang sdang ba dang /
rmi lam ngan pa thams cad 'jig par byed pa /
dug dang mtshon thams cad dang /
me dang chu las zlog par byed pa /
ngan 'gro'i 'jigs pa thams cad las sgrol ba ste / /
gzhan gyis mi thub drag shul che / /
gtum pa chen po stobs chen mo / /
'bar ba chen mo gzi brjid che / /
dkar chen 'bar 'phreng gos dkar mo / /
'phags ma sgrol ma khro gnyer can / /
rgyal ba'i rdo rje 'phreng zhes grags / /
padma'i mngon mtshan rdo rje'i mtshan / /
gzhan gyis mi thub phreng ba can / /
rdo rje mchu can rnam sgeg mo / /
zhi pa lha rnams kyis mchod ma / /
zhi ba gser gyi phreng ba can / /
dkar chen 'bar ba gos dkar mo / /
'phags ma sgrol ma stobs mo che / /
rdo rje lu gu rgyud gzhan dang / /
rdo rje gzhon nu rig 'dzin mo / /
lag na rdo rje rig gser phreng / /
le brgan rtsi dang rin chen ma / /
snang mdzad rdo rje gtsug tor grags / /
phyag rgya dang sngags kyi tshogs de dag thams cad kyis bdag cag 'khor dang bcas pa dang /
sems can thams cad srung du gsol /
oM sarba ta thA ga toSh+NI Sha si tA ta pa tre hUM drUM hrIH Sh+To /
dzam+b+ha na ka ri hUM drUM hrIH Sh+ToM /
stam+b+ha na ka rI hUM drUM hrIH Sh+ToM /
mo ha na ka rI hUM drUM hrIH Sh+ToM /
lam+b+ha na ka rI hUM drUM hrIH Sh+ToM /
ba ha na ka rI hUM drUM hrIH Sh+ToM /
pa ra bi Sha b+hak+Sha na ka rI hUM drUM hrIH Sh+ToM /
sar+b+ba du Sh+TA naM stam b+ha na ka rI hUM drUM hrIH Sh+ToM /
sar+b+ba yak+Sha rak+Sha sa gra hA NAM pi d+hAM sa na ka rI hUM drUM hrIH Sh+ToM /
sar+b+ba pa ri bidya c+tshe da nA ka rI hUM drUM hrIH Sh+ToM /
tsa tu ra shI tI naM gra ha sa ha srA NAM bi d+h+waM sa na ka rI hUM drUM hrIH Sh+ToM /
aSh+Ta bi shaM tI nAM nak+Sha trA NAM pra sA da na ka rI hUM drUM hrIH Sh+ToM /
aSh+Ta naM ma hA gra hA NAM bi d+h+waM sa na ka rI hUM drUM hrIH Sh+ToM /
rak+Sha rak+Sha maM sar+b+ba sa to sh+ca /
bcom ldan 'das de bzhin gshegs pa'i gtsug tor nas byung ba'i gdugs dkar po can /
rdo rje gtsug tor phyir zlog pa chen mo / /
phyag stong mnga' ba chen mo / /
dbu stong mnga' ba chen mo / /
spyan bye ba brgya stong mnga' ba chen mo / /
mi phyed 'bar ba'i mtshan rtags can /
rdo rje yangs pa chen pos sa gsum gyi dkyil 'khor bdag dang sems can thams cad bde legs su gyur cig /
rnam par bsgyings ma rdo rje dang / /
gser 'od lta bu'i spyan mnga' @# / /
ma / /
rdo rje'i 'gros dang dkar mo dang /
padma'i spyan dang zla 'od dang / /
sangs rgyas dpal dang de bzhin spyan / /
rdo rje nyi ma'i 'od dang ni / /
de bzhin zla ba rdo rje 'dzin / /
rig pa dang /
phyag rgya dang /
sngags kyi tshogs de dag gis bdag dang sems can thams cad kun nas srung du gsol /
oM ri Shi ga na pra shA stA sar+b+ba ta thA ga toSh+Ni si tU tA pa tre hUM drUM /
dzam+b+ha na ka rI hUM drUM /
staM b+ha na ka rI hUM drUM /
ma hA bidyA saM b+ha k+Sha Na ga rI hUM drUM /
pa ra bidya sam+b+ha k+Sha Na ka rI hUM drUM /
sar+b+ba du Sh+TA naM stam+b+ha na ka rI hUM drUM /
sar+b+ba yak+Sha rak+Sha sa gra hA NAM bi d+h+waM sa na ka rI hUM drUM /
tsa tu ra shI tI nAM gra ha sa ha NAM bi d+h+waM sa na ka rI hUM drUM /
aSh+Ta bi shaM tI nAM nak+Sha trA NAM pra sA da na ka rI hUM drUM /
aSh+Ta nAM ma hA gra hA NAM bi d+h+wi sa naM ka ri hUM drUM /
hUM hUM phaT phaT rak+Sha rak+Sha mAM swA hA /
bcom ldan 'das de bzhin gshegs pa'i gtsug tor nas byung ba'i gdugs dkar po can /
rdo rje gtsug tor phyir zlog pa chen mo / /
phyag stong mnga' ba chen mo / /
dbu stong mnga' ba chen mo / /
spyan bye ba brgya stod mnga' ba chen mo / /
mi byed 'bar ba'i mtshan rtags can /
rdo rje yangs pa chen pos sa gsum gyi dkyil 'khor du bdag dang sems can thams cad rgyal po'i 'jigs pa dang /
rkun po'i 'jigs pa dang /
me'i 'jigs pa dang /
chu'i 'jigs pa dang /
dug gi 'jigs pa dang /
mtshon gyi 'jigs pa dang /
pha rol gyi dmag tshogs kyi 'jigs pa dang /
mu ge'i 'jigs pa dang /
dgra'i 'jigs pa dang /
lce 'bab pa'i 'jigs pa dang /
dus ma yin par 'chi ba'i 'jigs pa dang /
sa g.yo ba'i 'jigs pa dang /
skar mda' ltung ba'i 'jigs pa dang /
rgyal po'i chad pa'i las kyi 'jigs pa dang /
lha'i 'jigs pa dang /
klu'i 'jigs pa dang /
glog gi 'jigs pa dang /
nam mkha' lding gi 'jigs pa dang /
gcan gzan khro bo'i 'jigs pa dang /
lha'i gdon dang /
klu'i gdon dang /
lha ma yin gyi gdon dang /
rlung lha'i gdon dang /
nam mkha' lding gi gdon dang /
dri za'i gdon dang /
mi'am ci'i gdon dang /
lto 'phye chen po'i gdon dang /
gnod sbyin gyi gdon dang /
srin po'i gdon dang /
yi dwags kyi gdon dang /
sha za'i gdon dang /
'byung po'i gdon dang /
grul bum gyi gdon dang /
srul po'i gdon dang /
lus srul po'i gdon dang /
skem byed kyi gdon dang /
brjed byed kyi gdon dang /
smyo byed kyi gdon dang /
grib gnon gyi gdon dang /
gnon po'i gdon dang /
mkha' 'gro ma'i gdon @# / /
dang /
nam gru'i gdon dang /
gshin rje'i gdon dang /
bya'i gdon dang /
ma mo dga' bar byed pa'i gdon dang /
kun tu 'gro ba'i gdon dang /
tsher ma 'don pa'i gdon rnams las bdag bde legs su gyur cig /
zas su mdangs za ba dang /
zas su mngal za ba dang /
zas su khrag 'thung ba dang /
zas su zhag za ba dang /
zas su sha za ba dang /
zas su tshil za ba dang /
zas su rkang za ba dang /
zas su btsas pa za ba dang /
srog 'phrog pa dang /
zas su skyug pa za ba dang /
zas su phyis za ba dang /
zas su gcin 'thung ba dang /
zas su stor khung nas 'bab pa 'thung ba dang /
zas su lhag ma za ba dang /
zas su 'chil ma 'thung ba dang /
zas su snabs za ba dang /
zas su ngar snabs za ba dang /
zas su mi gtsang ba za ba dang /
zas su gtor ma za ba dang /
zas su phreng ba za ba dang /
zas su dri za ba dang /
zas su bdug pa za ba dang /
sems 'phrog pa dang /
zas su me tog za ba dang /
zas su 'bras bu za ba dang /
zas su lo tog za ba dang /
zas su sbyin sreg za ba'i gdon las bdag la srung bar gyis shig /
de dag thams cad kyis byas pa'i rig sngags gcad do /
phur bus gdab bo / /
kun tu rgyus byas pa'i rig sngag gcod do / /
phur bus gdab bo / /
mkha' 'gro dang mkha' 'gro mas byas pa'i rigs sngags gcad do / /
phur bus gdab po /
tshangs pas byas pa'i rig sngags gcod do / /
phur bus gdab po / /
dbang phyug chen pos byas pa'i rig sngags gcad do / /
phur bus gdab bo / /
sred med kyi bus byas pa'i rig sngags gcod do / /
phur bus gdab bo / /
naM mkha' lding dang lhan cig pas byas pa'i rigs sngags gcod do / /
phur bus gdab bo / /
nag po chen pos byas pa'i rigs sngag gcod do / /
phur bus gdab bo / /
ma mo'i tshogs kyis byas pa'i rigs sngags gcod do / /
phur bus gdab bo / /
mi'i thod pa can gyis byas pa'i rigs sngags gcod do / /
phur bus gdab po / /
rgyal bar byed pa dang /
sbrang rtsir byed pa dang /
don kun grub pas byas pa'i rig sngags gcod do / /
phur bus gdab po / /
srid mo bzhis byas pa'i rig sngags gcod do / /
phur bus gdab bo / /
b+h+ring gi ri ti dang /
dga' byed dbang phyug dang /
tshogs kyi bdag po dang lhan cig pas byas pa'i rig sngags gcod do / /
phur bus gdab po / /
dge sbyong gcer bus byas pa'i rig sngags gcod do / /
phur bus gdab bo / /
dge sbyong mgo reg @# / /
gis byas pa'i rig sngags gcod do / /
phur bus gdab bo / /
dgra bcom pas byas pa'i rig sngags gcod do / /
phur bus gdab po / /
'dod chags dang bral bas byas pa'i rig sngags gcad do / /
phur bus gdab bo / /
'jig rten dbang phyug 'khor dang bcas pas byas pa'i rig sngags gcod do / /
phur bus gdab bo / /
lag na rdo rje 'khor dang bcas pas byas pa'i rig sngags gcod do / /
phur bus gdab bo / /
pho nya dang /
pho nya mo dang /
bran pho dang /
bran mos byas pa'i rig sngags gcod do / /
phur bus gdab bo / /
drang srong gi tshogs thams cad kyis byas pa'i rigs sngags gcod do / /
phur bus gdab bo / /
lha'i tshogs thams cad kyis byas pa'i rigs sngags gcod do / /
phur bus gdab bo / /
mi 'phrod pa za ba'i bdag pos byas pa'i rig sngags gcod do / /
phur bus gdab bo / /
bcom ldan 'das ma de bzhin gshegs pa'i gtsug tor nas byung ba'i gdugs dkar po can /
sangs rgyas dang byang chub sems dpa' thams cad kyis phyag byas pa la phyag 'tshal lo / /
bdag dang sems can thams cad srung du gsol /
srung du gsol /
oM a si ta a na lA rka pra b+hA spu Ta bi ka si tA ta pa tre /
oM dzwa la dzwa la /
khA da khA da /
ha na ha na /
da ha da ha /
da ra da ha /
bi da ra bi da ra /
ts+tshin+da ts+tshin+da /
b+hin+da b+hin+da /
hUM hUM phaT swA hA /
snying po'o /
he he phaT /
ho ho phaT /
a mo g+hA ya phaT /
a pra ti ha tA ya phaT /
ba ra dA ya phaT /
ba ra pra dA ya phaT /
pra tyi dgi rA tra ya phaT /
a su ra bi drA pa Na ka rA ya phaT /
pa ra mi drA ba Na ka rA ya phaT /
sar+b+ba de be b+h+yaH phaT /
sar+b+ba nA ge b+h+yaH phaT /
sar+b+ba rA k+Sha se b+h+yaH phaT /
sar+b+ba b+hU te b+h+yaH phaT /
sar+b+ba pre te b+h+yaH phaT /
sar+b+ba pi shA tsi b+h+yaH phaT /
sar+b+ba kum+b+ha N+De b+h+yaH phaT /
sar+b+ba pU ta ne b+h+yaH phaT /
sar+b+ba ka Ta pU ta ne b+h+yaH phaT| sar+b+ba skan+dE b+h+yaH phaT /
sar+b+ba UM mA de b+h+yaH phaT /
sar+b+ba ts+tsha ye b+h+yaH phaT /
sar+b+ba a pA smrA re b+h+yeH phaT /
sar+b+ba o sta ra ke b+h+yaH phaT /
sar+b+ba DA ki nI b+h+yaH phaT /
sar+b+ba ri pa tI b+h+yaH phaT /
sar+b+ba ya ma ye b+h+yaH phaT| sar+b+ba sha ku ni b+h+yaH phaT /
sar+b+ba mA tri na nan+de te b+h+yaH phaT /
sar+b+ba kaM pU ki ma ne b+h+yeH phaT /
sar+b+ba a laM bke b+h+yaH phaT /
sar+b+ba ka ta da ne b+h+yaH phaT /
sar+b+ba gan+d+ha rbe b+h+yaH phaT /
sar+b+ba a su ra b+h+yaH phaT /
sar+b+ba kin+na re b+h+yaH phaT /
sar+b+ba ga ru De b+h+yaH phaT /
sar+b+ba ma ho ra ge b+h+yaH phaT /
sar+b+ba ya k+She b+h+yaH phaT /
sar+b+ba du rlaM gI te b+h+yaH phaT /
sar+b+ba du pra k+She te b+h+yaH phaT /
sar+b+ba dzwa re b+h+yaH phaT /
sar+b+ba b+h+ya ye b+h+yaH phaT /
sar+b+ba @# / /
a pa dra be b+h+yaH phaT /
sarbu pa sa ge b+h+yaH phaT /
sar+b+ba kr-i tya karma Ni kA kho rde b+h+yaH phaT /
ki ra Na be tA De b+h+yaH phaT /
tsi ts+tsha pra shA ka sar+b+ba du sh+tsa rdi te b+h+yaH phaT /
sar+b+ba dur b+hu khe b+h+yaH phaT /
sar+b+ba tI r+thi ke b+h+yaH phaT /
sar+b+ba shrA ma Ne b+h+yaH phaT /
sar+b+ba pA ta ke b+h+yaH phaT /
sar+b+ba bidya d+ha re b+h+yaH phaT /
dza ya ka ra ma d+hu ka ra sar+b+ba arTHa sI d+ha ke b+h+yo bi dya tsa re b+h+yaH phaT /
tsa tu r+b+h+yo b+ha gi nI b+h+yaH phaT /
b+dz+ra kau mA rI ya b+dz+ra ku lan+dA ri bi dyA ce re b+h+yaH phaT /
sar+b+ba ma hA pra tya gi re b+h+yaH phaT /
b+dz+ra shri kA lA ya pra tyi gi ra rA dzA ye phaT /
ma hA kA lA ya mA tri ga Na na ma skr-i tA ye phaT /
pra h+ma NI ye phaT /
pI Sh+na bi ye phaT /
ma he shwa rI ye phaT /
rau drI ye phaT /
ma hA kA lI ye phaT /
tsA mu N+DI ye phaT /
ko ma ri ye phaT /
pA rA hI ye phaT /
In+d+ra ye phaT /
agnI ye phaT /
ya mA ye phaT /
nai ri tI ye phaT /
ba ru NA yi phaT /
mnya ru'a tI ye phaT /
sau mA ye phaT /
I sha nI ye phaT /
kA la daN+DI ye phaT /
kA la rA trI ye phaT /
ya ma da N+DI ye phaT /
rA trI ye phaT /
ka pA lI ye phaT /
a d+hi mu k+ti sh+ma shA na bA si nI ye phaT /
o Sh+To b+han+d+ha b+han+d+ha /
rak+Sha rak+Sha maM swA hA / /
sems can gang su dag la gdug pa dang gdug pa'i sems dang ldan pa rnams dang /
drag shul dang drag shul gyi sems dang ldan pa rnams dang /
sdig pa dang sdig pa'i sems dang ldan pa rnams dang /
'khrug pa dang 'khrug pa'i sems dang ldan pa rnams dang /
sdang ba dang sdang ba'i sems dang ldan pa rnams byams pa'i sems dang ldan par gyur nas /
bdag dang sems can thams cad srung du gsol /
lo brgya 'tsho bar gyur cig /
ston brgya mthong bar gyur cig /
gnod sbyin dang gdon gang su dag zas su mdangs za ba rnams dang /
gzi byin 'phrog pa rnams dang /
zas su mngal za ba rnams dang / /
zas su khrag 'thung ba rnams dang /
zas su zhag za ba rnams dang /
zas su sha za ba rnams dang /
zas su tshil za ba rnams dang /
zas su rkang za ba rnams dang /
zas su btsas pa za ba rnams dang /
srog 'phrog pa rnams dang /
zas su lhag ma za ba rnams dang /
zas su gtor ma za ba rnams dang /
zas su 'phreng ba za ba rnams dang /
zas su dri za ba rnams dang /
zas su gdug pa za ba rnams dang /
zas su me tog za ba rnams dang /
zas su 'bras bu za ba rnams dang /
zas su lo lo hog za ba rnams dang /
zas su sbyin sreg za ba rnams dang /
zas su rnag za ba rnams dang /
zas su phyi sa za ba rnams dang /
zas su gcin 'thung ba rnams dang /
zas su mchil ma @# / /
'thung ba rnams dang /
zas su skyugs pa za ba rnams dang /
zas su snabs za ba rnams dang /
zas su ngar snabs za ba rnams dang /
zas su mi gtsang ba za ba rnams dang /
zas su gtor khung nas 'bab pa 'thung ba rnams dang /
sdig pa'i sems dang ldan pa rnams dang /
gdug pa'i sems dang ldan pa rnams dang /
drag shul gyi sems dang ldan pa rnams dang /
'khrug pa'i sems dang ldan pa rnams dang /
sdang ba'i sems dang ldan pa rnams dang /
lha'i gdon rnams dang /
klu'i gdon rnams dang /
lha ma yin gyi gdon rnams dang /
gnod sbyin gyi gdon rnams dang /
srin po'i gdon rnams dang /
'byugn po'i gdon rnams dang /
yi dwags kyi gdon rnams dang /
sha za'i gdon rnams dang /
ku sman da'i gdon rnams dang /
srul po'i gdon rnams dang /
lus srul po'i gdon rnams dang /
skem byed kyi gdon rnams dang /
smyo byed kyi gdon rnams dang /
grib gnon gyi gdon rnams dang /
brjed byed kyi gdon rnams dang /
gnon po'i gdon rnams dang /
mkha' 'gro ma'i gdon rnams dang /
nam gru'i gdon rnams dang /
gshin rje'i gdon rnams dang| bya'i gdon rnams dang /
ma mo dga' bar byed pa'i gdon rnams dang /
kun tu 'gro ba'i gdon rnams dang /
re lde 'don pa'i gdon rnams dang /
tsher ma 'don pa'i gdon rnams las bdag la srung bar mdzad du gsol /
lo brgya 'tsho bar gyur cig /
ston brgya mthong bar gyur cig /
rims nyin gcig pa rnams dang /
nyin gnyis pa rnams dang /
nyin gsum pa rnams dang| nyin bzhi pa rnams dang /
nyin bdun pa rnams dang /
rtag pa'i rims rnams dang /
rims mi bzad pa rnams dang /
'byung po'i rims rnams dang /
rlung las gyur pa rnams dang /
mkhris ba las gyur pa rnams dang /
bad kan las gyur pa rnams dang /
'dus pa las gyur pa rnams dang /
rims nad thams cad dang /
klad pa na ba bsal du gsol /
gzhogs phyed na ba dang /
yi ga 'chus pa dang /
mig nad dang /
sna nad dang /
kha nad dang /
mgul nad dang /
snyid nad dang /
lkog ma'i lha gor na ba dang /
rna ba na ba dang /
so na pa dang /
snying na ba dang /
klad pa na ba dang /
rtsib logs na ba dang /
rgyab na ba dang /
lto ba na ba dang /
rked pa na ba dang /
chu so na ba dang /
brla na ba dang /
rje ngar na ba dang /
lag pa na ba dang /
rkang pa na ba dang /
yan lag @# / /
na ba dang /
nyid lag na ba rab tu bsal du gsol /
gdugs dkar po can /
rdo rje gtsug tor phyir zlog pa chen mo 'dis /
dpag tshad bcu gnyis kyi nang tshun chad du /
'byung po dang /
ro langs dang /
mkha' 'gro ma dang /
gnod sbyin dang /
srin po dang /
rims dang /
shu ba dang /
g.ya' ba dang /
'brum bu phra mo dang /
mtshan par rdol ba dang /
mdze dang| phol mig dang /
bas ldags dang /
me dbal dang /
g.yan pa dang /
lhog pa dang /
skem pa dang /
skrag pa dang /
lud pa lu ba dang /
dbugs mi bde ba dang /
mi dran pa dang /
dbyig dug dang /
dug sbyar ma dang /
byad dang /
me dang /
chu dang /
mi ngas dang /
bdud dang /
'ching ba dang /
dgra dang /
gnod pa dang /
dus ma yin par 'chi ba dang /
sbrang bu tya ma bu ga dang /
trai la ta dang /
sdig pa dang /
sbrul dang /
sre mong dang /
seng ge dang /
stag dang /
dom dang /
dreng dang /
g.yag rgod dang /
chu srin la sogs pa'i srog chags rnams las srung du gsol /
de dag thams cad kyi rig sngags bcing bar bgyi'o / /
gzi brjid bcing bar bgyi'o / /
gzhan thams cad kyi rig sngags bcing bar bgyi'o| /
mtshams bcing bar bgyi'o / /
ta dya thA /
oM a na le a na le /
kha sa me kha sa me /
bai re bai re /
sau me sau me /
shAn+te shAn+te /
dAn+te dAn+te /
pi Sha de bi Sha de /
bEe re bEe re /
de bi b+dz+ra d+hA ri /
ban+d+ha ban+d+ha ni /
badzra pA ni phaT /
oM hUM hUM hUM Sh+ToM phaT swA hA /
hUM drUM ban+d+ha phaT /
bdag la srungs shig swA hA /
oM b+dz+ra pA Ni ban+d+ha ban+d+ha badzra pA she na ma ma sar+b+ba du Sh+TaM bi nA ya kaM hUM hUM phaT phaT swA hA /
nye ba'i snying po'i / /
sus de bzhin gshegs pa'i gtsug tor nas byung ba'i gdugs dkar po can gzhan gyis mi thub pa phyir zlog pa rig sngags kyi rgyal mo 'di gro ga 'am /
ras sam shing shun la bris te /
lus sam mgul du btags sam klag par byed na de ji srid 'tsho'i bar du mtshon gyis mi tshugs /
dug gis mi tshugs /
mes mi tshugs /
chus mi tshugs /
dbyig dug gis mi tshugs /
dug sbyar mas mi tshugs /
byad kyis mi tshugs /
dus ma yin par 'chi ba'i dus byed par mi 'gyur ro / /
gdon thams cad dang /
bgegs dang log 'dren thams cad kyang dga' bar 'gyur ro| |rdo rje'i rigs bye ba khrag khrig brgya stong phrag brgyad cu rtsa bzhi rnams dang /
grub pa'i lha mo rnams kyis kyang de la rtag tu mthun par srung ba dang /
skyob pa dang /
sbed par byed cing /
@# / /
de rnams kyi yid du 'ong ba dang /
dga' bar yang 'gyur ro / /
bskal pa chen po stong phrag brgyad cu rtsa bzhi'i skye ba dran par 'gyur ro / /
rdo rje pho nya mo drug cu rtsa bzhis kyang rtag par yongs su skyong bar 'gyur ro / /
nam du yang gnod sbyin dang /
yi dwags dang /
sha za dang /
srul po dang /
lus srul po nyid du mi 'gyur ro / /
mi dbul por mi 'gyur ro / /
sangs rgyas bcom ldan 'das grangs med dpag tu med pa gang+gA'i klung gi bye ma snyed kyi bsod nams kyi phung po dang ldan par 'gyur ro / /
sangs rgyas bcom ldan 'das dang /
byang chub sems dpa' gang+gA'i klung gi bye ma snyed kyis srung ba dang /
skyob pa dang /
sbed par mdzad cing de dag gi thugs su byon pa dang /
dgyes par yang 'gyur ro / /
de bzhin gshegs pa thams cad kyi gtsug tor nas byung ba'i gdugs dkar po can zhes bya ba gzhan gyis mi thub pa phyir zlog pa rig sngags kyi rgyal mo 'di 'chang na tshangs par mi spyod pa yang tshangs par spyod par 'gyur ro / /
thub par ma byas pa yang thub par byas par 'gyur / /
mi gtsang ba yang gtsang bar 'gyur ro / /
smyung ba ma byas pa yang smyung ba byas par 'gyur ro / /
mtshams med pa lnga byas pa yang byang bar 'gyur ro / /
sngon gyi las kyi sgrib pa yang ma lus par zad par 'gyur ro / /
rigs kyi bu'am rigs kyi bu mo bu 'dod pa gang la las de bzhin gshegs pa'i gtsug tor nas byung ba'i gdugs dkar po can phyir zlog pa rig sngags kyi rgyal mo 'di 'chang ngam klog na bu 'dod pa des bu rnyed de /
tshe dang bsod nams dang stobs kyang rab tu rnyed do / /
'di nas shi 'phos nas kyang 'jig rten gyi khams bde pa can du skye bar 'gyur ro / /
mi nad dang /
phyugs nad dang /
yams kyi nad dang /
'tshe ba dang /
gnod ba dang /
nad 'go ba dang /
'khrug pa thams cad dang /
pha rol gyi dmag tshogs 'ong pa thams cad la de bzhin gshegs pa'i gtsug tor nas byung ba'i gdu ga dkar po can zhes bya ba gzhan gyis mi thub pa phyir zlog pa rig sngags kyi rgyal mi 'di rgyal mtshan gyi rtse mo la btags te /
rim gro cher mchod pa chen po byas la /
grong khyer thams cad kyi sgo 'am /
grong ngam /
grong khyer ram /
grong rdal lam /
ljongs sam /
dgon pa'i gnas su gzugs so / /
'phags ma gzhan gyis mi thub pa phyir zlog pa rig sngags kyi rgyal mi 'di rim gro cher byas te btsugs na btsugs ma thag tu g.yul zhi bar byed par 'gyur ro / /
yams kyi nad @# / /
dang /
'tshe ba dang /
gnod pa dang /
nad 'go ba dang /
'khrug pa dang /
pha rol gyi dmag tshogs 'od ba thams cad rab tu zhi bar 'gyur ro / /
tadya thA /
oM Sh+ToM ban+d+ha ban+d+ha /
ma ma rak+Sha rak+Sha swA hA /
oM Sh+ToM ban+d+ha ban+d+ha /
b+dz+ra ma ma rak+Sha rak+Sha /
b+dz+ra pA Ni hUM phaD swA hA /
oM sar+b+ba ta thA ga to Sh+Ni Sha a na le /
a ba lo ki te tsu r+NA te dzo rA si /
oM dzwa la dzwa la /
d+ha ka d+ha ka /
da ra da ra /
bi da ra bi da ra /
ts+tshin+d+ha tsin+d+hi /
b+hin+da b+hin+da /
hUM hUM phaD phaD swA hA /
oM sarba ta thA ga to Sh+NI Sha hUM phaD swA hA /
ta dya thA /
oM a na le a na le /
kha sa me kha sa me /
bai ra bai ra /
sau me sau me /
sar+b+ba bud+d+ha a d+hi ShTHa na a d+hi ShTHi te /
sar+b+ba ta thA ga to Sh+nI Sha si tA ta pa tre hUM phaD /
hUM ma ma hUM ni swA hA /
klu'i rgyal po mtha' yas dang /
klu'i rgyal po dung skyong dang /
klu'i rgyal po nag po chen po rnams dus dus su char 'bebs so / /
dus dus su sprin sdud pa dang /
dus dus su 'brug sgra sgrog par 'gyur ro / /
nye bar 'tshe ba thams cad la sangs rgyas rnal 'byor du byas la lan gsum bzla bar bya'o / /
sangs rgyas dang byang chub sems dpa' rnams dang /
lha dang mi dang lha ma yin dang dri zar bcas pa'i 'jig rten yi rangs te /
bcom ldan 'das kyis gsungs pa la mngon par bstod do / /
'phags pa de bzhin gshegs pa'i gtsug tor nas byung ba'i gdugs dkar po can / /
gzhan gyis mi thub pa phyir zlog pa chen mo mchog tu grub pa zhes bya ba'i gzungs rdzogs so / / / /
! /
rgyal ba bye ba bdun dang 'phags pa'i 'khor / /
drang srong rig sngags 'chang dang tshangs dbang dang / /
drag po ri sras dang bcas sred med bu / /
legs ldan nag po gdung bdun bde gshegs bcu / /
phyag 'os rnams la gus pas phyag byas nas / /
bde gshegs gtsug nas gsang sngags tshig phyung ste / /
gang gis bsngags pa 'khor la bka' stsal pa'i / /
dpal ldan gdugs dkar can la bstod par bya / /
'chi med dbang po'i 'dun sa chos bzang du / /
shAkya'i rgyal po'i mtshan mchog gtsug tor nas / /
legs 'khrungs bdud kyi rigs kyis mi thub cing / /
phas kyi rgol pa thams cad phyir zlog pas / /
gzhan gyis mi thub gtsug tor gdugs dkar zhes / /
yongs su grags pas sa gsum kun khyab pa / /
dus gsum rgyal ba kun gyi yum gcig pu / /
bcom ldan 'das ma khyod la bdag phyag 'tshal / /
gdon dang rgyu skar gza' yi gnod pa dang / /
dus min 'chi dang sdig pa'i rmi lam dang / /
dug mtshon me dang chu yi @# / /
gnod pa sogs / /
ma lus zhi mdzad khyod la phyag 'tshal lo / /
sku yi dkyil 'khor khyon ni shin tu yangs / /
du ma'i nyams can dbu ni stong phrag dang / /
'bar ba'i phyag mtshan ldan pa'i phyag stong can / /
sa gsum dkyil 'khor kun la dbang mdzad ma / /
drag shul che sogs nyer gnyis phyag rgya'i 'khor / /
gdug pa 'dul ba'i las la thogs med pas / /
nag po'i sde rnams rdul du rlag mdzad pa'i / /
rig sngags lha mo'i tshogs la phyag 'tshal lo / /
dus min 'chi dang nad kyi 'jigs pa sogs / /
mi dang mi min 'byung bas bskyed pa yi / /
'jigs pa dran nas khyod la skyabs 'cha' na / /
'jigs pa kun las rtag tu srung du gsol / /
lha klu lha ma yin la sogs pa yi / /
gdon chen rnams dang gzi brjid mdangs 'phrog cing / /
mngal dang sha khrag la sogs za ba kun / /
khyod zhabs dran pa tsam gyis zlog tu gsol / /
gang gi sgo nas mi bsrun skye bo yis / /
bdag cag bde legs 'phrog pa'i rig sngags sogs / /
ma lus bcad dang 'bar ba'i phur bu yis / /
de dag rnams la gdab pa'i phrin las mdzod / /
mdor na bcom ldan ma khyod phyag rgya'i 'khor / /
skyabs su bzung nas re ba 'cha' ba yi / /
tshul 'di dgongs la 'gal rkyen kun zhi zhing / /
mthun rkyen ma lus yid bzhin 'grub par mdzod / /
bde gshegs gtsug nas gdugs dkar lha mo zhes / /
gdon dang g+gebs rigs 'byung po'i tshogs bcas kun / /
phye mar 'thag byed rngams pa'i gzi brjid can / /
bcom ldan ma khyod thub bstan rgyas par mdzod /
bcom ldan gdugs dkar khyod sku ci 'dra dang / /
'khor dang sku {x} khyed kyi mtshan {x} de 'dra kho nar {x} khyed la bstod {x} bdag sogs {x} nad gdon {x} chos dang bkra shis 'phel bar mdzad du gsol / /
gtsug tor gdugs dkar can la bstod pa 'di ni /
blo bzang grags pa'i dpal gyis sdom brtson shes rab rgyal mtshan la sogs pas bskul ba'i ngor sbyar ba'o / /
bde gshegs gtsug tor ltar mi mngon pa las / /
nyer 'khrungs rgyal ba kun yum gdugs dkar mo / /
mtshan tsam pos pa'i rig sngags me yis kyang / /
bdud sde sreg byed bde 'byung lhag pa'i lha / /
dkar gsal lang tshor ba rdzogs zla gzhon gyis / /
snying po las grub gzhan gyis mi thub mas / /
mi dang mi min 'byung las byung ba yi / /
'gal rkyen kun zhi legs tshogs ma lus stsol / /
khyad par pha rol mi bsrun bsam sbyor gyis / /
sgo gsum mnan dang byad @# / /
stems bcings la sogs / /
nyer 'tshes mi tshugs phyir zlog 'phrin las kyis / /
bdag cag rnam pa kun tu srung du gsol /
zhes pa 'di ni pha rol gyi skye bo mi bsrun pas rig sngags ngan pa'i sbyor bas byad mnan sogs gtso gyur gyi nyer 'tsho'i mtshan ma zhi ba'i 'dod gsol gdugs bstod sogs kyi gsham du kha ton byed rgyur shAkya'i dge slong blo bzang bskal bzang rgya mtshos sbyar ba'o / /
bcom ldan gdugs dkar lha tshogs rnams / /
mthu stobs thogs pa mi mnga' zhing / /
thugs rje smon laM mthu btsan pas / /
bdag gis gsol ba btab pa bzhin / /
sangs rgyas bstan pa dar ba dang / /
sems can thams cad bde gyur cig /
rgyu sbyor yon bdag 'khor bcas kyi / /
chags che nyam nga zlog tu gsol / /
rmi lam mtshan ma ngan pa zlog /
rtags dang rten 'brel ngan bzlog /
dgra 'dre'i bsam sbyor ngan pa zlog /
ltas ngan brgyad cu rtsa bzhi zlog /
ye 'brog sum brgya drug cu zlog /
nad rigs bzhi brgya rtsa bzhi zlog /
bgegs rigs stong phrag brgyad cu zlog /
dus min 'chi ba rnam brgyad zlog /
yas kyi bdud du g.yos pa zlog /
mas kyi sri ru langs pa zlog /
dpral ba'i gshed du bkos pa zlog /
pha mes dur sri langs pa zlog /
mi la nad du gtong ba zlog /
phyugs la god kha byed pa zlog /
gnam gyi dal kha thebs pa zlog /
sa yi dug mda' g.yos pa zlog /
sme ba spar kha ngan pa zlog /
skeg dang phung sri langs pa zlog tu gsol / /
zhes gtsug tor gdugs dkar la brten pa'i zlog pa grub chen las kyi rdo rjes mdzad pa'o /
! /
rgya gar skad du /
b+ha ga wa ti pradz+nyA pA ra mi tA hri da ya /
bod skad du /
bcom ldan 'das ma shes rab kyi pha rol tu phyin pa'i snying po / /
'di skad bdag gis thos pa dus gcig na /
bcom ldan 'das rgyal po'i khab bya rgod phung po'i ri la dge slong gi dge 'dan chen po dang byang chub sems dpa'i dge 'dun chen po dang thabs gcig tu bzhugs te /
de'i tshe bcom ldan 'das zab mo snang ba zhes bya ba'i chos kyi rnams grangs kyi ting nge 'dzin la snyoms par zhugs so / /
yang de'i tshe byang chub sems dpa' sems dpa' chen po 'phags pa spyan ras gzigs dbang phyug shes rab kyi pha rol tu phyin pa zab mo'i spyod pa nyid la rnam par blta zhing phung po lnga po de dag la yang rang bzhin gyis stong par rnam par blta'o / /
de nas sangs rgyas kyi mthus tshe dang ldan pa shA ri'i bus byang chub sems dpa' sems @# / /
dpa' chen po 'phags pa spyan ras gzigs dbang phyug la 'di skad ces smras so / /
rigs kyi bu / /
gang la la shes rab kyi pha rol tu phyin pa zab mo'i spyod pa spyad par 'dod pa des ji ltar bslab par bya / /
de skad ces smras pa dang byang chub sems dpa' sems dpa' chen po 'phags pa spyan ras gzigs dbang phyug gis tshe dang ldan pa shA ra dwa ti'i bu la 'di skad ces smras so / /
shA ri'i bu /
rigs kyi bu'am rigs kyi bu mo gang la la shes rab kyi pha rol tu phyin pa zab mo'i spyod pa spyad par 'dod pa des 'di ltar rnam par blta bar bya ste / /
phung po lnga po de dag kyang rang bzhin gyis stong par rnam par yang dag par rjes su blta'o / /
gzugs stong pa'o / /
stong pa nyid gzugs so / /
gzugs las stong pa nyid gzhan ma yin /
stong pa nyid las kyang gzugs gzhan ma yin no / /
de bzhin du tshor ba dang /
'du shes dang /
'du byed dang /
rnam par shes pa rnams stong pa'o / /
shA ri'i bu / /
de ltar chos thams cad stong pa nyid de /
mtshan nyid med pa /
ma skyes pa /
ma 'gags pa /
dri ma med pa /
dri ma dang bral ba med pa /
bri ba med pa /
gang ba med pa'o / /
shA ri'i bu / /
de lta bas na stong pa nyid la gzugs med /
tshor ba med /
'du shes med /
'du byed rnams med /
rnam par shes pa med /
mig med /
rna ba med /
sna med /
lce med /
lus med /
yid med /
gzugs med /
sgra med /
dri med /
ro med /
reg bya med /
chos med do / /
mig gi khams med pa nas yid kyi khams med /
yid kyi rnam par shes pa'i khams kyi bar du yang med do / /
ma rig pa med /
ma rig pa zad pa med pa nas rga shi med /
rga shi zad pa'i bar du'ang med do / /
de bzhin du sdug bsngal ba dang /
kun 'byung ba dang /
'gog pa dang /
lam med /
ye shes med /
thob pa med /
ma thob pa yang med do /
shA ri'i bu /
de lta bas na byang chub sems dpa' rnams thob pa med pa'i phyir shes rab kyi pha rol tu phyin pa la brten cing gnas te sems la sgrib pa med pas skrag pa med de /
phyin ci log las shin tu 'das nas mya ngan las 'das pa'i mthar phyin to / /
dus gsum du rnam par bzhugs pa'i sangs rgyas thams cad kyang shes rab kyi pha rol tu phyin pa la brten nas bla na med pa yang dag par rdzogs pa'i byang chub mngon par rdzogs par sangs rgyas so / /
de lta bas na shes rab kyi pha rol tu phyin pa'i sngags /
rig pa chen po'i sngags /
@# / /
bla na med pa'i sngags /
mi mnyam pa dang mnyam pa'i sngags /
sdug bsngal thams cad rab tu zhi bar byed pa'i sngags /
mi rdzun pas na bden par shes par bya ste /
shes rab kyi pha rol tu phyin pa'i sngags smras pa /
ta dya thA /
ga te ga te pA ra ga te pA ra saM ga te po d+hi swA hA /
shA ri'i bu /
byang chub sems dpa' sems dpa' chen pos de ltar shes rab kyi pha rol tu phyin pa zab mo la bslab par bya'o / /
de nas bcom ldan 'das ting nge 'dzin de las bzhengs te byang chub sems dpa' sems dpa' chen po 'phags pa spyan ras gzigs dbang phyug la legs so zhes bya ba byin nas /
legs so legs so / /
rigs kyi bu /
de de bzhin no / /
rigs kyi bu de de bzhin te /
ji ltar khyod kyis bstan pa de bzhin du shes rab kyi pha rol tu phyin pa zab mo la spyad par bya ste /
de bzhin gshegs pa rnams kyang rjes su yi rang ngo / /
bcom ldan 'das de skad ces bka' stsal nas /
tshe dang ldan pa shA ri dA ti'i bu dang /
byang chub sems dpa' sems dpa' chen po 'phags pa spyan ras gzigs dbang phyug dang /
thams cad dang ldan pa'i 'khor de dag dang /
lha dang /
mi dang /
lha ma yin dang /
dri zar bcas pa'i 'jig rten yi rang te /
bcom ldan 'das kyis gsungs pa la mngon par bstod do / /
'phags pa shes rab kyi pha rol tu phyin pa'i snying po rdzogs so / /
na mo bla ma la phyag 'tshal lo / /
sangs rgyas la phyag 'tshal lo / /
chos la phyag 'tshal lo / /
dge 'dun la phyag 'tshal lo / /
yum chen mo shes rab kyi pha rol tu phyin pa la phyag 'tshal lo / /
de rnams la phyag 'tshal ba brten nas bdag cag gi bden pa'i tshig 'di dag 'grub par gyur cig /
ji ltar sngon lha'i dbang po brgya byin gyis shes rab kyi pha rol tu phyin pa'i don zab mo yid la bsams shing /
tshig kha 'don du byas pa la brten nas bdud sdig can la sogs pa'i mi mthun pa'i phyogs thams cad phyir bzlog pa /
de bzhin du bdag gis kyang yum chen mo shes rab kyi pha rol tu phyin pa'i don zab mo yid la bsams shing /
tshig kha 'don du byas pa la brten nas bdud sdig can la sogs pa'i mi mthun pa'i phyogs thams cad /
'phags pa dkon mchog gsum gyi bka'i bden pa'i stobs kyis phyir bzlog par gyur cig /
med par gyur cig /
zhi bar gyur cig /
dgra bgegs bar chad thams cad rab tu zhi @# / /
nas byams pa'i sems dang ldan par gyur cig /
bgegs rigs stong phrag brgyad cu zhi ba dang / /
mi mthun gnod pa'i rkyen dang bral ba dang / /
mthun par 'grub cing phun sum tshogs gyur pa'i / /
bkra shis des kyang der 'dir bde legs shog /
thabs dang skyabs dang dag pa dang / /
theg chen nges par 'byung ba yis / /
sems can rnams ni rab bslu ba'i / /
bdud kyi las rnams bzlog tu gsol /
! sangs rgyas chos dang tshogs kyi zhes sogs lan gsum /
oM swA b+hA wa shud+d+haH sarba d+harmAH swa b+hA wa shud+d+he nya haM /
chos thams cad rang bzhin gyis grub pas stong pa'i stong pa nyid du gyur /
stong pa'i ngang las sna tshogs padma dang nyi ma dang /
ro'i gdan la rang nyid ye shes kyi mkha' 'gro ma seng+ge'i gdong pa can /
g.yas su ye shes kyi mkha' 'gro ma stag gi gdong pa can /
g.yon du ye shes kyi mkha' 'gro ma dom gyi gdong pa can /
gsum ka'ang mgrin pa man chad sku mdog sngon po / /
zhal gcig phyag gnyis phyag g.yas nyi ma'i dkyil 'khor /
g.yon zla ba'i dkyil 'khor /
zhabs g.yas bskum zhing g.yon brkyang ba'i gar stabs kyis ye shes kyi me rab tu 'bar ba'i dbus na bzhugs pa /
de'i spyi bor oM /
mgrin par AH thugs kar hUM /
thugs ka'i hUM las 'od zer 'phros pas /
mkha' spyod kyi gnas nas ye shes kyi mkha' 'gro ma seng+ge'i gdong pa can la sogs pa mkha' 'gro ma bye ba 'bum gyi tshogs dang bcas pa /
gzhan yang sangs rgyas dang byang chub sems dpa'i tshogs kyis bskor ba mdun gyi nam mkhar spyan drangs /
b+dz+ra sa ma ya dzaH dzaH dus gsum rgyal ba ma lus bskyed mdzad ma / /
dam nyam dgra bgegs thal bar rlog mdzad ma / /
ye shes mkha' 'gro seng ge'i gdong pa can / /
bstan srung chen mo 'khor bcas gshegs su gsol / /
lan gsum brjod /
spyan drangs pa'i lha tshogs de rnams kyis bdag nyid la mgon skyabs dang dpung gnyen gyi tshul du bzhugs par gyur /
rang gi thugs ka'i nyi ma'i dkyil 'khor gyi steng du hUM yig gi mthar bzlas bya'i sngags kyis g.yas bskor du bskor bar gyur /
aH kaH saH maH raH tsaH shaH daH raH saH maH raH yaH phaTH H na mo bla ma yang dag pa'i yongs 'dzin dge ba'i bshes gnyen rnams kyi bden pa dang /
yi dam dkyil 'khor gyi lha tshogs 'khor dang bcas pa rnams kyi bden pa dang /
sangs rgyas @# / /
dang byang chub sems dpa' rnams kyi bden pa dang /
dpal mgon dam pa chos skyong ba'i srung ma ye shes kyi spyan dang ldan pa rnams kyi bden pa dang /
khyad par du yang ye shes kyi mkha' 'gro ma seng ge'i gdong pa can la sogs pa mkha' 'gro ma bye ba 'bum gyi tshogs dang bcas pa rnams kyi bden pa dang /
bden pa chen pos byin gyis brlabs pa la brten nas| rnal 'byor pa bdag cag dpon slob 'khor dang bcas pa thams cad la sdang ba'i sems dang ldan pa /
gdug pa'i sems dang ldan pa /
bsam pa ngan pa /
sbyor ba rtsub pa thams cad phyir bzlog cing thal ba'i rdul phran bzhin du brlag pa'i 'phrin las mdzod cig /
mkha' 'gro bye ba'i tshogs rnams kyis / /
dgra bgegs byad ma thams cad kyi / /
lus ngag thal ba'i rdul du rlogs / /
rnam shes chos kyi dbyings su sgrol / /
mkha' la spyod pa'i gnas mchog dam pa na / /
mngon shes rdzu 'phrul mnga' ba'i mthu stobs can| /
sgrub pa po la ma g.yel bu bzhin gzigs / /
gnas gsum mkha' 'gro'i gtso la phyag 'tshal lo / /
gang gi sgo nas mi bsrun skye bo yi / /
bdag cag bde legs 'phrog pa'i rigs sngags sogs / /
ma lus bzlog cing gzhan du bsgyur ba yis / /
bshad sgrub bstan pa rgyas pa'i 'phrin las mdzod / /
dge ba 'di yis myur du bdag /
ye shes mkha' 'gro 'grub gyur nas / /
'gro ba gcig kyang ma lus pa / /
de yi sa la 'god par shog /
sde 'dir byin rlabs dpal 'byor mi nyams shing / /
bsam sbyor ngan pa'i gdug rtsub zhi ba dang / /
tshul khrims rnam par dag pa'i khur 'dzin pa'i / /
dge 'dun tshogs kyis gang ba'i bkra shis shog ! /
phyogs dus kun gnas skyabs gsum bka' sdod bcas / /
nyon mongs 'gro la mkhyen brtses rab dgongs nas / /
dpag med zhing nas thogs med rdzu 'phrul gyis / /
'dir gshegs mchod sprin rgya mtsho'i dbus bzhugs gsol / /
lag mthil ltar mnyam rin chen rgyan gyis spras / /
ljon shing chu mtshos brgyan pa'i sa gzhi'i dbus / /
rin chen las grub gru bzhi sgo bzhi pa / /
padma nyi zlas brgyan pa'i gdan steng du / /
thugs rtses rtsod pa'i dus kyi gdul bya rnams / /
rnam grol lam la 'god mdzad 'gro ba'i mgon / /
thub pa mchog dang gnas brtan chen po rnams / /
'khor dang bcas pa gnas 'dir @# / /
gshegs su gsol / /
phyogs bcu'i rgyal ba sras bcas thams cad dang / /
shes rab me 'bar nyon mongs mtsho skem zhing / /
rnam grol bsod nams zhing du bkas bstod pa'i / /
phyogs bcu'i nyan thos dge 'dun bzhugs so 'tshal / /
yon sbyor mchod pa'i gnas su spyan 'dren na / /
'gro ba'i don phyir mchod kyis gshegs su gsol / /
'gro ba'i mgon po shAkya seng ge yis / /
sangs rgyas bstan pa gang gi phyag tu bzhag /
gsung rab rin chen sgrom gyi kha 'byed pa / /
chos skyong dgra bcom chen po bzhugs so 'tshal| /
dam chos spel ba'i slad du spyan 'dren na / /
'gro ba'i don phyir mchod kyis gshegs su gsol / /
thub pas bka' bsgos bstan pa'i rgyal mtshan 'dzin / /
yan lag 'byung dang ma pham nags na gnas / /
dus ldan rdo rje mo'i bu bzang po dang / /
gser be'u b+ha ra d+ha dza gser can mchog /
'phags pa ba ku la dang sgra gcan 'dzin / /
lam phran b+ha ra d+hA dza bsod snyoms len / /
lam bstan klu'i sde sbed byed mi byed pa / /
'khor dang bcas pa gnas 'dir gshegs su gsol / /
spangs dang ye shes phun tshogs sangs rgyas kyang / /
gdul bya'i dbang gis nyan thos tshul 'dzin pa / /
khyad par can gyi 'phrin las chos skyong ba'i / /
gnas brtan bcu drug 'dir byon gdan la bzhugs / /
bde gshegs bka' lung gtsor mdzad bstan pa bsrung / /
rang don dor nas 'khor ba'i nags tshal du / /
gzhan don lhur mdzad gnas brtan bcu drug po / /
dam bcas thugs rje'i dbang gis gnas 'dir gshegs / /
dge bsnyen skyabs gsol bden pa'i tshig brtan pa / /
dkon mchog gsum gyi zhabs 'bring mchis so 'tshal / /
bsod nams rin chen gling du spyan 'dren na / /
'gro ba'i don phyir mchod kyis gshegs su gsol / /
bcom ldan 'dir ni byon pa legs / /
bdag cag bsod nams skal bar ldan / /
ji srid mchod pa bdag bgyid na / /
de srid bcom ldan bzhugs su gsol / /
gang gi drin gyis bde chen nyid / /
skad cig nyid la 'char ba gang / /
bla ma rin chen lta bu'i sku / /
rdo rje can zhabs pad la 'dud / /
bstan pa rgyas par byin gyis rlobs / /
mgon po thugs rje che ldan pa / /
thams cad mkhyen pas ston pa po / /
bsod nams yon tan rgya mtsho'i zhing / /
de bzhin gshegs la phyag 'tshal lo / /
bstan pa rgyas par byin gyis rlobs / /
dag @# / /
pas 'dod chags bral bar gyur / /
dge bas ngan song las grol cing / /
gcig tu don dam mchog gyur pa / /
zhi gyur chos la phyag 'tshal lo / /
bstan pa rgyas par byin gyis rlobs / /
grol nas grol ba'i lam yang ston / /
slab pa dag la rab tu gnas / /
zhing gi dam pa yon tan ldan / /
tshogs mchog dge 'dun la phyag 'tshal / /
bstan pa rgyas par byin gyis rlobs / /
khams gsum pa yi 'gro kun gyi / /
ngan song thams cad sbyong mdzad pa / /
chos kyi 'khor lo bskor mdzad pa'i / /
shAkya seng ge de la 'dud / /
bstan pa rgyas par byin gyis rlobs / /
nyes pa kun las rnam grol cing / /
yon tan kun gyis brgyan pa po / /
sems can kun gyi gnyen gcig pu / /
thams cad mkhyen la phyag 'tshal lo / /
bstan pa rgyas par byin gyis rlobs / /
gang gis skye dang 'jig pa dag /
tshul 'di yis ni spangs gyur pa / /
rten cing 'brel bar 'byung gsung ba'i / /
thub dbang de la phyag 'tshal lo / /
bstan pa rgyas par byin gyis rlobs /
! /
mtshungs med blta bas mi ngoms shing / /
gser gyi mdog can mdzes pa'i sku / /
zhal gcig phyag gnyis skyil krung bzhugs| /
sa gnon mnyam gzhag mdzad phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
gangs ri chen po ti se la / /
'phags pa gnas brtan yan lag 'byur / /
dgra bcom stong dang sum brgyas bskor / /
spos phor rnga yab 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
drang srong ri yi ngos shel na / /
'phags pa gnas brtan ma pham pa / /
dgra bcom brgya phrag gcig gis bskor / /
phyag gnyis mnyam gzhag mdzad phyag 'tshal / /
bla ma'i sku tshe bstan pa dang / /
bstan pa rgyas par byin gyis rlobs / /
lo ma bdun pa'i ri phug na / /
'phags pa gnas brten nags na gnas / /
dgra bcom stong dang bzhi brgyas bskor / /
sdigs mdzub rnga yab 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
'dzam bu gling gi zangs gling na / /
'phags pa gnas brtan dus ldan ni / /
dgra bcom stong dang chig brgyas bskor / /
gser gyi rna kor 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
sing+ga la yi gling na ni / /
gnas brtan rdo rje mo yi bu / /
@# / /
dgra bcom stong phrag gcig gis bskor / /
sdigs mdzub rnga yab 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
chu bo ya mu na'i gling na / /
'phags pa gnas brtan bzang po ni / /
dgra bcom stong dang nyis brgyas bskor / /
chos 'chad mnyam gzhag mdzad phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
gnas mchog dam pa kha che na / /
'phags pa gnas brtan gser be'u / /
dgra bcom chen po lnga brgyas bskor / /
rin chen zhags pa 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
nub kyi ba glang spyod gling na / /
b+ha ra d+h+wa dza gser can ni / /
dgra bcom chen po bdun brgyas bskor| /
phyag gnyis mnyam gzhag mdzad phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
byang gi sgra mi snyan na ni / /
'phags pa gnas brtan pa ku la / /
dgra bcom chen po dgu brgyas bskor / /
phyag gnyis ne'u le 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
pri yang ku yi gling na ni / /
'phags pa gnas brtan sgra gcan 'dzin / /
dgra bcom stong dang chig brgyas bskor / /
rin chen prog zhu 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
bya rgod phung po'i ri bo la / /
'phags pa gnas brtan lam phran bstan / /
dgra bcom stong dang drug brgyas bskor / /
phyag gnyis mnyam gzhag mdzad phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
shar gyi lus 'phags gling na ni / /
b+ha ra d+h+wa dza bsod snyoms len / /
dgra bcom stong phrag gcig gis bskor / /
glegs bam lhung bzed 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
lha gnas sum cu rtsa gsum na / /
'phags pa gnas brtan lam bstan ni / /
dgra bcom chen po dgu brgyas bskor / /
glegs bam chos 'chad mdzad phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
ri yi rgyal po ngos yangs la / /
'phags pa gnas brtan klu yi sde / /
dgra bcom stong dang nyis brgyas bskor / /
bum pa 'khar gsil 'dzin phyag 'tshal / /
bla ma'i sku tshe @# / /
brtan pa dang / /
bstan pa rgyas par byin gyis rlobs / /
ri yi rgyal po bi hu la / /
'phags pa gnas brtan sbed byed ni / /
dgra bcom stong dang bzhi brgyas bskor / /
phyag gnyis glegs bam 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
gangs can ri yi rgyal po la / /
'phags pa gnas brtan mi phyed pa / /
dgra bcom stong phrag gcig gis bskor / /
byang chub mchod rten 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
dge bsnyen d+harmA ta la ni / /
ral pa'i thod bcings glegs bam 'khur / /
snang ba mtha' yas mdun gnas shing / /
rnga yab bum pa 'dzin phyag 'tshal / /
bla ma'i sku tshe brtan pa dang / /
bstan pa rgyas par byin gyis rlobs / /
yul 'khor srung dang 'phags skyes po / /
spyan mi bzang dang rnam thos sras / /
rang rang 'khor 'dul sgo bzhi bsrung / /
rgyal chen bzhi la phyag 'tshal lo / /
bla ma'i sku tshe brtan pa dang / /
bstan pa rgyas par byin gyis rlobs / /
phyag byar 'os pa thams cad la / /
zhing rdul kun gyi grangs snyed kyi / /
lus btud pa yis rnam kun tu / /
mchog tu dad pas phyag 'tshal lo / /
bla ma'i sku tshe brtan pa dang / /
bstan pa rgyas par byin gyis rlobs /
! /
ji snyed su dag phyogs bcu'i {x} /
thams cad bdag gis byang chub phyir bsngo'o / /
! /
sangs rgyas sprul pa dgra bcom 'phags pa'i tshogs / /
'gro ba'i don du bstan pa skyong mdzad pa / /
dkon mchog gsum dngos gnas brtan bcu drug gis / /
bstan pa yun ring gnas par byin gyis rlobs / /
thugs rje'i bdag nyid gnas brtan bcu drug gi /
'khor tshogs srid mtsho las brgal nyon mongs med / /
khri dang drug stong bzhi brgya'i tshogs rnams kyis / /
bstan pa yun ring gnas par byin gyis rlobs / /
sems can kun gyi gsos gyur dgra bcom pa / /
rig dang zhabs ldan skye rgu'i sbyin gnas che / /
'phags pa'i gang zag chen po khyed rnams kyis / /
bstan pa yun ring gnas par byin gyis rlobs / /
bdag gzhan dge ba'i rtsa ba 'di yi mthus / /
phan bde'i 'byung gnas bstan pa 'phel gyur cig /
sdug bsngal kun 'byung ma lus rab spangs nas / /
srid pa'i rgya mtsho myur du skem par shog /
bsod nams rgya mtsho yongs su rdzogs gyur cig /
ye shes rgya mtsho rnam par dag gyur te / /
yon tan rgya mtsho ma lus @# / /
kun rdzogs nas / /
'jig rten kun las khyad par 'phags par shog /
tshogs gnyis mthar phyin dus gsum rgyal ba yi / /
'phrin las sgrub cing yon tan rnam dbyer med / /
skal ba mnyam pa'i gdul bya smin mdzad pa'i / /
mnyam med bla ma mchog gi bkra shis shog /
dus gsum rgyal ba rgyal sras thugs rje yis / /
nyan thos tshul 'dzin srid pa ji srid bar / /
bstan pa skyong zhing 'gro ba'i don mdzad pa'i / /
gnas brtan chen po rnams kyi bkra shis shog /
nyin mo bde legs mtshan bde lags / /
nyi ma'i gung la bde legs shing /
nyin mtshan rtag tu bde legs pa'i / /
dkon mchog gsum gyi bkra shis shog /
ces pa 'di ni mang du thos pa'i btsun pa dge 'dun rgya mtsho'i dpal gyis sbyar ba'o / /
! /
byams pa'i dam bcas pa'i gzungs dang /
gsol 'debs ser byes mkhas snyan grwa tshang gi thun mong ma yin pa'i chos spyod bcas kyi rim pa / /
na mo Ar+ya mai tri ya /
rgyal ba kun gyi byams brtse ma lus pa / /
ye shes mtshan dpe'i rang gzugs bslu med skyabs / /
bdud bzhi'i g.yul las rnam rgyal mi pham mgon / /
rnam pa kun tu bdag gi skyabs mdzod cig /
sngon mtha' mi mngon srid gsum brtson ra 'dir / /
las nyon 'ching ba dam pos rab bcings te / /
sdug bsngal gsum gyis mnar ba'i nyams thag bdag /
bde chen thar pa'i zhing der myur du drongs / /
gtan gyi bde sdug gang la rag las pa'i / /
rnyed dka' don che'i dal 'byor tshe mjug 'dir / /
don med chos brgyad bya ba kun spangs nas / /
rnam dag lam bzang sgrub par byin gyis rlobs / /
srid pa'i 'byor par sred pa'i dug sdong dang / /
rang don gtso bor 'dzin pa'i 'gong po dang / /
dngos kun mtshan mar 'dzin pa'i chom rkun gsum / /
thabs shes mtshon gyis 'joms par byin gyis rlobs / /
ji srid ma rig 'khrul 'khor ma zad pa / /
de srid rang don re ba'i shes med par / /
gzhan don 'ba' zhig sgrub pa'i rgyal sras spyod / /
spyad pas mi ngoms mi pham mgon ltar shog /
na mo rat+na tra yA ya /
na mo b+ha ga wa te /
shAkya mu na ye /
ta thA ga tA ya /
ar+ha te saMmya k+saM bu d+d+ha ya /
tadya thA /
oM a dzi te a dzi te a pa rA dzi te /
a dzi te ny+dza ya ha ra ha ra mai tri a wa lo ki te ka ra ka ra ma hA sa ma ya si d+d+hi b+ha ra b+ha ra ma hA bo d+hi maN+Da bi dza sma ra sma ra a smra kaM sa ma ya bo d+hi bo d+hi ma hA bo d+hi swA hA /
oM mo hi mo hi ma hA mo hi swA hA /
oM mu ni mu ni smra ra swA hA /
mgon po khyed kyi mi @# / /
'gyur bden tshig gis / /
zhal bzhes ji bzhin gzungs mchog 'di brjod pa'i / /
bdag sogs ltos bcas mkha' mnyam 'gro kun gyi / /
nyes ltung sdig sgrib thams cad dag par shog /
nam zhig lus srog so sor 'bral ba'i tshe / /
gnad gcod sdug bsngal drag po mi myong zhing / /
khyod kyi yon tan dpag yas dran bzhin du / /
yid dga' chos 'dzin gnas der skye bar shog /
byams mgon rgyal sras rgya mtsho'i tshogs rnams la / /
bsnyen bkur zab dang rgya che'i chos kyi mdzod / /
mi brjed gzungs kyis bzung nas phyogs bcu'i zhing / /
kun tu rgyal ba'i rgyab tshab thob par shog /
'gro la rtag tu brtse ba'i byams pa mgon / /
zhing 'dir byon nas chos 'khor bskor ba'i tshe / /
thabs dang shes rab ting 'dzin bye ba brgya / /
mngon 'gyur mi ldog lung bstan thob par shog /
'dren pa khyod nyid gang nas gshegs pa'i lam / /
theg pa bde dang 'jug pa bde ba yi / /
thabs mkhas spyod pa phyin drug mngon shes sogs / /
nyams su blangs pas sku gsum myur thob shog /
'di yi dge bas bdag gzhan 'gro ba kun /
zhes pa nas /
byang chub lung bstan thob par shog ! phur bu lcogs bla ma byams pa rin po che'i gsol 'debs ni /
rnam 'dren thugs rje'i spyi gzugs tsong kha pa / /
bslab gsum rgyal mtshan blo bzang ye shes zhabs / /
pad dkar 'dzin ba bskal bzang rgya mtsho'i sde / /
mnyam med bla ma gsum la gsol ba 'debs / /
rab 'byams rgyal ba rgya mtsho'i ye shes mchog /
gcig bsdus dag gi dbang phyug 'jam dpal dbyangs / /
gdul byar chos tshul ston la dbyer med pa / /
'gro rnams byams pas skyong la gsol ba 'debs / /
skyes rabs du mar chu yi zegs ma 'thor / /
nyer bsags tshogs gnyis rgya mtsho las thon pa'i / /
phun tshogs yon tan ldan pa'i 'od dkar can / /
gdul bya'i ku mud gzhad la gsol ba 'debs / /
ngag la dbang bsgyur blo gros gzhal med khang /
byams dang snying rje'i lhag bsam nor gyi gtams / /
'gro la chos tshul rgya cher spel mdzad pa'i / /
bshes gnyen dam pa'i zhabs la gsol ba 'debs / /
mdo rgyud gzhung lugs kun la mkhyen pa rgyas / /
bslab gsum rnam dag yon tan 'byung ba'i gzhi / /
lung rtogs dam chos 'dzin pa'i dpal mnga' ba / /
zla bral dge ba'i bshes gnyen zhabs brtan @# / /
shog /
thub dbang gnyis pa rje btsun tsong kha pa'i / /
dri med ring lugs phyogs bcur spel ba la / /
nyin mtshan dka' ba med pa'i snying stobs can / /
yongs 'dzin dam pa srid mthar zhabs brtan shog /
'dis mtshon dge bas bdag gzhan 'gro ba kun / /
theg mchog dge ba'i bshes kyis rjes bzung ste / /
sa lam rim gnyis bsgrod pa mthar phyin nas / /
sku gsum go 'phang myur du thob par shog ! pan chen rin po che'i skyes rabs gsol 'debs ni /
nyon mongs bral ba'i mchog gyur rab 'byor che / /
dang po'i sangs rgyas mnga' bdag 'jam dpal grags / /
klu sgrub dgongs pa rgya cher spel mdzad pa'i / /
legs ldan 'byed kyi zhabs la gsol ba 'debs / /
rje btsun ma yi byin rlabs a b+ha ya / /
'jig rten mig 'byed 'gos lo chen po'i zhabs / /
phyi rol rgol ngan tshar gcod paN+Di ta / /
kun dga' rgya mtshan zhabs la {x} /
sde brgyad bran bkol g.yung ston rdo rje'i dpal / /
logs smra 'joms mdzad mkhas grub dge legs dpal / /
bshad sgrub bstan pa'i bya ba mthar son pa'i / /
bsod nams phyogs glang zhabs la {x} /
snyan brgyud gdams pa'i gter gyi mdzod 'dzin cing / /
chos brgyad bya ba mtha' dag rings spangs nas / /
mngon shes rdzu 'phrul thogs med mnga' ba can / /
grub pa'i dbang phyug zhabs la {x} /
blo bzang grags bstan ba gam mthon po'i rtser / /
mi nub chos kyi rgyal mtshan cher bsgrengs shing / /
sku gsum nor bu'i tog gi rab mtshan pa'i / /
dpal ldan bla ma'i zhabs la {x} / /
rmad byung blo gros bzang po'i dkyil 'khor rgyas / /
ye shes 'od dkar dra ba stong 'gyed pas / /
gdul bya'i ma rig mun pa sel mdzad pa'i / /
rje btsun bla ma'i zhabs la {x} / /
rgyal ba kun las lhag pa'i thugs rje can / /
rje btsun blo bzang dpal ldan ye shes kyi / /
mchog gi sprul sku blo bzang mkhyen brtse'i gter / /
dpal ldan bstan pa'i nyi mar {x} / /
blo bzang rgyal kun 'dus pa'i dpal ldan zhing / /
theg gsum chos kyi sgra dbyangs sgrogs pa yi / /
snyan pa'i grags pas sa gsum yongs khyab pa'i / /
bstan pa'i dbang phyug chen por {x} / /
blo ldan bskal bzang pad tshal gzhad pa'i gnyen / /
thub bstan gsal mdzad chos kyi nyi ma che / /
dge legs 'od stong rnam par rgyal ba'i mgon / /
mtshungs med rje btsun bla mar {x} /
rnam 'dren bzhi ba'i lung rtogs bstan pa'i bcud / /
'dzin pa'i 'phrin las 'od snang 'bar ba yis / /
'jigs med kun mkhyen lam bzang gsal mdzad pa'i / /
chos kyi dbang phyug chen por {x} / /
skal ldan gdul bya'i gsol ba @# / /
btab pa'i mthus / /
zung 'jug bde ba chen po'i za ma tog /
gzhom zhig bral ba'i khri 'phangs mthon po'i rtser / /
nam yang g.yo ba med par brtan par shog /
bdag sogs deng nas tshe rabs thams cad du / /
mgon po khyod kyis 'bral med rjes 'dzin cing / /
chos mthun bzhed pa ji bzhin sgrub pa la / /
ngal ba med pa bka' bzhin sgrub par shog /
gnas skabs su yang nad yams mu ge dang / /
'thab rtsod lo nyes mi mthun rgud pa kun / /
nye bar zhi zhing bsam don ma lus pa / /
'bad med lhun gyis 'grub pa'i bkra shis shog ! gangs can 'gro ba'i lha gcig lnga ba chen po la gsol bdebs mdor bsdus ni /
snang ba mtha' yas sras kyi thu bo mchog /
phyag na pad dkar 'dzin pas rjes bzung bas / /
tshe rabs mang por bag chags yongs sad pa / /
ngag dbang blo bzang rgya mtshor gsol ba 'debs / /
shAkya seng+ge'i mdo rgyud gsung rab dang / /
tha snyad gtsug lag rig pa'i gnas mang por / /
dpyad gsum rnam par dag pas legs thos pa / /
ngag dbang blo bzang rgya mtshor {x} / /
mtha' klas shes byar srid pa'i chos tshul gyi / /
gnas lugs kun la zhib mor nyer bsams pas / /
'khrul bral ji bzhin yid ngor rab shar ba / /
ngag dbang blo bzang {x} /
g.yo med zhi gnas chu nang lhag mthong gzugs / /
rab gsal bskyed dang rdzogs pa'i rim pa yi / /
rnal 'byor mchog la legs bsgoms nyams myong can / /
ngag dbang blo bzang {x} /
thub gzhung spyi dang khyad par 'jam dpal dbyangs / /
ngur smrig zlos gar blo bzang grags pa yi / /
dgongs don 'grel la 'chad rtsod rtsom mkhas pa / /
ngag dbang blo bzang {x} / /
ma dul rang rgyud glang po'i sna zhags la / /
tshul ldan khrims kyi lcags kyu rnon po yi / /
nyer btab bag yod btsun pa'i ngang tshul can / /
ngag dbang blo bzang {x} / /
ris su ma chod skye rgu mtha' dag la / /
phan 'dod lhag bsam bzang po ston dus kyi / /
ri bong 'dzin pa'i dkyil 'khor ltar dkar ba / /
ngag dbang blo bzang {x} / /
ngag gi dbang phyug blo bzang rgya mtsho'i sder / /
mi phyed snying nas gsol ba btab pa'i mthus / /
'di phyi gtan gyi mdun ma mtha' klas pa / /
ri ba ji bzhin 'grub par bdag byin rlobs / /
dkon mchog thugs rje'i nam mkha' cher yangs las / /
byin rlabs char gyis zhing sa yongs brlan pa'i / /
'byung gnas gdan gsum tshang ba'i bshes gnyen mchog /
ngag dbang blo bzang rgya @# / /
mtsho'i bkra shis shog /
ngag gi dbang phyug dbyangs can dgyes pa'i zhal / /
nyer ngoms blo bzang bskal bzang rgya mtsho'i sde / /
bla med ye shes ma thob de srid du / /
brtse bas rtag tu 'dzin par byin gyis rlobs / /
mkhyen brtse'i bdag nyid rje btsun spyan ras gzigs / /
dpal ldan mkhas btsun bzang po'i zlos gar gyi / /
rnam rol mchog gi sprul sku yid bzhin nor| /
blo bzang bstan pa'i dpal du zhabs brtan shog /
ces pa 'di yang bstan pa rin po che la mi phyed dad stobs kyi dbang phyug dga' ldan bstan 'dzin pa shog thu rgyal pos sh+lau ka thams cad la ded rang gi ming sgra tshang ba'i gsol 'debs mang nyung 'tsham pa grwa tshang gsar rnying tshor gtsugs chog pa zhig dgos zhes bskul ma mdzad pa ltar \u0f38 shAkya'i btsun pa ngag dbang blo bzang rgya mtshos sbyar ba'i yi ge pa ni dpal grong sngags rams pa ngag dbang dge legs kyis bgyis pa dza yan+tu /
dge legs 'phel /
! mi 'gyur mchog tu yangs pa'i bde ba che / /
bla med ye shes bdud rtsi'i snying po can / /
sku gsum gsang ba rgyan gyi 'khor lo'i mdzod / /
stobs bcu'i dpal mnga' rgyal ba gnyis par 'dud / /
dag pa'i zhing gi bkod pa rgya mtsho'i rdul / /
ye shes rang snang las grub 'og min gyi / /
ngo mtshar sgyu ma'i rol rtsed them skas las / /
rgyal sras dam pa'i rnam par bde bar byon / /
rnam 'dren kun gyi mkhyen pa'i phung po gang / /
gcig gyur 'jam mgon mi yi srid pa'i gar / /
bsams bzhin rnam par rol pa'i mdzad pa la / /
bskal bzang rgyal ba stong gis bsgrun du med / /
blo gros lang tsho dar ba'i mig stong can / /
mkhas btsun bzang po'i sa srung la zhon te /
'chad rtsod rtsom pa'i rdo rje rtse brgya pas / /
rgol ngan sa 'dzin bcom pa'i grags pa 'bar / /
mngal rgya'i brang 'gro'i mdud grol dri bral sku'i / /
ma la ya skyes lcug phran gzhon nu dag /
na tshod phra yang phan bde'i dri bsung ni / /
nam yang zad mi shes pa'i gter chen po / /
srid 'byor glog gi bu mo'i gar mkhan ma / /
sdug bsngal mun par mal 'cha'i mtshang rig ste / /
'khor ba mtshan mo'i mtha' las nges 'byung ba'i / /
tshangs spyod dpal gyi skya rengs dang por shar / /
gzhon nu'i lus can rgan po'i blo 'chang ba'i / /
rgyal bstan gyen du 'degs pa'i snying stobs kyis / /
thos bsam sgom pa'i sa chen dbus gtsang gi / /
ljongs su bde bar gshegs pa 'di rmad byung / /
mang thos dgyes dgur spyod la ches sred pas / /
shes bya'i lus phrar spyad de bcal zin @# / /
pa| /
slar yang thos brtson mi phyed mdzal gcugs gyis / /
'khyud pa'i skal bzang 'di kos dam du bcings / /
nang don rig pa'i 'o mtshor rab 'khyil bar / /
rnam 'byed shes rab lag ldan nyer zhugs pas / /
tha snyad rig pa'i me tog tshogs kyi rtser / /
blo gros sor mos reg min gang du mchis / /
'jam mgon mkhyen par chags pa'i rnam dpyod kyis| /
gzhung lugs rgya mtsho rtogs la mtshar du ci / /
khams gsum las rgyal lus med mnga' lnga yis / /
ches srab bla gos 'bugs par nus min mtshar / /
sde snod kun sbyangs yang dag grub pa'i 'bras / /
dka' chen du mar 'byams klas bshad pas kyi / /
ring mo nyid nas ji lta ji snyed kyi / /
chos kun thugs su chud zin ma yin nam / /
bde stong rang bzhin rgyas pa'i dbang po'i gzhu / /
zung 'jug gur khyim rnam par bkra ba nas / /
gsang chen chos kyi rgyud mang bsgrags pa'i tshe / /
sa ra ha de mkha' spyod gnas su bros / /
khengs ldan gnas lnga rig pa'i lus phra ma / /
rnam dpyod zur mig lcags kyus nyer btab tshe / /
'khyud min mdza' bas mgul par dam bcings te / /
gos pa med par mkhyen pa'i klong du sim / /
rang bzhin dag pa'i thugs kyi shel dkar du / /
chos kun sgyu mar snang ba'i rnam rol gzugs / /
rgyu dang 'bras bur nges pa'i gzigs mo la / /
dus gsum rgyal ba phal cher yengs sam snyam / /
sgyu lus sin+d+hu wA ra'i 'dab ma'i sgo / /
mkhas rlom nyi zla'i 'od kyis phyed min pa / /
legs gsung rked med kha yi zegs ma'i chang / /
'thor tshe 'dab brgya pa der rang dbang ci / /
'jam dbyangs bshes gnyen rol par nges rnyed nas / /
khyod blo'i ri dwags dka' gnad sgrog gi rgyar / /
bcings rnams zur phud lnga pa'i gsung mtshon gyis / /
bcad la mtshar du 'dzin pa byis pa'i blo / /
rnam 'dren sras bcas grangs med tshogs rnams dang / /
lhan cig gsang gsum bkod pas dus 'da' na / /
'phags mchog paN grub 'ga' zung gzigs zhes pa'i / /
bstod bsngags mgon 'di'i che ba'i 'os su min / /
rigs kun khyab bdag dbang por mngon grub pa'i / /
dkyil 'khor rgya mtsho'i spro bsdur mnga' 'byor na / /
lhag pa'i lha 'gas byin gyis brlabs so zhes / /
bsngags brjod dar dir sgrog la re ba bskyungs / /
mkhas grub cher rlom phal gyis khugs min pa'i / /
mtha' bral lta dang rim gnyis dka' gnas gzhu / /
@# / /
legs bshad rgyud kyis bkug 'di thun mong gi / /
gdul bya'i snang ngor bstan pa'i mdzad pa'i phyir / /
nges pa'i don du spangs rtogs phun tshogs kyi / /
yon tan rdzogs pa'i dpal stug gdong lnga'i dbang / /
'khrul pa'i gcan gzan dregs pa'i nga ro la / /
dgra zlar mi sems rang gi ngang tshul yin / /
rgya chen mkhyen pa'i srang la shes bya yi / /
gnas lugs mtha' dag bcal tshe rdul phran ltar / /
gyur pas skyengs te chos kun 'chi med gtso / /
stong nyid bshol med mngal du yud kyis bros / /
brtse chen lhag pa'i bsam pa'i lcid kyi khur / /
nor 'dzin bu mos ma bzod rdul ba'i chu / /
ches cher babs la khyab 'jug zhabs bsil du / /
skal ldan shing ltas phab ces sgros su gleng / /
dus dgra'i nus mthur grub pa'i thog mda' yis / /
nag phyogs brag ri bcom dang lhan cig tu / /
'dod lha'i lus kyang tshig par mgrin sngon gyis / /
mig mes bsregs zhes rig byed gtam du mchis / /
gang gis thar par drangs min skyes bu ni / /
med phyir rgyal rnams rang gi gdul bya dag /
ma rnyed zhi ba'i dbyings su mnal ba la / /
gdul dka'i snyigs ma lnga bdor sgro yis btags / /
srid zhi'i khams na 'chad rtsod rtsom pa yi / /
dpe zlar 'os pa tshol phyir nyi zla zung / /
ngal med mkha' la rgyu yang ma rnyed pas / /
ngal te thun mtshams sgeg mo'i phang par nyal / /
tshul khrims ting 'dzin shes rab bslab pa'i gzhir / /
mtha' yas lus can ma lus nges sbyor ba'i / /
mdzad pa mchog 'dis khyod dang zas gtsang sras / /
tha dad dbye ba'i go skabs rtogs nus min / /
bskal brgyar bsgrub bya snyigs dus tshe gcig la / /
zung 'jug sku bzhi'i lam du 'gro ba kun / /
'khrid la khyod dang khyab bdag rdo rje 'chang / /
sprul longs rtags kyis ma 'dres nges pa rnyed / /
thabs shes rin chen sna bdun la brten nas / /
lung rtogs bstan pa'i gling bzhir dbang sgyur ba'i / /
dam pa'i chos kyi 'khor los sgyur ba can / /
kun mkhyen tsong kha pa la gsol ba 'debs / /
deng nas tshe rabs lha yi lam yangs por / /
mi khom skyon gyi chu 'dzin dang bral ba'i / /
dal brgyad 'byor bcu'i bsil zer rab spros pas / /
gtan bde'i ga bur thigs par longs spyod shog /
'khrul pa'i khung bur log smra'i lce rkyong ba'i / /
ltar snang bshes gnyen sbrul gyis mi gtse zhing / /
yang dag lam @# / /
ston yongs 'dzin klu dbang gi / /
gtsug rgyan yid bzhin nor bu thob par shog /
rmad byung rnam thar gtsang ma'i khrims dang ldan / /
rlabs chen rgyal sras spyod pa'i snying stobs che / /
bde stong mchog gi rim gnyis rnal 'byor spyod / /
blo bzang rgyal ba'i bstan dang mjal bar shog /
gang gi legs bshad 'chi med bdud rtsi'i tshogs / /
'thung la nam yang ngoms pa ma mchis shing / /
de don 'chad dang spel ba'i rgyud mang sgra / /
srid rtse'i bar du sgrog pa'i dpal thob shog /
skye mang nyer brgyud mun pa stug po'i nang / /
'dir snang bde ba glog 'od skad cig mar / /
rtogs nas mngon mtho'i sgron me nyer 'degs pa'i / /
dge ba'i rtsi bcud grub par byin gyis rlobs / /
srid pa'i bde ba dbyar gyi chu gter che / /
sdug bsngal mya ngam thang du 'gyur shes nas / /
ldog med theg gsum 'phags pa'i go 'phang gi / /
mi zad rgya mtsho che la 'jug par shog /
zhi bde'i mun par mar gyur 'gro ba'i gzugs / /
ma mthong rnam par grol ba'i tshul shes te / /
phyin drug spyod pa'i 'od stong rab spros nas / /
kun mkhyen ye shes snang ba rgyas par shog /
grangs med bskal gsum kun gsal rdzogs dka'i tshogs / /
rta ljang rlung shugs rim gnyis 'khrul 'khor gyis / /
snyigs dus tshe thung chu tshod drug cu la / /
lhun grub 'bad med bgrod par byin gyis rlobs / /
khyad par mgon khyod bstan pa yid bzhin nor / /
thos bsam sgom pa'i rgyal mtshan rtser bkod nas / /
ring lugs dpal 'byor skal bzang 'gro kun gyis / /
mi zad dga' ston spyod la nus ldan shog /
'khor ba'i skye srid 'dab chags bgrod pa'i 'gros / /
sna tshogs mtho dman bar mar rgyu ba'i tshe / /
'jam dpal snying pos rjes su nyer bzung ba'i / /
grib ma gnyis pas rjes su 'brang bar shog /
chos phung sprin gyi lus phra'i phang pa nas / /
rgyal ba gnyis pa'i bstan pa 'brug gi sgra / /
bzang po'i bskal pa dbyar dus ji srid du / /
mi 'gyur rdo rje'i dpal du 'grub gyur cig /
khams gsum chos kyi rgyal po rgyal ba btsong kha pa chen po la bstod pa dpyid kyi rgyal mo'i glu dbyangs zhes bya ba 'di /
gang gi rnam par thar pa la mi phyed pa'i dad pas nye bar bskul te /
dam pa gang de'i ring lugs 'dzin pa'i za hor gyi btsun pa ngag dbang blo bzang rgya mtshos sbyar ba'o /
! rab dkar dge tshogs stong gis bskrun pa'i sku / /
'dun ldan rgya mtsho'i re ba skong ba'i gsung / /
@# / /
dpal ldan shes bya ma lus gsal ba'i thugs / /
'phrin las bzang po rtag tu rgyal gyur cig /
gzhon nu nyid nas lha dang bla ma yis / /
byin gyis brlabs pa'i snang ba rab rgyas shing / /
gsung rab klog dang yi ge'i gtsug lag sogs / /
ma bslabs par yang mtha' dag thugs su chud / /
tshe rabs mang por mkhas par rab sbyangs pas / /
skyes tsam nyid nas sdeb legs snyan ngag gi / /
me tog 'phreng mdzes spel la thogs med pa'i / /
dbyangs can bzhad pa'i rdo rje rgyal gyur cig /
thub pa'i bstan pa 'chi med skyed tshal du / /
tshangs spyod sbrang rtsi'i chang gis myos pa khyod / /
'dul ba 'bum sde mgrin pa'i rgyud mang sgras / /
blo gsal rna ba'i bdud rtsi 'gyed la mkhas / /
mdo sngags gzhung lugs stong gi nam mkha' la / /
blo gros dkyil 'khor thogs pa ma mchis shing / /
rgya chen bshad pa'i 'od zer 'bum phrag gis / /
rnam mang shes bya'i khyon kun cig car gsal / /
mang du thos pa'i ral khur ci yang 'dzin / /
dngos stobs rigs pa'i sbar khyim rnam par g.yo / /
snyan ngag rtsom pa'i gad rgyangs mthon po can / /
thub bstan gangs ri skyong ba khyod nyid lags / /
rtag tu 'gro la brtse ba'i byang chub sems / /
rlabs chen spyod pa'i 'od dkar stong 'phro ba / /
khyod thugs mkha' dbyings mdzes pa'i lang tsho la / /
gsal bar 'grogs pa'i mdzes sdug ci yang 'dzin / /
rnam dpyod 'gran zla med pa'i ded dpon gyis / /
rgyud sde rgya mtsho'i khyon la dbang sgyur zhing / /
rim gnyis dbang gi rgyal po'i cod pan gyis / /
bslab gsum rin chen gdengs ka mchog tu mdzes / /
bshad dang sgrub pa'i dpung pa'i ka ba yis / /
bde gshegs bstan pa'i sa chen 'degs mkhas pa / /
khyod kyi 'phrin las rgyun chad med pa'i 'od / /
blo bzang bstan pa'i pad tshal bzhad pa'i gnyen / /
mthong dang thos dang dran dang reg pas kyang / /
mtha' dag skye bo'i tshogs la skal bzang stsol / /
dga' ldan lha brgya'i pho brang nyams dga' bar| /
'gro kun 'dren mdzad khyod la phyag 'tshal lo / /
de ltar bstod pa'i dge ba dpag med kyis / /
mtshon pa'i rnam dkar phung po ci mchis pa / /
gcig tu bsdoms pa de yang dge ba'i bshes / /
khyod kyis rjes su 'dzin pa'i rgyur gyur cig /
rje btsun bla ma'i sku tshe rab brtan cing / /
rnam dkar 'phrin las phyogs bcur rgyas pa dang / /
blo bzang bstan pa'i @# / /
sgron me sa gsum gyi / /
'gro ba'i mun sel rtag tu gnas gyur cig /
rang gis rang la bstod pa ni / /
rigs pa min yang rigs so zhes / /
nan gyis bskul ba'i nan tshig ngor| /
smras la mkhas rnams bzod par mdzod / /
ces pa 'di yang rje nyid kyis mdzad pa'o /
! rgya chen bsod nams mchog gis bskrun pa'i sku / /
legs bshad chos kyi sgra dbyangs sgrog pa'i gsung / /
shes bya ma lus thogs med mkhyen pa'i thugs / /
mkhas grub rgya mtsho'i mgon la gsol ba 'debs / /
dpal ldan legs spyad bsod nams chu gter las / /
rab 'khrungs yon tan rgya mtsho'i rlabs 'phreng can / /
dngos grub nor bu'i tshogs kyis yongs gang ba'i / /
yongs 'dzin 'dod dgu'i 'byung gnas rgyal gyur cig /
rnam dag tshogs gnyis rin chen khams las grub / /
lung rtogs bang rim cha shas yongs rdzogs shing / /
thub bstan gling bzhi'i dbus na lham me ba / /
dpal ldan bla ma sa 'dzin dbang por 'dud / /
mtshan ldan lus kyi na tshod phra mo nas / /
dri bral lhag bsam dkyil 'khor rang rgyas shing / /
ngo mtshar dag pa'i snang brnyan ri dwags gzugs / /
grangs med gsal bar shar ba khyod phyag 'tshal| /
tshogs gnyis mnga' thang rgyas pa'i bang mdzod nas / /
phul byung mdzad pa'i baiDUra dkar po ni / /
yongs rdzogs blo bzang bstan pa'i rgya mtshan rtser / /
rab mdzes dbang gi rgyal po khyod phyag 'tshal / /
dri med mkhyen pa'i 'od stong rab rgyas shing / /
skal ldan blo gsal skye bo'i tshogs rnams la / /
rnam grol lam bzang gsal bar ston mdzad pa'i / /
mtshungs med bla ma mchog la phyag 'tshal lo / /
mthong thos dran pas srid zhi'i rgud pa kun / /
nyer zhi bla med bde la 'god pa'i gnyen / /
zab rgyas legs bshad chos kyi gaN+DI'i dbyangs / /
rgyun mi 'chad par sgrog pa khyod phyag 'tshal / /
gang gi snying stobs dpag bsam ljon pa ni / /
thub bstan sa chen 'degs pa'i khur khyer zhing / /
mkhyen brtse'i grib bsil yongs su rgyas pa yis /
'gro ba'i gdung ba sel la phyag 'tshal lo / /
dpal ldan mar me mdzad dang 'gro ba'i mgon / /
'jam dpal snying pos rjes bzung grub pa brnyes / /
mtha' yas 'gro ba kun gyi nyer 'tsho mchog /
skyabs gnas kun 'dus khyod la phyag 'tshal lo / /
nyi zla lta bur mkhyen pa'i spyan yang shing / /
rgya mtsho lta bur zab pa'i thugs mnga' ba / /
nam mkha' lta bur 'dzad 'phrin kun @# / /
la khyab / /
zla med skyabs gyur khyod la phyag 'tshal lo / /
de ltar bstod pa'i dge tshogs mtha' yas pas / /
dngos grub 'byung gnas theg mchog bshes gnyen gyis / /
dgyes bzhin rjes su bzung ste dam chos kun / /
tshul bzhin sgrub pa'i brtson pa mthar phyin shog /
bla ma lhar bcas rnams kyi byin rlabs dang / /
'gro 'di'i legs spyad gcig tu bsdoms pa'i mthus / /
gangs can phan bde'i bsod nams nyer 'tsho mchog /
thub bstan rgya mtshor mi g.yo zhabs brtan shog /
rgyal ba kun gyi mkhyen brtse'i chu klung kun / /
gang du 'khyil ba yon tan nor bu'i gter / /
'phrin las gting mtha' yangs pa'i rgya mtsho che / /
rje btsun gangs can mgon por gsol ba 'debs / /
rang gis rang la bstod par mi 'os kyang don gnyer can mang pos bskul ba'i ngor shAkya'i btsun pa bsod nams rgya mtshos gzims chung nyi 'od 'khyil bar sbyar ba'o /
! bskal bzang stobs bcu mnga' ba stong gi dbus / /
phul byung snying stobs mtshan ldan shAkya'i gtso'i / /
rgya chen chos kyi gdul bya nyan thos kyi / /
mchog gyur dgra bcom tsan+dar gsol ba 'debs / /
rgyud kyi mthar thug 'dus pa'i lam gyi bcud / /
zab yangs thugs kyi bum par legs gtams pa'i / /
mkhas grub dbang po shAkya bshes gnyen zhes / /
klu sgrub sras kyi mchog la gsol ba 'debs / /
rnam dpyod nyin mor byed pa'i 'od zer gyis / /
mun gling snang bas khyab pa'i mdzad bzang can / /
'jig rten mig gcig ska ba dpal brtsegs zhabs / /
skad gnyis smra ba'i dbang por gsol ba 'debs / /
mdo sgyu sems sogs snga 'gyur rgyud sde'i gzugs / /
mkhyen dpyod 'dren byed stong gis legs gzigs pa'i / /
don gyi brgya byin gsang bdag sgro phug pa / /
zur rigs thams cad mkhyen la gsol ba 'debs / /
phyag na padmo'i bkod pa rgya mtsho'i rdul / /
'gro ba'i khams dang 'tsham par ston nus pa'i / /
sbas pa'i rnal 'byor si sir ba zhes / /
thugs rje chen po'i gter la gsol ba 'debs / /
mkhyen pas shes bya mtha' dag thugs su chud / /
brtse bas 'gro kun thabs kyis rjes su 'dzin / /
nus pas rgya hor bod rnams dbang bsdus pa'i / /
'gro mgon chos kyi rgyal por gsol ba 'debs / /
mdo sngags tha snyad lung gi chos rnams dang / /
rim gnyis rtogs pa mchog gi mthar son pa'i / /
mkhas dang grub pa'i ded dpon thams cad gzigs / /
bsod nams @# / /
rgyal mtshan zhabs la gsol ba 'debs / /
blo bzang snyan grags rgyas pa'i dri med bstan / /
shar phyogs rgya mtsho'i pha mthar khyab mdzad pa'i / /
mi dbang gtsug gi rgyan gyur shAkya'i mtshan / /
byams chen chos kyi rje la gsol ba 'debs / /
mkhas rlom glang po'i rtsod ngag mtshon cha yis / /
thub bstan log rtog gzug rdu 'byin pa'i tshe / /
'jigs med seng ge'i nga ros pham mdzad pa'i / /
chos kyi rgyal mtshan 'dzin la gsol ba 'debs / /
gnas lnga rig pa'i rol mtsho legs 'khyil zhing / /
ris bral bstan pa'i bang rim rnam bzhi'i steng| /
blo bzang ring lugs rin chen khang bzang dbus / /
'gyid mkhas 'jam mgon bla mar gsol ba 'debs / /
deng nas bzung ste tshe rabs thams cad du / /
yang dag dge ba'i bshes gnyen khyod nyid kyis / /
rjes su bzung ste mngon mtho'i rten rnyed cing / /
dal 'byor don dang ldan par byin gyis rlobs / /
ngan song sdug bsngal bzod par dka' ba dang / /
srid pa'i bde ba 'gyur pa'i rang bzhin du / /
shes nas mngon par mtho dang thar pa'i lam / /
thob pa'i thabs la brtson pas 'jug par shog /
mtha' yas bskal par drin gyis legs bskyangs pa'i / /
'gro rnams sdug bsngal gsum las bsgral ba'i phyir / /
rgyal ba'i sras kyi spyod pa rlabs chen la / /
'jug pa'i snying stobs go cha gyon par shog /
khyad par tshe gcig sangs rgyas sar 'god pa'i / /
snga phyir 'gyur pa'i gsang chen rdo rje'i theg /
smin grol zab mo'i lam kun nyams blangs pas / /
zung 'jug sku bzhi'i dpal la spyod par shog /
mdor na mchog dang thun mong dngos grub kyi / /
phun tshogs legs pa'i yon tan ma lus pa / /
'dod pa'i re ba ji bzhin skong ba la / /
bsam 'phel dbang gi rgyal po dang mtshungs shog /
ces dus gsum rgyal ba thams cad kyi ngo bo dpal ldan bla ma dam pa /
'khon ston rdo rje 'chang dpal 'byor lhun grub kyi skyes rabs kyi 'phreng ba la bstod pa smon lam dang bcas pa 'di yang /
rje nyid kyi gsung 'bum rnams phyogs gcig tu dpon yig u rgyan /
chos nor bu /
lo rgyal gsum gyis yi ge ba byas te /
glegs bam la bkod pa'i tshe bla ma'i bka' 'bangs za hor gyi btsun pa ngag dbang blo bzang rgya mtshos sbyar ba'i yi ge pa ni blo bzang nor bu'o / / / /
blo bzang rgyal ba kun gyi thugs rje ni / /
gcig tu bsdus pa yon tan rgya mtsho'i dpal / /
lhun grub 'phrin las bzang po'i mdzad pa can / /
rje btsun bla ma'i zhabs la gsol ba 'debs / /
@# / /
bgrang yas bskal ba'i sngon nas sangs rgyas kyang / /
'od dpag med mgon la sogs dus gsum gyi / /
rgyal sras thu bo sa bcu'i dbang phyug tshul / /
'jig rten gsum gyi mgon la gsol ba 'debs / /
de nyid thugs rje'i 'od gzis gangs can gyis / /
gdung ba'i mun sel dge legs padmo'i tshal / /
rgyas mdzad nyin mor byed pa srong btsan zhes / /
chos kyi rgyal por gyur la gsol ba 'debs / /
dpal ldan mar me mdzad pa'i thugs kyi sras / /
phan bde'i 'byung gnas bka' gdams shing rta'i srol / /
legs par 'byed mdzad ston pa rin po che| /
rgyal ba'i 'byung gnas zhabs la {x} dbang phyug brgyad ldan rgyal ba tshong kha pa'i / /
bstan pa'i sgron me dge 'dun kun gyi gtso / /
mkhas shing grub pa'i dpal gyur thams cad mkhyen / /
phan bde'i nyin mor byed la gsol ba {x} dge tshogs kun la 'dun pa'i rnam dpyod kyis / /
rab 'byams mdo rgyud gzhung lugs rgya mtsho la / /
'dod dgur spyod pa'i ded dpon bla na med / /
mkhyen rab dbang phyug zhabs la {x} /
bdag nyid chen po gzhan gyis 'dul dka' ba / /
ma rungs mtha' 'khob skye bo mtha' dag la / /
bsod nams ye shes rgya mtsho mthar phyin pa'i| /
rgyal ba'i mdzad pa sgrub la gsol ba 'debs / /
mkhyen pa'i chu gter gting mtha' mi mngon zhing / /
mthu stobs yon tan rin chen tshogs kyis gang / /
'phrin las rlabs phreng 'phrigs pa'i rgya mtsho che / /
'gro ba'i 'dren pa mchog la gsol ba {x} kun mkhyen blo bzang bstan pa'i rgya mtsho cher / /
mtshams sprin la 'gran ngur smig gsar pa yi / /
sbrang rtsi'i rgyal mtshan 'dzin pa'i pad dkar can / /
sprul pa'i 'gro ba 'dren la gsol ba {x} snga 'gyur theg pa padma'i rdzing skyes kyang / /
blo bzang grags snyan bstan pa rin chen gyi / /
gdugs dkar mkha' khyab 'gro ba'i grib bsil du / /
'degs mkhas tshangs dbyangs rgya mtshor gsol ba 'debs / /
bskal bzang rnam 'dren shAkya seng ge yi / /
mdo sngags bstan pa'i rgya mtsho spel slad du / /
'phags mchog 'jig rten dbang phyug mi yi gar / /
legs mdzad rje btsun bla mar gsol ba 'debs / /
snyigs dus tsha zer brgya phrags gis mnar ba'i / /
rkang gnyis tshogs la bsil ba'i bde ba che / /
sbyin mdzad mkhas btsun bzang po'i 'od dkar can / /
blo bzang 'jam dpal rgya mtshor gsol pa 'debs / /
blo bzang rgyal ba'i bstan pa'i khur chen po / /
'dzin mdzad phan bde'i 'byung gnas ngag gi @# / /
dbang| /
mkhas btsun lung dang rtogs pas rgya mtsho che / /
skyabs mchog gangs can mgon por {x} ngag la dbang 'byor blo bzang rnam dpyod kyi / /
'jam dpal snying po'i bstan 'dzin kun gyi gtso / /
mkhas btsun tshul khrims rgya mtsho'i mnga' bdag mchog /
rje btsun bla ma'i zhabs {x} ngag gi dbang phyug skal bzang rnam 'dren gtso / /
yongs rdzogs bstan pa'i gsal byed sgron me che / /
mkhas grub bstan 'dzin rgya mtsho'i gtsug rgyan mchog /
rje btsun bla ma'i zhabs la {x} ngag dbang blo bzang bstan pa'i khang bzang rtser / /
ngur smig rgyal mtshan 'dzin la mi 'phrog pas / /
mkhyen rab bzang po'i thugs rgyud legs gtams pa / /
'phrin las rgya mtsho'i mgon la {x} ngag dbang blo gter skal bzang thub dbang bstan| /
rgya che'i dbyar gyi mtsho bzhin spel ba'i slad / /
'jig bral sa gsum dbang phyug phyogs kun las / /
rnam par rgyal ba'i sde la gsol ba {x} 'jam dpal dpa' bo'i ngag la dbang 'byor zhing / /
blo bzang ye shes rgyal bstan 'dzin pa la / /
rgya mtsho ltar zab srid gsum dbang sgyur mgon / /
mtshungs pa med pa'i sde la {x} mkhyen brtse'i bdag nyid rje btsun spyan ras gzigs / /
dpal ldan mkhas btsun bzang po'i zlos gar can / /
rnam rol mchog gi sprul sku yid bzhin nor / /
blo bzang bstan pa'i dpal du zhabs brtan shog /
de ltar bstod pa'i dge bas 'gro ba kun / /
mtshan nyid ldan pa dam pa'i rjes bzung ste / /
mdo rgyud tshig don kun rtogs thabs shes kyi / /
nyams len mthar phyin thams cad mkhyen gyur cig /
bla ma yi dam rnams kyi byin rlabs dang / /
bstan srung dmag zor rgyal mo'i mthu stobs kyi / /
gangs can mgon po bstan 'dzin rgya mtsho yi / /
sku tshe brtan cing mdzad phrin rgyas gyur cig /
sangs rgyas gnyis pa jo bo yab sras kyi / /
bstan pa 'dzin pa'i bstan 'dzin skyes bu rnams / /
dpag bsam ljon pa bzhin du khyon yangs shing / /
til gyi gang bu bzhin du 'phel bar shog /
! blo bzang rgyal gnyis ma bzhugs so / /
blo bzang rgyal ba gnyis pa'i thugs kyi bcud / /
gcig bsdus bskal bzang rgya mtsho las thon pa'i / /
bgrang yas skye rgu'i re skong yid bzhin nor / /
bsam 'phel dbang gi rgyal por gsol ba 'debs / /
'gro kun du H kha las sgrol dam bcas nas / /
gang 'dul ji bzhin bsgyur mkhas gru 'dzin bdag /
sgyu 'phrul dra ba las byon 'phags yul gyi / /
mi @# / /
rje paN grub tshogs la gsol ba 'debs / /
mgon khyod thugs rje'i 'od gzis bsil ljongs 'dir / /
dge bcu'i khrims spel ngan 'gro'i lam bkag nas / /
thub bstan snang ba'i mdzod kyis khyab mdzad pa'i / /
chos rgyal lo paN rnams la gsol ba 'debs / /
sgrol mas lung bstan dI paM ka ra'i sras / /
bka' gdams shing rta'i srol 'byed 'brom ston rje / /
'khon rigs bstan pa'i mnga' bdag 'khor lo'i mgon / /
kun dga' snying po'i zhabs la gsol ba 'debs / /
'di snang srid bder snying po med gzigs nas / /
lam bzang sgrub mdzad sangs rgyas sgom pa dang / /
rgyal ba'i dgongs don 'byed mkhas thams cad mkhyen / /
dge 'dun grub kyi zhabs la gsol ba 'debs / /
'jam dpal snying po'i lung rtogs chos srid la / /
dbang bsgyur dge 'dun rgya mtsho'i dbus gnas shing / /
gdul dka' mtha' 'khob skye 'gror thar pa'i lam / /
ston mkhas bsod nams rgya mtshor gsol ba 'debs / /
zab lam rim gnyis mthar phyin bdud sde'i dpung / /
phye mar 'thag mdzad yon tan rgya mtsho'i dpal / /
rnam 'dren kun gyi gtsug rgyan thams cad mkhyen / /
ngag dbang blo bzang rgya mtshor {x} /
smyos rigs las 'khrungs kun mkhyen ngag gi dbang / /
blo bzang rin chen tshangs dbyangs rgya mtsho'i zhabs / /
blo gros bzang pos 'gro la dam chos char / /
'bebs mkhas bskal bzang rgya mtshor {x} /
blo bzang rgyal ba'i bstan pa'i dbang phyug mgon / /
mkhyen brtse'i gter chen 'jam dpal rgya mtsho dang / /
blo gros bzang po bstan pa'i rgyal mtshan mchog /
ngag dbang lung rtogs rgya mtshor {x} 'gro ba gang 'dul sprul pa'i rnam rol rje| /
rnam dag tshul khrims rgya mtsho'i gos kyis mdzes / /
'gro ba'i gdung sel srid zhi'i nyi ma'i mgon / /
skyabs mchog mkhas grub rgya mtshor {x} ngag dbang blo bzang bstan pa'i khang bzang rtser / /
ngur smig rgyal mtshan sgreng la mi 'phrog pa'i / /
mkhyen rab zab mos thugs brgyud legs gtams pa / /
'phrin las rgya mtsho'i mgon la {x} ngag dbang blo gter bskal bzang thub dbang bstan / /
rgya chen dbyar gyi mtsho bzhin spel ba'i slad / /
'jigs bral sa gsum dbang phyug phyogs kun las / /
rnam par rgyal ba'i sde la {x} 'jam dpal dpa' bos ngag la dbang 'byor zhing / /
blo bzang ye shes rgyal bstan 'dzin pa la / /
rgya mtsho ltar zab srid gsum dbang sgyur mgon / /
mtshungs pa med pa'i sde la {x} mgon khyod zhabs zung mi 'gyur rdo rje'i khrir / /
bgrang yas bskal bar g.yo med brtan pa'i ngos / /
zab rgyas chos 'khor mtho ris rnga po che / /
gzhom med rtag pa'i @# / /
nga ros stsol ba gang / /
mkha' mnyam 'gro ba'i khyu mchog rlabs chen gyis / /
thos pa'i dga' ston phun tshogs rol pa las / /
smin grol lam bzang them skas rtser 'dzegs nas / /
sku gsum gzhal med khang du myur 'jug shog /
gzhan yang ljongs 'dir nad mtshon mu ge sogs / /
mi mthun rgud pa'i ming yang mi grag cing / /
blo bzang grags bstan phyogs bcur rgyas ba dang / /
'gro kun bde skyid ldan pa'i bkra shis shog /
ces thams cad mkhyen ba blo bzang skal bzang rgya mtsho'i 'khrungs rabs gsol 'debs brtan bzhugs bcas pa 'di yang 'jam dbyangs gong ma rgyal bo'i zhabs 'bring pa gung tshe dbang nor bu sogs dang /
mtsho sngon dpon khag rnams kyis bskul ba la brten chos smra ba blo bzang ye shes kyis pho brang chen po po ta la'i gzims chung bde ba can du sbyar ba'o / /
! /
ngo mtshar bsngags pa'i padma dkar po'i 'phreng / /
spel bas gang la yang yang mchod pa'i slad / /
rgyal kun nam yang brtson pa mi ltod pa / /
thugs rje'i bdag nyid bla ma der phyag 'tshal / /
srid pa'i 'brog tu nyam thag 'gro kun la / /
thugs rje'i phyag ring rkyong bas dbugs 'byin pa / /
dpal ldan thub pa kun gyi mdzad pa'i khur / /
gcig tu bsnams pa khyod la bdag skyabs mchi / /
bye ba phrag brgya'i sgyu 'phrul dra ba yis / /
nam mkha' ji srid kun tu rol mdzad pas / /
bdag gis lce brgya sprul nas srid mtha'i bar / /
brjod kyang khyod bsngags ji bzhin ga la spobs / /
'on kyang khyod kyi thugs rje'i zer 'phreng gis / /
bdag blo 'dab brgya'i tshal la skal bzang gi / /
dge legs shas tsam byin pa'i mthu nyid las / /
rmad byung gtam gyi sbyor ba 'di ltar spel / /
khyod ni na tshod zla tshes ches phra'i dus / /
kun gsal ngogs su sprin dkar lang long rtser / /
bcu drug 'phags pa'i gnas brtan rab gsal bas / /
yongs rdzogs thub bstan bdag por mnga' gsol mdzad / /
chos kun mkhyen dpyod srang la gzhal ba'i cho / /
rab dkar zla ba gzhon nu'i lang tsho can / /
brtan pa'i 'khor lo mchog dang dbyangs ldan mas / /
yang yang mngon sum byin rlabs snang ba stsal / /
de tshe rab 'byams gsung rab kun+dA'i tshal / /
rang rang dka' gnad ge sar gser gyi 'phreng / /
rnam par rgod pa'i 'dzum pa cher bstan te / /
khyod 'ba' zhig gi phyogs su mgo lcogs ldem / /
thugs rje'i spyan ras stong gis 'gro rnams la / /
srid pa'i phyi mtha' de srid skyobs dzad pa'i / /
nor bu chu shel lus can 'jig rten dbang / /
khyod kyi blang @# / /
dor ston pa'i bshes su gyur / /
de tshe mi srun skye po du ma yi / /
brlang spyod mtshon gyis mi phigs bzod pa'i go / /
brtan por bgos te dus mtha'i mun stug tshogs / /
sel phyir chas pa'i brtul zhugs khyod kyis blangs / /
'jam dpal snying po'i grub pa'i gnas mchog tu / /
rnam dag rigs tshul rdo rje'i rtse brgya yis / /
mthar 'dzin brag ri'i spo mtho bcom pa na / /
chos kun de nyid mthar thugs legs par gzigs / /
kun dga'i skyed tshal mdzes par bsti ba'i tshe / /
'od 'bum 'khyug pa'i lhun po ltar brjid pa'i / /
thub chen dpa' bo'i mdzes sku mngon gyur pas / /
mchog tu dga' ba'i snyan 'jebs dbyangs kyis bsngags / /
thub pa kun gyi sras mchog rnam brgyad kyis / /
padma'i 'dab ltar gnyen pa'i phyag brkyangs nas / /
gang gi yan lag mchog la dpal byin te / /
ched du brjod pa'i dbyangs kyis rgyud mang bsgreng / /
des ni rin chen sems mchog lhun po ltar / /
rab tu brtan pa'i dpal gyis khyod mdzes te / /
stobs bcu mnga' ba'i gdung 'tshob bla med du / /
mtha' yas rgyal ba'i zhing du yongs su grags / /
gsang ba'i rnal 'byor mchog la mngon gzhol tshe / /
'jigs mdzad rdo rje padma gar dbang gis / /
mthu stobs gzi byin dbang phyug mchog bsgrubs pas / /
phyi nang yid srubs g.yul las rnam par rgyal / /
byi ru'i yal 'dab bskyod 'dra'i mdzes ma la / /
dbang sngon khrag 'thung gar gyis rtsen pa'i tshe / /
rgod ma kha yi 'od zer stong 'bar bas / /
bde 'byung gtsug rgyan ga bur rgyun du bzhus / /
de tshe shes bya'i dkyil 'khor 'khor lo kun / /
chos dbyings sgeg mo'i phang bar bros pa las / /
bde chen sgyu ma'i rig sngags brag cha'i sgra / /
srid zhi'i mtha' las 'das pa'i rol mor bsgrags / /
log par 'khu ba'i 'dod lha'i bran gyur 'gas / /
skye dgu'i bde skyid gzhom la brtson pa'i tshe / /
gzi ldan dbang phyug 'dod khams dbang mo yis / /
g.yar dam ma thor mngon sum nyid du bsgral / /
gser 'od 'bar ba'i gtsug tor 'chang ba'i lugs / /
nor 'dzin bu mo'i lto bar yongs 'khyil ba'i / /
rtse dga' rnam par rgyas pa'i rgyal mtshan che / /
srid pa'i rtse mor bsgreng la khyod nyid dpal / /
ma rgad spungs 'dra 'phrog ri chen po'i spor / /
thun 'tshams bla gos gsar pa'i lhab lhub can / /
blo bzang yag rje mchog gis mngon sum du / /
chos kyi rgyal srid chen por dbang yang bskur / /
de tshe mgon khyod dad @# / /
pa'i rlung shugs kyis / /
bskyod pa'i rnyog med yid mtsho'i rba rlabs 'phreng / /
gyen du 'phyur ba 'dren byed lam zung las / /
mu tig star la brgyus 'dra rgod bzhin lhung / /
sar gnas dpa' bo thugs kyi sras mchog la / /
gsang chen bdud rtsi'i dga' ston 'gyed pa na / /
mngon sum dkyil 'khor bdag por yongs bzhengs te / /
gar dgu'i 'jo sgeg nyams kyis ci yang brel / /
de tshe dag pa'i snang ba rab 'byams kyis / /
stug po bkod pa'i phun tshogs gzi byin kun / /
mgron du bos 'dra gnas mchog 'di nyid du / /
dpa' bo dpa' mo'i gar stabs lang ling bsgyur / /
nyi shu rtsa bzhi grub pa'i gnas mchog tu / /
rgyan drug sgeg pa'i dpa' bo rol pa'i gar / /
bde stong chang gis myos pa'i snang ba che / /
ngo mtshar ltad mo 'byams su klas 'di rmad| /
mi shigs rlung sems gcig gyur rang gi lus / /
dpa' bo dpa' mo'i dbang phyug bde ba mchog /
shes rab phag mo'i mgrin par dam 'khyud pa'i / /
bcu gnyis dpes mtshon sgyu ma'i rol mor gzigs / /
la lar rnam bcas stong gzugs phyag rgya che / /
rnam med bde chen mtshon brgya'i mdangs bkra ba'i / /
dang po'i sangs rgyas gnyis med dbang phyug mgon / /
mtha' yas sprul pa'i 'ja' ris 'khyug par ston / /
ma 'ongs kla klo'i dpung tshogs gzhom pa la / /
mi bzad rdo rje'i ru mtshon rngams brjid can / /
mi rje bcu gnyis bdag po'i snang ba yis / /
'dzam gling yangs pa'i khyon la dge legs sbyin / /
de lta mod kyi da dung ljongs 'di na / /
khyod la lhag par dad pa'i skal ldan tshogs / /
gdung ba'i dbyangs kyis gsol 'debs ches mang bas / /
thugs rje'i snang ba myur bar bstan du gsol / /
gdon gyis brlams pa'i bu yis rang gi mar / /
gshe yang byams pa'i ma yis slar brtse bzhin / /
snyigs dus 'gro 'dis khyod la mtho brtsams yang / /
brtse chen khyod kyis phyir zhing brtse bar rigs / /
rgyal ba rgya mtsho'i thugs rje'i bdag nyid khyed / /
skye dang skye bar bdag gi bshes mdzad nas / /
bla med theg pa'i bdud rtsi'i dga' ston gyis / /
snying la 'gyur ba med pa'i bde ster mdzod / /
khyod kyi gsang ba kun gyi mdzod 'dzin pa'i / /
sras kyi thu bo'i mchog tu bdag gyur te / /
nam mkha' ji srid 'gro ba thams cad la / /
thub pa'i lugs bzang gsal bar byed par shog /
phyogs bcu'i rgyal ba kun gyi zhing dang sku / /
'khor dang 'byor ba mdzad pa ci mchis pa / /
bdag la ma tshang med par gyur nas kyang / /
stobs @# / /
bcu mnga' ba mchog tu 'gyur bar shog /
ces rgyal ba thams cad kyi bdag po rdo rje 'chang dang dbyer ma mchis pa'i rje btsun blo bzang bskal bzang rgya mtsho dpal bzang po'i zhal snga nas la gsang ba'i rnam par thar pa'i sgo nas bstod pa thugs rje'i nyin byed 'dren pa'i skya rengs zhes bya ba 'di ni lcang skya rol pa'i rdo rjes sbyar ba'o /
! /
rnam pa kun tu bde chen rol pa las / /
nam yang g.yo med rdo rje'i khams lta bur / /
mi phyed bde stong zung 'jug dbyings bzhugs pa / /
rje btsun brtan pa'i mgon por gsol ba 'debs / /
mgon po khyod kyi gsang gsum sgyu 'phrul gar / /
du ma'i nyams kyis 'char ba'i tshul dag gis / /
mngon shes lnga ldan rnams kyi blo gros kyang / /
'khyog la 'phyang bar mdzad la gsol ba 'debs / /
shin tu sprul pa'i bkod pa rab mang mod / /
'on kyang de las cha shas tsam gyi tshul / /
'gro rnams dad pa'i yul du rdzong byed la'ang / /
dag pa'i snang ba stsol la gsol ba 'debs / /
khyod ni zhing 'dir bde gshegs nyi ma'i gnyen / /
'gro ba kun gyi dpal du gyur pa'i tshe / /
theg chen 'phags mchog nyan thos dgra bcom tshul / /
rab bzung tsun+dar gyur la gsol ba 'debs / /
klu sgrub zla ba'i 'od snang 'jig rten 'dir / /
'phags par gyur tshe shAkya bshes gnyen zhes| /
rab grags mdo sngags chos tshul kun gyi bdag /
mchog gyur chos kyi rgyal por gsol ba 'debs / /
gzhan yang 'phags pa'i yul du gshin rje'i gshed / /
'jigs mdzad dpa' ba mngon gyur grub pa'i gtso / /
darban A tsar+ya zhes snyan pa'i dar / /
sa gsum kun tu g.yo la gsol ba 'debs / /
kha ba can gyi ljongs su 'ang de bzhin du / /
sems can rnams la brtse bas nyer dgongs te / /
bdag cag 'gro ba'i mgon gyur sgra sgyur che / /
ska ba dpal brtsegs zhabs la gsol ba 'debs / /
de las slar yang bkod pas rol pa ni / /
gsang sngags snga 'gyur grub pa mchog brnyes pa / /
sgro phug zhes grags kun gyi 'dren pa mchog /
rnal 'byor dbang phyug zhabs la gsol ba 'debs / /
si si ri ba'i mtshan can spyan ras gzigs / /
dngos su zhal gzigs spas pa'i brtul zhugs can / /
ma gyur 'gro rnams lam bzang 'khrid mdzad pa / /
'gro ba'i skyabs gcig dam par gsol ba 'debs / /
ma rig 'khor ba'i 'khrul 'khor 'joms pa /
ma rig 'khor ba'i 'khrul 'khor 'joms pa la| /
ye shes rdo la / /
ye shes rdo rje'i thog dang rab mtshungs pa'i / /
stong nyid seng ge'i nga ro cher sgrogs pa / /
dpal ldan bla ma'i zhabs la gsol ba 'debs / /
'jam dbyangs sa skya paN chen gdung rigs @# / /
su / /
rje btsun blo gros rgyal mtshan zhes byar gyur / /
sangs rgyas bstan pa phyogs bcur rgyas par mdzad / /
bstan pa'i sgron me mchog la gsol ba 'debs / /
'gro ba'i mgon po bsod nams 'phags pa zhes / /
mdo sngags rgyud sde rgya mtsho'i pha rol son / /
mthu stobs dbang phyug gnod sbyin bran du 'khol / /
yongs 'dzin gdul bya'i skyabs la gsol ba 'debs / /
khyad par khams gsum 'dren mchog btsong kha pa'i / /
sras kyi mchog gyur byams chen chos kyi rje / /
gau taM bstan pa'i snying po'i snang byed mchog /
khyab bdag 'khor lo'i mgon por gsol ba 'debs / /
rgyal ba gnyis pa'i lugs srol ma lus pa / /
nyin bzhin lags bshad 'od brgyas snang mdzad cing / /
thub bstan chos kyi rgyal mtshan 'dzin pa'i dpal / /
rje btsun bla ma'i zhabs la gsol ba 'debs / /
'jam dbyangs 'khon gyi rigs 'khrungs sa gsum gyi / /
'gro ba'i ded dpon mnga' brnyes skyabs gcig pu / /
dpal 'byor lhun gyis grub pa'i mtshan mnga' ba / /
rje btsun bla ma'i zhabs la gsol ba 'debs / /
rgyal bstan sa mos tshal mchog kha 'byed pa'i / /
grags pa'i 'od zer 'gyed mkhas grub pa'i gtso / /
mthong thos dran reg smin cing grol mdzad pa / /
dpal ldan bla ma dam par gsol ba 'debs / /
ngag gi dbang phyug dur smig 'dzin pa yi / /
mdo sngags gsung rab kun gyi snying po'i don / /
tshul bzhin legs phye kun la sbyin mdzad pa / /
blo bzang chos ldan zhabs la gsol ba 'debs /
! bu ram shing ba'i bstan pa dus kyi mtha' / /
gyur tshe rgyal ba gzhan gyi go cha las / /
snying stobs khyad par phul byung skyabs gcig pu / /
rje btsun bla ma'i zhabs la gsol ba 'debs / /
rgyal kun mkhyen brtse ye shes ba gam rtser / /
lung rtogs bstan pa'i rgyal mtshan rab bsgreng te / /
rgol ngan lha min dpungs tshogs 'jom mdzad pa / /
skyabs gcig rje btsun bla mar gsol ba 'debs /
'jam dpal dbyangs chog ngur smrig zlos gar gyis / /
rnam rol gsung gi legs bshad padmo'i tshal / /
nam yang mi nyams phyogs brgyar spel ba'i phyir / /
bstan pa'i nyi ma gcig pu khyod rtag bzhugs / /
dus 'di nas bzung byang chub shing drung la / /
yang dag reg las mi bzad bdud kyi sde / /
dpung bcas bcoms pa'i dga' bde mchog de ni / /
ma myangs bar du bdag cag rjes su bzung / /
'di ltar dam pa'i mgon po khyod nyid la / /
rtse gcig yid kyis gsol btab dge ba gang / /
kun+da ltar dkar ji snyed thob pa de / /
ma rnams bsgral phyir rdzogs byang ched du bsdo / /
ma 'ongs tshe rab @# / /
kun tu'ang dam pa yi / /
skyabs kyi ye shes gzigs pa'i spyan ras kyis / /
btsa' ba las byung yang dag lam bzang dang / /
cung zad tsam yang 'bral ba med par shog /
'jig rten khams tshogs mu mtha' grangs med rnams / /
bde legs 'bras bu'i bcud kyis rab gang zhing / /
mi mthun rgud pa'i nyer 'tshe gtan bcom nas / /
bkra shis rgyas tshos rtag tu khyab gyur cig /
ces rje btsun bla ma yongs rdzogs bstan pa'i gsal byed kwan ting phu'u shan kang tshi t+ba gau shri lcang skya mchog gi sprul pa'i sku rin po che gang 'di nyid kyi sku skyes pa'i rabs las gtso bor brtsams rte gsol ba 'debs shing brtan bzhug pa kyi bden tshig brjod par byed pa dad pa'i bab+mo kha yongs su 'byed pa'i gru char zhes bya ba 'di ni ja sag bla ma blo bzang chos 'phel sogs kyis bskul ba la brten shAkya'i dge slong blo bzang dpal ldan ye shes kyis snyan ngag gi brda sogs kyis ma bcings bar go bde bar su ga bris su bgyis ba'o / /
! /
phun tshogs dkyil 'khor dbang phyug 'jam mgon lha'i / /
zhal lung bdud rtsi'i zegs ma phra mos kyang / /
nyes brgya'i 'chi bdag 'joms mdzad btsong kha ba / /
sa gsum lus can gtsug na rgyal gyur cig /
blo gros gzigs pa sgrib med ke la sha'i / /
sa 'dzin las 'ongs chos bzang gang+ga'i chus / /
lus can dri 'khrud skal ldan shing rta'i mched / /
dpal ldan ye shes dbang por gsol ba 'debs / /
blo gter me zhal 'od bzang rab 'bar bas / /
shes bya ma 'dres 'byed pa'i dpal yon ldan / /
lkog gyur thun gsum ming gi mtha' bskrad pa'i / /
ye shes sgyu 'phrul chen po zhabs brtan shog /
dngos 'dzin smig rgyu snyeg pa'i skom sred kyis / /
srid pa'i gdung ba cher 'phel mtha' klas 'gro / /
des don chos kyi bdud rtsis gso mdzad pa'i / /
zla med ston pa chen po zhabs brtan shog /
blong dor blo yi mthu stobs ches phra ba'i / /
byis rnams brtse chen ma mas nam du yang / /
mi 'dor dam bca'i ri mo bkra ba yi / /
rnam 'dren zhabs zung rdo rje ltar brtan shog /
mi srun snyigs ma'i mtshon cha ches rno yang / /
'bigs par nus min snying stobs dam bca'i gor / /
blo bzang rgyal ba gzhan gyi zla bral ba'i / /
dpal ldan ye shes dbang phyug zhabs brtan shog /
gang gi 'phrin las rab mngar zegs ma'i thigs / /
'thungs bas don gnyis 'bras ldan se ku la / /
khams gsum 'gro ba'i yid kyi dga' tshal du / /
ches cher bzhad pa'i dga' ston myong bar shog /
'od mtshan stong 'bar zhabs sen dbang gi @# / /
rgyal / /
grangs ring skye ba kun tu gtsug tor rtser / /
'bral med bkod nas mngon mtho nges legs kyi / /
'dod dgu ma lus char du snyil bar shog /
rmad byung sras bcas {x} ces bstan pa'i bdag po paN chen thams cad mkhyen gzigs mchog gi sprul pa'i sku rje btsun blo bzang dpal ldan ye shes kyi zhabs brtan 'di ni /
gra sa chen po gsum dang rgyud stod smad kyi slob dpon rnam pas mgrin gcig bskul ba la brten nas shA kya'i dge slong chos smra ba blo bzang bskal bzang rgya mtshos sbyar ba'o /
! phun tshogs yon tan rgya mtsho'i dbus gnas shing / /
sku gsum bang rim mthon pos mngon par mdzes / /
lhun grub 'phrin las nyi zla'i 'od stong gis / /
phan bde'i snang brnyan stsol la gsol ba 'debs / /
'gro la spyan ras stong gis gzigs pa yi / /
chos sku mkha' dbyings mdzes ma'i lang tsho la / /
mngon par 'khyud pa'i sgyu 'phrul dra ba'i gar / /
mthong bas don ldan mdzad la gsol ba 'debs / /
mthon po'i rigs kyi ba gam las 'ongs pa'i / /
mtshan dpe'i 'od stong 'gyed pa'i nyin mor byed / /
gangs can phan bde'i pad tshal rgyas mdzad pa / /
gdul bya'i blo mun sel la gsol ba 'debs / /
rnam dag nges 'byung 'dab brgya'i dga' tshal du / /
bslab gsum sbrang rtsis myos pa'i rkang drug pa / /
legs gsungs mgrin pa'i rgyud mang 'bum phrag gis / /
rna ba'i bcud len 'gyed la gsol ba 'debs / /
mkhas dang grub pa'i legs bshad bdud rtsi'i rgyun / /
khyod thugs rin chen bum bzang la reg pas / /
ngo mtshar rgyal bas bsngags pa'i lung rtogs kyi / /
dam chos rgyal srid skyong la gsol ba 'debs / /
bgrang yas shes bya'i dkyil 'khor ma lus pa / /
khyod kyi rnam dpyod gom pa gcig gis kyang / /
bgrod tshe kun rmongs stobs ldan mthar mdzad pas / /
phyogs las rnam par rgyal la gsol ba 'debs / /
mdo rgyud gzhung lugs ral pa'i khur 'chang zhing / /
rnam dag rigs pa'i sder 'phreng mdon par g.yo / /
'chad rtsod rtsom pa'i gad rgyangs mthon po can / /
thub bstan gangs ri skyong la gsol ba 'debs / /
rmad byung rnam dpyod rtsom pa'i ded dpon gyis / /
dpal ldan mdo dang rgyud sde'i rgya mtsho cher / /
dbang sgyur rnam grol nor bu'i dpal mnga' ba / /
'gro la 'dod dgu stsol la gsol ba 'debs / /
lung rtogs yon tan rin chen gyis gang zhing / /
'phrin las rlabs phreng g.yo ba'i rgya mtsho che / /
skal bzang klu dbang tshogs kyi nyer @# / /
'tsho'i gzhir / /
yun ring 'tsho zhing gzhes par gsol ba 'debs / /
yon tan 'od dkar ri mo brgya phrag gis / /
rgyal ba gnyis pa'i bstan pa'i rgya mtsho che / /
phyogs bcur rgyas mdzad 'gro ba'i gdung sel du / /
g.yo med rdo rje lta bur brtan par shog /
de ltar bstod pa'i rnam dkar phung po'i mthus / /
tshe rabs kun tu phyag na padmo yis / /
dgyes bzhin rjes su bzung ste dam chos kun / /
rgyal ba'i dgongs pa ji bzhin 'dzin par shog ! /
rgyal ba mang po'i ye shes rnam rol las / /
byung ba'i gsang ba gsum gyi rang bzhin nyid / /
'gro ba ba kun gyi 'dren pa bla na med / /
mtshungs med dam pa'i zhabs la gsol ba 'debs / /
mkhyen brtse'i bdag nyid {x} skye ba kun tu {x} sangs rgyas gnyis pa {x} zhes pa 'di yang shAkya'i btsun pa blo bzang chos kyi rgyal mtshan dpal bzang pos chos grwa chen po dpal ldan 'bras spungs su sbyar ba'o /
! thub dbang zhal gyi padmo la chags pa'i / /
legs bshad sbrang rtsis myos pa'i rkang drug pa / /
rmad byung rtogs pa'i dbyangs snyan sgrog ba can / /
theg mchog nyan thos gyur la gsol ba 'debs / /
ke la shas mdzes nor bu'i pho brang cher / /
dpal ldan dang po'i sangs rgyas rtsa ba'i rgyud / /
slar yang sdud mdzad 'jam pa'i dbyangs zhes grags / /
rigs ldan rigs kyi gtso la gsol ba 'debs /
! grub pa'i go 'phang mthon por gshegs gyur kyang / /
sna tshogs gdul bya'i bsam pa ji bzhin du / /
legs ldan rang rgyud shing rta'i srol 'byed mkhan / /
klu sgrub sras kyi mtshog la gsol ba 'debs / /
rje btsun rnal 'byor ma yis rjes bzung nas / /
rgyed sde'i don la thogs med mkhyen pa rgyas / /
'chad rtsod rtsom pas thub bstan nyin mor mdzad / /
'jigs med 'byung gi nas zhabs la gsol ba 'debs / /
dam chos 'dzin pa'i smon lam stobs rgyas pas / /
'phags yul mkhas grub du ma'i zhabs bsten cing / /
'dus pa'i lam bzang phyogs 'dir gsal mdzad pa / /
sgra sgyur dam pa'i zhabs la gsol ba 'debs / /
'jam pa'i dbyangs kyis dngos su byin brlabs pas / /
shes bya kun la lta ba'i rnam dpyod kyis / /
rig gnas rgya mtsho'i mthar son paN+Di ta / /
kun dga' rgyal mtshan zhabs la gsol ba 'debs / /
gsang sngags rnying ma'i gdams pa bdud rtsi'i chus / /
skal bzang byas pa grub pa'i ya mtshan gyis / /
snang srid zil gnon dam can bran du 'khol / /
rnal 'byor dbang phyug zhabs la gsol ba 'debs /
! rgyal ba gnyis @# / /
pa rje btsun btsong kha pa'i / /
sras kyi thu bo'i tshul bzung bstan pa'i gnyen / /
'dzam gling mkhas pa'i gtsug rgyan dge legs dpal / /
mkhas grub chen po'i zhabs la gsol ba 'debs / /
mdo rgyud gzhung la mkhyen pa'i lus stobs rgyas / /
bslab gsum rim gnyis gser gyi dra bas mdzes / /
dngos stobs rigs pa'i mche ba mngon mtho ba'i / /
phyogs kyi glang po'i zhabs la gsol ba 'debs / /
blo bzang dgongs don bsam 'phel dbang gi rgyal / /
rmad byung sgrub pa'i rgya mtshan rtser mchod pas / /
sku gsum 'dod dgu'i char 'bebs dben sa pa / /
grub mchog dam pa'i zhabs la gsol ba 'debs / /
dge legs yon tan ma lus 'byung ba'i gnas / /
dri med blo bzang bstan pa'i khang bzang rtser / /
chos kyi rgyal mtshan 'dzin pa'i dpal yon can / /
dpal ldan bla ma'i zhabs la gsol ba 'debs / /
blo gros yangs pa {x} blo gros gzigs pa {x} rgyal ba kun las lhag {x} blo bzang rgyal kun {x} blo ldan skal bzang {x} 'jam dpal rdo rje {x} 'dis mtshon dge bas tshe rabs thams cad du / /
theg mchog dam pa'i mgon dang mi 'bral zhing / /
mtha' yas rgyal ba'i chos tshul kun bzung nas / /
bstan dang 'gro ba'i dpal du bdag gyur cig /
phan bde'i dpal gyur blo bzang bstan pa'i gnyen / /
bshad sgrub chos kyi rgyal mtshan 'dzin pa'i mchog /
skal bzang gdul bya'i dpal du zhabs brtan cing / /
thub bstan rgya mtsho rtag tu rgyas gyur cig /
dus gsum rgyal ba {x} rje btsun bla ma'i {x} gnas skabs su yang {x} ces rje btsun deng na sa pa blo bzang don grub kyi skyes rabs 'di ni shAkya'i btsun pa blo bzang chos kyi rgyal mtshan gyis sbyar ba'o /
! der ni ring du 'bad las tshogs gnyis ni / /
mkha' ltar yangs pa gang zhig bsags pa des / /
blo mig ma rig gis ldongs 'gro ba kun / /
rnam 'dren rgyal ba'i dbang por bdag gyur cig /
der ma son pa'i tshe rabs kun tu yang / /
'jam pa'i dbyangs kyis brtse bas rjes bzung nas / /
bstan pa'i rim pa kun tshang lam gyi mchog /
rnyed nas sgrub pas rgyal rnams mnyes byed shog /
rang gis ji bzhin rtogs pa'i lam gyi gnad / /
shugs drag brtse bas drangs pa'i thabs mkhas kyis / /
'gro ba'i yid kyi mun pa bsal byas nas / /
rgyal ba'i bstan pa yun ring 'dzin gyur cig /
bstan pa rin chen mchog gis ma khyab pa'am / /
khyab kyang nyams par gyur pa'i phyogs der ni / /
snying rje chen pos yid rab bskyod pa yi / /
phan bde'i @# / /
gter de gsal bar byed par shog /
sras bcas rgyal ba'i rmad byung phrin las las / /
legs grub byang chub lam gyi rim pas kyang / /
thar 'dod rnams kyi yid la dpal ster zhing /
rgyal ba'i mdzad pa ring du skyong gyur cig /
lam bzang bsgrub pa'i mthun rkyen sgrub byed cing / /
'gal rkyen sel byed mi dang mi min kun / /
tshe rabs kun tu rgyal bas bsngags pa yi / /
rnam dag lam dang 'bral bar ma gyur cig /
gang tshe theg pa mchog la chos spyod bcu'i / /
tshul bzhin sgrub la brtson pa de yi tshe / /
mthu ldan rnams kyis rtag tu grogs byed cing / /
bkra shis rgya mtshos phyogs kun khyab gyur cig /
ces pa 'di ni rje tsong kha pa chen pos mdzad pa'o /
! /
dpal ldan yon tan tshogs kyi byed po yis / /
mi 'jigs seng ge'i khri la dbang bskur ba / /
rgyal ba gnyis pa'i rgyal tshab chos kyi rje / /
mi pham bla ma gnyis pa rgyal gyur cig /
khyod ni rnam dpyod lus mdzes shing / /
dar der legs bshad mgrin pa'i dbyangs / /
ma lus mkhas pa'i yid 'phrog pa / /
rin chen rigs pa'i do shal 'phyang / /
mkhas pa kun gyi zur phud la / /
bka' yi rtse dga' bgyis pa khyod / /
dpal ldan phyogs rnams thams cad las / /
rnam par rgyal ba'i rgyal mtshan 'dzin / /
rigs pa'i nyin byed khyod drin las / /
gangs can blo gsal bung ba'i tshogs / /
mtha' dag bstan pa'i pad tshal du / /
gsung rab sbrang rtsi'i dga' ston myong / /
da lta thub pa'i gzhung lugs la / /
log par 'khu ba rnams kyi snying / /
khyod gsung rigs pa'i ri bo ni / /
shin tu lci bas ci yang non / /
brtson pa dam pa'i dpung gi tshogs / /
yan lag bzhi dang ldan pa khyod / /
le lo'i dgra ste drungs phyungs nas / /
nyams pa med pa'i go 'phang 'dzegs / /
de phyir chos tshul chu bo'i rgyun / /
bye ba phrag brgya nyin bzhin du / /
rgyun mi 'chad par 'babs pa las / /
khyod thugs chu gter rnam par 'phel / /
khyod ni dam pa'i mgon gyis bzung / /
rgyal ba'i thugs bcud bdud rtsi'i rgyun / /
zhal gyi bum bzang las 'ongs pa / /
dad pa'i snyim pas rdzogs par gsol / /
de slad chos kun thugs su chud / /
rang gzhan grub mtha'i pha rol son| /
smra mkhas ri dwags tshogs rnams kyi / /
dbus su seng ge'i sgra yang sgrogs / /
stong nyid sder phreng cher g.yo ba / /
rten 'brel zab mo'i nga ro yis / /
dngos 'dzin glang chen myos pa dag /
snying la 'chi ba'i 'jigs pa byin / /
bden gsung bden par gsungs pa gang / /
de yang bcad brngar bsregs pa yi / /
gser bzhin tshad mas legs sbyangs pa'i / /
gsung la su zhig glags thob 'gyur / /
de @# / /
phyir rtog ge rno ldan pa / /
legs sbyangs rgol ba stong dag ni / /
khyod drung lce rtse mgrin pa ni / /
snying dang lhan cig 'dar ba bsten / /
legs bshad 'od dkar rab rgyas shing / /
lhag bsam cha shas yongs rdzogs pa / /
gya gyu'i ri bong mtshan ma dang / /
bral ba'i zla ba khyod shar tshe / /
log smra 'byung po'i bya yi tshogs / /
mtshan mo rgyu ba'ang mtshan mo ni / /
long bas sdug bsngal thob pa dag |mun pa'i khung bu skyabs su 'dzin / /
khyon ni dbyangs can mgrin par chags / /
legs bshad bdud rtsi zhal la chags / /
pha rol rgol ba ma lus kyi / /
kha la smra bcad rgya yang byin / /
mkhas pa gser ri'i phreng ba ni / /
gzi brjid rab rgyas nyi ma yi / /
drung na mar me'i rtse mo dang / /
mtshungs pa'i gnas la khyod kyis bkod / /
rtag tu legs bshad tshogs kyis gang / /
dul ba'i dpal gyis rnam par brjid / /
rigs pa'i snang ba bye bas brgyan / /
bstan pa 'ba' zhig gces par dgongs / /
de phyir phan bde'i rtsa lag mchog /
blo ldan thar lam ston pa'i mig /
'gro ba'i mdza' bshes dam pa'i phul / /
khyod lta'i mgon bcas skal ba bzang / /
bag yod chu lon brtan po yis / /
nyes pa'i chu klung rgyun bcad nas / /
brtul zhugs rdzogs pa'i drang srong mchog /
kun mkhyen ral pa'i cod pan mdzes / /
rang gi don du 'chi med kyi / /
bde pa'ang rtswa ltar dgongs pa khyod / /
thugs rje kho nas gzhan don phyir / /
dka' ba brgya phrag dag gis dgyes / /
ri rab lta bur brtan pa'i thugs / /
byams pa'i rlung shugs kyis bskyod pas / /
shing bal bzhin du srid pa 'dir / /
'gro ba'i don du g.yo ba lags / /
rim gnyis nor bu'i cod paN gyis / /
bslab gsum gdengs ka rab tu mdzes / /
zab yangs rgyud sde'i rgya mtsho la / /
dbang sgyur gdengs can dbang po khyod / /
ting 'dzin mchog gi bde ba la / /
'dod dgur spyod pa'i mthu ldan yang / /
'gro ba'i mun sel ngal ba la / /
lhag par gzhol 'di rmad du byung / /
mdor na yab rje dam pa'i bka' / /
rgyal ba'i ring lugs yongs rdzogs pa / /
nyams pa med pa'i bka' drin mdzad / /
phan mdzad khyod la phyag 'tshal lo / /
skye bo yon tan med la yang / /
yon tan lhag par sgro btags nas / /
gcam bu kho na'i ngag gis ni / /
mgu ba lhur len tshig tu smra / /
khyod kyi yon tan chu gter las / /
skra rtses bzung ba'i thigs pa ltar / /
bsngags ba'i 'dab brgya dgod pa 'di / /
tshad ma'i nyin byed 'od kyis phye / /
de ltar dge ba'i bshes kyi yon tan gyi / /
me tog phreng mdzes cung zad spel ba las / /
thob pa'i dge bas 'gro ba ma lus pa / /
theg pa mchog @# / /
gi mgon dang ldan gyur cig /
rab byed 'di yang gangs ri'i khrod 'di na / /
snyan ngag dbang po kun gyi mgo bo la / /
tshig gi gom pa 'god mkhas dge legs dpal / /
bzang pos tshig gi sbyor ba spangs te smras / /
dpal ldan bla ma {x} 'khor dang {x} khyed kyi {x} de 'dra {x} khyed la {x} bdag sogs {x} nad dang {x} chos dang bkra shis 'phel bar mdzad du gsol / /
sku la mtshan dpe'i dpal 'bar zhing / /
gsungs dbyangs yan lag drug cu ldan / /
thugs ni zab yang mkhyen brtse'i gter / /
rgyal tshab dam pa'i bkra shis shog /
ces mkhas grub dge legs dpal bzang pos mdzad pa'o /
! /
dge ba 'di yis myur du bdag /
sangs rgyas kun gyi kun bdag nyid / /
rdo rje 'chang dbang thob gyur cig /
'gro bas kyang ni de thob shog /
byang chub phyir ni spyod gang dang / /
rdzogs sangs rgyas kyi gang yin pa / /
byang chub rdo rjes gang gsungs pa'i / /
spyod de gnyis ka'ang bdag spyod shog ! /
de ltar sgyu ma ji bzhin rmi lam bzhin / /
snang stong lha skur gsal ba'i ngang nyid nas / /
phyogs bcu'i rgyal ba rab 'byams kun bsdus pa / /
mi bskyod rdo rje'i dkyil 'khor lha tshogs la / /
rmad byung bde bas dgyes pa bskyed pa'i phyir / /
phyi dang nang dang gsang ba'i mchod bstod dang / /
bsgom dang bzlas pa sogs la 'dir 'bad pas / /
bdag gis ji snyed bsags pa'i dge ba 'dis / /
rang nyid srid mtshor lhung ba ji bzhin du / /
mar gyur 'gro ba kun kyang de 'dra bar| /
mthong nas 'gro ba sgrol ba'i khur 'khyer ba'i / /
byang chub sems mchog 'byongs pa nyid gyur cig /
sems tsam bskyed kyang tshul khrims rnam gsum la / /
goms pa med na byang chub mi 'grub par / /
legs par mthong nas rgyal sras sdom pa la / /
brtson pa drag pos slob pa nyid gyur cig /
thun mong lam sbyong snod du gyur pa na / /
theg pa kun gyi mchog gyur rdo rje'i theg /
skal bzang skye bo'i 'jug ngogs dam pa der / /
bde blag nyid du 'jug pa nyid gyur cig /
bum dbang gang+gA'i chu rgyun bskur ba yis / /
tha mal snang zhen dri ma 'khrud par shog /
gsang dbang ye shes bdud rtsi myangs pa yis / /
ngag gnas rlung gi sngags su 'char bar shog /
gsum pa lhan skyes dga' ba'i lcags kyu yis / /
yid ni 'od gsal dbyings su 'dren par shog /
bzhi ba zung 'jug don la ngo sprad pas / /
mthar thug don la sgro 'dogs chod par shog /
de tshe dngos grub rnam gnyis 'grub pa'i gzhi / /
rnam dag dam tshig sdom par gsungs pa la / /
bcos ma min pa'i nges pa rnyed gyur nas / /
srog dang bsdos te @# / /
rtag tu bsrung bar shog /
tha mal snang zhen kun rtog spangs pa yi / /
lus kyi g.yo ba ngag gi brjod pa dang / /
yid kyi bsam pa kun gyis 'bad med par / /
rlabs chen tshogs rnams yongs su sdud byed pa'i / /
thun bzhi'i sbyor ba bsnyen bsgrub yan lag bzhi / /
rim pa dang po'i rags dang bra ba'i lam / /
ma lus shin tu brtan pa rnyed nas ni / /
gang snang lha yi 'khor lor 'char bar shog /
zhing gi phul byung thugs kyi dkyil 'khor la / /
brten nas 'khor gsum dag pa'i mchod sbyin sogs / /
sbyor ba tshogs bsag chog bzhin byas pas / /
rang gi rgyud ni yongs su dag par shog /
dpal ldan zhe sdang rdo rje khro bo bcu'i / /
'khor gyis yongs su bskor ba'i ting 'dzin gyis / /
phyogs bcur rgyu ba'i gdug pa'i bsam pa can / /
ma lus tshar gcad 'phrin las 'grub par shog /
gang du 'tshang rgya'i zhing kun dag byas nas / /
der ni sku gsum go 'phang mngon gyur pa'i / /
thabs kyi dam pa 'chi ba chos sku dang / /
bar do longs sku skye ba sprul pa'i skur / /
tshul bzhin nyams su len pa'i rdo rje mchog /
rim pa ji bzhin rgyud la bskyed pa yis / /
tha mal skye s+zhi bar do'i snan zhen kun / /
sbyong byed dang po'i sbyor ba thob par shog /
rang don phun tshogs de yi myur ba'i lam / /
'dod chags chen po'i tshul gyi ting 'dzin gyis / /
rang rigs phyag rgyar gzhol ba'i thabs la mkhas / /
lhan skyes bde bas rgyal rnams mchod par shog /
mkha' dbyings rdo rje sbyar bas sbar ba yi / /
tsaN+Da li yis bzhus pa'i byang chub sems / /
a ba d+hU tI'i rgyun lam nas 'ongs pa / /
shes rab padma'i ze'u 'brur son pa las / /
'khrungs pa'i rten dang brten pa'i dkyil 'khor gyis / /
sprul pa'i sprin gyis nam mkha'i khyon bkang ste / /
snod bcud zhing kun yongs su sbyongs mdzad pa'i / /
dkyil 'khor rgyal mchog myur du 'grub par shog /
srog 'dzin thur sel lam gyi sna rtser ni / /
gnas nas 'od zer dra ba 'gyed pa can / /
bde gshegs lnga bdag rin chen kha dog lnga / /
phyag mtshan byang sems phra mo yungs 'bru tsam / /
de nas dkyil 'khor 'khor lo yongs rdzogs shing / /
ma 'dres gsal la ji srid 'dod kyi bar / /
mnyam par 'jog pa'i phra mo'i rnal 'byor dang / /
phyi nang bzlas pa yongs su rdzogs par shog /
des ni rdzas sngags 'khrul 'khor bsam gtan la / /
brten nas grub pa chen po brgyad dang ni / /
zhi sogs rab 'byams las kun 'grub pa yis / /
las kyi rgyal po mchog ni 'grub par shog /
! /
so sor sdud dang bsam gtan srog rtsol dang / /
'dzin pa @# / /
rjes dran ting 'dzin yan lag drug /
yongs su sdud pa'i zab lam rim pa lnga / /
spyod pa gsum dang bcas pa 'grub par shog /
nor bur thig le phra mor sems brtan pas / /
nyi mas zla ba bzhus ba'i bdud rtsi'i rgyun / /
lugs byung lugs ldog rim pas drangs pa yi / /
yas babs mas brtan dga' bzhi skye bar shog /
de las langs tshe gang shar snang ba kun / /
rigs brgya rigs lnga rigs gsum rigs gcig tu / /
'char ba'i sku yi rdo rje'i ting 'dzin gyis / /
lus dben sor sdud bsam gtan rdzogs par shog /
thig le'i rgyal po sngags kyi thig le mchog /
snying ga'i chu skyes sna rtser goms byas pas / /
gzung dang 'dzin pa'i rnam rtog bskyed pa'i rlung / /
bcu gnyis mi shigs thig ler sdud par shog /
gdong gi sna rtser 'od kyi thig le'i gdangs / /
ma bcos rdo rje gsum du shar ba yis / /
ngag dben gsung gi rdo rje'i ting 'dzin gyis / /
snying ga'i ma rig sgo ba'i slubs 'byed shog /
thabs shes gsang ba'i rtsa mchog gnyis kyi rtser / /
rdzas kyi thig le'i srog rtsol bsgoms pa yis / /
kun rtog rlung gi mun pa sangs rgyur nas / /
'od gsal nyi ma snying dbus 'char bar shog /
sna rtse gsum du thig le rnam gsum gyi / /
srog rtsol bsgoms pas sprin med nam mkha' la / /
zla nyi'i 'od dang smag gis khyab 'dra yis / /
stong pa gsum gyi sems dben skye bar shog /
sgyu ma longs sku 'od gsal chos sku dang / /
sna tshogs sprul sku gsum la re re zhing / /
rnam pa gsum gsum bsre ba rnam pa dgu / /
yongs rdzogs man ngag gnad la mkhas gyur te / /
kun rdzob sgyu lus don dam 'od gsal 'dzin / /
lugs ldog rjes dran zung 'jug ting 'dzin dang / /
spros bcas spros med shin tu spros med kyi / /
spyod mchog rnam gsum yongs su rdzogs par shog /
gal te 'di dang bar dor mchog grub pa'i / /
ting 'dzin ma rnyed 'chi ba'i dus byed na / /
gzhi yi 'chi rim stong ba rnam pa bzhi / /
lam gyi stong pa bzhi dang bsre nus shog /
bar do grub tshe sgyu ma'i ting 'dzin dang / /
bsre bar byed cing skye ba len pa'i tshe / /
longs skus sprul sku'i skye ba 'dzin pa bzhin / /
skye gnas mchog tu bsams bzhin skye bar shog /
mdor na skye shi bar do gang shar yang / /
sngon chad bsgoms pa'i lam khyer rnam gsum gyi / /
gsal 'debs dge sbyor bskul mar rtogs gyur nas / /
'chi tshe yid la dga' ba rgyas par shog /
de ltar rmad byung lam gyi mthar thug 'di / /
tshul bzhin bsgrub la bar chad med pa dang / /
phyogs dus kun tu dar zhing rgyas gyur te / /
'gro kun thabs @# / /
mkhas 'di yis sgrol bar shog ! /
sangs rgyas rnam gzigs gtsug tor thams cad skyob / /
'khor ba 'jig dang gser thub 'od srungs dang / /
shAkya thub pa gau tam lha yi lha / /
sangs rgyas dpa' bo bdun la phyag 'tshal lo / /
sems can don du bdag gis sngon / /
dka' ba gang zhig spyod gyur dang / /
bdag gi bde ba btang ba yis / /
bstan pa yun ring 'bar gyur cig /
ngas sngon nad pa'i ched dag tu / /
rang gi 'tsho ba yongs btang bas / /
sems can phongs pa bskyab pa'i phyir / /
yun ring bstan pa 'bar gyur cig /
bu dang bu mo chung ma dang / /
nor dang glang chen shing rta dang / /
rin chen byang chub phyir btang bas / /
bstan pa yun ring 'bar gyur cig /
bdag gis sangs rgyas rang sangs rgyas / /
nyan thos pha dang ma dang ni / /
drang srong dag la mchod byas pas / /
bstan pa yun ring 'bar gyur cig /
bskal pa bye ba du mar bdag /
sdug bsngal sna tshogs myong gyur cing / /
byang chub don du thos pha dang ma dang ni / /
drang srong dag la mchod byas pas / /
bstan pa yun ring 'bar gyur cig /
bskal ba bye ba du mar bdag /
sdug bsngal sna tshogs myong gyur cing / /
byang chub don du bas / /
bstan pa yun ring 'bar gyur cig /
bdag sngon brtson 'grus dang ldan pas / /
rtag tu brtan cing pha rol gnon / /
sems can thams cad bsgral don du / /
bdag bstan yun ring 'bar gyur cing / /
bzod brtul rtag tu bsten byas shing / /
sems can nyon mongs snyigs ma yi / /
sems cad ngan bzod byas gyur pas / /
bstan pa yun ring 'bar gyur cig /
bsam gtan rnam thar gzugs med dang / /
ting 'dzin gang ga'i bye snyed pa / /
bsgoms pas de mthus bdag gi ni / /
bstan pa yun ring 'bar gyur cig /
ye shes don du bdag gis sngon / /
dka' thub nags dag bsten byas shing / /
bstan bcos du ma nyer bstan pas / /
bdag gi bstan pa 'bar gyur cig /
brtse ba'i rgyu yis sha khrag dang / /
'tsho ba yongs su btang gyur cing / /
yan lag nyid lag btang ba yis / /
chos tshul rnam par 'phel gyur cig /
bdag sngon sdig pa'i sems can rnams / /
byams pas gsal bar smin byas shing / /
theg pa gsum la rab bkod pas / /
chos kyi mchod sbyin rgyas gyur cig /
bdag sngon thabs shes gyur pa na / /
sems can lta ngan las bsgral cing / /
yang dag lta la bkod byas pas / /
chos ni rnam @# / /
par 'phel gyur cig /
bdag gis sems can bsdu dngos bzhis / /
nyon mongs me las thar byas shing / /
bdag gis 'phel sdig pham byas pas / /
bdag 'khor yun ring gnas gyur cig /
bdag gis mu stegs can gzhan dag /
lta ba'i chu las bsgral byas te / /
yang dag lta la bkod gyur pas / /
bdag 'khor rtag tu gus gyur cig ! /
yun ring bstan pa 'bar gyur cig /
chos kyi rgyal po btsong kha pa'i / /
chos tshul rnam par 'phel ba la / /
gegs kyi mtshan ma zhi ba dang / /
mthun rkyen ma lus tshang bar shog ! /
bdag dang gzhan gyi dus gsum dang / /
'brel ba'i tshogs gnyis la brten nas / /
rgyal ba blo bzang grags pa yis / /
bstan pa yun ring 'bar gyur cig /
khyad par mkhas mang {x x x x} shing rta che gnyis {x x x x} khrims ldan phun sum tshogs pa 'dus pa'i sde / /
bka' dang bstan bcos zab dang rgya che bar / /
'chad rtsod rtsom sogs yar ngo'i zla ba bzhin / /
gong nas gong 'phel thub bstan rab rgyas shog ! dkon mchog gsum la phyag 'tshal lo / /
rtsa brgyud bla mas byin rlabs dang / /
yid dam lha yis dngos grub stsol / /
bstan srung rgya mtshos 'phrin las bsgrub / /
rgyal bstan chab srid dkar 'jams gnas / /
sngon rabs dam pa'i lugs bzang khrims / /
phan bde'i gzhi sgo legs gnas pa'i / /
bdag sogs bsam don myur 'grub shog /
rin chen gsum gyi bden mthu dang / /
las 'bras bsam gyis mi khyab cing / /
chos nyid zab mo'i thu stobs kyis / /
bzhed rgu 'bad med 'grub gyur cig /
dkon mchog gsum gyi bden pa dang /
sangs rgyas dang byang chub sems dpa' thams cad kyi byin gyis brlabs dang tshogs gnyis yongs su rdzogs pa'i mnga' thang chen po dang chos kyi dbyings rnam par dag cing bsam gyi mi khyab pa'i bden pa'i stobs kyis ji ltar smon pa'i gnas rnams de de bzhin du 'grub par gyur cig /
rmad byung sras bcas rgyal ba'i byin brlab dang / /
rten 'brel bslu ba med pa'i bden pa dang / /
bdag gi lhag bsam dag pa'i mthu stobs kyis / /
rnam dag smon pa'i don kun myur 'grub shog /
! rgyal ba ma lus skyed pa'i yab gyur kyang / /
rgyal sras tshul gyis zhing khams rab 'byams su / /
rgyal ba'i chos 'dzin thugs bskyed bden pa'i mthus / /
blo bzang rgyal ba'i bstan pa rgyas gyur cig /
sngon tshe dbang po'i tog gi spyan snga ru / /
dam bcas tshe na snying stobs chen po zhes / /
sras bcas rgyal @# / /
bas bsngags brjod bden pa'i mthus / /
blo bzang rgyal ba'i bstan pa rgyas gyur cig /
lta spyod gtsang ma'i rgyud pa spel ba'i phyir / /
thub pa'i drung du shel dkar phreng ba phul / /
chos dung gnang zhing lung bstan bden pa'i mthus / /
blo bzang rgyal ba'i bstan pa rgyas gyur cig /
lta ba rnam dag rtag chad mtha' las grol / /
sgom pa rnam dag bying rmugs mun pa sangs / /
spyod pa rnam dag rgyal ba'i bka' bzhin sgrub / /
blo bzang rgyal ba'i bstan pa rgyas gyur cig /
mang du thos pa rgya cher btsal bas mkhas / /
thos don ji bzhin rgyud la sbyar bas btsun / /
kun kyang bstan 'gro'i don du bsngo bas bzang / /
blo bzang rgyal ba'i bstan pa rgyas gyur cig /
drang nges gsung rab ma lus 'gal med du / /
gang zag gcig gi nyams len gdams pa ru / /
nges pa rnyed pas nyes spyod mtha' dag 'gag /
blo bzang rgyal ba'i bstan pa rgyas gyur cig /
lung chos sde snod gsum gyi 'chad nyan dang / /
rtogs pa'i bstan pa bslab gsum nyams len te / /
mkhas shing grub pa'i rnam thar rmad du byung / /
blo bzang rgyal ba'i bstan pa rgyas gyur cig /
phyi ru nyan thos spyod pas zhi zhing dul / /
nang du rim gnyis rnal 'byor gdeng dang ldan / /
mdo sngags lam bzang 'gal med grogs su 'khyer / /
blo bzang rgyal ba'i bstan pa rgyas gyur cig /
rgyu yi theg par bshad pa'i stong pa nyid / /
'bras bu'i thabs kyis sgrub pa'i bde chen dang / /
mnyam sbyor chos phung brgyad khri'i snying po'i bcud / /
blo bzang rgyal ba'i bstan pa rgyas gyur cig /
skyes bu gsum gyi lam gyi srung ma'i gtso / /
myur mdzad mgon dang rnam sras las gshin sogs / /
bstan srung dam can rgya mtsho'i mthu stobs kyis / /
blo bzang rgyal ba'i bstan pa rgyas gyur cig /
mdor na dpal ldan bla ma'i sku tshe brtan / /
mkhas btsun bstan 'dzin dam pas sa steng gang / /
bstan pa'i sbyin bdag mnga' thang dar ba yis / /
blo bzang rgyal ba'i bstan pa rgyas gyur cig /
ces pa 'di ni gung thang bstan pa'i sgron mes mdzad pa'o /
! tshad med yon tan rgya mtsho'i dpal mnga' zhing / /
nyam chung 'gro la bu gcig ltar dgongs pa'i / /
dus gsum bde gshegs sras dang slob mar bcas / /
bdag gi bden pa'i smre ngag 'di dgongs shig /
srid zhi'i gdung sel yongs rdzogs thub pa'i bstan / /
'dzam gling yangs pa'i phan bde'i dpal du rgyas / /
de 'dzin mkhas dang grub pa'i skyes bu rnams / /
chos spyod rnam bcu'i bya ba 'phel bar mdzod / /
mi bzad las ngan drag pos yongs non pas / /
bar med duH khas mnar ba'i @# / /
nyam thag 'gro / /
bzod dka' nad mtshon mu ge'i 'jigs pa kun / /
zhi nas bde dga' rgya mtshor dbugs dbyung mdzod / /
khyad par gangs ljongs chos ldan skye 'gro rnams / /
nag phyogs kla klo'i dpung gis brtse med du / /
ngan dgus 'joms pa'i khrag dang mchi ma'i rgyun / /
myur du chad pa'i thugs rje'i mthu dpung skyed / /
nyon mongs gdon gyis smyos pa'i brlang spyod kyis / /
rang gzhan gnyis phung bgyid pa'i snying rje'i yul / /
mi bsrun skye bo'i tshogs rnams blang dor mig /
yongs thob byams brtses mdza' ba'i dpal la sbyor / /
ring nas snying du brnag ba'i 'dod pa'i don / /
yongs rdzogs bod ljongs rang dbang gtsang ma'i dpal / /
lhun grub chos srid zung 'brel dga' ston la / /
spyod pa'i skal bzang myur ba nyid du stsol / /
bstan dang de 'dzin chab srid rang rigs slad / /
gces pa'i lus srog longs spyod yongs btang ste / /
dka' ba brgya phrag sgrub pa'i skye bo rnams / /
grub 'dzin mgon des thugs rjes skyong bar mdzod / /
mdor na mgon po spyan ras gzigs dbang gis / /
sras bcas rgyal ba'i spyan sngar gangs can zhing / /
yongs bzung rgya chen smon lam gang mdzad pa'i / /
'bras bzang deng 'dir myur du 'char bar gsol / /
snang stong chos nyid zab mo'i rten 'brel dang / /
mchog gsum thugs rje'i mthu dang bden tshig stobs / /
las 'bras bslu med bden mthus bdag cag gis / /
bden pa'i smon lam gegs med myur 'grub shog /
! /
rnam grol zhi ba'i rgya mtshor ro gcig tu / /
gzhol ba'i mtha' yas chos tshul dal 'babs klung / /
tshig gi gzegs ma res kyang dug gsum gyi / /
dri ma yongs 'khrud legs bshad bdud rtsi 'di / /
dpar du bskrun pa'i rnam dkar phung po'i mthus / /
yang dag chos kyi sgo mo stong phrag brgya / /
gdangs te rgyud lnga'i 'gro ba ma lus pa / / /
nges legs nor bu'i mdzod la dbang 'byor shog /
