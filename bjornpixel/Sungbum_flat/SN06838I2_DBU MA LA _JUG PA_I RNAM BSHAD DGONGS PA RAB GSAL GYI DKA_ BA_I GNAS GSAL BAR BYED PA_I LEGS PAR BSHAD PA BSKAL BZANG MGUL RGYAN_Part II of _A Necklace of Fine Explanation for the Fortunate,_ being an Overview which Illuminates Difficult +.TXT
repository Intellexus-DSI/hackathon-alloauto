@## / /
dbu ma la 'jug pa'i rnam bshad dgongs pa rab gsal gyi dka' gnad gsal bar byed pa legs par bshad pa bskal bzang mgul rgyan zhes bya ba las smad kyi cha bzhugs so / / / /
@## / /
sa drug pa mngon du gyur pa bshad pa la / /
'brel ni /
byang sems sa lnga pa ba des /
bsam gtan gyi phar phyin nyams su blangs pa las /
lam gong ma ci zhig thob par 'gyur zhe na /
sa drug pa mngon du gyur ba thob byas pa la /
kho na re /
sa drug pa la mngon du gyur pa zhes brjod pa'i rgyu mtshan de gang /
sa drug par yon tan gyi khyad par gang thob ce na /
thog mar sa'i nges tshig dang /
sa drug par sher phyin gyi nyams len lhag pa'i yon tan khyad par can thob sa 'chad pa la /
mngon du phyogs par mnyam bzhag sems gnas te / /
zhes sogs shau+lo ka gcig gsungs /
kho na re /
sa drug par sher phyin gyi nyams len lhag par thob cing /
bstan bcos 'dir de nyid rgyas par 'chad na tshul ji ltar du 'chad ce na /
ji ltar long ba'i tshogs kun bde blag tu / /
zhes pa nas /
de dag de skad rab tu bsgrags /
zhes pa'i bar gyi sher phyin de rgyas par 'chad /
de ltar blo gros zer gyi snang ba gsal byas pa / /
zhes sogs shau+lo ka gsum gyi don bsdus te 'chad par byed / /
dang po ni /
rdzogs pa'i sangs rgyas chos la mngon phyogs shing / /
zhes bshad na /
sa drug par sher phyin gyi nyams len lhag par rdzogs pa'i @# / /
sangs rgyas kyi chos thob pa la mngon du phyogs par ji ltar 'gyur zhe na /
de'i rgyu mtshan yod de /
sa lnga pa man chad lhag par thob pa'i sbyin sogs rnams kyi sangs rgyas kyi sar sgrod pa sher phyin gyi nyams len khyad par can gyi zin pa la rag las pa'i phyir /
zhes dpe dang bcas te ston pa la /
ji ltar long ba'i tshogs kun bde blag tu / /
zhes sogs shau+lo ka gcig gi 'chad /
'di rten 'byung ba'i de nyid mthong ba de / /
zhes bshad na /
sa drug pa nas gzigs pa'i rten 'byung gi de kho na nyid ji lta bu yin zhe na /
de kho na nyid mngon sum du rtogs pa la 'dri na /
sangs rgyas dang byang sems gong ma rnams la 'dri bar bya ba yin la /
lung la brten nas shod cig ce na lung gi dgongs pa nges pa yang dka' ba'i phyir /
rang dbang du lung gi dgongs pa 'chad mi nus la /
'on kyang /
mgon po klu sgrub kyi rjes su 'brangs nas 'chad ces ston pa la /
ji ltar de'i ches zab chos rtogs pa /
zhes sogs gsungs| 'o na /
de 'dra'i stong nyid rgyas par ston pa'i snod rung gi gdul bya de gang zhe na /
de ngos 'dzin pa la /
so so skye bo dus na'ang stong pa nyid thos nas / /
zhes sogs gsungs /
stong nyid ston pa'i snod rung gi gdul bya theg chen gyi rigs can de la stong nyid bstan pas /
phan yon ci zhig 'byung zhe na /
de'i lan ston pa la /
de la de'i rjes su 'gro ba'i yon tan 'byung / /
zhes sogs gsungs /
des na stong nyid rgyas par ston pa'i snod rung gi bstan bcos 'di'i ched du bya bya'i gdul bya des /
sngar bshad pa'i zab pa dang rgya che ba'i lam nyams su blangs pa las /
lam gong ma sa rab tu dga' ba sogs rims kyi thob par 'gyur bas /
de 'dra'i gdul bya de /
stong nyid nyan pa'i phyir du bskul rigs zhes 'chad par byed pa la /
zab cing rgya che'i tshul la mkhas pa'i skye bos ni / /
zhes sogs gsungs /
'o na /
bstan bcos 'dir /
sa drug pa nas gzigs pa'i rten 'byung gi de kho na nyid klu sgrub kyi rjes su 'brangs te 'chad pa'i tshul de gang zhe na| 'di la yang dag pa'i don lung gi bstan tshul /
lung gi don rigs pas bsgrub pa /
des grub pa'i stong nyid kyi rab dbye bshad pa'o / /
dang po la /
bshad bya'i lung 'god pa /
lung gi don bshad pa'o / /
dang po ni /
sa bcu pa'i mdo las /
kyai rgyal ba'i sras dag /
byang chub sems dpa'i sa lnga pa la lam shin tu rdzogs pa'i byang chub sems dpa' des /
byang chub sems dpa'i sa drug pa la 'jug ste /
de chos mnyam pa nyid bcus 'jug go /
bcu gang zhe na /
'di lta ste /
chos thams cad mtshan ma med pa mnyam pa nyid dang /
chos thams cad mtshan nyid med pa mnyam pa nyid dang /
de bzhin du skye ba med pa dang /
ma skyes pa dang /
dben pa dang /
'dod ma nas rnam par dag pa dang /
spros pa med pa dang /
blang ba med pa dang /
dor ba med pa mnyam pa nyid dang /
chos thams cad sgyu ma dang /
rmi lam dang /
mig yor dang /
brag cha dang /
chu zla dang /
gzugs brnyan dang /
sprul pa lta bur mnyam pa nyid dang /
chos thams cad dngos po dang dngos po med pa gnyis su med pa mnyam pa nyid de /
des chos thams cad kyi rang bzhin de ltar rab tu rtogs pa na rno zhing rjes su mthun pa'i bzod pas byang chub sems dpa' sa drug pa mngon du gyur pa rjes su thob ste /
zhes gsungs /
gnyis pa ni /
skabs 'di'i mnyam nyid de la bcu yod de /
spros pa med par mnyam pa nyid yan chad bdun dang /
blang dor med par mnyam pa nyid gcig dang /
sgyu ma lta bur mnyam nyid sogs gcig dang /
dngos po dang dngos po med pa mnyam pa nyid @# / /
gcig tu bgrang nas bcu yod pa'i phyir /
mnyam nyid bcu'i dang po ni /
sngo ser la sogs pa'i chos thams cad kyi mtshan ma mi 'dra ba rnams stong nyid mngon sum du rtogs pa'i 'phags pa'i mnyam bzhag gi gzigs ngor med pa mnyam pa nyid dang po dang /
chos thams cad rang gi mtshan nyid kyis med par mnyam pa de /
mnyam nyid gnyis pa ste /
de gnyis mdor bstan dang /
gzhan brgyad ni khyad par du phye nas ston pa yin te /
ma 'ongs pa rnams stong nyid la rtse gcig tu mnyam par bzhag pa'i mnyam bzhag gi stong nyid gzigs pa'i gzigs ngor skye ba med par mnyam pa de /
mdor bstan dang po'i dbang du byas pa'i mnyam nyid gsum pa /
dang /
ma 'ongs pa rnams rang bzhin gyis skye ba med par mnyam pa de mdor bstan gnyis pa'i dbang du byas pa'i mnyam nyid gsum pa'o / /
mdor bstan rgyas bshad sbyor tshul 'og ma rnams la yang rigs 'dre /
'das pa dang /
da ltar ba'i chos rnams rang bzhin gyis ma skyes par mnyam pa de /
mdor bstan gnyis pa'i dbang du byas pa'i mnyam nyid bzhi pa dang /
dngos po skye 'gyur dang /
skyes pa rang bzhin gyis grub pas stong par mnyam pa de /
mdor bstan gnyis pa'i dbang du byas pa'i mnyam nyid lnga pa dang /
chos thams cad gdod ma nas rang bzhin gyis grub pa'i dag par mnyam pa de /
mdor bstan gnyis pa'i dbang du byas pa'i mnyam nyid drug pa dang /
chos thams cad kyi stong nyid la rtse gcig tu mnyam par bzhag pa'i 'phags pa'i mnyam bzhag gis chos nyid gzigs pa'i gzigs ngor /
gnyis snang gi spros pa med par mnyam pa de mdor bstan dang po'i dbang du byas pa'i mnyam nyid bdun pa dang /
chos thams cad don dam par blang ba med pa dang /
dor ba med par mnyam pa de mdor bstan dang po'i dbang du byas pa'i mnyam nyid brgyad pa dang /
chos thams cad sgyu ma dang rmi lam dang /
mi g.yor dang /
brag cha dang /
chu zla dang /
gzugs brnyan dang /
sprul pa lta bur rang bzhin gyis grub pas stong par mnyam pa nyid de /
mnyam nyid dgu pa dang /
'dus ma byas kyi chos rnams dngos med du rang bzhin med par mnyam pa de mnyam nyid bcu pa yin /
'di'i mig yor de gang la byed ce na /
spyir mig yor dang /
gzugs brnyan mi 'gal te /
gzhi shes kyi lam bden gyi rnam pa 'chad pa'i skabs kyi mdo las gzugs brnyan zhes bshad pa la /
rgyan snang du mig yor zhes 'byung ba'i phyir /
skabs 'dir de gnyis don mi gcig ste /
de gnyis dpe so sor grangs ba'i phyir /
'grel bshad ltar na 'di'i mig yor skyes bu'i lus kyi grib ma la byed pa 'am /
gnod 'joms chung ba las rab rib can la skra shad dzags par snang ba la mig yor du bshad pa de la byed dam /
yang theg bsdus bshad sbyar las /
thag 'dra'i rtse mo zhes 'gal me'i 'khor lo snang ba la mig yor du bshad pa rnams ci rigs pa la bya'o / /
gnyis pa stong nyid rigs pas grub pa ni /
sngar bshad pa'i mnyam nyid bcu'i nang na 'dus byas thams cad rang bzhin gyi skye ba med par mnyam pa nyid /
bstan bcos 'dir gtso bor bstan la 'bebs pa yin te /
rang 'grel las /
de'i phyir 'dir chos skye ba med par mnyam pa nyid kho na rigs pas bstan pa nyid kyi chos mnyam pa nyid gzhan bstan pa sla bar dgongs te /
slob dpon gyis dbu ma'i bstan bcos kyi dang por /
bdag las ma yin gzhan las min / /
gnyis las ma yin rgyu med min / /
dngos po gang dang gang na yang / /
skye ba nam yang yod ma @# / /
yin /
zhes sogs gsungs pa'i phyir /
'o na bstan bcos 'dir 'dus byas rang bzhin gyi skye med du gtan la 'bebs tshul de gang zhe na /
'di la chos kyi bdag med rigs pas bsgrub pa dang /
gang zag gi bdag med rigs pas bsgrub pa gnyis /
dang po ni /
de nyid de las 'byung min /
zhes pa nas /
rnam dpyod pa ni myur du grol bar 'gyur /
zhes pa'i bar gyis bshad /
gnyis pa ni /
nyon mongs skyon rnams zhes pa nas /
de skad sngar bshad lhag ma phyogs 'di nyid kyi rtogs par bya /
zhes pa'i bar gyis 'chad /
des grub pa'i stong nyid kyi rab dbye ni /
bdag med 'di ni 'gro ba rnams grol phyir /
zhes pa nas /
de dag de skad rab tu bsgrags zhes pa'i bar gyis dang /
chos kyi bdag med rigs pas sgrub pa la yang /
bdag med gnyis sgom pa'i rim pa la /
dang por gang zag gi bdag med bsgom par byed kyang 'dir rtogs dka' sla'i rim pa'i dbang du byas nas /
thog mar chos kyi bdag med gtan la 'bebs pa yin la /
de yang dngos smra ba rnams kyi 'dus byas rang bzhin gyis grub par 'dzin pa'i log rtogs 'gogs dka' zhing /
de khegs na 'dus ma byas rang bzhin gyis grub pa zhar la khegs pas /
thog mar phung po sogs 'dus byas kyi chos rnams kyi bdag med gtan la 'bebs zhing /
de yang dngos smra bas 'dus byas la skye 'jig gnas gsum mthong ba'i rgyu mtshan gyis rang bzhin gyis grub par 'dzin pas /
bstan bcos 'dis 'dus byas rang bzhin gyis skye med du thog mar gtan la 'bebs par byed la /
'di la yang rang bzhin gyi skye ba med pa'i dam bca' bzhag pa ni /
de nyid de las 'byung min gzhan dag las lta ga la zhig zhes sogs kyi bshad /
de yang gzhung 'dis mtha' bzhi las skye ba med pa'i dam bca' tsam zhig bstan gyi /
mtha' bzhi gang rung las mi skye ba'i rtags kyi /
dngos po rang bzhin gyis skye med du sgrub pa'i rtags yang dag dngos su bstan pa ma yin te /
rang 'grel las /
'dir ma yin zhes bya ba ni yod pa nyid kyi sgrub byed rang la skye ba dang 'brel gyi yod pa dang ni ma yin te /
de dgag pa don gyis 'grub pa'i phyir /
zhes gsungs pa'i phyir /
'dir dngos su mtha' bzhi gang rung la skye ba med pa'i dam bca' tsam bzhag pa yin kyang /
rang bzhin gyis skye ba med pa'i dam bca' bzhag zhes nges par smos dgos ste /
rang bzhin gyi skye ba la mtha' bzhi'i skye ba gang rung gi kha tshon chod cing /
rang bzhin gyi skye ba khas len pa rnams kyi mtha' bzhi gang rung las skye ba nges par khas len dgos pa'i phyir /
bstan bcos 'dir mnyam nyid bcu'i nang nas rang bzhin gyis skye ba med par mnyam nyid de gtso bor gtan la 'babs pa la rang bzhin gyi skye ba med pa'i dam bca' bzhag zhes smos pa la dgos pa khyad par can yod pa'i phyir /
'di la sa bcad nor ba yin snyam du ma 'dzin cig /
des na chos kyi bdag med rigs pas sgrub pa la /
mtha' bzhi'i skye ba bden pa gnyis char du dgag pa /
de ltar bkag pa la rtsod pa spangs pa /
brten 'byung gi skye ba nyid kyi mthar 'dzin gyi log rtog 'gog tshul /
rigs pas dpyad pa byas pa'i 'bras bu ngos bzung ba dang bzhi /
dang po la rang bzhin gyi skye ba med pa'i dam bca' bzhag pa /
de rigs pas sgrub pa'i sgrub byed bstan pa /
mtha' bzhi'i skye ba bkag pa'i bsgrub pa'i don dang gsum /
dang po rang bzhin gyi skye ba med pa'i dam bca' bzhag pa ni /
de nyid de las 'byung min gzhan dag las lta ga la zhig /
zhes sogs kyi bshad /
gnyis pa la bdag skye dgag pa /
gzhan skye dgag pa /
gnyis ka las skye ba dgag pa /
rgyu med las skye ba dgag @# / /
ba dang bzhi /
dang po ni /
de nyid de las 'byung na yon tan 'ga' yang yod ma yin /
zhes pa nas /
bya min rgya cher bshad pa'i nyes bar thal bar 'gyur phyir ro / /
zhes pa'i bar gyis bshad /
gnyis pa ni /
gzhan la brten nas gal te gzhan zhig 'byung bar 'gyur na ni /
zhes pa nas /
stong nyid don can nges don shes par gyis zhes pa'i bar gyis bshad /
gsum pa ni /
gnyis las skye ba'ang rigs pa'i ngo bo ma yin gang gi phyir /
zhes sogs kyis bshad bzhi pa ni /
gal te rgyu med kho nar skye bar lta zhig 'gyur na ni /
zhes sogs kyis bshad /
mtha' bzhi'i skye ba bkag pa grub pa'i don ni /
gang gis phyir na bdag dang gzhan dang gnyis ka las skyes dang / /
rgyu la ma ltos yod pa min pas dngos rnams rang bzhin bral / /
zhes pas 'chad /
de ltar bkag pa la rtsod pa spang ba ni /
gang gis sprin tshogs dang mtshungs gti mug ltug po 'jig rten la /
zhes sogs kyis 'chad /
brten 'byung gi skye ba nyid kyi mthar 'dzin gyi log rtog 'gog tshul /
gang phyir rgyu med pa dang dbang phyug gi /
zhes sogs kyis 'chad /
rig pas dpyad pa byas pa'i 'bras bu ngos bzung ba ni / /
so so skye bo rnams ni rtog pas cing /
zhes sogs kyi 'chad /
mngon du phyogs par mnyam bzhag sems gnas te /
zhes sogs kyi skabs su /
rang 'grel las /
byang chub sems dpa' sa lnga bar /
bsam gtan gyi pha rol tu phyin pa yongs su dag pa thob pas /
sa drug par mnyam par bzhag pa'i sems la gnas shing /
rten cing 'brel bar 'byung ba zab mo de nyid mthong ba'i byang chub sems dpa' ni shes rab kyi pha rol tu phyin pa yongs su dag bas 'gog pa thob par 'gyur gyi snga rol tu ni ma yin te /
shes rab lhag par gyur pa med pa'i phyir /
te /
sbyin pa la sogs pa'i pha rol tu phyin pa phul du byung ba dang ldan pas ni 'gog pa thob par mi nus so / /
zhes gsungs pa'i don la kha cig /
sa drug pa man chad du 'gog pa'i snyoms 'jug thob pa med de /
de man chad du sher phyin phul du byung ba thob pa med pa'i phyir /
zhes zer ba mi 'thad de /
sa drug pa man chad du 'gog pa'i snyoms 'jug thob pa yod par thal /
phyir mi 'ong lus mngon byed dang /
gnyis ka'i cha las rnam par grol ba'i nyan thos dgra bcom gyi 'gog snyoms thob pa'i phyir /
rtags sla /
gzhan yang /
sa drug pa man chad du 'gog pa'i snyoms 'jug thob pa yod par thal /
mthong lam rtse sbyor gyis bsdus pa'i mthar gnas snyoms 'jug dgu yod pa'i phyir te /
mdo las de rnam par thar pa brgyad po de dag dang mthar gyi gnas pa'i snyoms par 'jug pa dgu po de dag rnam par phye zhing /
seng ge rnam par bsgyings pa'i ting nge 'dzin la snyoms par 'jug go /
zhes gsungs pa'i phyir /
rang lugs la /
'grel pa de'i don ni /
sa drug pa'i snga rol /
sa lnga pa man chad du 'dir bstan thun mong ma yin pa'i 'gog snyoms ma thob ste /
sa lnga ba man chad du sher phyin lhag pa'i yon tan khyad par can ma thob pa'i phyir te /
de ltar yang /
! Ti.ka chen las /
de'i phyir 'gog pa la snyoms par 'jug pa thun mong ma yin pa 'di nas thob pa yin no / /
zhes gsungs pa'i phyir /
des na rang thob byed kyi thabs su gyur pa'i 'jig rten las 'das pa'i lam dang srid rtse'i dngos gzhi'i snyoms 'jug la brten nas thob cing /
srid rtse la 'dod chags dang bral ba'i rigs su gnas pas rab tu phye ba'i stong nyid mngon sum du rtogs pa'i ye shes de 'gog snyoms kyi mtshan nyid /
'o na ci'i phyir 'gog pa'i snyoms 'jug ces by @# / /
zhe na /
sa drug pa'i mnyam bzhag ye shes chos can /
khyod la 'gog pa'i snyoms 'jug zhes brjod pa'i rgyu mtshan yod de /
de bzhin nyid la 'gog pa zhes bya la /
de la snyoms par 'jug pa'i ye shes yin pa'i rgyu mtshan gyi de ltar brjod pa'i phyir /
de bzhin nyid la 'gog pa zhes brjod pa'i rgyu mtshan yod de /
de bzhin nyid mngon sum du rtogs pa'i ye shes de gnyis snang gi spros pa bkag pa'i ye shes yin pa'i phyir /
de ltar yang /
rang 'grel las /
de bzhin nyid la 'gog pa zhes brjod de /
'dir spros pa thams cad 'gog par 'gyur ba'i phyir /
zhes gsungs /
de yang sgra bshad pa tsam yin gyi /
stong nyid la gnyis snang nub pa'i ye shes yin na /
'gog pa'i snyoms 'jug yin mi dgos te /
'gog pa'i snyoms 'jug thob pa la srid rtse'i dngos gzhi'i snyoms 'jug thob dgos pa'i phyir dang /
'gog pa'i snyoms 'jug thob pa la /
'das lam thob pa sngon du 'gro dgos pa'i phyir /
kho na re /
khyod kyi 'jug 'grel gyi don 'chad tshul de mi 'thad de /
sa drug par 'gog pa'i snyoms 'jug thun mong ma yin par ma thob par thal /
sa drug par sher phyin phul du byung ba ma thob pa'i phyir /
khyab pa khas /
rtags grub ste slob lam na sher phyin med pa'i phyir /
zhe na /
slob lam na sher phyin yod de /
slob lam na sbyin pa'i phar phyin yod pa gang zhig /
rgyu mtshan mtshungs pa'i phyir /
dang po grub ste /
sgrib gnyis spangs pa'i sangs rgyas kyi sar phyin par byed pa'i byang sems kyi sbyin pa yin na /
sbyin pa'i phar phyin yin dgos pa'i phyir te /
rang 'grel las /
yongs su bsngo ba'i khyad par gyis pha rol tu 'gro ba la /
nges par bzhag na ni /
sbyin pa'i pha rol tu phyin pa'i ming rnyed bar 'gyur ro /
zhes pa'i bar dang /
Tika chen las /
pha rol tu phyin pa'i don la pha rol 'dir phyin pa zhes las la sbyar na sangs rgyas kyi sar phyin pa yin la /
'dis pha rol tu phyin par byed pa zhes byed pa la sbyar na slob lam na yang phar phyin yod do / /
zhes gsungs /
kho na re /
rang 'grel las /
de la pha rol zhes bya ba ni /
gang 'khor ba'i rgya mtsho'i phar 'gram mam dogs ste /
nyon mongs pa dang shes bya'i sgrib pa ma lus pa spangs pa'i rang bzhin mnga' ba'i sangs rgyas nyid do / /
pha rol du son pa'i pha rol tu phyin pa'o / /
zhes bya ste /
zhes gsungs pa dang 'gal lam snyam na /
skyon med de /
pha rol tu phyin par byed pa'i byang sems kyi ye shes dang /
pha rol tu phyin zin pa'i ye shes gang rung la phar phyin du 'jog pa'i /
pha rol de sgrib gnyis spangs pa'i sangs rgyas la byed pa lung de'i don yin pa'i phyir /
rtsa ba'i rtags gnyis pa rgyu mtshan mtshungs pa yang grub ste /
rang 'grel las /
tshul khrims la sogs pa 'chad par 'gyur ba de dag kyang /
de bzhin du rigs par bya'o /
zhes gsungs pa'i phyir /
slob lam na sbyin pa'i phar phyin yod de /
sems bskyed bsngo ba stong nyid mngon sum du rtogs pa'i shes rab kyis zin pa'i sbyin pa de yin na /
sbyin pa'i phar phyin yin dgos pa'i phyir te /
de yin na /
'jig rten las 'das pa'i sbyin pa'i phar phyin yin dgos pa'i phyir /
rtags grub ste /
sbyin pa sbyin bya len po gtong pos stong /
zhes sogs /
sems bskyed bsngo ba stong nyid mngon sum du rtogs pa'i shes rab kyis zin pa'i sbyin pa de /
'jig rten las 'das pa'i sbyin pa'i phar phyin dang /
stong nyid mngon sum du rtogs pa'i shes rab kyis ma zin kyang /
theg chen sems bskyed kyis zin pa'i sbyin pa 'jig rten pa'i phar phyin gyi don du @# / /
gsal bar bstan pa'i phyir /
gzhan yang /
'gog snyoms gyi don sngar ltar khas blangs pa la /
kha cig /
'gog snyoms yin na /
thun mong ma yin pa'i 'gog snyoms yin dgos par thal /
mtshan nyid de 'thad pa'i phyir /
'dod na /
rang rgyud pa dang /
thal 'gyur ba gnyis kas 'gog snyoms su khas len pa'i 'gog snyoms gcig med par thal /
'dod pa'i phyir /
'dod na /
'gog snyoms la thun mong ba'i 'gog snyoms dang /
thun mong ma yin pa'i 'gog snyoms gnyis su dbyer med par thal /
'dod pa'i phyir /
'dod na /
Tika chen las /
'gog pa la snyoms par 'jug pa thun mong ma yin pa 'di nas thob pa yin no / /
zhes 'gog snyoms la thun mong ba dang /
mthun mong ma yin pa gnyis su gsungs pa mi 'thad par thal /
'dod pa'i phyir /
snyam na skyon med de /
dgag gzhi yid kyi rnam shes phra mo'i steng du /
dgag bya tshor 'du rag pa 'khor bcas bkag pa'i snyoms 'jug de theg pa thun mong ba'i mdo las 'gog snyoms su bshad pas de la thun mong ba'i 'gog snyoms zhes gsungs pa yin gyi /
de 'gog snyoms su khas mi len pa'i phyir /
dper na /
Tik chen las /
gang zag rang rkya thub pa'i rdzas yod du 'dzin pa'i blo la thun mong ba'i 'jig lta zhes gsungs kyang /
de 'jig lta ma yin pa'i phyir /
rang lugs la mi bzhed pa bzhin no / /
kho na re /
'gog snyoms yin na /
chos nyid la rtse gcig tu mnyam par bzhag pa'i ye shes yin mi dgos par thal /
byang 'phags kyi rgyud kyi 'gog snyoms de chos nyid la rtse gcig tu mnyam par bzhag pa'i ye shes yin kyang /
phyir mi 'ong lus mngon byed dang /
gnyis ka'i cha las rnam par grol ba'i nyan thos dgra bcom pa'i rgyud kyi 'gog snyoms de chos nyid la rtse gcig tu mnyam par bzhag pa'i ye shes ma yin pa'i phyir /
zhes zer pa mi 'thad de /
'o na /
phyir mi 'ong lus mngon byed dang gnyis ka'i cha las rnam par grol ba'i theg dman dgra bcom gyi stong nyid mngon sum du ma rtogs zhing /
byang 'phags kyi stong nyid mngon sum du rtogs pa'i khyad par de 'thad par thal /
dam bca' de'i phyir /
yang bdag gi bla ma mkhas pa'i dbang po kha cig /
dogs pa 'di ltar gsungs te /
'gog pa la 'gog pa spel ba mi 'thad par gsungs pa mi rigs par thal /
yar 'ongs thod rgal gyi spel gzhi bsam gzugs brgyad po dang /
spel chos 'gog pa gnyis ka 'gog pa'i snyoms 'jug tu mtshungs pa'i phyir /
der thal /
de'i spel gzhi bsam gzugs brgyad po de 'gog pa'i snyoms 'jug yin pa'i phyir /
yar 'ongs thod rgal chos nyid la rtse gcig tu mnyam par bzhag pa'i mnyam bzhag ye shes yin na /
'gog pa'i snyoms 'jug yin dgos pa'i phyir /
yang yar 'ongs kyi 'gog pa dang /
mar 'ongs kyi 'gog pa la /
zhi ma zhi'i khyad par med par thal /
de gnyis ka chos nyid la rtse gcig tu mnyam par bzhag pa'i mnyam bzhag ye shes su mtshungs pa'i phyir /
rtags khas /
zhes gsungs pa la lan ci 'debs gzigs shig /
! / /
de nyid de las 'byung min gzhan dag las lta ga la zhig /
zhes sogs kyi skabs su /
don dam dpyod byed kyi rtags kyi dgag bya ngos bzung ba dang /
de 'gog pa'i tshul bshad pa dang gnyis /
dang po ni /
mkhas pa kha cig /
don dam dpyod byed kyi dgag bya la brgyad yod de /
don dam par grub pa /
bden par grub pa /
de kho na nyid du grub pa /
yang dag par grub pa /
rang bzhin gyi grub pa /
rang ngos nas grub pa /
rang gi mtshan nyid kyi grub pa /
rdzas su grub pa rnams su yod @# / /
phyir /
zer na /
'o na /
don dam dpyod byed kyi rtags kyi dgag bya yod par thal /
de la brgyad du yod pa'i phyir /
gzhan yang /
de la brgyad kyi grang nges byed pa mi 'thad par thal /
khyod ltar na /
chos nyid du grub pa gnas lugs su grub pa /
slob pa 'phags pa'i mnyam gzhag ye shes kyi dngos kyi gzhal byar grub pa /
rnams don dam dpyod byed kyi rtags kyi dgag bya yin pa'i phyir te /
chos thams cad chos nyid du grub pa /
gnas lugs su grub pa de /
don dam dpyod byed kyi rtags kyi dgag bya yin pa gang zhig /
bden par grub pa don dam par grub pa rnams /
don dam dpyod byed kyi rtags kyi dgag bya yin pa'i phyir /
phyi ma khas /
dang po der thal /
chos thams cad de kho na nyid du grub pa de don dam dpyod byed kyi rtags kyi dgag bya yin pa'i phyir /
gzhan yang /
bden par grub pa de /
don dam dpyod byed kyi rtags kyi dgag bya yin par thal /
dam bca' de 'thad pa'i phyir /
'dod na /
de myu gu bden med du sgrub par byed pa'i rtags kyi dgag bya yin par thal /
'dod pa'i phyir /
bden med du myu gu bden med du sgrub par byed pa'i rtags kyis sgrub bya yin par thal /
'dod pa'i phyir /
'dod mi nus te /
de'i bsgrub bya'i chos yin pa'i phyir /
kha cig /
rang rgyud pas don dam par grub pa /
bden par grub pa /
de kho na nyid du grub pa rnams khas mi len cing /
phyi ma lnga po khas len pa yin zer na /
rang rgyud pas yang dag par grub par khas len par thal /
dam bca' 'thad pa'i phyir /
'dod na /
rang rgyud pa'i thad kyi /
drang nges rnam 'byed las /
'o na /
de tsam ma yin pa'i don dam par grub pa dang /
yang dag par grub pa zhes bshad pa'i /
dgag bya de ci 'dra gcig yin snyam na /
zhes bshad pa mi 'thad par thal /
'dod pa'i phyir /
kho na re /
rang rgyud pa gzhir bzhag la /
des yang dag par grub pa khas len par thal /
des yang dag pa'i kun rdzob khas len pa'i phyir /
zer na /
'o na /
rang rgyud pas don dam par grub pa khas len par thal /
des don dam bden pa khas len pa'i phyir /
khyab pa khas /
mkhas pa kha cig /
chos thams cad ming gi btags pa tsam ma yin par rang gi thun mong ma yin pa'i sdod lugs kyi ngos nas grub pa gcig byung na| de don dam dpyod byed kyi rtags kyi dgag bya yin te /
don dam dpyod byed kyi rtags kyi dgag bya de /
rtags pa mtha' bzung gi tshul gyi ngos 'dzin pa yin /
zhes gsungs /
'o na /
chos thams cad ming gis btags pa tsam ma yin par rang gi thun mong ma yin pa'i sdod lugs kyi ngos nas grub pa de don dam dpyod byed kyi rtags kyi dgag bya ma yin par thal /
dam bca' de 'thad pa'i phyir /
'dod na /
de yin par thal /
chos thams cad bden par grub pa de /
don dam dpyod byed kyi rtags kyi dgag bya yin pa'i phyir te /
myu gu bden par grub pa de /
de yin pa'i phyir /
de myu gu bden med du sgrub par byed pa'i rtags kyi dgag bya yin pa'i phyir te /
myu gu bden med de /
de bden med du sgrub par byed pa'i rtags kyi sgrub bya yin pa'i phyir /
kho na re /
Tik chen las /
des bzung pa'i zhen yul ni /
brtags pa mtha' bzung gi tshul gyi bden tshad do / /
zhes gsungs pa mi 'thad par thal /
don dam dpyod byed kyi rtags kyi dgag bya de rtags pa mtha' bzung gi tshul gyi ngos 'dzin mi rigs pa'i phyir /
zer na /
ma khyab ste /
bden grub de brtags pa mtha' bzung gi tshul gyi ngos 'dzin pa lung de'i don yin pa'i phyir /
lam rim chung ba dang /
skal bzang mig 'byed sogs @# / /
las /
dgag bya la lam gyi dgag bya dang /
rigs pa'i dgag bya gnyis las /
dang po /
sgrib pa gnyis lta bu la byed /
gnyis pa la tha snyad dpyod byed kyi rigs pa'i dgag bya dang /
don dam dpyod byed kyi rigs pa'i dgag bya gnyis /
dang po ni /
sgra rtag pa dang /
sgra rtag 'dzin rtogs pa lta bu la byed /
gnyis pa ni /
chos thams cad bden par grub pa dang /
chos thams cad bden par 'dzin pa'i bden 'dzin lta bu la byed /
zhes gsungs /
de la skyon 'phen pa kha cig /
sgra rtag 'dzin rtog pa chos can /
tha snyad dpyod byed kyi tshad ma'i dgag bya yin par thal /
tha snyad dpyod byed kyi rigs pa'i dgag bya yin pa'i phyir /
'dod na /
de'i gnod bya yin par thal /
'dod pa'i phyir /
'dod na /
des khyod la gnod par thal /
'dod pa'i phyir /
'dod na /
des khyod la mi gnod par thal /
khyod tha snyad dpyod byed kyi tshad mas grub pa'i phyir te /
khyod de'i rnyed don yin pa'i phyir te /
khyod kun rdzob bden pa yin pa'i phyir /
gzhan yang /
bden 'dzin chos can /
khyod don dam dpyod byed kyi tshad mas gnod bya yin par thal /
khyod de'i rig pa'i gnod bya yin pa'i phyir te /
de'i dgag bya yin pa'i phyir /
'dod na /
khyod la don dam dpyod byed kyi tshad mas gnod par thal /
'dod pa'i phyir /
'dod mi nus te /
khyod tha snyad dpyod byed kyi tshad mas grub pa'i phyir /
ma khyab /
byas pa la kho na re /
tha snyad dpyod byed kyi tshad mas grub pa'i don la /
don dam dpyod byed kyi tshad mas gnod pa cig yod par thal /
tha snyad dpyod byed kyis tshad mas grub na /
don dam dpyod byed kyi tshad mas mi gnod pas ma khyab pa'i phyir /
zer na /
ma khyab ste /
bden 'dzin chos can /
khyod la sangs rgyas 'phags pa'i thugs rgyud kyi bdag med rtogs pa'i shes rab kyis mi gnod par thal /
khyod des grub pa'i phyir /
khyab pa khas /
der thal /
khyod de'i gzhal bya yin pa'i phyir te /
khyod gzhi grub pa'i phyir /
rtsa bar 'dod na /
bden 'dzin la /
sangs rgyas 'phags pa'i thugs rgyud kyi bdag med rtogs pa'i shes rab kyis gnod par thal /
de la bdag med rtogs pa'i shes rab kyis gnod pa'i phyir te /
thar lam gsal byed las /
'dis mtshon nas bdag med rtogs pa'i shes rab kyis bdag 'dzin la gnod pa'i tshul nges par shes par bya dgos so / /
zhes gsungs pa'i phyir /
gzhan yang /
bdag med rtogs pa'i shes rab kyis bdag 'dzin la gnod par thal /
de de la gnod byed yin pa'i phyir te /
rnam 'grel las /
de'i gnod byed ni /
bdag med mthong bas 'gal ba yin /
zhes gsungs pa'i phyir /
gzhan yang /
bden 'dzin chos can /
khyod la don dam dpyod byed kyi rigs pas gnod par thal /
khyod la bdag med rtogs pa'i rigs pas gnod pa'i phyir /
khyod la de rtogs pa'i shes rab kyis gnod pa'i phyir /
ma grub na /
bden 'dzin la bdag med rtogs pa'i shes rab kyis gnod par thal /
bdag 'dzin la bdag med rtogs pa'i shes rab kyis gnod pa'i phyir /
kha cig /
rang sde'i grub mtha' smra ba gong 'og rnams bden par grub pa'i grub tshad thun pa cig med de /
bye brag smra bas rdul phran phyogs kyi cha med dang /
shes pa dus mtha'i skad cig ma gnyis /
don dam rdzas yod dang /
chu dang bum pa la sogs pa kun rdzob btags yod du 'dod cing /
mdo sde pas spyi mtshan bden med dang /
rang mtshan bden grub tu 'dod /
sems tsam pas kun btags bden med dang /
gzhan dbang dang yongs grub bden grub tu 'dod /
dbu ma pa'i lugs gnyis la yang /
bden par grub pa'i @# / /
grub tshad mthun pa med pa'i phyir /
zer ba mi 'thad de /
mdo sems gnyis la bden par grub pa'i grub tshad mthun pa yod par thal /
de gnyis kas rtog pas sgro ma btags par /
yul rang gi thun mong ma yin ba'i sdod lugs kyis ngos nas grub pa de /
bden grub kyi don du khas len pa'i phyir /
de mdo sde pas bden grub kyi don du khas len pa gang zhig /
de sems tsam pas der khas len pa'i phyir /
dang po grub ste /
de mdo sde pas rang mtshan gyi don du khas len pa'i phyir /
kho na re /
drang nges rnam 'byed las /
de ltar grub mtha'i gong 'og gi rdzas btags dang /
kun rdzob dang /
don dam du yod tshul dang /
grub mtha' gcig gi yang de dag gi sbyor tshul mi 'dra ba'i khyad par phye na /
grub mtha' gal chen rnams legs par gtan la 'bebs nus shing /
zhes gsungs pa mi 'thad par thal /
mdo sems gnyis bden par grub pa'i grub tshad mthun pa yod pa'i phyir /
zer na /
ma khyab /
Tik chen las /
khyad par de ltar ma sbyar yang sprul gzhi'i rta glang du snang bar khas len dgos te /
de lta ma yin na snang ba la 'khrul ba mi srid par 'gyur ba'i phyir /
zhes gsungs /
'di'i don la kha cig /
rde shing rta glang du snang ba yin te /
de ltar ma yin na /
rde shing rta glang du snang ba mi srid par thal /
rde shing rta glang du mi snang ba'i phyir /
'dod na /
rde shing rta glang du snang ba'i shes pa med par thal /
'dod pa'i phyir /
'dod mi nus te /
rde shing rta glang du 'dzin pa'i rtog pa la /
rde shing rta glang du snang ba'i phyir /
zhes pa'i don yin /
zhes zer /
'o na /
chos nyid rta glang du snang ba mi srid par thal /
chos nyid rta glang du mi snang ba'i phyir /
khyab pa khas /
ma grub na /
chos nyid chos can /
snang ba ltar ma grub par thal /
rta glang du snang ba gang zhig /
rta glang du snang du ma grub pa'i phyir /
'dod na /
snang tshul dang /
gnas tshul mi mthun par thal /
'dod pa'i phyir /
'dod mi nus te /
mi slu ba yin pa'i phyir te /
bden pa yin pa'i phyir te /
don dam bden pa yin pa'i phyir /
rtsa bar 'dod na /
chos nyid rta glang du snang ba'i shes pa med par thal /
'dod pa'i phyir /
'dod mi nus te /
chos nyid rta glang du 'dzin pa'i rtog pa la /
chos nyid rta glang du snang ba'i phyir /
rang lugs ni /
sprul gzhi rde'u shing rta glang du snang ba de de'i don yin byas pa la kho na re /
rde shing rta glang du snang par thal /
sprul gzhi'i rde shing rta glang du snang ba'i phyir /
zer na ma khyab /
kha cig /
yod pa dang med pa dang /
yod med gnyis ka dang de gnyis ka ma yin pa la sogs pa rnams /
don dam dpyod byed kyi rtags kyi dgag bya yin te /
chos thams cad yod pa yang ma yin /
med pa yang ma yin /
yod med gnyis ka yang ma yin /
gnyis ka ma yin pa yang ma yin pa'i phyir /
de skad du yang blo gros mi zad pas bstan pa'i mdo las /
rton pa bzhi /
gsungs pa dang /
dkon mchog brtsegs pa las /
yod ces bya ba 'di ni mtha' gcig go /
med ces bya ba 'di ni mtha' gnyis so / /
mtha' de gnyis dang bral ba ni dbu ma'i lam mo / /
zhes dang /
ting nge 'dzin rgyal po las /
yod dang med pa 'di yang mtha' yin te /
gtsang dang mi gtsang 'di yang mtha' nyid yin /
zhes dang /
ye shes rdo rje kun las btus las /
yod min med min gnyis ka min / /
gnyis ka'i bdag nyid min pa min / /
mtha' bzhi spros dang bral ba yi / /
de nyid dbu ma pa yin rigs /
zhes gsungs pa rnams kyi don ayin / /
zhes zer na mi 'thad de /
med pa ma yin na yod pa yin dgos pa'i phyir /
rang bzhin gyis med pa ma yin na /
rang bzhin gyis yod pa yin dgos pa'i phyir /
rtsod zlog las /
@# / /
rang bzhin med pa nyid log na /
rang bzhin nyid du rab grub phyir /
zhes gsungs pa'i phyir /
gzhan yang /
yod pa yang ma yin /
med pa yang ma yin par srid par thal /
chis thams cad yod pa yang ma yin med pa yang ma yin pa'i phyir /
'dod na /
'jug pa las /
gnyis gnyis la de ci byed gnyis dang bral la'ang de ci bya zhes dang /
de'i thad kyi /
rang 'grel las /
gang gi tshe 'di gnyis ka ma grub pa de'i tshe /
yod pa yang ma yin /
med pa yang ma yin pa mi srid d+do /
zhes gsungs pa mi 'thad par thal /
'dod pa'i phyir /
gzhan yang /
yod pa de myu gu slar yang mi skyes bar sgrub par byed pa'i rtags yang dag gi yin par thal /
dngos po bdag gi bdag nyid du yod pa rnams la yang skye ba la dgos pa med de /
ci ste yod kyang skye na nam yang mi skye bar mi 'gyur ro /
zhes pa 'dis /
myu gu slar yang mi skye bar sgrub par byed pa'i gzhan grags kyi rtags gcig bstan pa'i phyir te /
tshig gsal las /
des bdag gi bdag nyid du yod pa zhes bya ba 'dis ni gtan tshigs ngos 'dzin pa yin no /
zhes gsungs pa'i phyir /
'dod na /
myu gu yod par thal /
'dod pa'i phyir /
byas pa kho na re /
skyon med de /
tha snyan du yod pa de myu gu slar yang mi skye bar bsgrub pa'i rtags yang dag yin no zer na mi 'thad de myu gu tha snyad du yod par tshad mas nges pa'i gang zag yin na /
myu gu slar yang mi skye bar tshad mas ngos pa'i gang zag yin dgos pa'i phyir /
de tha snyad du yod par tshad mas ngos pa'i gang zag yin na /
myu gu'i gnas lugs tshad mas nges pa'i gang zag yin dgos /
de yin na /
de slar yang mi skye bar tshad mas nges pa'i gang zag yin dgos pa'i phyir /
dang po grub ste /
de yin na /
myu gu kun rdzob tu yod par tshad mas nges pa'i gang zag yin dgos /
de yin na /
de bden par med par tshad mas nges pa'i gang zag yin dgos /
de de'i gnas lugs tshad mas nges pa'i gang zag yin pa'i phyir /
gzhan yang /
sdom pa gsum bstan pa'i mdo las /
'jig rten nga dang lhan cig rtsod kyi /
nga ni 'jig rten dang mi rtsod te gang 'jig rten na yod par 'dod pa de ni nga yang yod par zhal gyi bzhes so /
gang 'jig rten na med par 'dod pa de ni /
nga yang med par zhal gyi bzhes so /
zhes gsungs pa mi 'thad par thal /
bcom ldan 'das kyi yod par zhal gyi bzhes pa'i chos gcig med pa'i phyir te /
yod pa de don dam dpyod byed kyi rtags kyi dgag bya yin pa'i phyir /
gzhan yang /
mdo las /
'di yod pas 'di byung /
'di skyes pa'i phyir 'di skye ste /
'di ltar ma rig pa'i rkyen gyis 'du byed zhes bshad pa ni mi 'thad par thal ma rig pa'i 'jig rten 'brel yod pa ma yin pa'i phyir /
rin chen phreng ba las /
'di yod pas na 'di 'byung dper /
ring po yod pas thung du bzhin /
'di skyes pas na 'di 'byung dper /
mar me skyes pas 'od 'byung bzhin /
zhes bshad pa mi 'thad par thal /
ring po yod pa ma yin pa'i phyir /
gzhan yang /
rang 'grel las /
rkyen nyid 'di pa tsam gyi kun rdzob sgrub par khas len gyi phyogs bzhi khas blangs pa'i sgo nas ni ma yin te /
zhes bshad pa mi 'thad par thal /
rkyen nyid 'di pa tsam gyi kun rdzob grub pa ma yin pa'i phyir te /
rkyen nyid 'di pa tsam gyi kun rdzob yod pa ma yin pa'i phyir gzhan yang /
de nyid las /
gzugs brnyan rang bzhin med pa'i rgyu dang 'bras bu rnam par bzhag pa yang shes bzhin du mkhas pa su zhig gzugs dang tshor ba la sogs pa rgyu dang 'bras bu tha dad pa med par gnas pa rnams yod pa tsam zhig tu dmigs pas /
rang zhin dang bcas par nges par byed /
de'i phyir yod par dmigs kyang rang bzhin gyi skye ba med do /
zhes bshad pa mi 'thad par thal /
rgyu dang 'bras bu yod pa ma @# / /
yin pa'i phyir /
gzhan yang /
bzhi brgya pa'i 'grel pa las /
dngos po ngos po yod par smar ba'i ltar na ni /
ji srid du ngos po de'i yod pa nyid yin pa de srid du de ltar rang gi ngo bo la yang yin pa nyid la /
gang gi tshe rang gi ngo bo rang bral ba de'i tshe de la ngos po de rnam ba thams cad med pa'i phyir /
bong bu'i ra dang 'dra bas gnyis su smra ba las ma 'das pa'i phyir /
'di'i mngon par 'dod pa thams cad 'grig dka' bar 'gyur ro /
zhes bshad pa mi 'thad par thal /
dngos po yod na ngos po rang ngos nas yod dgos /
de rang ngos nas yod pa ma yin na /
de yod pa ma yin dgos pa'i phyir /
kho na re /
sngar gyi lung de rnams kyi yod par bshad pa de /
tha snyad du yod par bshad pa yin la /
tha snyad du yod pas yod pa'i go mi 'chod pa'i phyir /
zer ba mi 'thad de /
mtha' bzhi'i skye ba tha snyad du yod par thal /
tha snyad du yod pas yod go ma chod pa'i phyir /
'dod na /
'jug pa las /
de nyid skabs su rig pa gang zhig /
bdag dang gzhan la skye ba rigs min pas /
rigs de tha snyad du yang rigs min pas /
khyod kyi skye ba gang gi yin par 'byung / /
zhes gsungs pa mi 'thad par thal /
'dod pa'i phyir /
yang de nyid las /
gzhan las skye ba 'jig rten las kyang med /
zhes gsungs pa mi 'thad par thal /
gzhan skye tha snyad du yod pa'i phyir /
de nyid las de'i phyir dngos po bdag las 'byung zhes rab tu brtags pa 'di /
de nyid dang 'jig rten du yang rigs pa ma yin no /
zhes gsungs pa mi 'thad par thal /
bdag skye tha snyad du yod pa'i phyir /
gzhan yang /
de nyid las sgyu ma smig rgyu sogs la brtags pa gang /
de dag 'jig rten las kyang yod min nyid /
zhes gsungs pa mi 'thad par thal /
sgru ma'i steng gi rta blang dang /
smig rgyu'i steng gi chu sogs tha snyad du yod pa'i phyir te /
tha snyad du yod pas yod go mi chod pa'i phyir /
dkon mchog brtsegs pa las /
yod ces bya ba ni mtha' gcig go /
zhes sogs kyi don ni /
chos thams cad don dam par yod pa de /
yod mtha' dang /
tha snyad du med pa de med mtha' dang /
mtha' de gnyis dang bral ba'i stong nyid rtogs pa'i ye shes de dbu ma'i lam du bstan pa'i phyir /
ye shes rdo rje kun btus las /
yod min med min gnyis ka min /
zhes sogs kyi don la mkhas pa kha cig chos thams cad don dam par yod pa ma yin /
tha snyad du med pa ma yin /
don dam par yod pa dang /
tha snyad du med par gnyis ka ma yin /
de gnyis ka ma yin par yang ma yin pa de /
lung 'di'i don yin zhes gsungs /
'o na chos thams cad don dam par yod pa dang /
tha snyad du med pa gnyis ka yin par thal /
chos thams cad don dam par yod pa dang tha snyad du med pa gnyis ka ma yin pa de ma yin pa'i phyir khyab ste /
dgag pa gnyis kyi rnam ma la go ba yin pa'i phyir mkhas pa mig 'byed kha cig /
yod pa yang bden par med /
med pa yang bden par med /
yod med gnyis ka yang bden par med /
gnyis ka ma yin pa yang bden par med pa lung de'i don yin gsungs /
'o na /
dod min zhes pa'i tshig zur gyi yod pa de /
'gog rgyu'i mtha' la mi byed par mtha' gang la 'gog pa'i phyad gzhi'i chos gcig la byed rig par thal /
yod pa bden par med pa de /
yod min zhes pa'i don dang /
med pa 'den par med pa de /
med min zhes pa'i don du 'chad rigs pa'i phyir /
dod na /
yod ces bya ba ni mtha' gcig go /
med ces bya ba ni mtha' gnyis so /
zhes pa'i tshigs zur gyi yod pa de /
'gog rgyu'i mtha' la mi 'byed par /
mtha' gang la 'gog pa'i khyad gzhi chos @# / /
can cig la byed rigs par thal /
'dod pa'i phyir /
rang lugs ni /
chos thams cad yod par yang rang bzhin gyi med /
chos thams cad med par yang rang bzhin gyi med /
yod med gnyis kar yang rang bzhin gyi med /
gnyis ka ma yin pa yang bzhin gyis med pa lung de'i don yin /
byas pa kho na re /
blo gros mi zad pas bstan pa'i mdo las /
rton pa bzhi gsungs pa de zlog ste khas len rigs par thal /
nges don don dam du med pas med go mi chod /
drang don kun rdzob tu yod pas yod go chod pa'i phyir dang /
ye shes ma 'khrul pa la med pas med go mi chod /
rnam shes 'khrul pa la yod pas go chod pa'i phyir /
zer na /
ma khyab ste /
blo gros mi zad pas bstan pa'i mdo las /
rton pa'i bzhi gsungs pa'i don yod de /
bden med ston pa'i gang zag de gnas lugs ma yin la /
des bstan pa'i bden med gnas lugs yin pa gang zag la mi rton chos la rton zhes pa'i don dang bden med snyon pa'i tshigs de gnas lugs ma yin la /
des bstan pa'i bden med de /
gnas lugs yin pas tshigs la mi rton don la rton zhes pa'i don dang /
drang don kun rdzob pa de /
gnas lugs ma yin la /
nges don don dam pa de gnas lugs yin pas drang son la mi rton nges don la rton zhes pa'i don dang /
rnam shes yin 'khrul pa'i sna tshul de gnas lugs ma yin la /
ye shes ma 'khrul ba slob pa 'phags pa'i rgyud kyi chos nyid la rtse gcig tu mnyam par bzhag pa'i /
mnyam bzhag ye shes la snang ba de gnas lugs yin pas /
rnam shes la mi rten /
ye shes la rton zhes pa'i don yin /
des na /
yod pa dang med pa la sogs pa bzhi po de /
'gog rgyu'i mtha' ma yin na /
'gog rgu'i mtha' de gang zhe na /
! mtshungs med chos rje'i stong thun las /
yod mtha' dang /
yod pa'i mthar 'dzin gnyis /
med mtha' dang med pa'i mthar 'dzin gnyis /
dang po mi chos thams can don dam par grub pa de /
yod mtha' dang /
der 'dzin pa'i blo de yod pa'i mthar 'dzin yin /
de la sgro 'dogs kyi yod mtha' zhes kyang bya /
gnyis pa la /
sgro 'dogs kyi med mtha' dang /
skur 'debs kyi med mtha' gnyis /
dang po ni myu gu rang zhin gyi med pa don dam par grub pa de /
sgro 'dogs kyi med mtha' dang /
der 'dzin pa'i blo de sgro 'dogs kyi med pa'i mthar 'dzin yin /
las 'bras med pa de /
skur 'debs kyi med mtha' dang /
der 'dzin pa'i blo de skur 'debs kyi med pa'i mthar 'dzin yin /
yod mtha' dang /
med mtha' gnyis 'gal lo /
zhes na /
myur gu rang bzhin gyi med pa don dam par brub pa chos can /
yod mtha' ma yin par thal /
med mtha' yin pa'i phyir te /
sgro 'dogs kyi med mtha' yin pa'i phyir /
gzhan yang /
yod mtha' dang /
med mtha' gnyis chos can /
yod par thal /
'gal ba'i phyir /
yang las 'bras med pa chos can /
khyod med par thal /
khyod med mtha' yin pa'i phyir /
'dod na /
las 'bras chos can /
khyod med pa yod par thal /
khyod dngos po yin pa'i phyir /
kho na re /
yod mtha' yin na /
yod dgos par thal /
med mtha' yin na /
med dgos pa'i phyir /
zer na /
ma khyab /
'dod na /
chos thams cad don dam par grub pa chos can /
der thal /
de'i phyir /
kho na re /
bden med bden par grub pa med mtha' dang /
der 'dzin pa'i blo de /
med pa'i mthar 'dzin yin nam /
ma yin zhe na /
yin te /
'jug pa'i Ti.ka ches las /
dgag bya bkag pa'i med pa @# / /
yang dag par yod do /
zhes 'dzin /
dngos po med pa'i ltung ba'i phyir /
de 'gog pa yang med mtha' 'gog pa'o /
zhes dang /
rtsa shes Tika chen las /
snga ma ni sgro 'dogs kyi med mtha'o /
zhes gsungs pa'i phyir /
kho na re /
bden med bden par grub chos can /
yod mtha' ma yin par thal /
med mtha' yin pa'i phyir /
zer na /
ma khyab ste /
myu gu rang bzhin gyis grub pa phyis rgyun chad pa chos can /
yod mtha' ma yin par thal /
med mtha' yin pa'i phyir /
der thal /
rtsa shes las /
sngon byung da lta med ces pa /
des na chad par thal par 'gyur /
zhes gsungs pa'i phyir /
'dod na /
de yod mtha' yin par thal / /
rtsa shes las /
gang zhig rang bzhin gyis yod pas /
de ni med pa min pas rtag /
zhes gsungs pa'i phyir /
kho na re /
bden med bden par grub par 'dzin pa'i blo des /
bden med par bzung bar thal /
de med pa'i mthar 'dzin yin pa'i phyir /
'dod mi nus te /
des bden med yod par bzung ba'i phyir /
des bden med bden grub tu bzung ba'i phyir /
zer na /
rtsa bar ma khyab /
bden med bden par grub par 'dzin pa'i blo de'i bzung ba ltar grub na /
bden med med pa'i gnod pa 'bab pa'i rgyu mtshan gyi de med pa'i mthar 'dzin du bzhag pa yin pa'i phyir /
des na /
rang lugs ni /
ming gi btags pa tsam ma yin par rang ngos nas grub pa de /
don dam dbyod byed kyi rtags kyi dgag bya'i chos dang /
chos thams cad ming gi brtags pa tsam ma yin par rang ngos nas grub par de don dam dpyod byed kyi rtags kyi dgag bya yin te /
bzhi brgya'i 'grel pa las /
de la bdag ches bya ba ni /
gang zhig dngos po rnams kyi gzhan lo rag ma las pa'i ngo bo'i rang bzhin te /
de med pa ni bdag med pa'o /
de ni chos dang gang zag gi dbye bas rnam pa gnyis su rtogs te /
chos kyi bdag med pa dang /
gang zag gi bdag med pa zhes bya'o /
zhes gsungs pa'i phyir /
gnyis pa de 'gog pa la /
thal 'gyur gyi dbang du byas pa dang /
gtan tshogs kyi dang du byas pa gnyis /
dang po ni /
bden med gtam la 'bebs pa'i rigs pa de la du ma yod de /
gzhan la grags kyi /
rjes dpag skyed byed kyi thal 'gyur /
rgyu mtshan mtshungs pa 'gog snyoms kyi thal 'gyur /
sgrub byed sgrub bya dang mtshungs pa ma grub pa'i thal 'gyur la sogs pa du ma yod pa'i phyir /
dang po ni /
myu gu chos can slar yang skye ba don med par thal /
rang gi bdag nyid du grub zin /
yod pa'i phyir /
zhes pa'i thal 'gyur dang /
myu gu chos can /
rten 'brel ma yin par thal /
bden par grub pa'i phyir /
zhes pa'i thal 'gyur lta bu la byed /
gnyis pa ni /
rgyu yin min thams cad las 'bras bu yin min thams cad kye bar thal /
sa myug gnyis rang bzhin gyis grub pa'i gzhan yin yang sa bon las myu gu 'byung ba'i phyir /
zhes pa'i thal 'gyur lta bu la byed /
gsum pa ni /
gzugs phung rang bzhin par thal /
tshor phung rang bzhin gyis grub pa'i phyir /
zhes zer ba la /
tshor phung rang bzhin gyis grub pa de /
gzugs phung rang bzhin gyis grub pa'i sgrub byed yang dag ma yin par thal /
tshor phung yang bzhin gyis grub pa dang /
gzugs phung rang bzhin gyis grub pa gnyis sgrub dka' sla mtshungs pa'i phyir /
zhes pa'i thal 'gyur lta bu la byed /
gnyis pa ni /
dbu ma'i gzhung lugs rnams las /
bden med gtan la 'bebs pa'i gtan tshigs de la @# / /
du ma gsungs ba yin te /
chos rnams kyi ngo bo la dpyod pa gcig du bral gyi gtan tshigs /
rgyu la dpyod pa rdo rje gzegs ma'i gtan tshigs /
rgyu 'bras gnyis ka la dpyod pa /
mu bzhi skye 'gog gi gtan tshigs /
'bras bu la dpod pa yod med skye 'gog gi gtan tshigs /
ngo bo rgyu 'bras gsum ka la dpyod pa /
rigs pa'i rgyal po rten 'brel gyi gtan tshigs la sogs pa du ma yod pa'i phyir /
de rnams kyi nang nas 'phags pa yab sras ni /
gtso bar rgyu la dpyod pa rdo rje gzegs ma'i gtan tshigs kyi sgo nas /
dngos po rnams rang bzhin gyis kye med du gtan la 'bebs par byed pa yin te /
rtsa shes las /
bdag las ma yin gzhan las min /
zhes sogs dang /
'dir yang /
de nyid de las 'byung min gzhan dag las lha ga la zhig /
zhes sogs gsungs pa'i phyir /
des na gzung 'di rnams kyi /
dngos po rnams mtha' bzhi dang rung las mi skye ba'i dam bca' bstan pa yin gyi /
mtha' bzhi gang rung las mi skyes pa rtags su byas nas /
dngos po rnams rang bzhin gyis kye med du sgrub par byed pa'i rtags yang dag bstan pa ma yin te /
rang 'grel las /
'dir ma yan zhes bya ba ni yod pa nyid kyi sgrub byed /
rang lus skye pa dang 'brel gyi yod pa dang ni ma yin te /
de bkag pa don gyi grub pa'i phyir /
zhes gsungs pa'i phyir /
des na /
gzung 'di rnams kyi mtha' bzhi gang rung las mi skye ba'i rtags kyi dngos po rnams rang bzhin gyi mi skye bar sgrub par byed pa'i rtags yang dag ma bstan na /
mtha' bzhi gang rung las mi skye ba de dngos po rnams rang bzhin gyis skye med du sgrub par byed pa'i rtags yang dag m+tsan nyid pa ma yin nam /
zhe na /
'di la kha cig /
mtha' bzhi gang rung las mi skyes ba de dngos po rnams rang bzhin gyis skye med du sgrub par byed pa'i rtags yang dag ma yin te /
mtha' bzhi gang rung las mi skye ba'i rtags kyi dngos po rnams rang bzhin gyis skye med du sgrub par byed pa'i phyogs grub na /
de'i sgrub bya grub dgos pa'i phyir /
zhes zer ba mi 'thad de /
dbu ma 'jug pa las /
gang gi phyir na bdag dang bzhin dang gnyis ka las skye dang /
rgyu ma ltos yod pa min pas dngos rnams rang bzhin bral /
zhes bshad pa mi 'thad par thal /
dam bca' de 'thad pa'i phyir /
kho na re /
mtha' bzhi gang rung las mi skye ba de dngos rnams rang bzhin gyis kye med du sgrub par byed pa'i rtags yang dag ma yin pa thal /
myu gu mtha' bzhi gang rung las mi skyes bar tshad mas des ngos pa'i gang zag yin na /
myu gu rang bzhin gyi med par tshad mas nges pa'i gang zag yin dgos pa'i phyir te /
myu gu gzhan las mi skye bar tshad mas nges pa'i gang zag yin na /
myu gu rang bzhin gyi med par tshad mas nges pa'i gang zag yin dgos pa'i phyir te /
sa myug gnyis rang bzhin gyis grub pa'i gzhan ma yin par /
tshad mas grub pa'i gang zag yin na /
sa myu gnyis rang bzhin gyis med par tshad mas nges pa'i gang zag yin dgos pa'i phyir te /
sa myug rang bzhin gyi grub pa'i tha dad ma yin par tshad mas nges pa'i gang zag yin na /
de gnyis rang bzhin gyi med par tshad mas nges pa'i gang zag yin dgos pa'i phyir te /
sa myug gnyis rang bzhin gyi grub par bden zhen gyi 'dod pa'i gang zag yin na /
de gnyis rang bzhin gyi grub pa'i tha dad bden zhen gyis 'dod pa'i gang zag yin dgos pa'i phyir te /
sa myug gnyis tha dad yin pa'i phyir /
zer na 'dir ma khyab ste /
sgra byas pa mi rtag pa gsum bden grub gu bden zhen gyis 'dod pa'i gang zag yin na /
de gsum bden par grub pa'i tha dad @# / /
du bden zhen gyi 'dod pa'i gang zag yin dgos par thal /
de gsum tha dad yin pa'i phyir /
khyab pa khas /
'dod na /
mdo sde pa chos can /
der thal /
de'i phyir /
rtags grub ste /
des dngos po la bden grub kyi khyab pa khas len pa'i phyir /
'dod na /
des sgra byas mi rtag pa gsum rdzas tha dad du khas len par thal /
'dod pa gang zhig /
des bden par grub pa'i tha dad la rdzas tha dad kyi khyab pa khas len pa'i phyir /
kho na re /
mtha' bzhi gang rung las mi skye ba de /
dngos po rnams rang bzhin gyi skye med du sgrub par byed pa'i rtags yang dag ma yin par thal /
gzhan skye med pa don dam bden pa yin pa'i phyir te /
'phags pa'i mnyam bzhag gi gzigs ngo la ltos te /
gzhan skye bkag pa yin pa'i phyir /
zer na /
gzhan skye yod par 'dzin pa'i blo lhan skyes yod par thal /
gzhan skye med pa don dam bden pa yin pa'i phyir /
'dod na /
'jug pa las /
shing yang btsugs so snyam du rtogs des na / /
gzhan las skye ba 'jig rten las kyang med /
ces bshad pa mi 'thad par thal lo /
des na /
'phags pa yab sras rnams kyi /
rgyu la dpyod pa rdo rje gzegs ma'i gtan tshigs kyi sgo nas dngos po rnams rang bzhin gyi skye med du gtan la 'bebs par byed na /
mtha' bzhi'i skye ba 'gog tshul de ci lta bu zhe na /
'di la bdag skye 'gog pa dang /
skye ba lhag ma gsum 'gog pa dang gnyis /
dang po la /
slob dpon sangs rgyas bskyangs kyi 'grel pa las bdag skye 'gog pa'i rigs pa ji ltar byung tshul /
de la slob dpon legs ldan 'byed kyi skyon brjod mdzad tshul /
skyon de sangs rgyas bskyangs la mi 'jug par bstan pa /
legs ldan 'byed rang nyid kyi 'grel pa la skyon chags par bstan pa'o / /
dang po ni /
'grel pa bu+d+ha pa li ta las /
dngos po rnams bdag las skye ba med de /
de dag gi skye ba don med pa nyid du 'gyur ba'i phyir dang /
shin tu thal bar 'gyur ba'i phyir /
dngos po bdag gi bdag nyid du yod pa rnams la yang skye ba la dgos pa med do /
ci ste yod kyang skye na nam yang mi skye bar mi 'gyur ro / /
de'i phyir dngos po rnams bdag las skye ba med do / /
zhes gsungs /
'di'i don la mkhas pa mtshungs med kha cig /
myu gu chos can /
slar yang skye ba don med par thal /
rang gi rgyu'i dus su grub zin pa'i phyir /
ma khyab na /
myu gu chos can /
slar yang skye ba thug med yin par thal /
rang gi rgyu'i dus su grub zin kyang slar yang rang rgyu las skye dgos pa'i phyir /
zhes pa'i thal 'gyur 'di 'grel ngag de'i skabs nas bstan pa'i thal 'gyur yin no / /
zer na /
de 'dra'i thal 'gyur dang po de chos can /
khyod kyi rtags tshad mas grub par thal /
khyod dngos po bdag gi bdag nyid du yod pa rnams la zhes pa'i skabs nas dngos su bstan pa'i thal 'gyur yin pa'i phyir /
'dod na /
myu gu rang gi rgyu'i dus su grub zin par thal /
de 'dra ba'i thal 'gyur gyi rtags grub pa'i phyir /
yang mkhas pa legs ches kha cig /
myu gu chos can /
sa bon las skye ba don med par thal /
sa bon gyi dus su grub zin pa'i phyir /
ma khyab na /
myu gu chos can /
sa bon las thug med du skye bar thal /
sa bon gyi dus su grub zin kyang slar yang sa bon las skye dgos pa'i phyir /
zhes pa'i thal 'gyur 'di 'grel ngag de'i skabs nas bstan pa'i thal 'gyur yin no / /
zhe na /
myu gu chos can /
zhes sogs thal 'gyur dang po chos can /
khyod kyi rtags tshad mas grub par thal /
khyod dngos po bdag gi bdag nyid du yod pa rnams la zhes sogs kyi skabs nas dngos su bstan pa'i thal 'gyur yin pa'i phyir /
'dod na /
@# / /
myu gu chos can /
sa bon las skye ba don med par thal /
sa bon gyi dus su grub zin pa'i phyir /
rtags khas kha cig /
myu gu chos can /
slar yang skye ba don med dang thug med yin par thal /
bdag las skye ba'i phyir /
zhes pa'i thal 'gyur 'di 'grel ngag de'i skabs nas bstan pa'i thal 'gyur yin no / /
zhe na /
dngos po bdag gi bdag nyid du yod pa rnams la zhes pa'i /
bdag de bdag skye la byed rigs par thal /
thal 'gyur de de'i skabs nas dngos su bstan pa'i thal 'gyur yin pa'i phyir /
'dod mi nus te /
des myu gu slar yang mi skye bar sgrub pa'i rtags yang dag gcig bstan pa'i phyir te /
tshigs gsal las /
de la bdag gi bdag nyid du yod pa zhes bya ba 'dis ni gtan tshigs ngos 'dzin pa yin no / /
zhes gsungs pa'i phyir /
kha cig /
myu gu chos can /
skye ba don med dang thug med yin par thal /
bdag las skye ba'i phyir /
zhes pa'i thal 'gyur de 'grel ngag de'i skabs nas bstan pa'i thal 'gyur yin zer na /
dngos po bdag gi bdag nyid du yod pa rnams la yang skye ba la dgos pa med de /
zhes pa'i yang sgra smos pa la dgos pa med par thal /
sangs rgyas bskyangs rang lugs la yang thal 'gyur de 'grel ngag de'i skabs nas dngos su bstan pa'i thal 'gyur du khas len pa'i phyir /
kha cig /
skye ba don bcas dang thug bcas de myu gu bdag las mi skye bar sgrub pa'i rtags yang dag yin /
zer na /
'o na /
de myu gu slar yang mi skye bar sgrub par byed pa'i rtags yang dag yin par thal /
'dod pa'i phyir /
'dod na /
de ma yin par thal /
myu gu skye ba don bcas dang /
thug bcas su tshad mas nges pa'i gang zag yin na /
myu gu slar yang mi skye bar tshad mas nges pa'i gang zag yin dgos pa'i phyir te /
myu gu skye ba don bcas su tshad mas nges pa'i gang zag yin na /
myu gu slar yang mi skye bar tshad mas nges pa'i gang zag yin dgos pa'i phyir te /
myu gu slar yang mi skye bar tshad mas nges pa'i gang zag yin na /
de skye ba don bcas su tshad mas nges pa'i gang zag yin dgos pa'i phyir /
gzhan yang /
skyes pa de myu gu bdag las mi skye bar sgrub par byed pa'i rtags yang dag yin par thal /
dam bca' ba'i phyir /
'dod na /
skye pa de myu gu rang rgyu'i dus su med par sgrub par byed pa'i rtags yang dag yin par thal /
'dod pa'i phyir /
'dod na /
de ma yin par thal /
myu gu skyes par tshad mas nges pa'i gang zag yin na /
de rang rgyu'i dus su med par tshad mas nges pa'i gang zag yin dgos pa'i phyir te /
de yin na /
de rang rgyu las skyes par tshad mas nges pa'i gang zag yin dgos /
de yin na /
de rang rgyu las sngar med gsar du skye bar tshad mas nges pa'i gang zag yin dgos /
de yin na /
de rang rgyu'i dus su med par tshad mas nges pa'i gang zag yin dgos pa'i phyir /
ma grub na /
myu gu skye bar tshad mas nges pa'i gang zag yin na /
myu gu myu gu'i rgyu las skye bar tshad mas nges pa'i gang zag ma yin par bud /
gnyis pa ma grub na /
myu gu myu gu'i rgyu las skye bar tshad mas nges pa'i gang zag yin na /
de de'i rgyu las sngar med gsar du skye par tshad mas nges pa'i gang zag ma yin par bud /
gsum pa rigs 'dre /
kha cig /
myu gu skye bar tshad mas nges pa'i gang zag yin na /
myu gu rang rgyu las skye bar tshad mas nges pa'i gang zag ma yin par bud /
zer na /
bum pa rtogs pa'i sangs rgyas 'phags pa chos can /
der thal /
de'i phyir /
'dod na /
de chos can /
myu gu rang rgyu las skye bar thal /
de rang rgyu las skye bar tshad mas nges pa'i @# / /
gang zag yin pa'i phyir /
'dod na /
bum pa rtogs pa'i sangs rgyas 'phags pa'i rgyu chos can /
khyod myu gu'i rgyu yin par thal /
myu gu khyod las skye ba'i phyir /
'dod na de chos can /
khyod med na myu gu med dgos par thal /
khyod de'i rgyu yin pa'i phyir /
'dod na /
dgag gzhi mas gshags /
gzhan yang /
skye ba de myu gu rgyu med las mi skye bar sgrub par byed pa'i rtags yang dag yin par thal /
de myu gu bdag las mi skye bar sgrub par byed pa'i rtags yang dag yin pa'i phyir /
'dod mi nus te /
myu gu skye bar tshad mas nges pa'i gang zag yin na /
de rgyu med las mi skye bar tshad mas nges pa'i gang zag yin dgos pa'i phyir te /
de yin na /
myu gu rang rgyu las skye bar tshad mas nges pa'i gang zag yin dgos /
de yin na /
myu gu rgyu med las mi skye bar tshad mas nges pa'i gang zag yin dgos pa'i phyir /
gzhan yang /
skye ba don bcas dang thug bcas de myu gu bdag las mi skye bar sgrub par byed pa'i rtags yang dag tu slob dpon legs ldan 'byed kyis khas len par thal /
de de'i rtags yang dag tu slob dpon sangs rgyas bskyangs kyis khas len pa'i phyir /
'dod na /
slob dpon legs ldan 'byed des /
dngos po rnams bdag las skye ba med de /
de dag gi skye ba don med pa nyid du 'gyur pa'i phyir dang /
zhes sogs kyi 'grel ngag 'dis myu gu bdag las mi skye bar sgrub par byed pa'i rtags yang dag gcig bstan par khas len pa thal /
slob dpon legs ldan 'byed des /
'grel ngag des skye ba don bcas dang thug bcas de myu gu bdag las mi skye bar sgrub par byed pa'i rtags yang dag tu bstan par khas len pa gang zhig /
slob dpon legs ldan 'byed des /
skye ba don bcas dang thug bcas de myu gu bdag las mi skye bar sgrub par byed pa'i rtags yang dag tu khas len pa'i phyir /
phyi ma khas /
'dod na /
slob dpon legs ldan 'byed des /
sangs rgyas bskyangs la skyon brjod mdzad pa'i tshe de ni rigs pa ma yin te /
gtan tshigs dang dpe ma brjod pa'i phyir /
zhes gsungs pa mi 'thad par thal lo / /
kho na re /
legs ldan 'byed gzhir byas pa la /
dngos po rnams bdag las skye ba med de /
de dag gi skye ba don med pa nyid du 'gyur ba'i phyir dang /
zhes sogs 'grel ngag 'dis dngos po rnams bdag las mi skye bar sgrub pa'i rtags yang dag cig bstan par thal /
'grel ngag de'i skabs nas dngos su bstan pa'i dngos po rnams bdag las mi skye bar sgrub pa'i rtags yang dag cig yod pa'i phyir te /
skye ba don bcas dang thug bcas de /
'grel ngag de'i skabs nas dngos su bstan pa'i dngos po rnams bdag las mi skye bar sgrub pa'i rtags yang dang yin pa'i phyir te /
'grel ngag des skye ba don bcas dang thug bcas dngos po rnams bdag las mi skye bar sgrub pa'i rtags yang dag tu bstan pa'i phyir /
zer na ma khyab /
gzhal bya sgra mi rtag par sgrub pa'i rtags yang dag yin par thal /
gzhal bya sgra mi rtag par sgrub pa'i rtags yang dag yin zhes pa'i tshig 'dis /
sgra mi rtag par sgrub pa'i rtags yang dag cig bstan pa'i phyir te /
de 'dra ba'i tshig de'i bstan byar gyur ba'i sgra mi rtag par sgrub par byed pa'i rtags yang dag cig yod pa'i phyir te /
gzhal bya de tshig de'i bstan byar gyur pa'i sgra mi rtag par sgrub pa'i rtags yang dag yin pa'i phyir te /
tshig des gzhal bya sgra mi rtag par sgrub pa'i rtags yang dag du bstan pa'i phyir /
khyab ste /
@# / /
dngos po rnams bdag las skye ba med de /
zhes sogs kyi 'grel ngag des /
skye ba don bcas dang thug bcas dngos po rnams bdag las mi skye bar sgrub pa'i rtags yang dag tu bstan na /
skye ba don bcas dang thug bcas de /
'grel ngag de'i skabs nas dngos su bstan pa'i dngos po bdag las mi skye bar sgrub pa'i rtags yang dag yin dgos pa'i phyir /
des na legs ldan 'byed kyi lugs la sangs rgyas bskyangs gi skye ba don bcas dang thug bcas de myu gu bdag las mi skye bar bsgrub pa'i rtags yang dag tu khas len kyang /
sangs rgyas bskyangs rang lugs la de ltar khas mi len no /
rang lugs 'grel ngag de'i don ni /
grangs can gyi 'bras bu thams cad rgyu dus su mngon par mi gsal ba'i tshul gyi yod par 'dod cing /
khyad par du myu gu sa bon gyi dus su mngon par mi gsal ba'i tshul gyi yod par 'dod pa myu gu sa bon las mngon par gsal zin grub pa'i tshul gyi skye ba la myu gu sa bon las skyes zhes tha snyad byas nas bdag skye khas blangs pa la /
slob dpon sangs rgyas bskyangs kyi dngos po rnams bdag las skye ba med de /
zhes sogs gsungs /
de'i don ni /
grangs can gyi sa bon gyi dus su mngon par mi gsal ba'i tshul gyi yod par 'dod pa'i myu gu chos can /
slar yang skye ba don med par thal /
rang gi bdag nyid du grub zin yod pa'i phyir /
ma khyab na /
thugs med du skye bar thal /
rang gi bdag nyid du grub zin yod kyang slar yang skye dgos pa'i phyir /
zhes pa'i 'gal brjod kyi thal 'gyur gnyis tsam zhig bstan /
gnyis pa de la legs ldan 'byed kyi skyon brjod tshul ni /
tshigs gsal las /
'di la ni slob dpon legs ldan 'byed na re /
de ni rigs pa ma yin te /
gtan tshigs dang dpe ma brjod pa'i phyir dang /
gzhan gyi smras pa'i nyes pa ma bsal ba'i phyir /
thal bar 'gyur pa'i tshig yin pa'i phyir te /
skabs kyi don las ldog pas /
sgrub par bya ba dang de'i chos ldog pa'i don mngon ste /
dngos po rnams gzhan las skye bar 'gyur ba dang /
skye ba 'bras bu dang bcas pa nyid du 'gyur ba dang /
skye ba thug pa yod par 'gyur ba'i phyir /
grub pa'i mtha' dang 'gal bar 'gyur ro /
zhes skyon smra 'o / /
zhes bshad /
'di'i don la /
gzhan phyogs pa kha cig na re /
sangs rgyas bskyangs kyi 'grel ngag de mi 'thad de /
myu gu chos can /
skye ba don med dang thug med yin par thal / /
bdag las skye ba'i phyir /
zhes pa'i thal 'gyur de sgrub byed 'phen pa'i thal 'gyur yin par thal /
de 'grel ngag de'i dkabs nas bstan pa'i thal 'gyur yin pa gang zhig /
'grel ngag des sgrub byed 'phen pa'i thal 'gyur gyi dbang du byas nas bdag dkye 'gog pa yin pa'i phyir /
'dod na /
skye ba don bcas dang thug bcas de myu gu bdag las mi skye bar sgrub par byed pa'i rtags yang dag yin par thal /
'dod pa'i phyir /
'dod na /
'phags pa yab sras kyi skye ba mi bzhed pa'i grub mtha' dang 'gal lo zhes pa'i don yin /
des na thal rang gnyis ka'i lugs la myu gu mi skye /
de gal te skye na myu gu skyes zin skye bar thal /
myu gu skyes zin pa gang zhig /
myu gu skye ba'i phyir /
'dod na /
skye zin skye ba yod par thal /
'dod pa'i phyir /
'dod na /
skye zin slar yang skye ba yod par thal /
'dod pa'i phyir /
'dod na /
'jug pa las / /
skyes zin slar yang skye bar yongs su rtogs par 'gyur na ni / /
myu gu la sogs rnams kyi skye ba 'dir brnyed mi 'gyur zhing / /
zhes gsungs /
@# / /
pa mi 'thad par thal lo / /
zhes zer zhing /
myu gu tha snyad du skye /
'khrul ngor skye /
kun rdzob tu skye zhes zer ba 'gal te /
'o na /
myu gu tha snyad du skyes zin skye bar thal /
de tha snyad du skye zin pa gang zhig /
de tha snyad du skye ba'i phyir /
'dod na /
tha snyad du skyes zin /
skye ba yod par thal /
'dod pa'i phyir /
'dod na /
tha snyad du skyes zin slar yang skye ba yod par thal /
'dod pa'i phyir /
'dod na /
tha snyad du bdag skye yod par thal /
'dod pa'i phyir /
'dod na /
de'i phyir dngos po bdag las 'byung zhes rab tu brtags pa 'di de nyid dang ni 'jig rten du yang rigs pa ma yin no /
zhes gsungs pa mi 'thad par thal lo / /
mkhas pa kha cig /
dngos po rnams bdag las skye ba med de /
zhes sogs kyi don la /
gang la rtsod pa'i gzhi dang /
ji ltar rtsod pa'i tshul gnyis /
dang po ni /
sangs rgyas bskyangs kyi 'grel ngag 'di yin la /
gnyis pa ni /
de ni rigs pa ma yin te /
zhes pa nas /
grub pa'i mtha' dang 'gal par 'gyur ro / /
zhes pa'i bar 'di yin /
'di'i don ni /
sangs rgyas bskyangs kyi 'grel ngag de mi 'thad de /
'grel ngag des rang rgyud kyi dbang du byas nas bdag skye 'gog par byed dam /
thal 'gyur gyi dbang du byas nas bdag skye 'gog pa yin /
dang po mi 'thad de /
'grel ngag 'dis bdag skye 'gog nus kyi rang rgyud kyi gtan tshigs dang dpe yang dag ma brjod pa'i phyir dang /
gzhan gyi dam bca' la btags pa'i nyes pa ma bsal ba'i phyir /
gnyis pa ltar na sgrub byed mi 'phen pa'i thal 'gyur gyi bdag skye 'gog mi nus pas sgrub byed 'phen pa'i thal 'gyur dgos la /
de ltar na sgrub byed 'phen pa'i thal bar 'gyur ba'i ngag yin pa'i phyir /
sbyor ba'i skabs kyi don las bzlog pas bdag skye med pa bsgrub par bya ba dang /
de'i chos te /
thal 'gyur gyi thal chos bzlog pa'i don mngon pas /
slar yang skye ba don bcas dang /
thug bcas su 'gyur la /
de ltar na slob dpon klu sgrub slar yang skye ba don bcas dang thug bcas mi bzhed pa'i grub mtha' dang 'gal lo / /
de yang gsal du btang na /
myu gu chos can /
slar yang skye pa don med dang thug med yin par thal /
bdag las skye ba'i phyir /
zhes pa'i thal 'gyur 'di sgrub byed 'phen pa'i thal 'gyur yang dag yin par thal /
thal 'gyur de sangs rgyas bskyangs kyi 'grel ngag de'i skabs nas bstan pa'i thal 'gyur yin pa gang zhig /
sangs rgyas bskyangs kyi 'grel ngag 'dis /
sgrub byed 'phen pa'i thl 'gyur gyi dbang du byas nas /
bdag skye 'gog pa'i phyir /
'dod na /
slar yang skye ba don bcas dang thug bcas de /
myu gu bdag las mi skye bar sgrub pa'i rtags yang dag yin par thal /
'dod pa'i phyir /
'dod na /
slob dpon klu sgrub slar yang skye ba don bcas dang /
thug bcas mi bzhed pa'i grub mtha' dang 'gal lo / /
'o na /
gzhan skye 'phen tshul de ji ltar yin zhe na /
de yang bdag skye bkag pa tsam gyi /
gzhan skye 'phen pa ma yin la /
skabs 'dir ni /
bdag skye bkag nas slar yang skye ba don bcas dang thug bcas su bstan pas na /
gzhan skye 'phen pa yin la /
des na myu gu chos can /
gzhan las skye bar thal /
slar yang skye ba don bcas dang thug bcas gang zhig /
bdag las mi skye ba'i phyir /
'dod na /
slob dpon klu sgrub gzhan skye mi bzhed pa'i grub mtha' dang 'gal lo / /
des na slob dpon legs ldan 'byed kyi slar yang skye ba don med dang thug med du thal ba 'phangs pa la dgongs pa yin te /
de ma yin na /
zla bas legs ldan 'byed la lan mdzad pa'i tshe /
thal 'gyur gyi thal chos bzlog pa'i don /
slar yang skye ba don med dang thug med las logs pa /
slar yang skye ba don bcas dang thug bca @# / /
pha rol grangs can gyis khas blangs kyi /
kho bo cag sangs rgyas pas khas ma blangs pa'i phyir /
zhes lan btab pa 'brel med du 'gyur ro / /
lan ji ltar btab ce na /
tshigs bsal las thal 'gyur ba bzlog pa'i don yang pha rol po nyid dang 'brel ba yin gyi /
kho bo cag ni ma yin te /
rang la dam bca' ba med pa'i phyir /
zhes bshad /
rtags chos kyi dbang du byas pa'i rtags chos bzlog pa ma yin te /
de ldogs khyab kyi bzlogs tshul ma yin pa'i phyir /
rtags bzlog na /
sgrub bya bzlog pa yang mi 'grub ste /
rtags chos so so bzlog pa yin pa'i phyir /
des na /
slob dpon legs ldan 'byed de rgol ba shin tu mkhas pa yin pas /
de lta bu'i rtsod pa ha cang thal ba nan gyi phul par mi byed dam snyam mo / /
zhes gsungs /
'o na /
slob dpon legs ldan 'byed des gzhan skye khas mi len par thal /
des slob dpon klu sgrub gzhan skye mi bzhed par khas len pa'i phyir /
gzhan skye 'phan tshul de 'thad pa'i phyir /
'dod na /
des gzhan skye khas len par thal /
des rang gi mtshan nyid kyis grub pa'i skye ba khas len pa'i phyir /
de dbu ma rang rgyud pa yin pa'i phyir /
gzhan yang /
slob dpon legs ldan 'byed des /
slob dpon sangs rgyas bskyangs kyi slar yang skye ba don bcas dang thug bcas dngos po rnams bdag las mi skye bar sgrub par byed pa'i rtags yang dag tu khas blangs pa la /
slob dpon klu sgrub kyi lung 'gal tsam zhig bstan nas 'gog mi rigs par thal /
slob dpon sangs rgyas bskyangs kyi slar yang skye ba don bcas dang thug bcas /
dngos po rnams bdag las mi skye bar sgrub pa'i rtags yang dag tu khas blangs na /
rtags de'i phyogs chos ma grub pa dang /
khyab pa 'gal ba sogs rigs pa'i gnod byed mtha' yas pa bstan nas bkag pas chog pa'i phyir te /
dngos po rnams slar yang skye ba don bcas dang thug bcas yang ma yin te /
slar yang skye ba don bcas dang thug bcas yin na /
bdag las skye dgos pa'i phyir /
gzhan yang /
slob dpon legs ldan 'byed des /
slob dpon sangs rgyas bskyangs la dngos po rnams chos can /
gzhan las skye bar thal /
bdag las ni mi skye ba'i phyir /
zhes pa'i thal 'gyur 'brel med cig 'phen rigs par thal /
des de la /
dngos po rnams chos can /
gzhan las skye bar thal /
slar yang skye ba don bcas dang thug bcas yin pa'i phyir /
zhes pa'i thal 'gyur cig 'phen rigs pa gang zhig /
slar yang skye ba don bcas dang thug bcas khas len pa'i len tshul te /
bdag skye khas len pa'i len tshul yin pa'i phyir /
rtags dang po der thal /
des de la /
gzhan las skye bar thal /
chos su byas pa'i thal 'gyur cig 'phen rigs pa'i phyir te /
des de la dngos po rnams chos can /
gzhan las skye bar thal /
slar yang skye ba don bcas dang thug bcas gang zhig /
bdag las mi skye ba'i phyir /
zhes pa'i thal 'gyur cig 'phen rigs pa'i phyir /
rtags khas /
gzhan yang /
thal bar 'gyur ba'i tshigs yin pa'i phyir /
zhes pa'i don sgrub byed 'phen pa'i thal bar 'gyur ba'i ngag yin pa'i phyir /
zhes pa'i don du 'chad mi rigs par thal /
tshigs bsal las thal bar 'gyur pa'i tshig zhes dang /
shes rab sgron ma las /
glag yod pa'i tshig yin pa'i phyir /
zhes pa gnyis /
'gyur khyad tsam ma rtogs /
don cig pa gang zhig glags yod pa'i phyir /
zhes pa'i don /
rgol ba gzhan gyi glan ka'i glags yod pa'i phyir /
zhes pa'i don du 'chad rigs pa'i phyir /
gzhan yang /
sgrub par bya ba dang de'i chos bzlog pa'i don @# / /
mngon pas /
zhes pa 'di slob dpon legs ldan 'byed kyi rang gzhung rnam dag ma yin par thal /
slob dpon legs ldan 'byed kyi sangs rgyas bskyangs kyi 'grel ngag de'i skabs nas /
bstan pa'i sbyor ba'i dngos zin gyi bsgrub bya bzlog tshul gcig bstan pa'i sgo nas sangs rgyas bskyangs la skyon brjod mdzad pa ma yin pa'i phyir te /
sgrub par bya ba dang /
de'i chos bzlog pa'i don mngon pas zhes pa'i don /
sbyor ba'i skabs kyi don las bzlog pas /
bdag skye med pa sgrub par bya ba dang /
de'i chos ste thal 'gyur gyi thal chos bzlog pa'i don mngon pas /
zhes pa'i don du 'chad rigs pa'i phyir /
gzhan yang /
slob dpon legs ldan 'byed kyi slob dpon sangs rgyas bskyangs kyi bdag skye dgog pa'i 'grel ngag de'i dngos zin gyi sgrub bya bzlog tshul cig khas blangs pa'i sgo nas /
sangs rgyas bskyangs la skyon brjod mdzad pa ma yin par thal /
khyod kyi thal ba bzlog tshul de 'thad pa'i phyir /
'dod na /
sgrub par bya ba dang zhes pa'i thad kyi / /
! spyan ras gzigs kyi brtul zhugs las /
sgrub par bya ba zhes bya bas ni /
dngos po rnams bdag gi bdag nyid las skye ba med de /
zhes sgrub par bya ba'o / /
de bzlog pa'i don mngon pas zhes bya ba ni /
dngos po rnams bdag gi bdag nyid las skye ba med de /
zhes bya ba bzlog pa'i don /
dngos po rnams gzhan las skye ba zhes bya ba mngon pas so / /
zhes gsungs pa mi 'thad par thal /
'dod pa'i phyir /
gzhan yang /
de'i chos bzlog pa'i don mngon pas zhes pa de /
thal 'gyur gyi thal chos bzlog pa la byed mi rigs par /
gtan tshigs bzlog pa la byed rigs par thal /
de'i chos bzlog pa'i don mngon pas zhes pa'i thad kyi /
! /
spyan ras gzigs kyi brtul zhugs las /
de'i chos zhes bya ba ni /
bsgrub par bya ba de'i chos te /
dngos po bdag gi bdag nyid las skye ba med pa zhes bya ba bsgrub par bya ba'i phyogs kyi chos /
de dag gi skye ba don med pa nyid du 'gyur ba'i phyir dang /
skye ba thug pa med pa nyid du 'gyur ba'i phyir /
zhes bya ba mngon pas /
de bzlog pa'i don mngon pas zhes bya bas na /
skye ba don med pa nyid du 'gyur ba'i phyir /
zhes bya ba bzlog pa'i don /
skye ba 'bras bu dang bcas pa nyid du 'gyur ba dang /
skye ba thug pa med pa nyid du 'gyur ba'i phyir /
zhes bya ba bzlog pa'i don /
skye ba thug pa yod pa nyid du 'gyur ba dang /
zhes bya ba mngon pas so / /
zhes gsungs pa'i phyir /
gzhan yang /
shes rab sgron me las /
dngos po rnams bdag las skye ba med de /
de dag gi skye ba don med pa nyid du 'gyur ba'i phyir /
shin tu thal bar 'gyur ba'i phyir /
zhes mdor bstan tsam zhig drang nas /
dngos po bdag gi bdag nyid du yod pa rnams la yang skye ba la dgos pa med de /
ci ste yod kyang skye na nam yang mi skye ba 'gyur ro / /
zhes pa'i rgyas bshad ma drangs pa la rgyu mtshan med par thal /
slob dpon legs ldan 'byed kyis slob dpon sangs rgyas bskyangs kyi 'grel ngag de'i yang sgra'i don dgongs pa'i phyir /
mkhas pa mu sras kha cig /
skabs 'dir sgrub bya bzlog tshul 'chad mi dgos te /
tshig bsal 'gyur rnying du bsgrub bya bzlog tshul ma bshad pa'i phyir te /
de las thal bar 'gyur pa'i tshig yin pa'i phyir /
skabs kyi don las /
bzlog pa'i sgrub par bya ba dang /
de'i chos gsal ba yin pas dngos po rnams gzhan las skye bar 'gyur la /
skye ba 'bras bu dang bcas pa'i phyir dang /
skye ba la thug pa yod pa de'i phyir grub pa'i mtha' dang 'gal bar 'gyur ro / /
zhes sun 'byin pa mdzad do / /
zhes sgrub bya bzlog tshul ma bshad cing / /
@# / /
'gyur de legs pa yin pa'i phyir /
des na skabs kyi don las bzlog pa'i bzlog don dang /
de'i chos gtan tshigs sam phyogs chos gang yin gsal por yod zhes pa'i don yin /
de yang myu gu chos can /
slar yang skye ba don med dang thug med yin par thal /
bdag las skye ba'i phyir /
zhes pa'i thal 'gyur de sgrub byed 'phen pa'i thal 'gyur yang dag yin par thal /
thal 'gyur de sangs rgyas bskyangs kyi 'grel ngag de'i dngos bstan gyi thal 'gyur yin pa gang zhig /
sangs rgyas bskyangs kyi 'grel ngag des bdag skye 'gog nus kyi rang rgyud kyi gtan tshigs yang dag cig bstan pa'i phyir /
'dod na /
slar yang skye ba don bcas dang thug bcas de /
myu gu bdag las mi skye bar sgrub pa'i rtags yang dag yin par thal /
'dod pa'i phyir /
'dod na /
'phags pa yab sras slar yang skye ba don bcas dang thug bcas mi bzhed pa'i grub mtha' dang 'gal lo / /
gzhan skye 'phen tshul ni /
dngos po rnams rang rgyu'i dus su yod pa skye na /
dngos po rnams rang rgyu'i dus su rang rgyu dang ngo bo cig tu yod pa skye 'am /
de'i dus su rang rgyu dang ngo bo tha dad du yod pa skye / /
dang po ltar na bdag skye bkag pa dang 'gal lo / /
gnyis pa ltar na dngos po rnams chos can /
don dam par gzhan las skye bar thal /
rang rgyu'i dus su rang rgyu dang ngo bo tha dad du yod pa skye ba gang zhig /
tha snyad pa'i skye ba la /
de 'dra ba'i skye tshul mi 'thad pa'i phyir /
'dod na /
'phags pa yab sras don dam par gzhan skye mi bzhed pa'i grub mtha' dang 'gal lo / /
yang na dngos po rnams chos can /
gzhan las skye bar thal /
slar yang skye ba don bcas dang thug bcas gang zhig /
bdag las mi skye ba'i phyir /
'dod na /
sangs rgyas bskyangs khyed rang gzhan skye mi bzhed pa'i grub mtha' dang 'gal lo / /
zhes pa'i don yin /
des na /
slob dpon legs ldan 'byed kyi yang sgra'i don dgongs te /
yang sgra'i don gsal por yod pa'i phyir te /
spyan ras gzigs brtul zhugs las /
yang sgra'i don gsal bar bshad pa'i phyir te /
de las /
de dag gi skye ba zhes bya ba ni /
dngos po de dag gi skye ba'o /
ces dang /
de dag gi skye ba don med pa nyid du 'gyur ba'i phyir /
zhes bya bas ni 'di skad bstan te /
gal te dngos po rnams yod pa las skye na /
de dag gi skye ba don med pa nyid du 'gyur te /
'di ltar skyes zin pa las khyad par sngon ma byung ba 'ga' yang med pa'i phyir ro / /
gzhan yang /
skye ba thug pa med par 'gyur ba'i phyir te /
gal te yod kyang skye na /
yang skye bar 'gyur bas rnam pa de ma shi'i bar du skye bar 'gyur te /
des na skye ba yongs su rdzogs pa med pa kho nar 'gyur ro / /
zhes yang sgra'i don gsal por bshad pa'i phyir /
zhes zer ba mi 'thad de /
sngar gyi skyon de rnams 'jug cing gzhan yang /
skabs 'dir legs ldan 'byed kyis sangs rgyas bskyangs la /
dngos po rnams bdag las mi skye bar /
sgrub pa'i sgrub bya med dgag du /
'phags pa yab sras kyi bshad pa'i grub mtha' dang 'gal tshul cig bstan pa'i sgo nas skyon brjod mdzad pa ma yin par thal /
thal ba bzlog tshul de 'thad pa'i phyir /
'dod na /
shes rab sgron ma las /
bdag las ma yin zhes bya'i dgag pa 'di ni /
med par dgag pa'i don du lta bar bya ste /
dgag pa gtso che ba'i phyir /
zhes dang /
ma yin par dgag pa yongs su bzung na ni /
de sgrub pa gtso che ba'i phyir /
chos rnams ma skyes so / /
zhes sgrub pas skye ba med par bstan pas /
mdzad pa'i mtha' dang bral bar 'gyur ro / /
zhes gsungs pa mi 'thad par thal /
'dod pa'i @# / /
phyir| 'o na /
spyan ras gzigs brtul zhugs kyis lung de'i don gang yin zhe na /
'di la mkhas pa kha cig /
spyan ras gzigs brtul zhugs kyis yang sgra'i don dgongs na /
slob dpon legs ldan 'byed kyis de'i don dgongs pas ma khyab ste /
spyan ras gzigs brtul zhugs kyis 'grel pa tshigs gsal la bstan nas /
yang sgra'i don dgongs kyang slob dpon legs ldan 'byed kyis 'grel pa tshig gsal ma gzigs pa'i phyir /
de'i dus su 'grel pa tshig gsal ba brtsams ma zin pa'i phyir te /
drang nges rnam 'byed las /
legs ldan 'byed kyi rjes 'brang spyan ras gzigs brtul zhugs la 'grel pa tshig gsal gyi rgyus 'dug pas shes rab sgrol mer sangs rgyas bskyangs bkag pa'i 'grel bshad kyi skabs su zla bas legs ldan la skyon brjod pa rnams 'jug mi 'jug gi bshad pa 'ong rgyur snang zhing /
zhi mtsho dpon slob la sogs pas kyang /
zla bas rang rgyud bkag pa'i skyon spong mdzad rgyur snang yang ma mdzad do /
zhes gsungs pa'i phyir /
rang lugs ni /
spyan ras gzigs brtul zhugs kyis kyang yang sgra'i don ma dgongs te /
spyan ras gzigs brtul zhugs kyi 'grel tshan dang po la yang sgra med cing /
'grel tshan phyi ma la yang sgra yod pa ni /
skye ba thug med kyi yang sgra yin cing /
de slob dpon legs ldan 'byed kyis kyang dgongs par khas len pa'i phyir ro / /
legs ldan gyis sangs rgyas bskyangs 'gog pa'i skabs su /
mkhas pa rgyal tshab kha cig /
sangs rgyas bskyangs kyi 'grel ngag des bdag skye 'gog pa mi 'thad de /
'grel ngag des rang ngos nas bdag skye 'gog nus kyi rang rgyud kyi gtan tshigs dang dpe yang dag ma brjod la /
gzhan ngos nas dam bca' la btags pa'i nyes pa ma bsal ba'i phyir /
gzhan yang /
sangs rgyas bskyangs kyi 'grel ngag de mi 'thad de /
de la rgol ba gzhan gyi klan ka'i glag yod pa'i phyir te /
dngos zin ltar khas len pa 'brel med pas /
dngos zin las /
bzlog pa'i don khas len dgos la de ltar na /
rgol ba gzhan gyi klan ka'i glag yod pa'i phyir /
dngos zin las bzlog pa'i don yang /
dngos po rnams bdag las mi skye ba'i skye ba de sgrub bya bzlog pa'i don du byed rigs par thal /
dngos zin gyi sgrub bya de bzlog dgos pa gang zhig /
bdag las skye ba de sgrub bya bzlog pa'i don du byed mi rigs pa'i phyir /
'dod na /
dngos po rnams bdag las mi skye ba'i skye ba de chos can /
don dam pa'i gzhan skye yin par thal /
don dam pa'i skye ba gang zhig /
bdag skye ma yin pa'i phyir /
dang po der thal /
bden pa'i skye ba yin pa'i phyir /
der thal /
bden pa gang zhig /
skye ba yin pa'i phyir /
dang po der thal /
dngos po rnams don dam par bdag las mi skye bar rtogs pa'i rjes dpag gi gzhal bya yin pa'i phyir /
khyab ste /
de 'dra'i rjes dpag de mthar thug dpyod pa'i rigs shes rjes dpag yin pa'i phyir /
rtsa ba'i rtags der thal /
skye ba don bcas dang thug bcas kyi rtags kyi dngos po rnams don dam par bdag las mi skye bar sgrub par byed pa'i bsgrub bya yin pa'i phyir / /
rtags khas /
'dod na /
slob dpon klu sgrub don dam par gzhan skye mi bzhed pa'i grub mtha' dang 'gal /
zhes pa'i don yin zer na /
dngos po rnams don dam par bdag las mi skye ba de /
don dam bden pa yin par thal /
dngos po rnams don dam par bdag las mi skye bar rtogs pa'i rjes dpag de mthar thug dpyod pa'i rigs shes rjes dpag yin pa'i phyir /
rtags khas /
'dod na /
de chos can /
khyod don dam bden pa ma yin par thal /
mdo sde pa de khyod tshad mas nges pa'i @# / /
gang zag yin pa'i phyir /
ma grub na /
mdo sde pa de /
de tshad mas nges pa'i gang zag yin par thal /
de dngos po rnams bdag las mi skye bar tshad mas nges pa'i gang zag yin pa'i phyir te /
de bdag skye med par tshad mas nges pa'i gang zag yin pa'i phyir te /
bdag skye med par tshad mas nges pa'i rang sde'i grub mtha' smra ba'i dngos po smra ba cig yod pa'i phyir ro /
legs ldan 'byed kyis sangs rgyas bskyangs 'gog tshul la /
mkhas pa kha cig /
legs ldan 'byed kyi slar yang gi don ma dgongs pa'i dbang du byas nas bshad pa dang /
de'i don dgongs pa'i dbang du byas nas bshad pa gnyis /
dang po ni /
sangs rgyas bskyangs kyi 'grel ngag des bdag skye 'gog pa mi 'thad de /
'grel ngag de la rgol ba gzhan gyi glan ka'i glag yod pa'i phyir te /
dngos zin gyi don las bzlog pa'i don khas len dgos pas /
klan ka'i glags yod pa'i phyir te /
'grel ngag de'i skabs nas bstan pa'i skye ldan gyi dngos po rnams chos can /
bdag las mi skye ste /
skye ba don med dang thug med yin pa'i phyir /
zhes pa'i sbyor ngag de'i rtags kyi bzlog don rtags su khas len dgos pas na /
rgol ba gzhan gyi glan ka'i glag yod pa'i phyir /
sbyor ngag de'i rtags kyi bzlog don rtags su khas len dgos te /
de khas len pa 'am /
dngos zin ltar skye ba don med dang thug med /
skye ldan gyi dngos po rnams bdag las mi skye bar sgrub pa'i rtags su khas len dgos pa gang rung gang zhig /
phyi ma mi rigs pa'i phyir te /
sangs rgyas bskyangs kyis skye ldan gyi dngos po rnams skye ba don med dang thug med khas mi len cing /
rigs pas kyang mi 'thad pa'i phyir /
bdag las skye na skye ba don med dang thug med yin dgos pa las /
skye ba don bcas dang thug bcas yin pa de yang /
skye ldan gyi dngos po rnams bdag las mi skye bar sgrub pa'i rtags su khas len mi rigs ste /
rtags de'i phyogs chos grub na bsgrub bya sgrub dgos pa'i phyir /
de'i sbyor ngag de'i bsgrub bya'i chos kyi bzlog don /
bsgrub bya'i chos su khas len rigs par thal /
sbyor ngag de'i rtags kyi bzlog don rtags su khas len rigs pa gang zhig /
sbyor ba skor cig gi rtags kyi bzlog don rtags su khas len pa dang /
sgrub bya'i chos su khas len pa gnyis mtshungs pa'i phyir /
'dod na /
bdag las mi skye ba'i skye ba de /
skye ba don bcas dang thug bcas kyi rtags kyi skye ldan gyi dngos po rnams bdag las mi skye bar sgrub pa'i sgrub bya'i chos yin pa de /
sbyor ngag de'i sgrub bya'i chos kyi bzlog don du khas len rigs par thal /
'dod pa'i phyir /
'dod na /
bdag skye 'gog pa'i skabs 'dir /
sangs rgyas bskyangs khyed la /
slob dpon klu sgrub kyi grub mtha' dang 'gal ba'i nyes pa cig 'byung par thal /
slob dpon klu sgrub kyi skye ldan gyi dngos po rnams bdag las mi skye bar sgrub pa'i sgrub bya'i chos yin na /
med dgag yin pas khyab par bzhed cing /
sangs rgyas bskyangs khyed kyi /
de dang ma yin dgag gi gzhi mthun khas len pa'i phyir /
'o na /
gzhan skye 'phen tshul gang /
de 'phangs pas slob dpon klu sgrub kyi grub mtha' dang 'gal tshul de ji lta bu zhe na /
skye ldan gyi dngos po rnams bdag las mi skye ba'i skye ba yin pa de /
de sgrub kyi sgrub bya yin par thal /
bdag las mi skye ba'i skye ba de /
de'i rtags kyi de sgrub kyi sgrub bya'i chos yin pa'i phyir /
'dod na /
de chos can /
don dam par grub pa'i skye ba yin par thal /
skye ba don bcas dang thug bcas kyi rtags kyi skye ldan gyi dngos po rnams bdag las mi skye bar rtogs pa'i rjes dpag gi gzhal byar gyur pa'i skye ba yin pa'i phyir te /
de 'dra'i rjes dpag gi gzhal bya gang zhig /
skye ba yin pa'i phyir /
dang po der thal /
skye ba don bcas dang thug bcas kyi rtags kyi de sgrub kyi sgrub bya yin pa'i phyir /
'dod na /
de chos can /
don dam par grub pa'i gzhan skye yin par thal /
'dod pa gang zhig /
bdag skye sog @# / /
ma yin pa'i phyir /
'dod na /
skabs 'dir sangs rgyas bskyangs khyod la slob dpon klu sgrub kyi grub mtha' dang 'gal ba'i nyes pa 'byung bar thal /
slob dpon klu sgrub kyi don dam par grub pa'i gzhan skye mi bzhed cing /
sangs rgyas bskyangs khyed kyis de khas blangs pa'i phyir /
zhes pa'i don yin /
slar yang gi don dgongs pa'i dbang du byas nas bshad pa la skye ldan gyi dngos po rnams chos can /
slar yang skye ba don med par thal /
bdag las skye pa'i phyir /
ma khyab na /
thug med du skye bar thal /
bdag las skye yang slar yang skye dgos pa'i phyir /
zhes ba'i thal 'gyur gnyis po de /
sangs rgyas bskyangs kyi 'grel ngag de'i skabs nas dngos su bstan pa'i thal 'gyur yin cing de ltar du slob dpon legs ldan 'byed kyis kyang bzhed la /
thal 'gyur de gnyis kyi rang gang la 'phang yul du gyur pa'i gang zag gi rgyud la bdag skye med par rtogs pa'i rjes dpag skye nus yin no / /
des na /
skye ldan gyi dngos po rnams chos can /
slar yang skye ba don me dang thug med yin par thal /
bdag las skye ba'i phyir /
zhes pa'i thal 'gyur de chos can /
khyod sgrub byed 'phen pa'i thal 'gyur yang dag yin par thal /
khyod rang gi 'phang yul du gyur pa'i gang zag gi rgyud la bdag skye med par rtogs pa'i rjes dpag skyes nus kyi thal 'gyur yin pa'i phyir /
'dod na /
de chos can /
thal 'gyur khyod kyi chos logs /
thal 'gyur khyod kyi rtsod gzhi chos can gyi steng du thal 'gyur khyod kyi rtags log su sgrub pa la rtags yang dag yin par thal /
khyod skabs kyi don las bzlog pa de /
sgrub byed 'phen pa'i thal 'gyur yang dag yin pa'i phyir /
'dod na /
bdag skye 'gog pa'i skabs 'dir /
sangs rgyas bskyangs khyed la /
slob dpon klu sgrub dang 'gal ba'i nyes pa 'byung bar thal /
slob dpon klu sgrub kyi skye ba don bcas dang thug bcas mi bzhed cing /
sangs rgyas bskyangs khyed kyis de khas blangs pa'i phyir /
zhes pa'i don yin /
'o na /
gzhan skye 'phen tshul de gang /
de 'phang pas slob dpon klu sgrub kyi grub mtha' dang 'gal tshul de ji ltar bu yin zhe na /
skabs 'dir bdag skye rnam par bcad tsam gyi med dgag sgrub bya'i chos su byed mi rigs par /
bdag las mi skye ba'i skye ba de /
bsgrub bya'i chos su byed rigs par thal /
bdag skye rnam par bcad tsam gyi med dgag sgrub bya'i chos su byed na /
slar yang skye ba don bcas dang thug bcas rtags su 'god mi rig pa la /
de skye ldan gyi dngos po rnams bdag las mi skye par sgrub pa'i rt /
ags su bkod pa'i phyir /
'dod na /
skye ldan gyi dngos po rnams bdag las mi skye ba'i skye ba yin pa de /
slar yang skye ba don bcas dang thug bcas kyi rtags kyis skye ldan gyi dngos po rnams bdag las mi skye bar sgrub pa'i sgrub bya yin par thal /
bdag las mi skye ba'i skye ba de /
de sgrub kyi sgrub bya'i chos yin pa'i phyir /
rtags khas /
'dod na /
de chos can /
don dam par grub pa'i skye ba yin par thal /
slar yang skye ba don bcas dang thug bcas kyi rtags kyis skye ldan gyi dngos po rnams /
bdag las mi skye par rtogs pa'i rjes dpag gi gzhal byar gyur pa'i skye ba yin pa'i phyir te /
de'i gzhal bya gang zhig /
skye ba yin pa'i phyir /
dang po der thal /
slar yang skye ba don bcas dang thug bcas kyi rtags kyis skye ldan gyi dngos po rnams bdag las mi skye bar sgrub pa'i bsgrub bya yin pa'i phyir /
rtags khas /
'dod na /
don dam par grub pa'i gzhan skye yin par thal /
'dod pa gang zhig bdag skye @# / /
sogs ma yin pa'i phyir /
'dod na /
skabs 'dir sangs rgyas bskyangs khyed la slob dpon klu sgrub kyi grub mtha' dang 'gal ba'i nyes pa gcig 'byung bar thal /
slob dpon klu sgrub kyi don dam par grub pa'i gzhan skye mi bzhed cing /
sangs rgyas bskyangs khyed rang gis de ltar khas blangs pa'i phyir /
zhes pa'i don yin /
zhes zer /
lugs de gnyis kyi gzhan skye 'phen tshul mi 'thad de /
slob dpon legs ldan 'byed kyi /
gal te slob dpon sangs rgyas bskyangs kyis skye ldan gyi dngos po rnams don dam par grub pa'i skye bar khas blangs na /
don dam par grub pa'i gzhan skye khas len dgos par phul ba'i sgo nas /
slob dpon klu sgrub kyi grub mtha' dang 'gal ba'i skyon brjod mi rigs par thal /
de 'dra ba'i skyon brjod ma dgos pa'i phyir te /
slob dpon sangs rgyas bskyangs kyis skye ldan gyi dngos po rnams don dam par grub pa'i skye bar khas blangs pa la /
slob dpon klu sgrub kyi grub mtha' dang 'gal ba'i skyon brjod pas chog pa'i phyir /
de rnams la sngar gyi skyon rnams 'jug cing /
gzhan yang /
thal ba bzlog tshul de mi 'thad par thal /
legs ldan 'byed kyis gal te sangs rgyas bskyangs kyi /
slar yang skye ba don bcas dang thug bcas dngos po rnams bdag las mi skye par sgrub pa'i rtags yang dag tu khas blangs na /
dngos po rnams kyi steng du bdag skye'i don du slar yang skye ba don bcas dang thug bcas khas len na /
dngos po rnams kyi steng du /
bdag skye 'gog pa mi 'thad de /
zhes gnod byed bstan pas chog pa'i phyir /
gzhan yang /
dngos po rnams bdag las mi skye bar rtogs pa'i rjes dpag gi gzhal bya yin na /
don dam bden pa yin dgos par thal /
dngos po rnams bdag las mi skye ba'i skye ba chos can /
don dam par grub pa'i skye ba yin par thal /
skye ba don bcas dang thug bcas kyi rtags kyi dngos po rnams bdag las mi skye bar rtogs pa'i rjes dpag gi gzhal byar gyur pa'i skye ba yin pa'i phyir /
zhes pa'i thal 'gyur de la khyab 'brel gcig 'dug pa'i phyir /
'dod na /
dngos po rnams bdag las mi skye ba chos can /
der thal /
de'i phyir /
'dod na /
don dam pa yin par thal /
'dod pa'i phyir /
'dod mi nus te /
kun rdzob bden pa yin pa'i phyir /
yang mkhas pa kha cig /
sangs rgyas bskyangs kyi 'grel ngag de mi 'thad de /
de la rgol ba gzhan gyi glan ka'i glags yod pa'i phyir te /
dngos zin gyi don las bzlog pa'i don khas len dgos pas na /
klan ka'i glags yod pa'i phyir /
de yang yin te /
dngos zin ltar skye ba don med dang thug med de /
rtags su khas len mi rigs pas /
dngos zin las bzlog pa'i don skye ba don bcas dang thug bcas su rtags su khas len dgos la /
de ltar na /
dngos po rnams bdag las skye ba med de /
zhes pa'i bsgrub bya yang bzlog dgos par thal /
de'i rtags bzlog dgos pa gang zhig /
rgyu mtshan mtshungs pa'i phyir /
'dod na /
dngos po rnams bdag skye rnam par bcad tsam ma yin pa de /
bsgrub bya bzlog pa'i don du byed rigs par thal /
de'i bsgrub bya bzlog dgos pa gang zhig /
dngos po rnams bdag las mi skye ba logs nas /
bdag las skye ba de bsgrub byar byed mi rigs pa'i phyir /
'dod na /
dngos po rnams bdag las mi skye bar sgrub pa'i bsgrub bya med dgag ma yin par thal /
dngos po @# / /
rnams bdag skye rnam par bcad tsam ma yin pa de /
de'i sgrub bya yin pa'i phyir /
rtags khas /
'dod na /
slob dpon klu sgrub dngos po rnams bdag las mi skye bar sgrub pa'i bsgrub bya med dgag tu bzhed pa'i grub mtha' dang 'gal /
gzhan skye 'phen tshul ni /
dngos po rnams chos can /
gzhan las skye bar thal /
bdag las mi skye ba'i skye ba don bcas dang thug bcas yin pa'i phyir /
'dod na /
sangs rgyas bskyangs khyed rang gzhan skye mi 'dod pa'i grub mtha' dang 'gal /
zhes pa'i don yin zhes gsungs /
'o na /
slob dpon legs ldan 'byed kyis /
slob dpon sangs rgyas bskyangs rang rgyud kyi rtags yang dag mi 'dod par khas len par thal /
des de gzhan skye mi 'dod par khas len pa'i phyir /
'dod mi nus te /
drang nges rnam 'byed las /
legs ldan 'byed la yang sangs rgyas bskyangs dang rang nyid rang rgyud khas len mi len mi thun snyam pa mi 'dug gi rang rgyud khas len pa 'os med du byas pa'i lugs su snang ngo / /
zhes gsungs pa'i phyir /
gzhan yang /
slob dpon legs ldan 'byed kyis /
sangs rgyas bskyangs rang gi mtshan nyid kyis grub pa'i skye ba mi 'dod par khas len par thal /
des de gzhan skye mi 'dod par khas len pa'i phyir /
'dod mi nus te /
des de gang zag dang chos rang gi mtshan nyid kyis grub par 'dod pa khas len pa'i phyir te /
legs ldan 'byed rang nyid kyi gang zag dang chos rang gi mtshan nyid kyis grub par khas len pa gang zhig /
drang nges rnam 'byed las /
de'i gnad kyi kyang rang nyid dang sangs rgyas bskyangs gnyis la chos dang gang zag la rang bzhin 'gog pa'i dgag bya la yang khyad par yod par mi bzhed do / /
zhes gsungs pa'i phyir /
gong gi thal ba bzlog tshul de rnams la /
slob dpon legs ldan 'byed kyi /
gal te slob dpon sangs rgyas bskyangs kyi slar yang skye ba don bcas dang thug bcas dngos po rnams bdag las mi skye bar sgrub pa'i rtags yang dag du khas len skye ldan gyi dngos po rnams bdag las mi skye ba'i skye ba bsgrub byar thal ba dang /
don dam par gzhan skye yod par thal ba phul ba'i sgo nas slob dpon klu sgrub kyi grub mtha' dang 'gal tshul bstan pa de mi 'thad par thal /
slob dpon sangs rgyas bskyangs kyi slar yang skye ba don bcas dang thug bcas dngos po rnams bdag las mi skye bar sgrub pa'i rtags yang dag tu khas blangs pa la /
sangs rgyas bskyangs khyed rang slar yang skye ba don bcas dang thug bcas mi 'dod pa'i grub mtha' dang 'gal lo zhes /
dngos 'gal 'phul bas chog pa'i phyir /
gzhan du na /
de lta bu'i thal ba bzlog tshul ni /
legs ldan 'byed kyi sangs rgyas bskyangs la dngos 'gal 'phul ma shes pa'i thal ba bzlog tshul yin no /
gzhan yang slob dpon legs ldan 'byed kyi slob dpon sangs rgyas bskyangs la grub mtha' dang 'gal tshul bstan pa de /
rtsa shes mdzad pa'i grub mtha' dang 'gal tshul bstan pa ma yin par thal /
thal ba bzlog tshul de rnams 'thad pa'i phyir /
'dod na /
shes rab sgron ma las /
mdzad pa'i mtha' dang bral bar 'gyur ro / /
zhes dang /
gzhan skye'i thal ba bzlog tshul gyi skabs su /
phyogs gong ma dang 'gal bar 'gyur ro / /
zhes gsungs pa mi 'thad par thal /
'dod pa'i phyir /
gzhan yang /
rtsa she'i Tika chen las /
de'i tshe skye ba don bcas dang thug bcas yin pa'i phyir /
dngos po rnams bdag skye rnam par bcad tsam ma yin no / /
zhes pas gzhan las skye bar 'gyur ro / /
de lta na bdag las ma yin zhes @# / /
pa'i don bdag skye rnam par bcad tsam yin pa'i grub mtha' dang 'gal lo / /
zhes gsungs pa mi 'thad par thal /
slob dpon sangs rgyas bskyangs kyis slar yang skye ba don bcad dang thug bcas dngos po rnams bdag las mi skye bar sgrub pa'i rtags yang dag tu khas blangs pa la /
dngos po rnams bdag las mi skye bar sgrub pa'i bsgrub bya med dgag tu thal ba dang /
sangs rgyas bskyangs khyed rang gzhan skye mi 'dod pa'i grub mtha' dang 'gal lo / /
zhes grub mtha' dang 'gal tshul gnyis ston rigs pa'i phyir /
rang lugs ni /
de la legs ldan 'byed kyi skyon brjod tshul ni /
tshig gsal las /
de ni rigs pa ma yin te /
zhes pa nas /
grub pa'i mtha' dang 'gal bar 'gyur ro / /
zhes pa'i bar byung /
shes rab sgron me las /
gzhan rnams 'dra ba la /
glags yod pa'i tshig yin pa'i phyir te /
zhes pa'i bar byung /
de rnams kyi don ni /
sangs rgyas bskyangs kyi 'grel ngag des bdag skye 'gog pa mi 'thad de /
'grel ngag des bdag skye 'gog nus kyi gtan tshigs dang dpe yang dag ma brjod pas /
dam bca' byas pa tsam du zad pa'i phyir /
gzhan yang /
sangs rgyas bskyangs kyi 'grel ngag de mi 'thad de /
de las bdag las zhes pa'i don gang yin /
'bras bu mngon par gsal ba'i bdag nyid las mi skye zhes pa'i don yin nam /
rgyu mngon par mi gsal ba'i nus pa'i bdag nyid las mi skye zhes pa'i don gang yin /
dang po ltar na /
grub zin grub par 'gyur la /
gnyis pa ltar na /
khyab pa 'gal te /
skye ldan gyis dngos po thams cad rgyu mngon par mi gsal ba'i nus pa'i bdag nyid las skye ba kho na yin pa'i phyir /
zhes gzhan grangs can gyi dam bca' la btags pa'i nyes pa ma bsal ba'i phyir /
gzhan yang /
sangs rgyas bskyangs kyi 'grel ngag de mi 'thad de /
de la rgol ba gzhan gyi klan ka'i glag yod pa'i phyir te /
skabs kyi don dngos zin gyi don las bzlog pa'i don khas len dgos pas na rgol ba gzhan gyi klan ka'i glags yod pa'i phyir /
dngos zin gyi don las bzlog pa'i don khas len tshul /
'grel pa 'og ma rnams kyi 'chad cing /
de yang skabs kyi don las bzlog pas sgrub par bya ba dang /
zhes pa dang /
dngos po rnams gzhan las skye bar 'gyur ba dang /
zhes pa sgrig rgyu yin cing /
de'i tshes bzlog pa'i don mngon pas skye ba 'bras bu dang bcas pa nyid du 'gyur ba dang /
skye ba thug pa yod par 'gyur pa'i phyir /
zhes sbrel rgyu yin /
te /
spyan ras gzigs brtul zhugs las /
sgrub par bya ba zhes bya ba ni /
dngos po rnams bdag gi bdag nyid las skye ba med de zhes pa nas /
skye ba thug pa yod pa nyid du 'gyur ba dang /
zhes bya ba mngon pas so / /
zhes pa'i bar gsungs /
des na /
dngos zin gyi don las bzlog pa'i don khas len dgos te /
dngos zin ltar /
skye ba don med dang thug med de dngos po rnams bdag las mi skye bar sgrub par byed pa'i rtags yang dag ma yin pa'i phyir te /
dngos po rnams skye ba don bcas dang thug bcas yin pa'i phyir /
bdag las skye na skye ba don med dang thug med yin dgos pa las skye ba don bcas dang thug bcas de yang dngos po rnams bdag las mi skye bar sgrub par byed pa'i rtags yang dag ma yin te /
rtags de'i rtsod gzhi'i steng du grub na /
sgrub bya grub dgos pa'i phyir /
des na dngos zin gyi rtags skye ba don med dang thug med las bzlog pa'i skye ba don bcas dang thug bcas dngos po @# / /
rnams bdag las mi skye par sgrub par byed pa'i rtags yang dag tu slob dpon sangs rgyas bskyangs kyi khas len par mngon te /
de dag gi skye ba don med pa nyid du 'gyur pa'i phyir /
zhes sogs kyi /
dngos po rnams bdag las mi skye bar sgrub pa'i rtags yang dag cig bstan /
dngos zin ltar skye ba don med dang thug med de dngos po rnams bdag las mi skye bar sgrub pa'i rtags yang dag ma yin /
bdag las skye na /
skye ba don med dang thug med yin dgos pa las /
skye ba don bcas dang thug bcas de yang dngos po rnams bdag las mi skye par sgrub pa'i rtags yang dag ma yin pa ni gang zhig /
'gyur ba'i phyir /
zhes pa'i tshig snga phyi gnyis po de bzlog pa 'phen pa'i tshig yin pa'i phyir /
des na /
de dag gi skye ba don med pa nyid du 'gyur pa'i phyir /
zhes ba'i dngos zin gyi rtags bzlog dgos na /
dngos po rnams bdag las skye ba med de zhes pa'i dngos zin gyi sgrub bya yang bzlog dgos te /
mtshungs pa'i phyir /
de skad du yang /
rtsa she'i Tika chen las /
dngos zin gyi rtags bzlog dgos na /
dngos zin gyi dam bca' yang bzlog dgos te mtshungs pa'i phyir /
zhes gsungs /
'o na dngos zin gyi sgrub bya bzlog tshul de gang yin /
zhe na /
rtsa shes Tika chen las /
de la rtags bzlog pa ltar byar med pas /
bdag skye rnam par bcad tsam ma yin pa bzlog pa'i don no /
zhes gsungs /
'di'i don ni /
dngos po rnams bdag skye rnam par bcad tsam ma yin pa'i skye ba yin pa de /
sgrub bya bzlog pa'i don du byed rigs par thal /
dngos po rnams bdag las skye ba med de /
zhes pa'i dngos zin gyi sgrub bya de bzlog dgos pa gang zhig /
dngos po rnams bdag las mi skye ba de bzlog nas bdag las skye ba de sgrub byar byed mi rigs pa'i phyir /
skabs 'dir bdag skye 'gog pa'i skabs yin pa'i phyir /
'dod na /
dngos po rnams bdag las skye ba med de /
zhes pa 'dis dngos po rnams bdag skye rnam par bcad tsam ma yin pa'i skye ba yin pa de /
dngos po rnams bdag las mi skye bar sgrub pa'i sgrub byar bstan pa'i sgo nas /
dngos po rnams gzhan las skye ba cig 'phangs par thal /
dngos po rnams bdag skye rnam par bcad tsam ma yin pa'i skye ba yin pa de /
dngos po rnams bdag las mi skye bar sgrub pa'i sgrub bya yin pa'i phyir /
'dod na /
skabs 'dir 'phags pa yab sras dngos po rnams bdag las mi skye bar sgrub pa'i sgrub bya med dgag tu bzhed pa'i grub mtha' dang 'gal zhes pa'i don yin te /
shes rab sgron ma las /
bdag las ma yin zhes bya'i dgag pa 'di ni /
zhes sogs dang /
rtsa she'i Tika chen las /
de'i tshe skye ba don bcas dang thug bcas yin pa'i phyir /
zhes sogs gsungs pa'i phyir /
rtsa she'i Tika chen las /
'di thal chos kyi rtags bzlog pa'i don ma yin te /
sgrub par bya ba bzlog pa'i phyir /
zhes dang /
bdag skye med pa rtags su mi smras pa'i phyir /
zhes gsungs pa rnams kyi don gang zhe na /
de'i don ni /
sgrub bya bzlog pa de sangs rgyas bskyangs kyi 'grel ngag de'i skabs nas dngos su bstan pa'i rtags bzlog pa'i don ma yin te /
shes rab sgron ma las /
sgrub par bya ba bzlog pa'i phyir /
zhes dang /
bdag skye med pa sangs rgyas bskyangs kyi 'grel ngag de'i skabs nas dngos su bstan pa'i thal 'gyur gyi rtags su ma bkod pa'i phyir te /
bdag las skye ba de sangs rgyas bskyangs kyi 'grel ngag de'i skabs nas dngos su bstan pa'i thal @# / /
'gyur gyi rtags su bkod pa'i phyir te /
dngos po rnams chos can /
skye ba don med dang thug med yin par thal /
bdag las skye ba'i phyir /
zhes pa'i thal 'gyur de sangs rgyas bskyangs kyi 'grel ngag de'i skabs nas dngos su bstan pa'i thal 'gyur yin pa'i phyir /
des na /
'di thal chos kyi rtags bzlog pa'i don ma yin te /
zhes sogs smos pa la dgos pa yod de /
skabs 'di'i rtags bzlog pa de /
sangs rgyas bskyangs kyi 'grel ngag de'i skabs nas dngos su bstan pa'i thal 'gyur gyi thal chos bzlog pa yin pas na /
de yin na /
sgrub bya bzlog pa de sangs rgyas bskyangs kyi 'grel ngag de'i skabs nas dngos su bstan pa'i rtags bzlog pa yin nam /
snyam pa'i dogs pa skye bas de bcad par bya ba'i ched yin pa'i phyir /
skabs 'di'i rtags bzlog pa de sangs rgyas bskyangs kyi 'grel ngag de'i skabs nas dngos su bstan pa'i thal 'gyur gyi thal chos bzlog pa'i don yin te /
skabs 'di'i rtags bzlog pa de /
sangs rgyas bskyangs kyi 'grel ngag de'i skabs nas dngos su bstan pa'i sbyor ngag gi dngos zin gyi rtags bzlog pa'i don yin pa gang zhig /
sangs rgyas bskyangs kyi 'grel ngag de'i skabs nas dngos su bstan pa'i sbyor ngag gi dngos zin gyi rtags dang /
de'i skabs nas dngos su bstan pa'i thal 'gyur gyi thal chos gnyis yin khyab mnyam yin pa'i phyir /
der thal /
dngos po rnams chos can /
bdag las mi skye de skye ba don med dang thug med yin pa'i phyir /
zhes pa'i sbyor ngag de /
de'i skabs nas dngos su bstan pa'i sbyor ngag dang /
dngos po rnams chos can /
skye ba don med dang thug med yin par thal| bdag las skye ba'i phyir /
zhes pa'i thal 'gyur de /
de'i skabs nas dngos su bstan pa'i thal 'gyur yin pa gang zhig thal 'gyur de'i thal chos dang /
sbyor ngag de'i rtags gnyis yin khyab mnyam yin pa'i phyir /
mkhas pa skal bzang kha cig dngos zin gyi rtags bzlog tshul gong dang 'dra zhing /
sbyor ngag ni /
dngos po rnams chos can /
bdag las skye ba med de /
skye ba don bcas dang thug bcas yin pa'i phyir /
zhes pa'i sbyor ngag 'dis dngos po rnams gzhan las skye ba gcig dngos su 'phangs par thal /
sbyor ngag 'dis dngos po rnams skye bar ni dngos su bstan /
bdag las skye ba dngos su bkag pa gang zhig skye ba la bdag skye dang gzhan skye gnyis su kha tshon chod pa'i phyir /
dper na /
lha sbyin tshon po nyin par zas mi za ba rid pa min pa zhes pas mtshan mo za ba shugs la 'phen pa bzhin no /
'dod na /
'phags pa yab sras dngos po rnams bdag las mi skye bar sgrub pa'i sgrub bya med dgag du bzhed pa'i grub mtha' dang 'gal zhes pa'i don yin zhes gsungs /
gsum pa skyon de sangs rgyas bskyangs la mi 'jug par bstan pa la /
bshad bya'i lung 'god pa dang /
lung gi don bshad pa gnyis /
dang po ni| tshig gsal las /
skyon 'di dag thams cad ni rigs pa ma yin par /
kho bo cag gi mthong ngo / /
ji ltar zhe na /
de la re zhig gtan tshigs dang dpe ma brjod pa'i phyir dang /
zhes gang smras pa de ni mi rigs so /
ci'i phyir zhe na /
gang gis phyir bdag las zhes bya ba ni yod pa rgyu nyid dang /
de nyid skye bo zhes smras pa yin la /
yod pa ni yang skye ba la dgos pa ma mthong zhing /
thug pa med par yang ma mthong la /
khyod kyi skyes pa slar yang skye bar yang @# / /
mi 'dod cing /
thug pa med par yang mi 'dod do / /
de'i phyir khyed cag gi rtsod pa ni 'thad pa dang bral ba dang /
rang gi khas blangs pa dang 'gal ba yin no / /
zhes pha rol po bdag las skye ba 'dod pa la 'dri bar byed pa yin te /
gang las gtan tshigs dang dpe bkod pa 'bras bu dang bcas par 'gyur pa 'di tsam zhig gi brtsod pa ni ci pha rol pos khas len par mi byed dam /
'on te pha rol po rang gis khas blangs pa dang 'gal pas brtsod pas kyang mi bzlog na ni /
de'i tshe ngo tsha med pa nyid kyi gtan tshigs dang /
dpe gnyis kyis kyang bzlog par mi 'gyur ba nyid do /
kho bo cag ni bsnyon pa dang lhan cig brtsod pa yang ma yin no / /
de'i phyir slob dpon ni gnas ma yin par yang rjes su dpag pa 'tshong bar byed pa na /
bdag gi rjes su dpag pa la dga' ba nyid mngon par byed pa yin no / /
dbu ma pa yin na ni rang rgyud kyi rjes su dpag pa bya bar rigs pa yang ma yin te /
phyogs gzhan khas blangs pa med pa'i phyir ro / /
de skad du yang /
'phags pa lhas yod dang med dang yod med zhes / /
phyogs ni gang la yod min pa /
de la yun ni ring po na'ang / /
klan ka brjod par nus ma yin / /
zhes sogs /
rtsod bzlog pa las kyang / /
gal te ngas dam bca' 'ga' yod / /
des na nga la skyon de yod / /
nga la dam bca' med pas na / /
nga ni skyon med kho na yin / /
gal te mngon sum la sogs pa'i / /
don gyi 'ga' zhig dmigs na ni /
sgrub pa'am bzlog par bya na /
de med phyir nga la klan ka med /
zhes gsungs so / /
'di'i don la kha cig /
grangs can gyi myu gu slar yang skye bar khas mi len zhes zer na /
mi 'thad de /
grangs can gyi myu gu slar yang skye bar khas len par thal /
grangs can gyis myu gu chos can /
slar yang skye ba don med par thal /
rang gi bdag nyid du grub zin pa'i phyir /
zhes pa'i thal 'gyur la 'dod lan mi thebs pa'i phyir /
tshig gsal las /
thal ba 'gyur ba bzlog pa'i don yang zhes sogs gsungs pa'i phyir /
kho na re /
grangs can gyi myu gu skyes zin slar yang skye bar khas len par thal /
grangs can gyi myu gu slar yang skye bar khas len pa'i phyir /
zer na /
ma khyab /
'dod na /
tshig gsal las /
khyod kyi skyes pa slar yang skye bar yang mi 'dod cing /
thug pa med par yang mi 'dod do / /
zhes gsungs pa mi 'thad par thal /
'dod pa'i phyir /
yang kho na re /
grangs can gyi myu gu skyes zin slar yang skye bar khas len par thal /
des myu gu sa bon gyi dus su skyes par khas len pa gang zhig /
des myu gu sa bon las slar yang skye bar khas len pa'i phyir /
dang po der thal /
des myu gu sa bon gyi dus su yod par khas len pa'i phyir /
zer na ma khyab /
'o na /
grangs can gyi myu gu sa bon gyi dus su mngon par gsal zin pa'i tshul gyi grub par khas len par thal /
des myu gu sa bon gyi dus su skyes par khas len pa gang zhig /
des skyes pa'i don mngon par gsal zin pa'i tshul gyi grub pa la 'dod pa'i phyir /
'dod mi nus te /
des myu gu sa bon gyi dus mngon par mi gsal ba'i tshul gyi grub par khas len pa'i phyir /
gzhan yang /
grangs can gyi myu gu sa bon gyi dus su sa bon las skyes par khas len par thal /
des myu gu sa bon gyi dus su skyes par khas len pa'i phyir /
rtags khas /
'dod na /
des de sa bon gyi dus su sa bon las mngon par gsal zin pa'i tshul gyi grub par khas len @# / /
par thal /
'dod pa'i phyir /
'dod mi nus te /
des de sa bon gyi dus su sa bon las mngon par mi gsal ba'i tshul gyi grub par khas len pa'i phyir /
kha cig /
myu gu chos can /
slar yang skye ba don med par thal /
rang gi bdag nyid du grub zin pa'i phyir /
zhes pa'i thal 'gyur 'phangs pa la brten nas /
myu gu slar yang mi skye par rtogs pa'i rjes dpag skye ba med do / /
zhe na /
de yod par thal /
myu gu chos can /
rten 'brel ma yin par thal /
bden par grub pa'i phyir /
zhes pa'i thal 'gyur 'phangs pa la brten nas myu gu bden med du rtogs pa'i rjes dpag skye ba yod pa'i phyir /
lam rim chen mo las /
'di thal 'gyur du byed pa de'i tshe| de'i byed pa la brten nas rjes dpag skye ba yin gyis /
dngos su sgrub bya sgrub pa'i sbyor ngag ni med do / /
zhes gsungs pa'i phyir /
kho na re /
myu gu chos can /
rten 'brel ma yin par thal /
bden par grub pa'i phyir /
zhes pa'i thal 'gyur 'phangs pa la brten nas /
skye ba'i rjes dpag chos can /
khyod rang gi brten du gyur pa'i rtags yang dag la brten nas skyes par thal /
khyod rjes dpag yin pa'i phyir /
zer na /
ma khyab /
khyab pa yod par thal /
tshig gsal las /
lkog tu gyur pa'i yul can rtags sgrub par bya ba mi 'khrul pa las skyes pa ni rjes su dpag pa'o / /
zhes gsungs pa'i phyir /
zer na ma khyab /
'dod na /
de rten 'brel gyi rtags kyi myu gu bden med du sgrub par byed pa'i rtags yang dag la brten nas skyes par thal /
'dod pa'i phyir /
'dod na /
myu gu chos can /
rten 'brel ma yin par thal /
bden par grub pa'i phyir /
zhes pa'i thal 'gyur sgrub byed 'phen pa'i thal 'gyur yang dag tu song ba'i gang zag kyang yin /
rten 'brel gyi rtags kyi myu gu bden med du sgrub pa'i skabs su babs pa'i phyi rgol yang dag yin pa'i gzhi mthun pa gcig yod par thal /
'dod pa'i phyir /
'dod na /
de chos can khyod rten 'brel gyi rtags kyi tshul gsum tshad mas nges pa'i gang zag yin par thal /
khyod rten 'brel gyi rtags kyi myu gu bden med du sgrubs pa'i skabs su babs pa'i phyi rgol yang dag yin pa'i phyir te /
chos can de'i phyir /
'o na /
khyod de 'dra'i rjes khyab tshad mas nges pa'i gang zag yin par thal /
'dod pa'i phyir /
'dod na /
khyod rten 'brel la bden med kyi khyab pa tshad mas nges pa'i gang zag yin par thal /
'dod pa'i phyir /
'dod mi nus te /
khyod myu gu bden grub tu bden zhen gyis 'dod pa'i gang zag yin pa'i phyir khyab ste /
chos gcig bden grub tu bden zhen gyi 'dod pa'i gang zag yin na /
chos gzhan gang yang bden med du ma rtogs pa'i gang zag yin dgos pa'i phyir te /
drang nges rnam 'byed las /
chos bdag grub mthas yod par khas len na gang zag gi bdag med rtogs pa 'ong sa med pas /
de'i phyir 'jug 'grel las chos la bdag tu 'dzin pa mi 'dor na gang zag gi bdag med mi rtogs par gsungs te /
zhes gsungs pa'i phyir /
rtsa ba'i rtags der thal /
myu gu chos can /
rten 'brel ma yin par thal /
bden par sgrub pa'i phyir /
zhes pa'i thal 'gyur gyi rtags dngos 'gal du song ba'i gang zag yin pa'i phyir te /
khyod de 'dra'i thal 'gyur sgrub byed 'phen pa'i thal 'gyur yang dag du song ba'i gang zag yin pa'i phyir /
de'i lan la kha cig myu gu chos can /
rten 'brel ma yin par thal /
bden par grub pa'i phyir /
zhes pa'i thal 'gyur sgrub byed 'phen pa'i thal 'gyur @# / /
yang dag tu song ba'i gang zag de rten 'brel gyi rtags kyi myu gu bden med du sgrubs pa'i skabs su babs pa'i phyi rgol yang dag yin pas na /
rten 'brel gyi rtags kyi myu gu bden med du sgrubs pa skabs su babs pa'i phyi rgol yang dag yin na /
rten 'brel gyi rtags kyi myu gu bden med du sgrub pa'i tshul gsum tshad mas nges pa'i gang zag yin pas ma khyab bo / /
zer na /
myu gu chos can /
rten 'brel ma yin par thal /
bden par grub pa'i phyir /
zhes pa'i thal 'gyur sgrub byed 'phen pa'i thal 'gyur yang dag tu song ba'i gang zag chos can /
khyod la rten 'brel myu gu bden med du sgrub pa'i rtags yang dag tu 'god pa po'i snga rgol yang dag cig yod par thal /
khyod de'i rtags kyi myu gu bden med du sgrubs pa skabs su babs pa'i phyi rgol yang dag yin pa'i phyir /
'dod na de chos can /
khyod la rten 'brel myu gu bden med du sgrub pa'i rtags yang dag tu bkod pa'i sbyor ngag rnam dag cig yod par thal /
'dod pa'i phyir /
'dod na /
lam rim chen mo las /
'di thal 'gyur du byed pa de'i tshe zhes sogs gsungs pa mi 'thad par thal lo /
gzhan yang /
myu gu chos can /
rten 'brel ma yin par thal /
bden par grub pa'i phyir /
zhes pa'i thal 'gyur sgrub byed 'phen pa'i thal 'gyur yang dag tu song ba'i gang zag kyang yin /
rten 'brel gyi rtags kyi myu gu bden med du sgrubs pa skabs su babs pa'i phyi rgol yang dag yin pa'i gzhi mthun pa med par thal /
dang po de yin na myu gu bden grub tu bden zhen gyi 'dod pa'i gang zag yin dgos /
phyi ma de yin na /
myu gu bden par grub ma grub the tshom za ba'i gang zag yin dgos pa'i phyir /
de der thal /
byas pa'i rtags kyi sgra mi rtag par sgrubs pa skabs su babs pa'i phyi rgol yang dag yin na /
sgra rtag mi rtag the tshom za ba'i gang zag yin dgos pa'i phyir /
rtags 'bud rang lugs kyi skyon ni myu gu chos can /
slar yang skye ba don med par thal /
rang gi rgyu'i dus su grub zin pa'i phyir /
zhes pa'i thal 'gyur 'phangs pa la brten nas skyes pa'i myu gu slar yang mi skye bar rtogs pa'i rjes dpag de chos can /
rang gi rten du gyur pa'i rtags yang dag la brten nas skye bar thal /
rjes dpag yin pa'i phyir /
khyab pa khas /
de der thal /
de yod pa'i phyir /
'dod na /
de'i brten du gyur pa'i rtags yang dag yod par thal /
'dod pa'i phyir /
'dod na /
de'i brten du gyur pa'i myu gu slar yang mi skye bar sgrub pa'i rtags yang dag yod par thal /
'dod pa'i phyir /
'dod na /
myu gu slar yang mi skye bar sgrub pa'i rtags yang dag yod par thal /
'dod pa'i phyir /
'dod na /
rang gi rgyu'i dus su grub zin pa de /
de yin par thal / /
de yod pa'i phyir /
'dod na /
myu gu chos can /
rang gi rgyu'i dus su grub zin pa ma yin par thal /
rang gi rgyu'i dus su med pa'i phyir /
'dod na dngos /
byas pa la kho na re /
rtsa ba'i rtags ma grub ste /
thal 'gyur la brten nas rjes dpag skye ba med pa'i phyir /
zer na /
'o na /
myu gu chos can /
slar yang skye ba don med par thal /
rang gi bdag nyid du grub zin pa'i phyir /
zhes pa'i thal 'gyur la brten nas myu gu bdag las mi skye bar rtogs pa'i rjes dpag skye ba med par thal /
dam bca' de 'thad pa'i phyir /
'dod na /
myu gu chos can /
slar yang skye ba don med de /
rang gi bdag nyid du grub zin pa'i phyir /
dper na /
mngon par gsal zin gyi bum pa bzhin /
zhes pa'i rtags dpe @# / /
bkod pa la brten nas /
myu gu bdag las skye bar 'dzin pa'i logs rtogs bsal nas /
myu gu bdag las mi skye bar rtogs pa'i rjes dpag skye mi nus par thal /
'dod pa'i phyir /
khyab ste /
tshig gsal las 'on te pha rol po zhes pa nas /
mi 'gyur ba nyid do /
zhes pa'i bar gsungs pa'i phyir /
gzhan yang /
rten 'brel gyi rtags kyi myu gu bden med du sgrubs pa skabs su babs pa'i phyi rgol yang dag yin na /
de'i rtags kyis de sgrub kyi tshul gsum tshad mas nges pa'i gang zag yin dgos par thal /
de yin na /
de'i rtags kyis de sgrub kyi rjes khyab tshad mas nges pa'i gang zag yin dgos pa'i phyir te /
de yin na /
rten 'brel bden med kyis khyab pa tshad mas nges pa'i gang zag yin dgos pa'i phyir /
der thal /
de yin na /
rten 'brel la bden med kyi khyab pa mthun dpe'i steng du tshad mas nges pa'i gang zag yin dgos pa'i phyir te /
rten 'brel la bden med kyi khyab pa mthun dpe'i steng du tshad mas ma nges par rten 'brel gyi rtags las myu gu bden med du rtogs pa'i rjes dpag skye mi nus pa'i phyir te /
Tika chen las /
'di ni bden med sgrub pa'i rtags kyis rten 'brel lta bu la bden med kyis khyab pa mthun dpe'i steng du ma nges par /
bden med chos can gyi steng du nges par byar med par gsal ba gsungs so / /
zhes gsungs pa'i phyir /
gzhan yang /
rten 'brel gyi rtags kyis myu gu bden med du sgrubs pa skabs su babs pa'i phyi rgol rnam dag yin na /
de'i rtags kyis de sgrubs kyi tshul gsum tshad mas nges pa'i gang zag yin dgos par thal /
bden par grub pa'i gcig dang /
bden par grub pa'i du ma gang rung dang bral ba'i rtags kyis gang zag bden med du sgrubs pa skabs su babs pa'i phyi rgol yang dag yin na /
bden par grub pa'i gcig dang /
bden par grub pa'i du ma gang rung dang bral ba la bden med kyis khyab pa tshad mas nges pa'i gang zag yin dgos pa'i phyir /
der thal bden par grub pa'i gcig dang /
de ltar grub pa'i du ma gang rung dang bral ba'i rtags kyis gang zag bden med du rtogs pa'i rjes dpag skye ba la /
rtags kyi dgag bya'i snang tshul nges pa'i tshad ma bden pa'i gcig bral nges pa'i tshad ma| bden pa'i du bral nges pa'i tshad ma /
bden par grub pa'i gcig dang /
de'i du ma gang rung bral ba la /
bden med kyis khyab pa nges pa'i tshad ma ste gnad bzhi tshad dgos par lhag mthong che chung gnyis ka las gsungs pa'i phyir /
kho na re /
rten 'brel gyi rtags kyis myu gu bden med du sgrubs pa skabs su babs pa'i phyi rgol yang dag chos can /
khyod la rten 'brel myu gu bden med du sgrub pa'i rtags yang dag de 'god mi dgos par thal /
khyod rten 'brel la bden med kyis khyab pa tshad mas nges pa'i gang zag yin pa'i phyir /
khyab ste /
Tika chen las /
gzhi mig sogs nang gi chos rnams kyi steng du bden med tshad mas grub na /
gzhi gzhan la blo kha phyogs pa'i tshe gzhan gyi sgrub byed bkod pa la mi ltos par rang gi rtags la brten nas the tshom chod par 'gyur ro /
zhes gsungs pa'i phyir /
zer na ma khyab ste /
Tika chen las /
phyi rol rang bzhin med par rig pa rnams kyis shes pa rang bzhin med par re 'ga' ni rang kho nas rtogs par 'gyur la /
re 'ga' ni /
gzhan gyis cung zad bstan pa tsam gyis kyang rtogs par 'gyur ro / /
zhes gsungs pa mi 'thad par thal /
phyi don bden med du rtogs nas shes pa bden med kyi rtags la brten @# / /
nas rtogs dgos kyi gang zag cig med pa'i phyir te /
phyi don bden med du rtogs nas shes pa bden med du rten 'brel gyi rtags la brten nas rtogs dgos kyi gang zag cig med pa'i phyir /
ma grub na /
de kho kho rang yin par thal /
de yod pa'i phyir /
'dod na /
de chos can /
khyod la rten 'brel shes pa bden med du sgrub pa'i rtags yang dag tu 'god dgos par thal /
khyod de 'dra'i gang zag yin pa'i phyir /
'dod na /
de chos can /
khyod la de 'god mi dgos par thal /
khyod phyi don bden med du tshad mas nges pa'i gang zag yin pa'i phyir /
'khor gsum /
kho na re /
rten 'brel gyi rtags kyis myu gu bden med du bsgrub pa skabs su babs pa'i phyi rgol yang dag chos can /
khyed la rten 'brel myu gu bden med du sgrub pa'i rtags yang dag tu 'god mi dgos par thal /
khyod kyi myu gu'i steng du bden par grub ma grub blo kha phyogs pa na /
myu gu bden med du rtogs nus pa'i phyir /
der thal /
khyod rten 'brel bden stong du tshad mas grub pa'i gang zag yin pa'i phyir /
ma khyab na /
khyab ste /
lam rim las /
chos gcig gi stong nyid rtogs pa na /
zhes sogs gsungs pa'i phyir /
kho na re /
lam rim las /
gzhi gang zag dang chos kyi steng du nges rgyu'i bdag med la phra rags kyi khyad par med kyang /
khyad gzhi'i gnad kyi /
gang zag gi steng du nges sla la chos kyi steng du nges dka' ba'i phyir /
zhes gsungs pa mi 'thad par thal /
gang zag gi bdag med dang chos kyi bdag med gnyis kyi nang nas /
gang zag gi bdag med rtogs sla zhing chos kyi bdag med rtogs dka' ba'i khyad par mi 'thad pa'i phyir te /
gang zag gi bdag med rtogs pa la chos kyi bdag med rtogs pa sngon du 'gro dgos pa'i phyir te /
gang zag bden med du rtogs pa la /
de rtogs pa sngon du 'gro dgos pa'i phyir te /
rten 'brel gyi rtags las gang zag bden med rtogs pa la| de rtogs pa sngon du 'gro dgos pa'i phyir te /
rten 'brel gyi rtags las gang zag bden med du rtogs pa la rten 'brel bden stong du rtogs pa sngon du 'gro dgos pa gang zhig /
rten 'brel bden stong chos kyi bdag med phra mo yin pa'i phyir /
zer na /
mi 'thad de /
chos kyi bdag med rtogs pa'i gang zag yin na /
gang zag gis bdag gzhi phung po bden med du rtogs pa'i gang zag yin dgos pa'i phyir te /
gang zag gi bdag med rtogs pa'i gang zag yin na /
brtags chos gang zag bden med du rtogs pa'i gang zag yin dgos pa'i phyir /
yang kho na re /
gang zag bden med du rtogs pa la /
chos kyi bdag med rtogs pa sngon du 'gro dgos par thal /
rten 'brel gyi rtags las gang zag bden med rtogs pa la /
chos kyi bdag med rtogs pa sngon du 'gro dgos pa'i phyir te /
rten 'brel gyi rtags kyis gang zag bden med sgrub pa'i skabs su babs pa'i phyi rgol yang dag des chos kyi bdag med rtogs pa'i phyir te /
des rang gi gzhal byar gyur pa'i chos kyi bdag med phra mo rtogs pa'i phyir /
der thal /
des rten 'brel bden stong du rtogs pa gang zhig de chos kyi bdag med phra mo yin pa'i phyir /
zer na ma khyab /
lam rim las /
thog mar 'jig rten na rdzun par grags pa'i dpe 'di rnams rang bzhin med par rtogs bcug nas /
de nas 'jig rten rdzun par ma grags pa'i chos gzhan rnams rims kyi rang @# / /
bzhin med par rtogs pa bskye dgos shing /
'di gnyis la yang snga phyi'i rims pa dgos pa chos gcig gi stong nyid rtogs pa na /
gzhan thams cad kyi stong nyid rtogs pa dgos pa ma yin gyi /
gzhan bden par yod med blo kha phyogs pa na rtogs nus pa'i don no /
zhes gsungs pa mi 'thad par thal /
rten 'brel gyi rtags gyi myu gu bden med du sgrub pa'i phyi rgol yang dag des gzugs brnyan bden med du ma rtogs pa'i phyir /
kho na re /
Tika chen las /
skabs 'dir gzugs brnyan sogs dpe bkod pa ni /
'jig rten pa'i grub zin dper bkod pa yin gyi /
dbu ma pa'i rdzun par bzhag pa grub zin cig dper bkod pa ni ma yin no /
zhes gsungs pa mi 'thad par thal /
rten 'brel gyi rtags kyi de sgrub kyi phyi rgol yang dag des gzugs brnyan bden med du tshad mas nges pa'i phyir /
zer na /
ma khyab /
kho na re /
rten 'brel gyi rtags kyis de sgrub kyi phyi rgol yang dag yin na /
rang nyid dang de 'dra'i snga rgol yang dag gnyis la /
myu gu tshad mas grub tshul mthun snang ba cig yod dgos par thal /
de gang rung yin na /
thal 'gyur ba yin dgos pa gang zhig thal 'gyur ba nang phan tshun rtags 'god pa'i tshe chos can /
tshad mas grub tshul mthun snang ba cig yod pa'i phyir /
'dod na /
de 'dra'i phyi rgol yang dag dang /
de 'dra'i snga rgol yang dag gnyis chos can /
tshad mas grub tshul mthun snang ba cig med par bshad pa mi 'thad par thal lo / /
'dod pa'i phyir /
zer na /
ma khyab /
gzhan yang /
rten 'brel gyi rtags kyis myu gu bden med sgrub pa'i skabs su babs pa'i phyi rgol yang dag yin na /
dbu ma thal 'gyur ba yin dgos par thal /
de yin na /
rten 'brel la rang bzhin med pa'i khyab pa khas len pa'i grub mtha' smra ba'i gang zag yin dgos pa'i phyir te /
de yin na /
rten 'brel gyi rtags kyi myu gu rang bzhin med par sgrub pa'i tshul gsum khas len pa'i grub mtha' smra ba'i gang zag yin dgos pa'i phyir te /
rten 'brel de myu gu rang bzhin med par sgrub pa'i gzhan grags kyi rtags yang dag yin pa la rgyu mtshan cig yod pa'i phyir /
gnyis pa rang lugs bzhag pa la /
skyon de sangs rgyas bskyangs la mi 'jug par bstan pa la /
'tshams sbyar te skyon med tshul spyir bstan pa /
skyon med tshul so sor bshad pa gnyis /
dang po ni /
legs ldan 'byed kyis brjod pa'i skyon gsum po de dag rigs pa ma yin te /
de rigs pa ma yin par dpal ldan zla bas tshad mas rtogs pa'i phyir /
de skad du yang /
skyon 'di dag zhes pa nas mthong ngo /
zhes pa'i bar 'byung /
gnyis pa la skyon dang po gnyis med tshul bstan pa| skyon gsum pa bzlog don khas len dgos pa'i skyon med tshul bstan pa'o / /
dang po la rang rgyud kyi rtags dpe ma brjod pa'i skyon med tshul bstan pa /
gzhan grags kyi rtags dpe ma brjod pa'i skyon med tshul bstan pa| dang po la rang rgyud kyi rtags dpe la dgos nus med par bstan pa /
rang rgyud kyi rtags dpe khas len mi rigs par bstan pa /
des na rang rgyud kyi rtags dpe la gzhan gyi dam bca' la brtags pa'i nyes pa sel mi dgos pa bstan pa'o / /
dang po ston par byed pa la /
de la re shig gtan tshigs dang zhes pa nas 'di rjes su dpag pa la dga' ba nyid mngon par byed pa yin zhes pa'i bar byung /
'di la yang @# / /
rang rgyud kyi rtags dpe la dgos pa med par bstan pa dang /
rang rgyud kyi rtags dpe la nus pa med par bstan pa gnyis las /
dang po ni /
slob dpon sangs rgyas bskyangs kyi 'grel ngag des bdag skye med par sgrub pa'i rang rgyud kyi dpe rtags ma brjod pa'i cha nas /
slob dpon sangs rgyas bskyangs la skyon yod pa ma yin te /
slob dpon sangs rgyas bskyangs kyi 'grel ngag des bdag skye 'gog par byed pa la /
'gal brjod kyi thal 'gyur gnyis bstan pa gang zhig /
'gal brjod kyi thal 'gyur la brten nas bdag skye 'dod pa'i log rtog bzlog nus pas na /
rang rgyud kyi dpe rtags brjod pa la dgos pa med pa'i phyir /
de skad du yang /
de la re zhig gtan tshigs zhes pa nas /
'di tsam zhig gis brtsod pa na ci pha rol pos khas len par mi byed dam zhes pa'i bar byung /
gal te kho na re /
rang rgyud kyi rtags dpe ma brjod na /
'gal brjod kyi thal 'gyur tsam la brten nas /
bdag skye 'dod pa'i logs rtogs bzlog mi nus so zhe na /
'gal brjod kyi thal 'gyur la brten nas bdag skye 'dod pa'i log rtogs zlog mi nus na /
rang rgyud kyi dpe rtags brjod kyang bdag skye 'dod pa'i log rtog bzlog mi nus par mtshungs par thal /
'gal brjod kyi thal 'gyur la brten nas bdag skye khas blangs pa la /
khas blangs nang 'gal mthong yang bdag skye 'dod pa'i log rtogs de mi 'dor na /
de 'dra ba'i gang zag de rang gi khas blangs la bsnyon 'ding pa la zhugs pa yin pa gang zhig /
rang gi khas blangs la bsnyon 'ding pa la zhugs pa'i gang zag de /
dbu ma pa'i rtsod zlar mi rung bas na /
rang rgyud kyi rtags dpe brjod pa la nus pa med pa'i phyir /
de skad du yang /
'on te pha rol por rang gi khas blangs dang zhes pa nas /
bdag nyid rjes su dpag pa la dga' ba nyid mngon par byed pa yin no / /
zhes pa'i bar byung /
gnyis pa ni /
slob dpon sangs rgyas bskyangs kyi 'grel ngag des bdag skye med par bsgrub pa'i rang rgyud kyi dpe rtags ma brjod pa'i cha nas /
slob dpon sangs rgyas bskyangs la skyon yod pa ma yin te /
dbu ma pa yin na /
rang rgyud kyi rtags dpe khas len mi rigs pas khyab pa'i phyir /
de skad du yang /
dbu ma pa yin na ni /
zhes pa nas phyogs gzhan khas blangs pa med pa'i phyir ro / /
zhes pa'i bar byung /
dbu ma pa yin na rang rgyud kyi rtags dpe khas len mi rigs pas khyab kyang /
rang rgyud kyi rtags dpe khas len pa'i dbu ma pa yod pa la 'gal ba med de /
bcas ldan dge slong yin na /
sangs rgyas kyi bcas pa dang 'gal mi rigs pas khyab kyang sangs rgyas kyi bcas pa dang 'gal ba'i bcas ldan dge slong yod pa bzhin no / /
de dag la shes byed 'god pa la /
'phags pa lhas yod dang med dang yod med ces /
zhes sogs dang /
rtsod bzlog las /
gal te ngas dam bca' 'ga' yod /
zhes sogs gsungs /
gsum pa rang rgyud kyi rtags dpe la /
gzhan gyi dam bca' la btags pa'i nyes pa sel mi dgos pa bstan pa la /
rang rgyud kyi rtags dpe la grangs can gyi bdag las ma yin zhes pa'i don /
'bras bu mngon par gsal ba'i bdag nyid las mi skye zhes pa'i don yin nam /
rgyu mngon par mi gsal ba nus pa'i bdag nyid las mi skye zhes pa'i don gang yin /
dang po ltar @# / /
na grub zin sgrub pa la /
gnyis pa ltar na khyab pa 'gal te /
skye ldan gyi dngos po thams cad rgyu mngon par mi gsal ba'i nus pa'i bdag nyid las skye ba kho na yin pa'i phyir /
zhes gzhan gyi dam bca' la btags pa'i nyes pa sel mi dgos te /
slob dpon sangs rgyas bskyangs kyi 'grel ngag des rang rgyud kyi rtags dpe ma brjod pa'i phyir te /
rang rgyud kyi rtags dpe med pa'i phyir te /
rang dbang du grub pa'i rtags dpe med pa'i phyir /
de skad du yang /
tshig gsal las /
gang gi tshe de ltar dbu ma pas rang gi rgyud kyi rjes su dpag pa mi brjod pa nyid yin pa de'i tshe /
dam bca' ba'i don 'di gang yin /
ci bdag las zhes bya ba 'bras bu'i bdag nyid las sam /
'on te rgyu'i bdag nyid la yin drangs de las cir 'gyur /
gal te 'bras bu'i bdag nyid la yin na ni grub pa la bsgrub pa yin la rgyu'i bdag nyid las yin na ni /
'gal ba'i don nyid du 'gyur te /
skye ba dang ldan pa thams cad ni rgyu'i bdag nyid du yod pa kho nar skye ba'i phyir ro /
zhes bya ba gang la grangs can pa dag gis phyir /
zlog par byed par 'gyur ba nang gi skye mched rnams bdag las skye ba med de /
zhes bya ba'i rang rgyud kyi dam bca' ba lta ga la yod /
kho bo cag la ni gang gi grub pa la sgrub pa nyid dam /
'gal ba'i don du 'gyur cing grub pa la sgrub pa nyid gang yin pa dang /
'gal ba'i don nyid gang yin pa spang bar bya ba'i phyir /
'bad par byed par 'gyur ba yod pa'i phyir /
zhes bya ba'i gtan tshigs kyang ga la yod de'i phyir /
gzhan gyi smras pa'i nyes par thal bar mi 'gyur ba nyid kyi phyir /
slob dpon sangs rgyas kyi de'i lan brjod par bya ba yin no / /
zhes gsungs /
gnyis pa gzhan grags kyi rtags kyi dpe ma brjod pa'i skyon med tshul ston pa la tshig gsal las /
ci ste yang rang gi rgyud kyi rjes su dpag pas 'gal ba gdon mi za bar brjod par bya ba yin no / /
zhe na /
de yang slob dpon sangs rgyas bskyangs kyi brjod pa nyid yin no / /
ji ltar zhe na gang gi phyir /
des ni 'di skad du bshad pa yin / /
dngos po rnams bdag las skye ba med de /
de dag gi skye ba don med pa nyid du 'gyur ba'i phyir dang zhes bshad pa'i phyir ro / /
de la de dag zhes bya ba 'dis ni rang gi bdag nyid du yod pa 'dzin pa yin no / /
ci'i phyir zhe na 'di ltar rang gi bdag nyid du yod pa dag la ni /
yang skye ba la dgos pa med de /
zhes bya ba 'di mdor bzhags pa'i ngag de'i 'grel pa'i ngag yin la ngag 'dis ni chos mthun pa'i dpe gzhan la rab tu grags pa sgrub par bya ba dang /
sgrub par byed pa'i chos dang ldan pa nye bar bzung ba yin no / /
de la rang gi bdag nyid yod pa zhes bya ba 'dis ni gtan tshigs 'dzin pa yin no / /
skye ba don med pa nyid du 'gyur ba'i phyir dang /
zhes bya ba 'dis ni sgrub par bya ba'i chos 'dzin pa yin no / /
de la ji ltar sgra mi rtag byas pa mi rtag pa'i phyir ro / /
byas pa ni mi rtag par mthong ste /
dper na bum pa bzhin no / /
de bzhin du sgra yang byas pa yin te /
de'i phyir byas pa nyid kyi phyir /
mi rtag pa yin no / /
zhes 'dir nye bar sbyar bas gsal bar byas pa'i byas pa gtan tshigs yin pa de bzhin du /
'dir yang dngos po rnams bdag las skye ba med de /
rang gi bdag nyid du yod pa la yang skye ba @# / /
don med pa nyid du 'gyur ba'i phyir ro /
'di na ji ltar bum pa la sogs pa mdun na gnas shing gsal ba rang gi bdag nyid du yod pa ni yang skye ba la mi ltos par mthong ba de bzhin du /
'jim pa'i gong bu la sogs pa'i gnas skabs na yang /
gal te rang gi bdag nyid du yod pa'i bum pa la sogs pa yod do snyam du sems na ni /
de'i tshe yang rang gi bdag nyid du yod pa de la skye ba yod pa ma yin no /
de ltar na gtan tshigs nye bar sbyar bas gsal bar byas pa /
yang skye ba bkag pa la mi 'khrul ba rang gi bdag nyid du yod pa nyid kyis grangs can la rang gi rjes su dpag pas 'gal ba brjod par mdzad pa yin te /
des na de ni rigs pa ma yin te /
gtan tshigs dang dpe ma brjod pa'i phyir dang /
zhes ci ste brjod par byed gtan tshigs dang dpe ma brjod pa ma yin pa 'ba' zhig du ma zad kyi gzhan gyi smras pa'i nyes pa ma bsal ba yang ma yin no / /
ji ltar zhe na grangs can pa dag mdun na gnas pa'i bum pa mngon par gsal ba'i rang bzhin can ni yang mngon par gsal bar mi 'dod cing /
de nyid 'dir dpe nyid du grub pa'i ngo bo yin pa'i phyir la nus pa'i ngo bo gyur cing mngon par gsal ba'i rang bzhin can ma yin pa skye ba bkag pas khyad par byas pa ni sgrub par bya ba yin pa nyid kyis phyir /
grub pa la sgrub pas /
phyogs kyi skyon nyid du dogs pa'am /
gtan tshigs 'gal ba'i don nyid du dogs pa ga la yod /
de'i phyir rang gi rjes su dpag pas 'gal ba brjod pa na yang ji skad smras pa'i nyes pa brjod pa med pa'i phyir /
gzhan gyis smras pa'i nyes pa ma bsal ba med pa nyid de /
de'i phyir sun 'byin pa 'di dag ni 'brel ba med pa nyid do /
zhes shes par bya'o / /
zhes gsungs pa'i phyir /
de la yang gzhan grags kyi rtags dpe ma brjod pa'i skyon med tshul dngos dang /
gzhan grags kyi rtags dpe la gzhan gyi dam bca' la btags pa'i nyes pa med par bstan pa gnyis /
dang po la /
gzhan grags kyi rtags dpe bstan par sgrub pa /
gzhan grags kyi rtags dpe dang rigs pa ji ltar bstan tshul /
gzhan grags kyi sbyor ba 'god tshul dpe dang bcas te bshad pa dang gsum /
dang po ni /
slob dpon sangs rgyas bskyangs kyi 'grel ngag de la /
bdag skye med par sgrub pa'i gzhan grags kyi rtags kyi rtags dpe ma bstan pa'i cha nas skyon med de /
slob dpon sangs rgyas bskyangs kyi 'grel ngag des bdag skye med par sgrub pa'i gzhan grags kyi rtags dpe bstan pa'i phyir te /
de dag zhes pa'i nyid tshigs kyi rang gi bdag nyid du yod pa de gtan tshigs dang /
mngon par gsal zin gyi bum pa mthun dper shugs la bstan /
skye ba don med pa nyid du 'gyur ba'i phyir /
zhes pas sgrub pa'i chos de bstan /
shin tu thal bar 'gyur zhes pas /
khyab med kyi lan dgag pa'i sgo nas khyab sgrub de bstan pa'i phyir te /
dngos po rnams bdag las skye ba med de /
de dag gi skye ba don med pa nyid du 'gyur ba'i phyir dang /
shin tu thal bar 'gyur ba'i phyir /
zhes pa 'di mdor bstan dang /
dngos po bdag gi bdag nyid du yod pa rnams la yang skye ba la dgos pa med de /
ci ste yod kyang skye na nam yang mi skye bar mi 'gyur ro / /
zhes pa 'di rgyas bshad yin pa gang zhig rgyas bshad kyi dngos po zhes pas /
tsod gzhi chos can de bstan /
bdag gi bdag nyid zhes pas gtan tshigs de bstan /
rnams zhes pa'i mang @# / /
tshig gi mthun dpe de bstan /
yang skye ba la dgos pa med de /
zhes pas sgrub bya'i chos de bstan /
ci ste yod kyang skye na /
zhes sogs kyi khyab med kyi lan dgag pa'i sgo nas khyab sgrub de bstan pa yin pa'i phyir / /
de skad du /
ci ste yang rang gi rgyud kyi rjes su dpag pas zhes pa nas /
zhes bshad pa'i phyir ro /
zhes pa'i bar byung /
gnyis pa gzhan grags kyi rtags dpe dang /
rigs pa ji ltar bstan tshul la /
gtan tshigs kyi dbang du byas pa dang /
thal 'gyur gyi dbang du byas pa gnyis /
dang po gtan tshigs kyi dbang du byas pa la /
mdor bstan du dngos po rnams bdag las skye ba med de /
de dag gi skye ba don med pa nyid du zhes pa dang /
rgyas bshad du dngos po bdag gi bdag nyid du yod pa rnams la yang skye ba la dgos pa med de /
zhes pa'i bstan /
don ni grangs can gyi rgyu dus su mngon par mi gsal ba'i tshul gyi yod par 'dod pa'i bum pa chos can /
slar yang skye ba don med de /
rang gi bdag nyid du grub zin nas yod pa'i phyir /
dper na mngon par gsal zin gyi bum pa bzhin /
zhes pa'i don yin /
thal 'gyur gyi dbang du byas na /
mdor bstan du 'gyur ba'i phyir dang /
shin tu thal bar 'gyur pa'i phyir /
zhes pa dang /
rgyas bshad du /
skye ba la dgos pa med de /
ci ste yod kyang skye na nam yang mi skye bar mi 'gyur ro /
zhes pas bstan /
don ni grangs can gyis rgyu dus su mngon par mi gsal ba'i tshul gyi yod par 'dod pa'i dngos po chos can /
slar yang skye ba don med par thal /
rang gi bdag nyid du grub zin nas yod pa'i phyir /
dper na /
mngon par gsal zin gyi bum pa bzhin / /
zhes pa'i don yin /
de skad du yang /
de la de dag zhes bya ba 'dis ni zhes pa nas /
sgrub bar bya ba'i chos 'dzin pa yin no / /
zhes pa'i bar gsungs /
gsum pa /
gzhan grags kyi sbyor ba 'god tshul dpe don bcas te bshad pa la dpe bshad pa dang /
don bshad pa gnyis /
dpe'i yan lag lnga ldan gyi sgrub ngag bzhag tu yod de /
sgra ni mi rtag ste /
byas pa yin na /
mi rtag pa yin pas khyab pa'i phyir /
byas pa yin na /
mi rtag pa yin pas khyab ste /
dper na /
bum pa bzhin /
bum pa byas pa de bzhin du /
sgra yang byas /
sgra byas pa yin pa'i phyir /
sgra mi rtag zhes pa lta bu la byed /
de skad du yang /
de la ji ltar sgra mi rtag ste /
zhes pa nas /
byas pa nyid kyis phyir mi rtag pa yin no /
zhes pa'i par byung /
dpe'i sgrub ngag de la yan lag lnga yod pa de bzhin du /
don gyi yan lag lnga ldan gyi sgrub ngag yang bzhag tu yod de / /
grangs can gyi rgyu dus su mngon par mi gsal ba'i tshul gyi yod par 'dod pa'i bum pa ni /
slar yang skye ba don med de /
rang gi bdag nyid du grub zin nas yod na /
slar yang mi skye bas khyab pa'i phyir /
rang gi bdag nyid du grub zin nas yod na /
slar yang skye ba med pas khyab ste /
dper na mngon par gsal zin gyi bum pa bzhin| mngon par gsal zin gyi bum pa rang gi bdag nyid du grub zin nas yod pa de bzhin du /
grangs can gyi rgyu dus su mngon par mi gsal ba'i tshul gyi yod par 'dod pa'i bum pa yang rang gi bdag nyid du grub zin nas yod grangs can gyi rgyu dus mngon par mi gsal ba'i tshul gyi yod par 'dod pa'i bum pa rang gi bdag nyid du grub zin nas yod pa'i phyir /
grangs can gyi rgyu dus su mngon par mi gsal ba'i tshul gyi yod par 'dod pa'i bum pa slar yang skye @# / /
ba don med do / /
zhes pa'i sgrub ngag lta bu yin pa'i phyir /
de skad du yang /
zhes 'dir nye bar sbyar nas gsal bar byas pa'i byas pa gtan tshigs yin pa de bzhin du /
zhes pa nas /
rang gi bdag nyid du yod pa de la skye ba yod pa ma yin no /
zhes pa'i bar byung /
yan lag lnga ni /
dam bca' brjod pa'i yan lag /
khyab pa brjod pa'i yan lag /
khyab pa mthun dpe dang sbyar nas brjod pa'i yan lag /
nyer stod brjod pa'i yan lag /
'jug sdud kyi yan lag rnams la byed /
de yang sgra ni mi rtag zhes pas /
dam bca' brjod pa'i yan lag de bstan /
byas pa yin na mi rtag pa yin pas khyab pa'i phyir /
zhes pas /
khyab pa brjod pa'i yan lag de bstan /
byas pa yin na mi rtag pa yin pas khyab ste /
dpe na bum pa bzhin /
zhes pas khyab pa mthun dpe dang sbyar nas brjod pa'i yan lag de bstan /
bum pa byas pa de bzhin du sgra yang byas zhes pas nyer stod brjod pa'i yan lag de bstan /
sgra byas pa'i phyir sgra mi rtag zhes pa'i 'jug sdud kyi yan lag de bstan cing /
de gnyis pa las rigs 'dra /
skabs 'dir bstan pa'i yan lag lnga ldan gyi sgrub ngag dang| rigs pa can pas 'dod pa'i yan lag lnga ldan gyi sgrub ngag gnyis don gcig gam zhe na /
mi cig ste /
rigs pa can pas 'dod pa'i yan lag lnga ldan gyi sgrub ngag ni /
sgra mi rtag tu byas pa'i phyir /
dpe na /
bum pa bzhin /
bum pa byas pa de bzhin du sgra yang byas /
de'i phyir sgra mi rtag zhes pa lta bu la 'dod cing /
de yan lag ma tshang ba'i sgrub ngag skyon can yin pa'i phyir te /
de'i khyab pa ma brjod pa'i phyir /
gzhan yang /
de gnyis don mi cig ste /
rigs pa can pas yan lag lnga 'dren pa de'i tshe na /
khyab pa brjod pa'i yan lag mi 'dren par /
phyogs chos brjod pa'i yan lag 'dren pa yin pa'i phyir ro / /
gnyis pa gzhan grags kyi rtags dpe la gzhan gyi dam bca' la btags pa'i nyes pa med par bstan pa la /
tshig gsal las /
gtan tshigs dang dpe ma brjod pa ma yin pa 'ba' zhig tu ma zad kyi zhes pa nas de'i phyir sun 'byin pa 'di dag ni 'brel ba med pa nyid do / /
zhes shes par bya'o / /
zhes pa'i bar gsungs /
don ni /
slob dpon sangs rgyas bskyangs kyi 'grel ngag des grangs can gyi dam bca' la btags pa'i nyes pa ma bsal ba'i skyon med de /
slob dpon sangs rgyas bskyangs kyi 'grel ngag de'i skabs nas dngos su bstan pa'i sbyor ngag des /
grangs can gyi rgyu dus su mngon par mi gsal ba'i tshul gyi yod par 'dod pa'i bum pa de rtsod gzhi chos can dang /
mngon par gsal zin pa'i bum pa mthun dper bzung ba gang zhig /
grangs can gyi rgyu dus su mngon par mi gsal ba'i tshul gyi yod par 'dod pa'i bum pa de /
slar yang skye bar khas len pas na /
grub zin grub pa'i skyon yang med /
grangs can gyi mngon par gsal zin gyi bum pa slar yang skye bar khas mi len pas na /
khyab pa 'gal ba'i skyon yang med pa'i phyir /
grangs can gyi mngon par gsal zin gyi bum pa slar yang skye bar khas mi len te /
des skyes pa'i don mngon par gsal zin pa'i tshul gyi grub pa la 'dod pa gang zhig /
des mngon par gsal zin gyi bum pa slar yang mngon bar gsal mi dgos par khas len pa'i phyir /
skyon gsum @# / /
pa bzlog don khas len dgos pa'i skyon med tshul bstan pa la /
slob dpon sangs rgyas bskyangs kyi 'grel dag de la bzlog don khas blangs pa'i sgo nas skyon yod pa ma yin te /
slob dpon sangs rgyas bskyangs kyi 'grel ngag des /
dngos po rnams chos can /
skye ba don med dang thug med yin par thal /
bdag las skye ba'i phyir /
zhes pa'i thal 'gyur tsam 'phangs pa ma yin pa'i phyir /
des dngos po rnams chos can /
slar yang skye ba don med par thal /
rang gi bdag nyid du grub zin nas yod pa'i phyir /
ma khyab na thug med du skye bar thal /
rang gi bdag nyid du grub zin nas yod kyang /
slar yang skye dgos pa'i phyir /
zhes pa'i thal 'gyur gnyis bstan la| thal 'gyur de gnyis kyi thal chos kyi bzlog don /
slar yang skye ba don bcas dang thug bcas pha rol po grangs can gyi khas blangs kyi /
kho bo cag sangs rgyas pas khas ma blangs pa'i phyir /
de skad du yang /
thal bar 'gyur pa bzlog pa'i don yang /
zhes sogs gsungs /
sangs rgyas bskyangs kyi 'grel ngag des /
mthun dpe bstan tshul la /
byang thang sa pa na re /
khyab pa ston pa'i ngag gis mthun dpe bstan pa yin te /
mthun dpe ston pa'i ngag khyab pa ston pa'i ngag gi nang du 'dus pa'i phyir /
zhes zer /
paN.Ti ta ma ti Sh+ri la na re /
sangs rgyas bskyangs kyi 'grel ngag des /
grangs can gyi blo ngo la ltos nas mthun dpe bstan pa yin te /
grangs can gyi sgra ni mi rtag te byas na mi rtag pas khyab pa'i phyir /
zhes pa'i lnga po'i mtha' can gyi khyab pa ston pa'i tshig gi mthun dpe ston par grangs can gyi gzhung las bshad pa'i phyir te /
grangs can gyi gzhung las gang du gtan tshigs sgrub bya dang /
rjes 'gro med pa med brjod pa /
lnga pa de ni dper brjod de /
gtan tshigs nye bar sbyar ba las /
zhes bshad pa'i phyir /
zhes zer /
de mi rigs te /
rang lugs kyi mthun dpe ston pa'i skabs su grangs can gyi gzhung drang nas 'chad pa mi rigs pa'i phyir /
gzhan yang lugs de gnyis ka mi 'thad de /
dngos po rnams zhes pa'i mang tshig gi mthun dpe bstan pa yin pa'i phyir /
bzhi pa legs ldan 'byed rang nyid kyi bdag skye 'gog pa'i 'grel pa la skyon yod pa bstan pa la /
tshig gsal las /
gzhan yang /
rtog ge pa 'dis rang nyid rtog ge'i bstan bcos la shin tu mkhas pa tsam zhig bstan par 'dod nas /
dbu ma'i lta ba khas len bzhin du rang rgyud kyi sbyor ba'i ngag brjod pa gang yin pa de ni ches shin tu nyes pa du ma'i tshogs kyi gnas su gtogs te /
ji ltar zhe na zhes sogs gsungs /
de'i don la kha cig /
rang nyid de sgrub kyi gzhan don skabs kyi rtags yang dag yin /
rang nyid kyi rtags kyi de sgrub kyi shes 'dod chos can /
skyon med yod pas khyab zer na /
ma skyes pa chos can /
khyod kyi rtags kyi mu stegs pas btags pa ltar gyi bdag de kho na nyid du med par sgrub pa'i shes 'dod chos can skyon med yod par thal /
khyod de sgrub kyi rtags yang dag yin pa'i phyir /
ma grub na /
de der thal /
'jug pa las /
rang grags ma skyes gtan tshigs kyis gnod pa /
de phyir de khyad kun kyang yod ma yin zhes pa'i lung don grub pa'i phyir /
'dod na /
mu steg pas btags pa ltar gyi bdag yod par thal /
'dod pa'i phyir /
gzhan yang /
Tika chen las /
rtags de'i smras pa'i chos can bkag kyang skyon du mi 'gyur na /
rtags @# / /
dang chos gnyis ka rnam bcad tsam yin pa'i gnad kyi yin no / /
zhes gsungs pa mi 'thad par thal /
ma skyes pa'i rtags kyi mu stegs pas btags pa ltar gyi bdag de kho na nyid du med par sgrub pa'i shes 'dod chos can skyon med ma yin na /
ma skyes pa de de sgrub kyi rtags yang dag ma yin pas khyab pa'i phyir /
kho na re /
tshig gsal las /
gal te kun rdzob tu skye ba dgag par 'dod nas /
khyad par de ltar 'god par byed na ni /
rang la gzhi ma grub pa'i phyogs kyi nyes pa'am /
gzhi ma grub pa'i rtags kyi skyon du 'gyur te /
rang gi don dam par mig la sogs pa'i skye mched rnams khas ma blangs pa'i phyir ro / /
zhes don dam par mig sogs rnams chos can /
bdag las mi skye te /
yod pa'i phyir /
zhes don gyi khyad par rtsod gzhi chos can la sbyar na /
snga rgol dbu ma pa la ltos te /
chos can ma grub pa'i skyon du 'gyur ro / /
zhes gnod byed bstan pa mi 'thad par thal /
rang nyid de sgrub kyi gzhan don skabs kyi rtags yang dag yin na / /
rang nyid kyi rtags kyi rtsod gzhi chos can snga rgol gyi khas len pas ma khyab pa'i phyir /
zer na /
ma khyab ste /
rang nyid de sgrub kyi gzhan don skabs kyi sgrub rtags yang dag dang /
rang nyid de sgrub kyi gzhan don skabs kyi 'gal dmigs kyi rtags yang dag gang rung yin na /
rang nyid kyi rtags kyi de sgrub kyi rtsod gzhi chos can snga rgol gyi khas len pas khyab pa lung de'i don yin pa'i phyir /
phyin ci log dang /
phyin ci ma log pa dag ni tha dad pa yin no / /
zhes pa'i don la kha cig 'khrul shes kyi rnyed don dang /
ma 'khrul pa'i shes pa'i rnyed don 'gal ba lung de'i don yin zer na /
theg chen gyi mthong lam bar chad med lam chos can /
'khrul shes kyi rnyed don ma yin par thal /
ma 'khrul pa'i shes pa'i rnyed don yin pa'i phyir /
der thal /
theg chen gyi mthong lam bar chad med lam gyi rnyed don yin pa'i phyir /
de'i gzhal bya yin pa'i phyir /
de der thal /
de de la tshad ma yin pa'i phyir te /
de de'i snang ba la tshad ma yin pa'i phyir /
ma grub na de chos can /
khyod rang gi snang ba la tshad ma yin par thal /
khyod shes pa yin pa'i phyir /
rtsa bar 'dod na /
'khrul shes kyi rnyed don yin par thal /
kun rdzob bden pa yin pa'i phyir /
gzhan yang /
bden med chos can /
der thal /
de'i phyir /
der thal /
theg chen gyi mthong lam bar chad med lam gyi rnyed don yin pa'i phyir /
rtsa bar 'dod mi nus te /
'khrul shes kyi rnyed don yin pa'i phyir te /
bden med rtogs pa'i rigs shes rjes dpag gi rnyed don yin pa'i phyir /
kho na re /
drang nges rnam 'byed las /
rigs shes rjes dpag 'khrul shes yin kyang /
de'i rnyed pa 'khrul shes kyi rnyed pa ma yin pa mi 'gal ba bzhin no / /
zhes gsungs pa mi 'thad par thal /
rigs shes rjes dpag 'khrul shes yin pa gang zhig /
de'i rnyed don 'khrul shes kyi rnyed don yin pa'i phyir na /
ma khyab /
dpe la yang 'dra ba yod pa ma yin no / /
zhes pa'i don la kha cig /
sangs rgyas pas bye brag pa'i ngor sgra mi rtag par sgrub pa de'i tshe na /
rtag mi rtag gang gi yang khyad par du ma byas par /
snga rgol phyi rgol gnyis ka'i mthun snang du grub pa'i sgra tsam chos can du 'dzin pa dang /
slob dpon legs ldan 'byed kyi grangs can gyi ngor mig sogs don dam par bdag las mi skye bar sgrub pa'i tshe na /
bden rdzun gang gi yang khyad par du ma byas par rgol phyi rgol gnyis ka'i mthun snang du grub pa'i mig sogs chos can du 'dzin pa 'dra ba ma yin te /
sangs rgyas pas bye brag pa'i ngor sgra mi rtag par sgrub pa de'i tshe na /
rtag mi rtag gang gi yang khyad par du ma byas @# / /
par rgol phyi rgol gnyis ka'i mthun snang du grub pa'i sgra tsam chos can du 'dzin rigs /
slob dpon legs ldan 'byed kyi de ltar mi rigs pa'i phyir /
zer na /
thal 'gyur pas bye brag pa'i ngor sgra mi rtag par sgrub pa de'i tshe na /
rtag mi rtag gang gi yang khyad par du ma byas par rgol phyi rgol gnyis ka'i mthun snang du grub pa'i sgra tsam chos can du 'dzin rigs par thal /
sangs rgyas pas de ltar 'dzin rigs pa gang zhig /
sangs rgyas pa de dbu ma thal 'gyur ba yin pa'i phyir te /
sangs rgyas 'phags pa dbu ma thal 'gyur ba yin pa'i phyir /
'dod na /
thal 'gyur ba dang /
bye brag pa gnyis la sgra tshad mas grub tshul mthun snang ba gcig yod par thal /
'dod pa'i phyir /
'dod na| thal 'gyur bas bye brag pa'i ngor rang rgyud kyi rtags cig 'god rigs par thal lo /
kha cig dbu sems gnyis la gzugs tshad mas grub tshul mthun snang ba cig med de /
sems tsam pas gzugs la tshad ma yin na /
gzugs rang gi mtshan nyid kyi grub pa la tshad ma yin dgos /
thal 'gyur bas gzugs la tshad ma yin na /
gzugs rang gi mtshan nyid ma grub pa la tshad ma yin dgos pa'i phyir /
zer na /
sems tsam pa gzhir bzhag la /
gzugs 'dzin dbang po'i mngon sum chos can /
gzugs rang gi mtshan nyid kyi grub pa la tshad ma yin par thal /
gzugs la tshad ma yin pa'i phyir /
'dod na /
gzugs rang mtshan yin pa la tshad ma yin par thal /
'dod pa'i phyir /
'dod na /
gzugs 'dzin dbang po'i mngon sum gyi rjes su gzugs rang mtshan du sgrub pa'i rtags dang /
rjes dpag 'jug pa la dgos pa med par thal /
'dod pa'i phyir /
kho na re /
gzugs 'dzin dbang po'i mngon sum chos can /
gzugs rang gi mtshan nyid kyi grub pa la tshad ma yin pa thal /
khyod la gzugs rang gi mtshan nyid kyi grub par snang ba gang zhig /
khyod rang la snang ba ltar du grub pa la tshad ma yin pa'i phyir te /
khyod rtogs med kyi tshad ma yin pa'i phyir /
khyab ste /
rtogs pa tshad ma yin na /
rang la zhen pa zhen pa ltar du grub pa la tshad ma yin dgos pa'i phyir /
zer na /
de chos can /
khyod gzugs mi rtag pa la tshad ma yin par thal /
khyod la gzugs mi rtag par snang ba gang zhig /
khyod rang la snang ba ltar du grub pa la tshad ma yin pa'i phyir /
rtags khyab khas /
'dod na /
des gzugs mi rtag par rtogs par thal /
'dod pa'i phyir /
kha cig /
drang nges rnam 'byed las /
yod pa gang yin /
rang gi ngo bos yod par 'dod pa'i lugs la rang mtshan snang ba la ltos te /
'khrul par song na des rang gi gzhal bya rnyed par 'jog mi nus pas /
rtog pa dang rtog med kyi tshad ma gang yin kyang /
tshad mar song ba snang yul dang /
zhen yul rang mtshan pa la ma 'khrul ba cig dgos so / /
zhes gsungs pa mi 'thad par thal /
gzugs 'dzin dbang po'i mngon sum de /
gzugs rang gi mtshan nyid kyi grub pa la tshad ma ma yin /
sgra mi rtag par rtogs pa'i rjes dpag sgra mi rtag pa rang gi mtshan nyid kyi grub pa la tshad ma ma yin pa'i phyir /
zer na /
ma khyab ste /
yul de la tshad ma yin na /
rang ngos nas grub pa'i yul de la tshad ma yin dgos pa lung de'i don yin pas na /
gzugs 'dzin dbang po'i mngon sum de /
rang gi mtshan nyid kyi grub pa'i gzugs la ma 'khrul pa'i tshad ma yin pa'i phyir /
sgra mi rtag rtogs kyi rjes dpag de rang gi mtshan nyid kyi grub pa'i sgra mi rtag pa la tshad ma yin pa lung de'i don yin pa'i phyir /
kho na re /
gzugs 'dzin dbang po'i mngon sum de /
gzugs la ma 'khrul par thal /
lung don de 'thad pa'i phyir /
n+'+dod mi nus te /
de gzugs la 'khrul pa'i phyir @# / /
te /
de la gzugs phyi rol don du snang ba gang zhig /
gzugs phyi rol gyi don du med pa'i phyir /
zer na /
ma khyab ste /
sgra mi rtag rtogs kyi rjes dpag de /
sgra mi rtag pa la 'khrul par thal /
de la sgra mi rtag pa dang /
sgra mi rtag pa'i don spyi gcig tu snang ba gang zhig /
sgra mi rtag pa de de'i don spyi dang gcig ma yin pa'i phyir /
khyab pa khas /
'dod na /
de rang gi zhen yul la 'khrul par thal /
'dod pa'i phyir /
'dod na /
de chos can /
'khrul shes yin par thal| rang gi zhen yul la 'khrul pa'i rig pa yin pa'i phyir /
thal 'gyur ba'i lugs la yang /
gzugs 'dzin dbang po'i mngon sum chos can /
gzugs rang gi mtshan nyid kyi ma grub pa la tshad ma yin par thal /
gzugs la tshad ma yin pa'i phyir /
khyab pa khas /
'dod na /
gzugs kyi de kho na nyid la tshad ma yin par thal /
'dod pa'i phyir /
'dod na /
ting 'dzin rgyal po las /
mig dang rna ba sna yang tshad ma min /
zhes gsungs pa mi 'thad par thal /
'dod pa'i phyir /
gnyis pa rang lugs bzhag pa la /
legs ldan 'byed rang nyid kyi bdag skye 'gog pa'i 'grel pa la skyon chags par ston pa la /
tshig gsal las /
gzhan yang rtog ge pa 'dis /
zhes pa nas /
de la re zhig gang 'di skad du 'dir sbyor ba'i tshig tu 'gyur ba ni /
zhes sogs gsungs /
'di'i don ni /
slob dpon legs ldan 'byed na re /
mig sogs nang gi skye mched rnams don dam par bdag las skye ba med de /
yod pa'i phyir /
dper na| sems pa can bzhin /
zhes bdag skye 'gog pa'i tshe /
don dam gyi khyad par nges par sbyor ba mi 'thad de /
sgrub bya la don dam gyi khyad par sbyor ba yin nam /
chos can la don dam gyi khyad par sbyor /
dang po mi 'thad de /
de ltar sbyor ba la snga rgol dbu ma pa la ltos pa'i dgos pa yang med /
phyi rgol grangs can pa la ltos pa'i dgos pa yang med pa'i phyir /
dang po grub ste /
dbu ma pas bdag skye tha snyad du yang 'gog rigs pa'i phyir te /
tshig gsal las /
'dir don dam par zhes bya ba'i khyad par ci'i phyir /
nye bar bkod pa yin /
gal te 'jig rten gyi kun rdzob tu skye bar khas blangs pa dgag par bya ba ma yin pa'i phyir dang /
'gog na yang khas blangs pas gnod par thal bar 'gyur ba'i phyir ro / /
zhe na /
'di ni rigs pa ma yin te /
bdag las skye ba ni kun rdzob tu yang khas ma blangs pa'i phyir ro / /
zhes gsungs pa'i phyir /
phyi ma grub ste /
bden pa gnyis char las nyams pa'i mu stegs pa'i lugs de bden pa gnyis char du 'gog rigs pa'i phyir te /
tshig gsal las /
bden pa gnyis phyin ci ma log par mthong ba las nyams pa'i mu stegs pa de dag ni ji srid du gnyis ka'i sgo nas 'gog pa de srid du yon tan nyid yin par rtogs so / /
zhes gsungs pa'i phyir /
gnyis pa ltar na /
don dam par mig sogs nang gi skye mched rnams chos can /
bdag las skye ba med de /
zhes chos can la don dam gyi khyad par sbyor ba yin no / /
zhe na /
de mi 'thad de /
de snga rgol dbu ma pa la ltos pa'i skyon du 'gyur ba'i phyir /
tshig gsal las /
rang la gzhi ma grub pa'i phyogs kyi nyes pa 'am /
gzhi ma grub pa'i gtan tshigs kyi skyon du 'gyur te /
rang gi don dam par mig la sogs pa'i skye mched rnams khas ma blangs pa'i phyir ro / /
zhes gsungs /
kun rdzob tsam du grub pa'i mig sogs chos can /
zhes chos can 'dzin pa yin no / /
zhes zer na /
de mi 'thad de /
de phyi rgol grangs can pa la ltos pa'i chos can gzhi ma grub pa'i skyon du 'gyur pa'i phyir /
tshig gsal las /
@# / /
gzhan la gzhi ma grub pa'i phyogs kyi skyon du 'gyur bas 'di ni mi rigs so / /
zhes gsungs /
slob dpon legs ldan 'byed na re /
mig sogs nang gi skye ched rnams chos can /
don dam par bdag las skye ba med de /
yod pa'i phyir /
zhes bkod pa'i tshe bden rdzun gang gi yang khyad par du ma byas par yang /
rgol phyi rgol gnyis ka la mthun snang du grub pa'i mig sogs tsam chos can du 'dzin pa yin te /
dper na /
sangs rgyas pas 'og mas bye brag pa'i ngor sgra mi rtag pa sgrub pa de'i tshe na /
rtag mi rtag gang gi yang khyad par du ma byas par rgol phyi rgol gnyis ka'i mthun snang du grub pa'i sgra tsam chos can du 'dzin pa bzhin no /
de skad du yang /
tshig gsal las /
ci ste ji ltar sgra mi rtag ces bya ba la /
chos dang chos can gnyis kyi spyi nyid bzung ba yin gyi /
khyad par ni ma yin te /
khyad par 'dzin na ni rjes su dpag pa dang /
rjes su dpag par bya ba'i tha snyad med par 'gyur ro / /
zhes gsungs pa'i phyir /
de dgag pa la don dgag pa dang dpe dgag pa gnyis /
dang po ni /
tshig gsal las /
de ni de ltar ma yin te /
'di ltar gang gi tshe 'dir skye ba bkag pa sgrub bya'i chos su 'dod pa de'i tshe de kho nar de'i rten chos can phyin ci log tsam gyis bdag gi dngos po rnyed pa ni nyams par gyur pas 'dis rang nyid kyi khas blangs pa nyid do /
phyin ci log pa dang /
phyin ci ma log pa dag ni tha dad pa yin no / /
zhes gsungs /
de'i don ni /
slob dpon legs ldan 'byed kyi grangs can gyi ngor mig sogs don dam par bdag las mi skye par sgrub pa de'i tshe na /
bden rdzun gang gis yang khyad par du ma byas par rgol phyi rgol gnyis ka'i mthun snang du grub pa'i mig sogs tsam chos can byas nas 'dzin mi rigs te /
de rigs na /
mig sogs de /
mig sogs kyi gnas lugs 'jal ba'i phyin ci ma log pa'i tshad ma'i rnyed don dang /
grangs can gyi rgyud kyi phyin ci log gi tshad ma'i rnyed don gyis gzhi mthun yin dgos pa la de ma yin pa'i phyir /
de dgos te /
de ltar 'dzin rigs na /
mig sogs de mig sogs kyi gnas lugs 'jal ba'i phyin ci ma logs pa'i tshad ma'i rnyed don yin dgos pa gang zhig /
de gyangs can gyi rgyud kyi phyin ci log gi tshad ma'i rnyed don yin dgos pa'i phyir /
dang po grub ste /
mig sogs de mig sogs kyi gnas lugs 'jal ba'i tshad ma'i rnyed don yin pa'i phyir te /
mig sogs kyi gnas lugs 'jal ba'i tshad ma de /
mig sogs la tshad ma yin pa'i phyir te /
de don dam par grub pa'i mig sogs la tshad ma yin pa'i phyir te /
de rang ngos nas grub pa'i mig sogs la tshad ma yin pa'i phyir /
der thal /
de mig sogs la tshad ma yin pa gang zhig mig sogs rang ngos nas grub pa'i phyir /
rtags khas /
gnyis pa grub ste /
slob dpon legs ldan 'byed kyi grangs can gyi ngor mig sogs don dam par bdag las mi skye bar sgrub pa'i tshe /
slob dpon legs ldan 'byed dang grangs can gnyis la mig sogs tshad mas grub tshul mthun pa cig yod pa'i phyir /
gnyis pa de dgag pa la /
tshig gsal las /
dpe la yang 'dra ba yod pa ma yin te /
der ni sgra'i spyi dang mi rtag pa gnyis kyi spyi khyad par brjod par mi 'dod pa gnyis ka la yang yod na de bzhin du mig gi spyi ni stong pa nyid dang stong pa nyid ma yin pa /
smra ba dag gis kun rdzob tu yang khas ma blangs la /
don dam par yang ma yin pas /
dpe la 'dra ba yod pa ma yin no /
zhes gsungs /
de'i don ni /
sangs rgyas pas 'og mas bye brag pa'i ngor /
sgra mi rtag par sgrub pa'i tshe rtag mi rtag gang gis kyang khyad par du ma byas par rgol phyi rgol @# / /
gnyis ka la mthun snang du grub pa'i sgra tsam chos can du 'dzin pa dang /
slob dpon legs ldan 'byed kyi grangs gyi ngor mig sogs don dam par bdag las skye ba med par bsgrub pa'i tshe /
bden rdzun gang gis kyang khyad par du ma byas par rgol phyi rgol gnyis ka la mthun snang du grub pa'i mig sogs tsam chos can byas nas /
'dzin pa gnyis dpe don 'dra ba ma yin te /
sangs rgyas pas 'og mas bye brag pa'i ngor /
sgra mi rtag par sgrub pa'i tshe /
de ltar 'dzin rigs /
slob dpon legs ldan 'byed kyis grangs can gyi ngor /
mig sogs don dam par bdag las mi skye bar sgrub pa'i tshe /
de ltar 'dzin mi rigs pa'i phyir te /
sangs rgyas pas 'og mas bye brag pa'i ngor /
rang rgyud kyi rtags yang dag 'god pa la skyon med cing /
slob dpon legs ldan 'byed kyis grangs can gyi ngor rang rgyud kyi rtags yang dag 'god mi rigs pa'i phyir /
kha cig /
de gnyis dpe don du mi mtshungs te /
sangs rgyas pas 'og mas bye brag pa'i ngor / /
sgra mi rtag par sgrub pa'i tshe /
tha snyad la dpyod pa'i skabs yin pas /
rgol phyi rgol gnyis ka la mthun snang du grub pa'i chos can yod /
slob dpon legs ldan 'byed kyis grangs can gyi ngor mig sogs don dam par bdag las mi skye bar sgrub pa'i tshe /
don dam la dpyod pa'i skabs yin pas /
rgol phyi rgol gnyis ka la mthun snang du grub pa'i chos can med pa'i phyir /
zhes zer na /
'o na /
thal 'gyur bas bye brag pa'i ngor sgra rtag par sgrub pa'i tshe /
thal 'gyur ba dang /
bye brag pa gnyis ka la sgra tshad mas grub tshu mthun snang zhig yod par thal /
de tha snyad la dpyod pa'i skabs yin pa'i phyir /
'dod na /
thal 'gyur pa dang dngos smra ba gnyis la sgra tshad mas grub tshul mthun snang ba zhig yod par thal /
'dod pa'i phyir /
'dod na /
dngos /
gzhan yang /
mig sogs don dam par bdag las mi skye ba de don dam bden pa yin par thal /
dam bca' phyi ma de 'thad pa'i phyir /
'dod na /
de chos can khyod don dam bden pa ma yin par thal /
mdo sde pa des khyod tshad mas nges pa'i gang zag yin pa'i phyir /
ma grub na mdo sde pa de de tshan mas nges pa'i gang zag yin par thal /
mdo sde pa de mig sogs bdag las mi skye bar tshad mas nges pa'i gang zag yin pa'i phyir /
kho na re /
slob dpon legs ldan 'byed kyi grangs can gyi ngor mig sogs don dam par bdag las mi skye bar sgrub pa de /
don dam la dpyod pa'i skabs yin par thal /
mig sogs don dam par bdag las skye mi skye dpyod pa de don dam la dpyod pa'i skabs yin pa'i phyir te /
mig sogs bdag las skye mi skye dpyod pa de don dam la dpyod pa'i skabs yin pa'i phyir te /
mig sogs mtha' bzhi gang rung las skye mi skye dpyod pa de /
don dam la dpyod pa'i skabs yin pa'i phyir te /
de mig sogs kyi gnas lugs la dpyod pa'i skabs yin pa'i phyir te /
thal 'gyur lugs la mig sogs mtha' bzhi gang rung las skye mi skye dpyod pa nas bzung ste /
mig sogs kyi gnas lugs dpyod pa'i par song zhing /
rang rgyud pa'i lugs pa de ltar ma song ba'i khyad par thad pa'i phyir /
rang lugs ni /
slob dpon legs ldan 'byed kyi rang nyid dang grangs can gnyis la chos can mthun snang ba yod par byas nas /
rtags yang dag 'god pa rigs pa yin gyi de gnyis la chos can mthun snang ba med pa ma yin te /
de gnyis la myu gu tshad mas grub tshul mthun snang ba yod pa'i phyir /
slob dpon legs ldan 'byed gyi lugs la myu gu la tshad ma yin na /
rang gi mtshan nyid kyis grub pa'i myu gu la @# / /
tshad ma yin dgos /
grangs can gyi lugs la yang de ltar yin dgos pa'i phyir /
gzhan yang /
de gnyis la myu gu tshad mas grub tshul mthun snang ba yod de /
slob dpon legs ldan 'byed kyi lugs la myu gu la tshad ma yin na /
myu gu la ma 'khrul pa'i tshad ma yin dgos /
grangs can gyi lugs la yang de ltar yin dgos pa'i phyir /
gzhan yang /
de gnyis la myu gu tshad mas grub tshul mthun snang ba yod de /
slob dpon legs ldan 'byed dang dngos smra ba gnyis la myu gu tshad mas grub tshul mthun snang ba yod pa'i phyir te /
slob dpon legs ldan 'byed dang thal 'gyur ba gnyis la myu gu tshad mas grub tshul mthun snang ba med pa'i phyir te /
de dang slob dpon sangs rgyas bskyangs gnyis la myu gu tshad mas grub tshul mthun snang ba med pa'i phyir te /
slob dpon legs ldan 'byed kyi lugs la myu gu la tshad ma yin na /
rang gi mtshan nyid kyi grub pa'i myu gu la tshad ma yin dgos /
slob dpon sangs rgyas bskyangs kyi lugs la myu gu la tshad ma yin na /
rang gi mtshan nyid kyi grub pa'i myu gu la tshad ma ma yin dgos pa'i phyir /
kha cig /
skabs 'dir chos can mthun snang ba med par bshad pa de /
rang rgyud kyi rtags yang dag la chos can mthun snang ba med par bshad pa yin gyi /
spyir chos can mthun snang ba med pa ma yin te /
rtags yang dag yin na /
rang gi rten shes 'dod chos can de rgol phyi rgol gnyis ka la mthun snang du grub pas khyab pa'i phyir te /
rnam 'grel las /
btsang pa nyid kyi skabs kyi ni / /
rab grags rten ni grub 'gyur te / /
rang 'dod rtags pa'i khyad par gyi / /
dngos po rnams tshad med phyir ro / /
zhes gsungs /
de sgrub kyi rtags yang dag yin na rang nyid kyi rtags kyi de sgrub kyi shes 'dod chos can de rgol phyi rgol gnyis ka la mthun snang du grub pas khyab par thal /
rtags yang dag yin na /
rang nyid kyi rten shes 'dod chos can de rgol phyi rgol gnyis ka la mthun snang du grub pas khyab pa'i phyir /
'dod na /
mu stegs pas btags pa ltar gyi bdag chos can /
ma skyes pa'i rtags kyi mu stegs pas btags pa ltar gyi bdag de kho na nyid du med par sgrub pa'i rgol phyi rgol gnyis ka la mthun snang du grub par thal /
de sgrub kyi shes 'dod chos can yin pa'i phyir te /
ma skyes pa de /
de sgrub kyi rtags yang dag yin pa'i phyir te /
mo bsham bu ltar skye ba dang 'brel phyir /
de ltar gyur pa'i bdag ni yod min zhing /
zhes pa'i lung don grub pa'i phyir /
kha cig /
dbu sems gnyis la chos can mthun snang ba yod de /
de gnyis la chos can thun mong ba yod pa'i phyir te /
de gnyis la skyabs gnas thun mong ba yod pa'i phyir /
zer na /
ma khyab /
gzhan yang /
de gnyis la chos can thun mong ba yod de /
myu gu de de gnyis ka'i lugs la chos can yin pa'i phyir /
des na de gnyis la chos can tshad mas grub tshul mthun snang ba med kyi /
de gnyis la chos can mthun snang ba yod /
zhes zer /
gnyis pa skye ba lhag ma ma gsum 'gog tshul la /
gzhan las skye ba dgag pa /
gnyis ka las skye bar dgag pa /
rgyu med las skye ba dgag pa'o / /
dang po ni /
slob dpon sangs rgyas bskyangs kyi 'grel par /
gzhan skye 'gog pa'i rigs pa ci ltar byung tshul /
de la legs ldan gyis skyon brjod tshul dang skyon de sangs rgyas bskyangs la mi 'jug par bstan pa'o / /
dang po ni /
tshig gsal las /
sangs rgyas bskyangs ni dngos po rnams gzhan @# / /
las skye ba med de /
thams cad las thams cad skye bar 'gyur ba'i phyir /
zhes rnam par 'chad do zhes gsungs /
gnyis pa ni /
de nyid las /
slob dpon legs ldan 'byed ni des na de la thal bar 'gyur ba'i ngag yin pa'i phyir /
bsgrub par bya ba dang sgrub par byed pa bzlog pa byas na dngos po bdag gam /
gnyis sam rgyu med pa las skye bar 'gyur ba dang /
'ga' zhig las 'ga' zhig skye bar 'gyur ba'i phyir /
des na gong ma'i phyogs dang 'gal ba'i phyir /
gzhan du na yang /
thams cad las thams cad skye bar 'gyur ba'i phyir /
de bas na de la sgrub pa dang sun 'byin pa nyid med pa'i phyir /
de ni don 'brel pa med pa yin te /
zhes sun 'byin par smra'o / /
zhes gsungs /
de'i don ni slob dpon legs ldan 'byed na re /
slob dpon sangs rgyas bskyangs kyi 'grel ngag de mi 'thad de /
des kun rdzob kyi dbang du byas nas gzhan skye 'gog par byed dam /
don dam gyi dbang du byas nas gzhan skye 'gog par byed /
dang po mi rigs te /
slob dpon sangs rgyas bskyangs kyis kun rdzob tu gzhan skye yod par khas len pa'i phyir /
don dam gyi dbang du byas nas dngos po rnams gzhan las skye ba med de /
thams cad las thams cad skye bar 'gyur pa'i phyir /
zhes zer ba mi rigs te /
'grel ngag des don dam gyi dbang du byas pa'i gtan tshigs dang dpe yang dag ma brjod pa'i phyir /
gal te brjod na /
'grel ngag de'i dngos zin ltar /
thams cad las thams cad skye ba de /
don dam gyi dbang du byas nas /
dngos po rnams gzhan las mi skye bar sgrub pa'i rtags yang dag tu mi rigs pas dngos zin las bzlog pa'i don 'ga' zhig las 'ga' zhig skye ba de /
don dam gyi dbang du byas nas dngos po rnams gzhan las mi skye bar sgrub pa'i rtags yang dag tu khas len dgos la /
de ltar na /
dngos po rnams bdag gam /
gnyis ka 'am /
rgyu med pa gang rung las skye bar thal /
dngos po rnams don dam par skye ba gang zhig /
dngos po rnams don dam par gzhan las mi skye ba'i phyir /
dang po grub ste /
'ga' zhig las 'ga' zhig skye ba de /
dngos po rnams don dam par gzhan las mi skye bar sgrub pa'i rtags yang dag tu khas blangs dngos 'gal yin par thal lo /
'dod mi nus te /
phyogs gong ma mgon po klu sgrub kyi grub mtha' dang 'gal /
yang na dngos zin gyi rtags bzlog tshul gong dang 'dra la /
dngos zin gyi rtags bzlog na /
dngos zin gyi sgrub bya yang bzlog dgos te /
rgyu mtshan mtshungs pa'i phyir /
dngos zin gyi sgrub pa bya ba bzlog pa'i don gang yin /
zhe na /
'grel ngag des dngos po rnams bdag gam gnyis ka 'am /
rgyu med pa gang rung las skye ba shugs la /
'phangs pa'i sgo nas /
dngos po rnams don dam par gzhan las skye ba rnam par bcad tsam ma yin pa'i skye ba dngos po rnams don dam par gzhan las mi skye bar /
sgrub pa'i sgrub bya yang dag yin pa de /
dngos zin gyi sgrub bya bzlog pa'i don yin par thal /
dngos zin gyi sgrub bya bzlog dgos pa gang zhig /
dngos po rnams don dam par gzhan las skye ba de de'i don du mi rigs pa'i phyir /
'dod mi nus te /
phyogs gong ma slob dpon klu sgrub dngos po rnams don dam par gzhan las mi skye ba sgrub pa'i ba sgrub bya med dgag tu bzhed pa'i grub mtha' dang 'gal lo /
gsum pa skyon de sangs rgyas bskyangs la mi 'jug par bstan pa la /
tshig gsal las /
'di yang don 'brel pa med pa yin te /
gong kho @# / /
nar bstan zin pa'i phyir dang /
gzhan gyi dam bca' ba'i don sun byin par byed pa yin pa dang /
sun 'byin pa nyid kyang yin pa'i phyir /
'di ni gyi na'o /
des na slar yang 'bad par mi bya'o /
zhes gsungs de'i don ni /
slob dpon sangs rgyas bskyangs kyi 'grel ngag des don dam par dngos po rnams gzhan las mi skye bar sgrub pa'i gtan tshigs dang dpe yang dag ma brjod pa'i phyir na slob dpon sangs rgyas bskyang la skyon yod pa ma yin te /
'grel ngag des don dam gyi dbang du byas nas dngos po rnams gzhan las mi skye bar sgrub pa'i gtan tshigs dang /
dpe yang dag ma bstan kyang /
'gal brjod kyi thal 'gyur la brten nas don dam par gzhan skye 'dod pa'i log rtog bzlog nus pa gang zhig /
'grel ngag des don dam par gzhan skye 'gog nus kyi 'gal brjod kyi thal 'gyur cig bstan pa'i phyir /
ji ltar bstan zhe na /
dngos po rnams chos can /
rgyu yin min thams cad las skye bar thal /
don dam par gzhan las skye ba'i phyir /
zhes pa'i 'gal brjod kyi thal 'gyur cig bstan /
gsum pa rgyu med las skye ba 'gog pa la /
sangs rgyas bskyangs kyi 'grel par rgyu med las skye ba 'gog pa'i rigs pa ji ltar byung tshul /
de la legs ldan 'byed kyis skyon brjod tshul /
skyon de sangs rgyas bskyangs la mi 'jug par bstan pa'o /
dang po ni /
tshig gsal las /
slob dpon sangs rgyas bskyangs ni dngos po rnams rgyu med las kyang skye ba med de /
rtag tu thams cad las thams cad skye bar 'gyur ba'i phyir ro /
zhes 'chad do /
zhes gsungs /
gnyis pa ni /
de nyid las 'di la yang /
slob dpon legs ldan 'byed ni de la yang thal 'gyur ba'i ngag yin pa'i phyir /
gal te sgrub par bya ba dang /
sgrub par byed pa bzlog pa gsal ba 'grel ngag gi don du mngon par 'dod pas tshe 'di skad du dngos po rnams rgyu med pa las skye bar 'gyur ba dang /
lan 'ga' /
kha cig las kha cig skye bar 'gyur ba dang /
rtsom pa 'bras bu dang bcas pa nyid du 'gyur ba'i phyir ro /
zhes bstan par 'gyur na /
bshad pa 'di ni mi rigs te /
sngar smras pa'i skyon du 'gyur ba'i phyir ro / /
zhes sun 'byin par smra'o /
zhes gsungs /
de'i don ni /
slob dpon legs ldan 'byed na re /
sangs rgyas bskyangs kyi 'grel ngag de mi 'thad de /
des dngos po rnams rgyu med las mi skye bar sgrub pa'i gtan tshigs dang dpe yang dag ma bstan pa'i phyir /
gal te bstan no /
zhes na /
'grel ngag de'i dngos zin ltar rtag du thams cad las thams cad skye ba de dngos po rnams rgyu med las mi skye bar sgrub pa'i rtags yang dag du ma rigs pas dngos zin las bzlog pa'i don re 'ga' 'ga' zhig las 'ga' zhig skye ba de dngos po rnams rgyu med las mi skye bar sgrub pa'i rtags yang dag du khas len dgos la /
de ltar na dngos zin gyi rtag bzlog na /
dngos zin rnams gyi dam bca' bzlog dgos te rgyu mtshan mtshungs pa'i phyir /
dngos zin gyi dam bca' bzlog pa'i don gang yin zhe na /
dngos po rnams rgyu med las skye ba rnam par bcad tsam ma yin pa'i skye ba de /
dngos po rnams rgyu med las mi skye bar sgrub pa'i rtags yang dag gi sgrub bya yang dag yin pa de /
dngos zin gyi dam bca' bzlog pa'i don yin par thal /
dngos zin gyi dam bca' bzlog dgos pa gang zhig /
dngos po rnams rgyu med las skye ba de de'i don du mi rigs pa'i phyir /
'dod @# / /
mi nus te /
'phags pa yab sras kyis dngos po rnams mtha' bzhi gang rung las mi skye bar sgrub pa'i sgrub bya med dgag tu bzhed pa dang 'gal ba'i phyir /
gsum pa ni /
tshig gsal las /
gzhan dag na re /
'di ni mi rigs te /
sngar lan btab zin pa'i phyir ro /
zhes bya'o /
zhes gsungs /
de'i don ni /
sangs rgyas bskyangs kyi 'grel ngag des dngos po rnams rgyu med las mi skye bar sgrub pa'i gtan tshigs dang dpe yang dag ma brjod pa'i phyir na| sangs rgyas bskyangs la skyin yod pa ma yin te /
rgyu med las skye ba 'gog pa la gtan tshigs dang dpe yang dag nges par brjod ma dgos shing /
'gal brjod kyi thal 'gyur la brten nas rgyu med las skyes pa'i log rtog bzlog nus par gong du bstan zin pa'i phyir /
ji ltar bstan zhe na /
dngos po rnams chos can /
rtag tu thams cad las thams cad skye par thal /
rgyu med las skye ba'i phyir /
zhes pa'i 'gal brjod kyi thal 'gyur cig bstan pa yin no /
dngos kun yang dag rdzun pa mthong ba yi /
zhes sogs kyi skabs su /
kha cig /
mthar thug dpyod pa'i rigs shes kyi tshad ma'i rnyed don /
don dam bden pa'i mtshan nyid /
tha snyad pa'i tshad ma'i rnyed don /
kun rdzob bden pa'i mtshan nyid /
zer na /
bum pa chos can /
don dam bden pa yin par thal /
mtshan nyid de'i phyir /
der thal /
ji lta ba rtogs pa'i rnam mkhyen gyi rnyed don yin pa'i phyir te /
de'i gzhal bya yin pa'i phyir te /
gzhi grub pa'i phyir /
'dod mi nus te /
kun rdzob bden pa yin pa'i phyir /
gzhan yang /
bum pa'i chos nyid chos can /
kun rdzob bden pa yin par thal /
mtshan nyid de'i phyir /
der thal /
ji snyed pa rtogs pa'i rnam mkhyen gyi rnyed don yin pa'i phyir te /
de'i gzhal bya yin pa'i phyir te /
gzhi grub pa'i phyir /
kho na re /
sangs rgyas 'phags pa'i rgyud kyi ji lta ba rtogs pa'i tshad ma'i rnyed don yin na /
ji lta ba rtogs pa'i tshad ma'i rnyed don yin dgos par thal /
ji lta ba rtogs pa'i rnam mkhyen gyi rnyed don yin na /
ji lta ba rtogs pa'i tshad ma'i rnyed don yin dgos pa'i phyir /
rtags khas /
'dod na /
de'i rgyud kyi mig shes kyi bzung bya yin na /
mig shes kyi bzung bya yin dgos par thal /
'dod pa'i phyir /
zer na /
ma khyab /
'dod na /
sgra chos can /
der thal /
de'i phyir gzhan yang /
theg chen gyi mthong lam bar chad med lam chos can /
don dam bden pa yin par thal /
mtshan nyid de'i phyir /
der thal /
theg chen gyi mthong lam bar chad med lam gyi rnyed don yin pa'i phyir te /
de'i gzhal bya yin pa'i phyir /
de der thal /
de de la tshad ma yin pa'i phyir /
de de'i snang yul la tshad ma yin pa'i phyir /
ma grub na /
de chos can khyod rang gi snang yul tshad ma yin par thal /
khyod shes pa yin pa'i phyir /
'dod mi nus te /
kun rdzob bden pa yin pa'i phyir /
gzhan yang /
bden med kyi don spyi chos can /
den dam bden pa yin par thal /
mtshan nyid de'i phyir /
der thal /
bden med rtogs pa'i rigs shes rjes dpag gi rnyed don yin pa'i phyir te /
de'i gzhal bya yin pa'i phyir /
de der thal /
de'i snang yul gyi gzhal bya cig yod pa'i phyir /
'dod na /
bden med chos can /
khyod kyi don dpyi don dam bden pa ma yin par thal /
khyod bdag med yin pa'i phyir /
gzhan yang /
bden med chos can /
kun rdzob bden pa yin par thal /
mtshan nyid de'i phyir /
der thal /
bden 'dzin log shes su rtogs pa'i rjes dpag gi rnyed don yin pa'i phyir te /
@# / /
de'i gzhal bya yin pa'i phyir /
de der thal /
des bden med rtogs pa'i phyir te /
des bden 'dzin gyi zhen yul med par rtogs pa'i phyir /
des bden 'dzin logs shes su rtogs pa'i phyir /
ma grub na de chos can /
der thal /
chos can de yin pa'i phyir /
kho na re /
mthar thug dpyod pa'i rigs shes kyi tshad ma'i rnyed don dang /
tha snyad pa'i tshad ma'i rnyed don 'gal bar thal /
'khrul shes kyi rnyed don dang ma 'khrul pa'i shes pa'i rnyed don 'gal ba'i phyir te /
tshig gsal las /
phyin ci log dag phyin ci ma log pa dag ni tha dad pa yin no /
zhes gsungs pa'i phyir /
zer na ma khyab /
Ti.ka chen las /
gal te yang dag pa'i kun rdzob mi 'dod pas yang log gnyis su mi 'byed kyang /
ma rig pas bslad pa'i yul dang yol can rnams log pa'i kun rdzob tu ci'i phyir mi 'jog ce na /
kun rdzob ni tha snyad pa'i tshad mas 'jog dgos pa'i phyir /
log pa'i kun rdzob 'jog na yang de la ltos nas 'jog dgos na /
ma rig pa'i bag chags kyis bslad pa ni 'khrul par tha snyad pa'i tshad nas mi grub pa'i phyir ro /
zhes gsungs /
de'i don la kha cig /
kun rdzob yin na /
log pa'i kun rdzob yin pas khyab zer ne /
bdem 'dzin chos can /
der thal /
der phyir /
'dod na /
de chos can /
stong nyid la blo kha ma phyogs pa'i gang zag gi rgyud kyi tha snyad pa'i tshad mas khyod log shes su rtogs nus par thal /
khyod shes pa gang zhig /
khyod log pa'i kun rdzob yin pa'i phyir /
khyab ste /
Ti.ka chen las /
kun rdzob mi tha snyad pa'i tshad mas /
zhes pa nas /
mi 'grub pa'i phyir ro /
zhes pa'i bar gsungs /
'dod na /
shes bya chos can /
stong nyid la blo kha ma phyogs pa'i gang zag gi rgyud kyi tha snyad pa'i tshad mas bden 'dzin log shes su rtogs mi nus par thal /
bden 'dzin log shes su rtogs pa'i gang zag yin na /
bden med rtogs pa'i gang zag yin dgos pa'i phyir /
kho na re /
log pa gang zig /
kun rdzob yin na log pa'i kun rdzob yin dgos par thal /
log pa'i kun rdzob yod pa'i phyir /
'dod na /
log pa gang zhig /
shes pa yin na /
log shes yin sgos par thal /
'dod pa'i phyir /
'dod na /
gzigs 'dzin mig shes chos can /
der thal /
de'i phyir /
'dod mi nus te /
tshad ma yin pa'i phyir /
zer /
kha cig /
log pa'i kun rdzob med pa lung de'i don yin zer na /
de mi 'thad par thal /
log pa'i kun rdzob yod pa'i phyir te /
gang zag rang rkya thub pa'i rdzas yod du 'dzin pa'i rtog pa de /
de yin pa'i phyir /
ma grub na /
de chos can /
khyod log pa'i kun rdzob yin par thal /
stong nyid la blo kha ma phyogs pa'i gang zag gi rgyud kyi tha snyad pa'i tshad mas khyod log shes su rtogs nus pa'i phyir /
khyab ste /
Ti.ka chen las /
ma rig pa'i bag cags kyi bslad pa ni 'khral par tha snyad pa'i tshad mas mi 'grub pa'i phyir /
shes bI shugs kyi bstan don grub pa'i phyir /
rtags der thal /
gang zag rang rkya thub pa'i rdzas yod du 'dzin pa'i rtog pa log shes su rtogs pa gang zag yin na /
stong nyid rtogs pa'i gang zag yin mi dgos pa'i phyir te /
gang zag rang rkya thub pa'i rdzas yod kyi stong par rtogs pa'i gang zag yin na stong nyid rtogs pa'i gang zag yin mi dgos pa'i phyir /
kho na re /
yang dag kun rdzob yod par thal /
log pa'i kun rdzob yod pa'i phyir /
zer na /
ma khyab /
'dod mi nus te /
yang dag yin na /
kun rdzob ma yin dgos pa'i phyir /
yang kho na re /
kun rdzob yin na /
log pa'i kun rdzob yin dgos par thal /
log pa'i kun @# / /
rdzob yod pa gang zhig /
yang dag kun rdzob med pa'i phyir /
zer na ma khyab /
kha cig /
bden 'dzin log shes su tha snyad pa'i tshad mas rtogs mi nus pa lung de'i don yin zer ba /
mi 'thad de /
bden 'dzin log shes su tha snyad pa'i tshad mas rtogs nus par thal /
bden 'dzin log shes yin pa de tha snyad pa'i tshad ma'i rnyed don yin pa'i phyir /
ma grub na /
de chos can /
der thal /
kun rdzob bden pa yin pa'i phyir /
kho na re /
ma rig pa'i bag cags kyi bskad pa ni 'khrul par tha snyad pa'i tshad mas mi 'grub pa'i phyir /
zhes gsungs pa mi 'thad par thal /
bden 'dzin log shes su tha snyad pa'i tshad mas rtogs nus pa'i phyir /
zer na ma khyab ste /
bden 'dzin log shes su stong nyid la blo kha ma phyogs pa'i gang zag gi rgyud kyi tha snyad pa'i tshad mas rtogs mi nus pa king de'i don yin pa'i phyir /
rnag logs la /
lung de'i don ni /
yang dag pa'i kun rdzob med pas kun rdzob la yang dag kun rdzob dang log pa'i kun rdzob gnyid du mi phyed kyang /
bden 'dzin yul dang bcas pa log pa'i /
kun rdzob tu ci'i phyir mi 'jog ce na /
bden 'dzin yul dang bcas pa log pa'i kun rdzob tu mi 'jog ste /
kun rdzob ni tha snyad pa'i tshad mas 'jog dgos pas log pa'i kun rdzob 'jog na yang /
stong nyid la blo kha ma phyogs pa'i gang zag gi rgyud kyi tha snyad pa'i tshad mas 'jog dgos la /
stong nyid la blo kha ma phyogs pa'i gang zag gi rgyud kyi tha snyad pa'i tshad mas /
bden 'dzin yul dang bcas pa log shes su rtogs mus pa'i phyir /
des na /
long 'dos dngos su stong nyid la blo kha ma phyogs pa'i gang zag gi rgyud kyi tha snyad pa'i tshad mas bden 'dzin yol dang bcas pa log shes su rtogs mi nus pas bden 'dzin yul dang bcas pa log pa'i kun rdzob ma yin par bstan nas shugs pa stong nyid la blo kha ma phyogs pa'i gang zag gi rgyud kyi tha snyad pa'i tshad mas log shes su rtogs mus pa'i yul dang yul can rnams log pa'i rdzob tu bstan pas /
lung 'dis log pa'i kun rdzob yod par bstan pa yin no /
kha cig /
kun rdzob la yang dag kun rdzob dang log pa'i kun rdzob gnyis su 'byed rigs zer na /
yang dag kun rdzob yod par thal /
dam bca' 'thad pa'i phyir / /
'dod na med par thal /
yang dag yin na /
kun rdzob ma yin dgos pa'i phyir /
gzhan yang /
so so skye bo'i shes pa la 'khrul shes dang ma 'khrul pa'i shes pa gnyis su 'byed rigs par thal /
dam bca' de 'thad pa'i phyir /
'dod na /
de mi rig par thal /
so so skye bo'i rgyud kyi shes pa yin na /
'khrul shes yin sgos pa'i phyir /
gzhan yang /
kun rdzob la snang ba star grub pa dang /
snang ba ltar ma grub pa gnyid 'byed rigs par thal /
de la yang dag kun rdzob dang log pa'i kun rdzob gnyid du 'byed rigs pa'i phyir /
'dod mi nus te /
kun rdzob bden pa yin na /
snang ba ltar ma grub pa'i khyab pa'i phyir te /
de yin na snang tshul dang gnas tshul mi mthun pas khyab pa'i phyir /
de yin na rdzun pa yin pas khyab pa'i phyir /
kho na re /
rnam mkhyen la snang ba chos can /
snang ba ltar du ma grub par thal /
kun rdzob bden pa yin pa'i phyir /
'dod na /
rnam mkhyen chos can /
khyod la snang ba snang ba ltar du grub par thal /
khyod ma 'khrul pa'i shes pa yin pa'i phyir /
khyab ste /
rang la snang ba snang ba ltar du grub pa' rigs pa ma 'khrul ba'i shes pa'i shes pa'i mtshan nyid yin pa'i phyir te /
de'i mtshan nyid yod pa'i phyir /
zer na /
ma khyab ste /
rang la snang ba rang la snang ba @# / /
ltar du grub pa'i rugs pa ma 'khrul pa'i shes pa'i mtshan nyid yin pa'i phyir /
kha cig /
kun rdzob la 'jig rten shes ngo la ltos te /
yang dag kun rdzob dang logs pa'i kun rdzob gnyis su 'byed rigs zer na / /
gzugs de 'jig rten shes ngo la ltos te /
yang dag kun rdzob yin par thal /
dam bca' 'thad pa'i phyir 'dod na /
de 'jig rten sehs ngo la ltos te yang dag yin par thal /
'dod pa'i phyir /
'dod mi nus te /
de 'jig rten shes ngo la ltos te rdzun pa yin pa'i phyir te /
de 'jig rten shes ngo la ltos te /
kun rdzob yin pa'i phyir te /
de de la lros te yang dag kun rdzob yin pa'i phyir /
rtags khas /
gzhan yang /
'jig rten shes ngo la ltos te /
yang dag kun rdzob yod par thal /
dam bca' de 'thad pa'i phyir /
'dod na /
med par thal /
'jig rten shes ngo la ltos te /
yang dag yin na /
'ig rten shes ngo la ltos te kun rdzob ma yin dgos pa'i phyir /
kho na re /
'jig rten shes ngo la ltos te /
kun rdzob bden pa med par thal /
'jig rten shes ngo la ltos te /
kun rdzob yin na /
'jig rten shes ngo la ltos te /
bden pa ma yin dgos pa'i phyir /
khyab pa 'grig /
zer na /
mi 'grig go /
'dod na /
'jig rten shes ngo la ltos te kun rdzob bden pa yod par thal /
tha snyad pa'i tshad ma'i shes ngo la ltos te kun rdzob bden pa yod pa'i phyir /
kun rdzob bden pa de tha snyad pa'i tshad ma'i rnyed don yin pa'i phyir /
kha cig /
'jig rten shes ngo la ltos te kun rdzob la yang log gnyis su 'byed rigs zer na /
'jig rten shes ngo la ltos te yang dag dang kun rdzob kyi gzhi mthun yod par thal /
dam bca' de 'thad pa'i phyir /
'dod na /
med par thal /
'jig rten shes ngo la ltos te yang dag yin na /
de la ltos te kun rdzob ma yin dos pa'i phyir /
kha cig /
Ti.ka chen pas /
'jig rten la ltos te kun rdzob kyi dbye ba bshad pa /
zhes gsungs pa mi 'thad par thal /
'jig rten shes ngo la ltos te yang log gnyis su 'byed mi rigs pa'i phyir /
zer na ma khyab /
kun rdzob la 'jig rten shes ngo la ltos te yang log gnyis su 'byed pa lung de'i don yin pa'i phyir /
kha cig /
'phral gyis 'khrul rgyu'i ma bslad pa'i yul dang yul can dang rung yin na /
'jig rten shes ngo la ltos te yang dag yin pas khyab /
de'i bslad pa'i yul dang yul can gang rung yin na /
'jig rten shes ngo la ltos te log pa yin khyab /
zer na /
gang zag rang rkya thub pa'i rdzas yod du 'dzin pa'i rtags pa lhan skyes chos can /
der thal /
de'i phyir /
der thal /
'phral gyi 'khrul rgyu'i ma bslad pa'i yul can yin pa'i phyir te /
chos can de'i phyir /
der thal /
de yod pa'i phyir /
rang du lta ba dang 'brel yongs su zad /
zhes dang /
Ti.ka chen las /
mdo las kyang 'jig lta lhan skyes yod par bstan no /
zhes gsungs pa'i phyir /
'dod na /
de 'jig rten shes ngo la ltos te yang dag ma yin par thal /
de la ltos te log pa yin pa'i phyir /
de der thal /
stong nyid la blo kha ma phyogs pa'i gang zag gi rgyud kyi tha snyad pa'i tshad mas de log par rtogs nus pa'i phyir /
de'i rgyud kyi tshad mas gang zag rang rkya thub pa'i rdzas yod kyi stong par rtogs pa'i phyir te /
gang zag rang rkya thub pa'i rdzas yod kyi stong par rtogs pa'i gang zag yin na /
stong nyid rtogs pa'i gang zag yin mi dgos pa'i phyir /
gzhan yang /
sgra rtag 'dzin rtog pa lhan skyes chos can der thal /
de'i phyir /
der thal /
@# / /
de'i ma bslad pa'i yul can yin pa'i phyir te /
blo lhan skyes yin pa'i phyir /
'dod na /
ma yin par thal /
'jig rten shes ngo la ltos te log pa yin pa'i phyir /
de der thal /
stong nyid la blo kha ma phyogs pa'i gang zag gi rgyud kyi tha snyad pa'i tshad mas de log par rtogs nus pa'i phyir te /
de'i rgyud kyi tha snyad pa'i tshad mas sgra stag du rtogs du rtogs nus pa'i phyir /
kho na re /
sgra rtag 'dzin rtogs pa lhan skyes med par thal /
gang zag rtag par 'dzin pa'i blo lhan skyes pa'i phyir te /
de blo kun btags yin pa'i phyir /
der thal /
gang zag rtag gcig rang dbang can du 'dzin pa'i blo de kun btags yin pa'i phyir /
zer na /
ma khyab /
ma grub na /
der thal /
de mthong spangs yin pa'i phyir /
gzhan yang /
kho na re /
gang zag rtag gcig rang dbang can du 'dzin pa'i blo lhan skyes yod par thal /
gang zag rtag par 'dzin pa'i blo lhan skyes kyang yod gang zag rang dbang can du 'dzin pa'i blo lhan skyes kyang yod /
de cig tu 'dzin pa'i de yang yod pa'i phyir /
zer na ma khyab ste /
gang zag rtag gcig rang dbang can du 'dzin pa'i zhes pa'i don gcig de /
gang zag cha med gcig tu 'dzin pa la byed cing /
gang zag cha med kyi gcig tu 'dzin pa'i blo lhan skyes med pa'i phyir /
gzhan yang /
grub mthas rgyud bslad pa la brten nas gang zag rang gi mtshan nyid kyi grub pa 'thad snyam du 'dzin pa'i blo lhan skyes chos can /
der thal /
de'i phyir /
der thal /
'phral gyi 'khrul rgyu'i bslad pa'i yul can yin pa'i phyir /
chos can de'i phyir /
'dod na /
de stong nyid la blo kha ma phyogs pa'i gang zag gi rgyud kyi tha snyad pa'i tshad mas log par rtogs nus par thal /
'dod pa'i phyir /
'dod na /
de de'i rgyud kyi tha snyad pa'i tshad mas log shes su rtogs nus par thal /
'dod pa'i phyir /
'dod mi nus te /
de log shes su rtogs nus pa'i gang zag yin na /
gang zag bden med du rtogs nus pa'i gang zag yin dgos pa'i phyir /
de yin na /
gang zag gi bden 'dzin gyi zhen yul med par rtogs pa'i gang zag yin dgos pa'i phyir /
kha cig /
'jig rten shes ngo la ltos te yang dag yin na /
yod pas khyab /
zer na /
bden grub chos can /
der thal /
de'i phyir /
rtags grub ste /
Ti.ka chen las /
bdag 'dzin lhan skyes gnyis kyi bzung ba'i don lta bu ni /
gnod pa med pa'i dbang pos bzung ba zhes pa yin la /
'jig rten pa'i bsam pa rang kha ba la ltos nas yang dag pa 'am bden pa yin mod kyang| tha snyad du yang med de /
zhes gsungs pa'i phyir /
kha cig /
kun rdzob la 'jig rten shes ngo la ltos te yang log gnyis su 'byed /
zhes pa'i 'jig rten pa'i shes pa de bden 'dzin la byed zer na /
de mi 'thad par thal| de dang tha snyad pa'i tshad ma'i gzhi mthun yod pa'i phyir te /
Ti.ka chen las /
de kho na nyid la mngon du ma phyogs pa'i tha snyad pa'i tshad mas log par rtog na /
'jig rten pa'i shes pas log par rtogs pa yin no /
zhes gsungs pa'i phyir /
kha cig /
'jig rten shes ngo la ltos te log pa yin na /
'jig rten rang kha ba rnams kyi log par rtogs nus pas /
khyab zer na /
spyi gtso bo dang de 'dzin pa'i rtogs pa la sogs pa chos can /
der thal /
de'i phyir /
der thal /
stong nyid la blo kha ma phyogs pa'i gang zag gi rgyud kyi tha snyad pa'i tshad mas /
de rnams log par rtogs nus pa'i phyir te /
de'i rgyud kyi tha snyad pa'i tshad mas /
de rnams med par rtogs nus pa'i phyir /
'dod mi @# / /
nus te /
'jig rten rang kha ba rnams kyi de rnams med par rtogs mi nus pa'i phyir /
kha cig /
shes pa gang zhig /
rang nyid rang gi snang yul la 'khrul par sems tsam pa yan chad kyi grub mtha' la ma zhugs pa'i 'jig rten rang ga bas rtogs nus pa de /
'jig rten shes ngo la ltos te /
yul can log pa'i kun rdzob kyi mtshan nyid /
de gang zhig rang nyid rang gi snang yul la 'khrul bar /
'jig rten rang ga bas rtogs mi nus par stong nyid rtogs pa'i gang zag gis rtogs dgos pa de /
de la ltos te yul can yang dag kun rdzob kyi mtshan nyid /
de gang zhig /
rang nyid rang gtso bor snang yul du byed pa'i blo la snang ba ltar ma grub pa'i 'jig rten rang 'jig rten rang ga bas rtogs nus pa de /
'jig rten shes ngo la ltos te yul log pa'i kun rdzob kyi mtshan nyid /
de gang zhig /
rang nyid rang gtso bor snang yul du byed pa'i blo la snang ba ltar ma grub pa'i 'jig rten rang ga bas rtogs mi nus par /
stong nyid rtogs pa'i gang zag gis rtogs dgos pa de /
'jig rten shes ngo la ltos te /
yul yang dag kun rdzob kyi mtshan nyid /
zer na /
'jig rten shes ngo la ltos te yul can log pa yin na /
sems tsam pa yan chad kyi grub mtha' la ma zhugs pa'i gang zag gi /
rang nyid logs par rtogs mi nus pas khyab par thal /
mtshan nyid dang po de 'thad pa'i phyir /
'dod na /
rdul phran phyogs kyi cha med bsags pa'i rags pa dang /
de 'dzin pa'i tshad ma rdzas zhan du 'dzin pa'i rtogs pa chos can /
der thal /
de'i phyir /
de der thal /
stong nyid la blo kha ma phyogs pa'i gang zag gi rgyud kyi tha snyad tshad mas de log par rtogs nus pa'i phyir te /
de'i rgyud kyi tha snyad pa'i tshad mas gang zag rang skya thub pa'i rdzas yod du 'dzin pa'i rtog pa log par rtogs nus pa'i phyir te /
de log par rtogs pa'i gang zag yin na /
stong nyid rtogs pa'i gang zag yin mi dgos pa'i phyir /
'dod na| de mi nus par thal /
de log par rtogs pa'i mdo sde pa yang med /
de 'dra'i bye brag smra ba yang med pa'i phyir /
dang po der thal /
mdo sde pas rdul phran phyogs kyi cha med bsags pa'i rags pa dang /
de 'dzin pa'i tshad ma rdzas gzhan du khas len pa'i phyir /
gnyis pa der thal /
bye brag tu smra bas rdul phran phyogs kyi cha med bsags pa'i rags pa dang /
de 'dzin pa'i tshad ma rdzas gzhan du khas len pa'i phyir te /
des phyi rol gyi don khas len pa'i phyir / /
gzhan yang /
spyi gtso bo chos can /
rang gtso bor snang yul du byed pa'i blo la snang ba ltar ma grub par 'jig rten rang ga bas rtogs nus par thal /
'jig rten shes ngo la ltos te yul log pa yin pa'i phyir /
de der thal /
stong nyid la blo kha ma phyogs pa'i gang zag gi rgyud kyi tha snyad pa'i tshad mas de log par rtogs nus pa'i phyir te /
de'i rgyud kyi tha snyad pa'i tshad mas de med par rtogs nus pa'i phyir /
'dod na /
de snang ba ltar ma grub par 'jig rten rang ga bas rtogs nus par thal /
'dod pa'i phyir /
'dod na /
de med par 'jig rten rang ga bas rtogs nus par thal /
'dod pa'i phyir /
'dod mi nus te /
de med par rtogs pa'i gang zag yin na /
grub mtha' rnam dbye la rmongs pa'i gang zag ma yin dgos pa'i phyir /
kha cig /
kun rdzob bden pa gzhi ma grub ste /
kun rdzob bden pa de nyon mongs can gyi ma rig pa'i dbang gis bzhag pa'i phyir te /
rang 'grel las /
re zhig srid pa'i yan lag gis bsdus pa'i nyom mongs can gyi @# / /
ma rigs pa'i dbang gis kun rdzob kyi bden pa rnam par bzhag go /
zhes gsungs pa'i phyir /
zer na /
don dam bden pa chos can /
tshad mas dmigs par thal /
yod pa'i phyir /
'dod na /
de dmigs byed kyi tshad ma yod par thal /
'dod pa'i phyir /
'dod na /
de dmigs byed kyi tshad ma chos can /
don dam bden pa yin par thal /
yod pa'i phyir /
'dod na /
ma yin par thal /
kun rdzob bden pa yin pa'i phyir te /
shes pa yin pa'i phyir te /
gzhan yang /
sangs rgyas 'phags pa'i rgyud la snying rje chen po med par thal /
de'i rgyud la kun rdzob dngos su yul du byed pa'i mkhyen pa med pa'i phyir te| kun rdzob bden pa med pa'i phyir te /
'dod na /
gang phyir brtse nyid rgyal ba'i lo thog phun tshogs 'di ni /
zhes sogs snying rje chen po 'di rgyal ba'i lo thog phun tshogs skyed pa la thog mtha' bar gsum du gal che ba'i rgyu mtshan gyi snying rje chen po la mchod brjod mdzad pa ma yin par thal /
'dod pa'i phyir /
kho na re /
chos nyid la rtse gcig tu mnyam par bzhag pa'i sa bcu'i mnyam bzhag ye shes la kun rdzob kyi snang ba ji gsal ji gsal du 'gro bar thal /
sangs rgyas kyi sa nas kun rdzob kyi snang ba yod pa'i phyir /
zer na /
ma khyab /
chos nyid la rtse gcig tu mnyam par bzhag pa'i sa bcu'i mnyam bzhag ye shes la kun rdzob kyi snang ba yod par thal lo /
zer na /
'o na /
de 'dra'i mnyam bzhag ye shes la kun rdzob kyi snang ba je chung je chung du 'gro bar thal /
sangs rgyas kyi sa nas kun rdzob kyi snang ba med pa'i phyir /
khyab pa 'grig /
'dod na /
de 'dra'i sa dang po'i mnyam bzhag ye shes la kun rdzob kyi snang ba yod par thal lo /
kho na re /
lam 'bras bu dang bcas pa rjes su mthun pa bstan pa ma yin par thal /
sngags lam du dkyil 'khor re re'i sngon du yang kun rdzob kyi snang ba dgag dgos shing /
sangs rgyas kyi sar kun rdzob mtha' dag snang ba'i phyir /
zer na /
ma khyab ste /
lam 'bras bu dang bcas pa rjes su mthun pa bstan pa ma yin par thal /
sngags lam du skyed rim sgom pa'i tshe lha'i sku la nga rgyal bzhag dgos shing /
sangs rgyas kyi sar kun rdzob mtha' dag mi snang ba'i phyir /
khyab pa 'grig /
yang kho na re /
sangs rgyas 'phags pa'i rgyud la stobs bcu la sogs pa yod par gsungs na /
de'i rgyud la stobs bcu la sogs pa yod dgos par thal /
de'i rgyud la stobs bcu la sogs pa yod pa'i phyir /
'dod na /
ston pa sh+'.kya thub pa de 'dod pa'i rten la gsar du sangs rgyas par thal /
de 'dod pa'i rten la sangs rgyas tshul bstan pa'i phyir /
zer na /
mi 'grig /
yang kho na re /
kun rdzob du yod na yod dgos par thal /
kun rdzob bden pa yod pa'i phyir /
'dod na /
'khrul ngor yod na yod dgos par thal /
'dod pa'i phyir /
zer na /
ma khyab /
'dod na /
sgyu ma'i rta glang yin pa chos can /
der thal /
de'i phyir /
gzhan yang /
kho na re /
kun rdzob bden pa gzhi ma grub ste /
gzhi grub na tshad mas grub dgos /
tshad ma'i don slu med dang /
slu med kyi don bden grub yin pa'i phyir zhe na /
don dam bden pa chos can /
bden grub yin par thal /
slu med yin pa'i phyir /
tshad grub yin pa'i phyir /
'khor gsum /
yang kho na re /
ma dag pa'i snod kyi 'jig rten de 'khrul rgyu las nyon gyi dbang gis byung ba ma yin par thal /
de sangs rgyas kyi ye shes la snang ba'i phyir /
'dod na /
de 'khrul rgyu las nyon gyi dbang gis skyed pa ma yin par thal /
'dod pa'i phyir /
@# / /
zer na /
ma khyab /
'dod na /
'jig rten sna tshogs las las skyes zhes gsungs pa mi 'thad par thal /
yang kho na re /
'byung lus bem chos mtha' dag dang bral ba'i sangs rgyas kyi sku 'grub pa'i phyir du /
sgyu lus la sogs pa'i lam sgom pa don med par thal /
sangs rgyas kyi ye shes la bem chos mtha' dag snang ba'i phyir /
zer na /
ma khyab /
yang kho na re /
'di na ji ltar sad bzhin ji srid du /
ma sad de srid de la gsum po yod /
sad par gyur na gsum char yod min ltar /
gti mug gnyid sad las de de bzhin no / /
zhes gsungs pa mi 'thad par thal /
sangs rgyas kyi ye shes la yul dbang rnam shes gsum snang ba'i phyir /
zer na /
ma khyab ste /
ji lta ba rtogs pa'i rnam mkhyen gyi ji lta ba gzigs pa'i gzigs ngor yul dbang rnam shes gsum med pa lung de'i don yin pa'i phyir /
gzhan yang /
kho na re /
gzugs 'dzin dbang po'i mngon sum nyid du sgro btags nas /
gzhal bya tshad ma nyid du rtogs par byed pa de yang ches shin tu ma 'berl ba nyid do / /
zhes gsungs pa mi 'thad par thal /
'dod pa'i phyir /
zer na /
ma khyab ste /
gzugs 'dzin dbang po'i mngon sum de /
gzugs la rang ngos nas grub pa'i mngon sum gyi tshad ma ma yin pa lung de'i don yin pa'i phyir /
kho na re /
de gzugs la mngon sum gyi tshad ma ma yin par thal /
de la gzugs bden par snang yang /
gzugs bden med yin pa'i phyir /
khyab ste /
bzhi brgya pa'i 'grel pa las /
rnam pa gzhan du gnas pa'i dngos po la rnam pa gzhan du snang ba'i phyir /
de lta bur gyur pa ni tshad ma nyid du btags par rigs pa ma yin te /
rnam par shes pa thams cad tshad ma nyid du thal ba 'gyur ba'i phyir /
zhes gsungs pa'i phyir /
zer na /
skyon med de /
gzugs 'dzin dbang po'i mngon sum de gzugs la rang ngos nas grub pa'i mngon sum gyi tshad ma ma yin te /
de la gzugs bden par snang yang gzugs bden par med pa'i phyir /
zhes pa'i don yin pa'i phyir| yang kho na re /
kun rdzob bden pa gzhi ma grub ste /
re zhig srid pa'i yan lag gi bsdus pa'i nyon mongs pa can gyi ma rig pa'i dbang gis kun rdzob kyi bden pa rnam par bzhog go /
zhes kun rdzob bden pa nyon mongs can gyi ma rigs pa'i dbang gis bzhag par gsungs pa dang /
'du byed gzugs rnyan sogs dang 'dra bar gzigs pa rnams la ni /
bcos ma'i rang bzhin yin gyi /
bden pa ni ma yin te /
bden par mngon par rlom pa med pa'i phyir /
zhes nyan rang dgra bcom pa dang dag sa la gnas pa'i sems pa'i rgyud la kun rdzob tsam 'jog shes kyi blo yod kyang /
kun rdzob bden pa 'jog shes kyi blo med par gsungs pa dang /
snang ba med pa'i yul gyi rang bzhin mnga' ba rnams la ni ma yin no / /
zhes sangs rgyas kyi sa na /
kun rdzob tsam yang 'jog shes kyi blo med par gsungs pa'i phyir /
zer na /
skyon med de /
kun rdzob bden pa zhes pa'i tshig zur gyi kun rdzob de bden 'dzin la byed pa lung de'i don dang /
gzugs sogs nyan rang dgra bcom pa dang dag sa la gnas pa'i sems pa'i rgyud kyi rjes thob ye shes kyi ngor kun rdzob tsam yin gyi bden pa ni ma yin te /
de rnams kyi bden 'dzin ma lus par spangs pa'i phyir /
zhes pa lung de'i don yin pa'i phyir /
des na /
kun rdzob @# / /
bden pa zhes pa'i tshigs zur gyi kun rdzob dang /
kun rdzob du yod zhes pa'i kun rdzob gnyis ming gcig kyang don gcig ste /
kun rdzob bden pa zhes pa'i tshig zer gyi kun rdzob de nyon mongs can gyi ma rig pa'i bden 'dzin la byed cing /
kun rdzob du yod zhes pa'i tshig zer gyi kun rdzob de /
tha snyad dpyod byed kyi tshad ma la byed pa'i phyir /
Tika chen las /
kun rdzob kyi bden pa'i mtshan gzhi bum pa la sogs pa rnyed pa /
dbu ma'i lta ba ma rnyed pa la yang yod mod kyang /
gzhi de kun rdzob kyi bden pa yin par /
tshad mas rnyed pa la ni /
sngon du dbu ma'i lta ba rnyed pa cig nges par dgos te /
gzhi de kun rdzob kyi bden par grub na rdzun par 'grub dgos shing /
rdzun par dngos su 'grub pa la gzhi de la sngon du bden grub tshad mas khegs dogs pa'i phyir /
zhes gsungs /
'di'i don la kha cig /
kun rdzob bden pa tshad mas rtogs pa la /
don dam bden pa tshad mas rtogs pa sngon du 'gro dgos zer na /
kun rdzob bden pa rtogs pa'i blo de thabs dang /
don dam bden pa rtogs pa'i blo de thabs byung yin pa'i khyad par mi 'thad par thal /
dam bca' de 'thad pa'i phyir /
'dod na /
tha snyad bden pa thabs gyur pa dang / /
don dam bden pa thabs byung gyur pa de / /
zhes gsungs pa mi 'thad par thal /
'dod pa'i phyir /
kho na re /
kun rdzob bden pa tshad mas rtogs nas /
don dam bden pa tshad mas rtogs pa'i gang zag yod par thal /
kun rdzob bden pa rtogs pa'i blo de thabs dang /
don dam bden pa rtogs pa'i blo de /
thabs byung yin pa'i khyad par 'thad pa'i phyir /
'dod na /
de 'dra ba'i gang zag des kho kho rang yin par thal /
kho yod pa'i phyir /
de chos can /
de ma yin par thal /
don dam bden pa tshad mas rtogs pa'i gang zag yin pa'i phyir /
der thal /
gnas lugs tshad mas rtogs pa'i gang zag yin pa'i phyir te /
kun rdzob bden pa'i gnas lugs tshad mas rtogs pa'i gang zag yin pa'i phyir te /
de bden stong du tshad mas rtogs pa'i gang zag yin pa'i phyir te /
kun rdzob bden pa brdzun par tshad mas rtogs pa'i gang zag yin pa'i phyir /
khyab ste /
brdzun par dngos su 'grub pa la gzhi de la sngon du bden grub tshad mas khegs dgos pa'i phyir /
zhes gsungs pa'i phyir /
rtags der thal /
kun rdzob bden pa /
kun rdzob bden par tshad mas rtogs pa'i gang zag yin pa'i phyir te /
kun rdzob bden pa tshad mas rtogs pa'i gang zag yin pa'i phyir /
zer na /
ma khyab /
yang kho na re /
de chos can /
don dam bden pa tshad mas rtogs pa'i gang zag yin par thal /
dbu ma'i lta ba rnyed pa'i gang zag yin pa'i phyir /
kun rdzob bden pa kun rdzob bden par tshad mas rtogs pa'i gang zag yin pa'i phyir /
khyab ste /
gzhi de kun rdzob kyi bden pa yin par tshad ma rnyed pa la ni sngon du dbu ma'i lta ba rnyed pa cig nges par dgos te /
zhes gsungs pa'i phyir /
rtags grub ste /
kun rdzob bden pa tshad mas rtogs pa'i gang zag yin pa'i phyir /
zer na /
ma khyab /
'o na /
bum pa tshad mas rtogs pa'i gang zag yin na /
bum pa'i gnas lugs tshad mas rtogs pa'i gang zag yin dgos par thal /
kun rdzob bden pa tshad mas rtogs pa'i gang zag yin na /
kun rdzob bden pa'i gnas lugs tshad ma rtogs pa'i gang zag yin dgos pa'i phyir te /
kun rdzob bden pa tshad mas rtogs pa'i gang zag yin na /
de bden stong tshad mas rtogs pa'i gang zag yin dgos pa'i phyir te /
kun rdzob bden pa @# / /
tshad mas rtogs pa'i gang zag yin na /
kun rdzob bden pa kho kho rang du tshad mas rtogs pa'i gang zag yin dgos /
de der tshad mas rtogs pa la /
de bden stong tshad mas rtogs pa sngon du 'gro dgos pa'i phyir /
de brdzun par tshad mas rtogs pa la /
de bden stong du tshad mas rtogs pa sngon du 'gro dgos pa'i phyir /
khyab ste /
brdzun par dngos su 'grub pa la gzhi de la sngon du bden grub tshad mas khegs dgos pa'i phyir /
zhes gsungs pa'i phyir /
zer na /
sangs rgyas 'phags pa chos can /
kun rdzob bden pa kun rdzob bden par tshad mas rtogs pa'i gang zag yin par thal /
kun rdzob bden pa tshad mas nges pa'i gang zag yin pa'i phyir /
khyab pa khas /
'dod na /
kun rdzob bden pa kun rdzob bden par tshad mas rtogs par thal /
de ltar sangs rgyas 'phags pas rtogs pa'i phyir /
'dod na /
kun rdzob bden pa kun rdzob bden par yod par thal /
'dod pa'i phyir /
'dod na /
gzhi grub na kun rdzob bden par yod pas khyab par thal /
'dod pa'i phyir /
'dod na /
khyod bden par med pa khyod kyi gnas lugs yin par thal /
khyod gzhi grub pa'i phyir /
zhes pa'i thal 'gyur la khyab pa yod par thal /
bum pa bden stong de bum pa'i gnas lugs yin pa'i phyir /
'dod na /
kun rdzob chos can /
der thal /
de'i phyir /
'dod na /
kun rdzob bden par med pa chos can /
khyod yod par thal /
khyod kun rdzob kyi gnas lugs yin pa'i phyir /
'dod na song /
kun rdzob bden par med pa med par thal /
gzhi grub na kun rdzob bden par yod pas khyab pa'i phyir /
gzhan yang /
bum pa tshad mas nges pa la /
bum ba'i gnas lugs tshad mas nges pa sngon du 'gro dgos par thal /
kun rdzob bden pa tshad mas nges pa la /
de'i gnas lugs tshad mas nges la sngon du 'gro dgos pa'i phyir te /
de tshad mas nges pa la /
bden med tshad mas nges pa sngon du 'gro dgos pa'i phyir /
byas pa la kho na re /
kun rdzob bden pa tshad mas nges pa la de'i gnas lugs tshad mas nges pa sngon du 'gro dgos par thal /
kun rdzob bden pa kun rdzob bden pa yin par tshad mas nges pa la /
kun rdzob bden pa kun rdzob bden pa yin pa'i gnas lugs tshad mas nges pa sngon du 'gro dgos pa'i phyir te /
de tshad mas nges pa la /
de bden stong tshad mas nges pa sngon du 'gro dgos pa'i phyir te /
de tshad mas nges pa la /
kun rdzob bden pa bden med du tshad mas nges pa sngon du 'gro dgos pa'i phyir te /
rang 'grel las /
de yang nyan thos dang rang sangs rgyas dang byang chub sems dpa' nyon mongs can gyi ma rig pa spangs pa 'du byed gzugs brnyan dang 'dra bar gzigs pa rnams la ni bcos ma'i rang bzhin yin gyi bden pa ni ma yin te /
bden pa mngon par rlom pa med pa'i phyir ro / /
zhes gsungs /
de'i don la snga rab pa kha cig /
gzugs sgra la sogs pa rnams chos can /
nyan rang dang dag sa la gnas pa'i byang sems rnams kyi don kun rdzob tsam yin gyi /
kun rdzob kyi bden pa ni ma yin te /
de rnams kyi rgyud la bden 'dzin med pa'i phyir te /
de rnams kyi bden 'dzin spangs zin pa'i phyir /
zhe na /
nyan rang dgra bcom pa dang dag sa la gnas pa'i byang sems kyi ngor /
gzugs sogs kun rdzob kyi bden pa ma yin pa'i sgrub byed du /
de rnams kyi rgyud la bden 'dzin med pa 'god pa mi rigs te /
gzhi de kun rdzob kyi bden par 'grub pa la /
gzhi de brdzun par 'grub @# / /
dgos shing /
gzhi de brdzun par 'grub pa la /
gzhi de la bden grub blo ngor khegs dgos pa'i phyir /
rang lugs ni /
gzugs sgra la sogs pa chos can /
nyan rang dgra bcom pa dang dag sa la gnas pa'i byang sems kyi ngor /
kun rdzob tsam yin gyi bden grub ni ma yin te /
de rnams kyi rgyud la bden 'dzin med pa'i phyir /
zhes pa lung de'i don yin /
byas pa la kho na re /
gzugs chos can /
dag sa la gnas pa'i byang sems kyi ngor bden grub yin par thal /
de'i snang ngor bden grub yin pa'i phyir /
de'i rgyud la de bden par snang ba'i blo yod pa'i phyir /
zhe na /
gzugs byang sems sbyor lam pa'i ngor bden grub yin par thal /
de de'i snang ngor bden grub yin pa'i phyir /
khyab pa khas /
rtags grub ste /
de'i rgyud la gzugs bden grub tu snang ba'i blo yod pa'i phyir /
rtsa bar 'dod mi nus te /
gzugs de'i ngor bden med yin pa'i phyir te /
byang sems sbyor lam pa de gzugs bden med du tshad mas nges pa'i gang zag yin pa'i phyir /
kha cig /
kun rdzob bden pa med de /
bden 'dzin de kun rdzob bden pa 'jogs byed kyi blo yin pa'i phyir /
rang 'grel las /
de ltar na re zhig srid pa'i yan lag gis yongs su bsdus pa nyon mongs pa can gyi mi rig pa'i dbang gis kun rdzob kyi bden pa rnam par bzhag go /
zhes gsungs pa'i phyir /
zer na /
shes bya chos can /
sgyu ma'i rta glang dang /
rmig rgyu'i steng gi chu la sogs pa kun rdzob tu yod par thal /
kun rdzob tu yod na yod mi dgos pa'i phyir /
ma grub na /
kun rdzob bden pa chos can /
der thal /
de'i phyir /
kun rdzob kyi bden pa yin pa'i phyir /
rtsa bar 'dod na /
sgyu ma rmig rgyu sogs la btags pa gang /
de dag 'jig rten las kyang yod min nyid /
zhes gsungs pa mi 'thad par thal /
'dod pa'i phyir /
gzhan yang /
mu stegs pas btags pa'i bdag kun rdzob tu yod par thal /
kun rdzob tu yod na yod pas ma khyab pa'i phyir /
'dod na /
'di ni ngar 'dzin rten du'ang mi rigs la /
'di ni kun rdzob tu yang yod mi 'dod /
zhes gsungs pa mi 'thad par thal /
'dod pa'i phyir /
des na /
re zhig srid pa'i yan lag gis yongs su bsdus pa zhes sogs kyi don ni /
kun rdzob bden pa zhes pa'i tshig zur gyi bden pa rang gi ngor 'jogs pa'i blo kun rdzob pa de bden 'dzin la byed pa lung de'i don yin pa'i phyir /
kho na re /
bden grub chos can /
yod par thal /
kun rdzob tu yod pa'i phyir /
ma grub na /
de kun rdzob tu yod par thal /
bum pa kun rdzob tu bden par yod pa'i phyir /
ma grub na /
bum pa kun rdzob tu med par thal /
bum pa kun rdzob tu bden par med pa'i phyir /
khyab ste /
rang 'grel las de'i phyir| de dang gang zhig kun rdzob tu yang brdzun pa ni /
kun rdzob kyi bden pa ma yin par lta ste /
zhes gsungs pa'i phyir /
zer na /
ma khyab ste /
brda la byang ba'i gang zag la /
byad bzhin gyi gzugs brnyan byad bzhin yin pa de'i kun rdzob ma yin te /
de la de yod par snang yang yod pa ma yin par rdzun pa'i phyir /
zhes pa'i don yin /
gzhan yang /
bden med rtogs pa'i shes rab kun rdzob tu med par thal /
bden grub med par rtogs pa'i tshad ma kun rdzob tu med pa'i phyir te /
bden grub kun rdzob tu yod pa'i phyir /
rtags khas /
rtsa bar 'dod na /
de chos can /
khyod kun rdzob tu yod par thal /
khyod kun rdzob kyi bden pa yin pa'i phyir /
gzhan yang /
bum pa'i chos nyid don dam par grub par @# / /
thal /
bum pa'i chos nyid don dam bden pa yin pa'i phyir /
khyab ste /
kun rdzob bden pa yin na /
kun rdzob bden par grub dgos pa'i phyir /
'dod na /
de chos can /
bden par grub par thal /
'dod pa'i phyir /
kha cig /
kun rdzob bden pa yin na /
brdzun pa yin pas ma khyab zhe na /
rtsa ba shes rab las /
'du byas thams cad slu ba'i chos /
des na de dag brdzun pa yin /
zhes gsungs pa mi 'thad par thal /
'dus byas yin na /
khyod brdzun pa slu ba'i chos can yin pas ma khyab pa'i phyir te /
dam bca' de'i phyir /
kho na re /
las rgyu 'bras chos can /
slu ba'i chos can yin par thal /
brdzun pa slu ba'i chos can yin pa'i phyir /
kun rdzob kyi bden pa yin pa'i phyir /
khyab pa khas /
'dod mi nus te /
mi slu ba yin pa'i phyir te /
mi slu ba'i phyir /
zer na /
ri bong gi r+wa chos can /
ma 'ongs pa yin par thal /
ma 'ongs pa'i phyir /
khyab pa khas /
ma grub na /
de chos can /
yod par thal /
'ongs pa'i phyir /
gzhan yang /
bum pa zhig pa chos can /
ma zhigs pa yin par thal /
ma zhig pa'i phyir /
khyab pa khas /
ma grub na /
bum pa zhigs pa de /
bum pa zhig pa'i dus su zhig par thal /
de zhig pa'i phyir /
'dod na /
bum pa zhig pa'i dus su bum pa zhig pa'i 'bras bu skyes par thal /
'dod pa gang zhig /
bum pa zhig pa dang bum pa zhig pa'i 'bras bu skyes pa dus mnyam pa'i phyir /
de de'i 'bras bu yin pa'i phyir /
'dod mi nus te /
zhig pa yin pa'i phyir ste /
'das pa yin pa'i phyir /
ma grub na /
der thal /
shes bya dang cig gang zhig 'das pa'i mtshan nyid yod pa'i phyir /
rang lugs bzhags pa la /
don dam bden pa dang kun rdzob bden pa so so'i mtshan nyid bshad pa /
dbye ba /
sgra bshad pa dang gsum /
dang po ni /
mthar thug dpyod pa'i rigs shes kyi rnyed don gang zhig mthar thug dpyod pa'i rigs shes de khyod la mthar thug dpyod pa'i rigs shes su song ba /
khyod don dam bden pa yin pa'i mtshan nyid /
de la stod gzhi'i sgo nas dbye na /
stong nyid nyi shu dang bcu drug la sogs pa yod /
tha snyad pa'i tshad ma'i rnyed don gang zhig tha snyad pa'i tshad ma de khyod la tha snyad pa'i tshad mar song ba /
khyod kun rdzob bden pa yin pa'i mtshan nyid /
de la dbye na /
'jig rten shes ngo la ltos te yang dag pa dang /
'jig rten shes ngo la ltos te log pa gnyis su yod /
de gnyis kyi khyad par la /
spyir btang dang /
dmigs gsal gnyis /
dang po ni /
'phral gyi 'khrul rgyus ma bslad pa'i shes pa yul dang bcas pa de /
'jig rten shes ngo la ltos te yang dag dang /
'phral gyi 'khrul rgyus bslad pa'i shes pa yul dang bcas pa de /
'jig rten shes ngo la ltos te log pa'i kun rdzob yin /
'phral gyi 'khrul rgyu yang /
dbang po gzugs can pa la gnod pa dang /
yid dbang la gnod pa gnyis /
dang po la 'khrul rgyu nang na yod pa dang /
'khrul rgyu phyi na yod pa gnyis /
dang po ni /
rab rib dang /
mig ser dang /
da du ra zos pa dang /
gnyis pa ni /
me long dang /
brag phug stong pa nas sgra 'byung ba dang /
so ka'i dus kyi nyi ma'i 'od zer bye ma skya bo'i yul dang phrad par gyur ba dang /
mig 'khrul mkhan gyis sbyar ba'i sman dang sngags la sogs pa rnams yin /
de rnams kyi 'khrul pa skyed tshul ni /
rab rib kyis ni skra shad 'dzag snang gyi dbang shes 'khrul pa'i rgyu byed /
mig ser gyi dung dkar ser @# / /
por snang ba'i dbang shes 'khrul pa'i rgyu byed /
da du ra zos pas ni /
sa gzhi gser du snang ba'i dbang shes la 'khrul pa'i rgyu byed /
me long dang byad bzhin phrad pas ni byad bzhin gyi gzugs brnyan byad bzhin du snang ba'i dbang shes 'khrul pa'i rgyu byed /
brag phug stong pa'i sgras ni /
brag sgra brjod byed kyi sgrar snang ba'i dbang shes 'khrul pa'i rgyu byed /
sos ka'i dus kyi nyi ma'i 'od zer bye ma skya bo'i yul dang /
nye bar gyur pas ni /
smig rgyu la tshur snang ba'i dbang shes 'khrul pa'i rgyu byed /
mig 'khrul mkhan gyi sbyor pa'i sman dang sngags kyi ni /
rde shing rta glang du snang ba'i dbang shes 'khrul pa'i rgyu byed do / /
gnyis pa ni /
yid dbang la gnod pa byed pa'i 'khrul rgyu ni /
grub mtha' ngan pa dang /
gtan tshigs ltar snang dang /
gnyid la sogs pa yin la /
grub mtha' ngan pa dang /
gtan tshigs ltar snang gi ni /
bdag rtag pa dang /
spyi gtso bo yod par 'dzin pa'i yid shes 'khrul pa'i rgyu byed| byid kyi ni rme lam na glang po che snang ba la /
glang po cher 'dzin pa'i yid shes 'khrul pa'i rgyu byed /
gnyis pa dmigs bsal ni /
'phral gyi 'khrul rgyu sa ma bslad pa'i yul can dang yul gang rung yin na /
'jig rten shes ngo la ltos te yang dag pa yin pas ma khyab ste /
gzugs rang rkya thub pa'i rdzas yod du 'dzin pa'i rtog pa lhan skyes dang /
sgra rtag 'dzin rtog pa lhan skyes rnams 'phral gyi 'khrul rgyu'i ma bslad pa'i shes pa yin kyang / /
'jig rten shes ngo la ltos te log pa yin pa'i phyir /
'phral gyi 'khrul rgyu'i bslad pa'i shes pa'i yul dang yul can gang rung yin na /
'jig rten shes ngo la ltos te log pa yin pas ma khyab ste /
grub mtha' ngan pas bslad pa'i dbang gi gang zag bden par grub pa 'thad snyam du 'dzin pa'i rtogs pa de /
'phral gyi 'khrul rgyu'i bslad pa'i shes pa yin kyang /
de 'jig rten shes ngo la ltos te log pa ma yin pa'i phyir /
des na 'jig rten shes ngo la ltos te yang lag gi khyad par ni /
shes pa yin pa gang zhig /
stong nyid rtogs ma myong ba'i gang zag gi rgyud kyi tha snyad pa'i tshad mas khyod log shes su rtogs mi nus pa de /
khyod 'jig rten shes ngo la ltos te yul can yang dag pa yin pa'i mtshan nyid /
shes pa gang zhig /
stong nyid rtogs ma myong ba'i gang zag gi rgyud kyi tha snyad pa'i tshad mas khyod log shes rtogs nus pa de /
'jig rten shes ngo la ltos ste yul can log pa'i kun rdzob kyi mtshan nyid| yul gyi kun rdzob gang zhig stong nyid rtogs ma myong pa'i gang zag gi rgyud kyi tha snyad pa'i tshad mas /
khyod snang ba ltar ma grub par rtogs nus pa de /
khyod 'jig rten shes ngo la ltos ste yul log pa'i kun rdzob kyi mtshan nyid| yul gyi kun rdzob gang zhig stong nyid rtogs ma myong pa'i gang zag gi rgyud kyi tha snyad pa'i tshad mas /
khyod snang ba ltar du ma grub par rtogs nus pa de /
khyod 'jig rten shes ngo la ltos ste yul log pa'i kun rdzob kyi mtshan nyid /
yul gyi kun rdzob gang zhig /
stong nyid rtogs ma myong pa'i gang zag gi rgyud kyi tha snyad pa'i tshad mas khyod snang ba ltar ma grub par rtogs mi nus pa de /
'jig rten shes ngo la ltos te yul yang dag pa'i kun rdzob kyi mtshan nyid /
kun rdzob kyi bden pa la /
yang dag kun rdzob dang log pa'i kun rdzob gnyis su mi 'byed de /
yang dag kun rdzob med pa'i phyir /
'o na log pa'i kun rdzob yod dam med zhe na /
kha cig /
bdag 'dzin gnyis la sogs pa ma rig bag chags kyi bslad pa'i yul yul can la sogs pa rnams log pa'i kun rdzob yin zhe na /
bdag 'dzin gnyis log pa'i kun rdzob ma yin te /
stong nyid rtogs ma myong pa'i gang zag gi rgyud kyi tha snyad pa'i tshad mas bdag 'dzin log shes su @# / /
rtogs mi nus pa'i phyir /
de'i shugs la log pa'i kun rdzob yod de /
stong nyid rtogs mi myong ba'i gang zag gi rgyud kyi tha snyad pa'i tshad mas log shes su rtogs nus pa'i yul can dang /
de'i yul rnams log pa'i kun rdzob yin pa'i phyir /
gsum pa la /
don dam bden pa'i sgra bshad pa dang /
kun rdzob bden pa'i sgra bshad pa gnyis /
dang po ni /
bum pa'i chos nyid chos can /
khyod la don dam bden pa zhes brjod pa'i rgyu mtshan yod de| don yang yin /
dam pa yang yin pas na de ltar brjod pa'i phyir /
don yin te /
'phags pa'i mnyam bzhag ye shes kyi rnyed don yin pa'i phyir /
dam pa yin te /
gnas lugs dam pa yin pa'i phyir /
bden pa yin te /
snang tshul gnas tshul mthun pa'i mi slu ba yin pa'i phyir /
tshig gsal las /
don yang de yin la dam pa yang de yin pas dam pa'o / /
de nyid bden pa yin pas na don dam pa'i bden pa'o / /
zhes gsungs /
gnyis pa la /
yul gyi sgo nas bshad pa dang /
yul can gyi sgo nas bshad pa'o / /
dang po ni /
bum pa chos can /
khyod la kun rdzob kyi bden pa zhes brjod pa'i rgyu mtshan yod de /
blo kun rdzob pa gti mug bden 'dzin gyi dor bden pas de ltar brjod pa'i phyir /
bden 'dzin chos can /
khyod la kun rdzob zhes brjod pa'i rgyu mtshan yod de /
gnas lugs kyi don mngon sum du mthong ba la sgrib byed yin pa'i rgyu mtshan gyi de ltar brjod pa'i phyir te /
gti mug rang bzhin sgrib phyir kun rdzob ste / /
zhes gsungs pa'i phyir /
gnyis pa ni /
kun zhes pa sna tshogs pa dang /
rdzob zhes pa brdzun pa'i don no / /
bden pa zhes pa ni /
bden 'dzin gyi ngor bden pa'o / /
gzhung don ni /
phyi nang gi dngos po kun chos can /
khyod kyi steng du ngo bo gnyis gnyis yod de /
khyod kyi steng du mthar thug dpyod pa'i rigs shes kyi rnyed don dang /
tha snyad pa'i tshad ma'i rnyed don gnyis su yod pa'i phyir /
rtsod pa spang pa la /
kho na re /
bum pa'i don spyi chos can /
mtshon bya dang po der thal /
mtshan nyid de'i phyir /
phyi ma der thal /
stong nyid rtogs ma myong pa'i tha snyad pa'i tshad mas khyod bum 'dzin rtogs pa la snang ba ltar ma grub par rtogs nus pa'i phyir /
zer na /
ma khyab bo /
kha cig /
byad bzhin gyi gzugs brnyan chos can /
stong nyid rtogs ma myong ba'i tha snyad pa'i tshad mas snang ba ltar ma grub par rtogs nus par thal /
'jig rten shes ngo la ltos te log pa'i kun rdzob yin pa'i phyir /
khyab pa khas /
'dod mi nus te /
byad bzhin gyi gzugs brnyan snang ba ltar ma grub pa de /
de'i gnas lugs yin pa'i phyir te /
nga snang ba ltar ma grub pa de nga'i gnas lugs yin pa'i phyir /
zer na /
ma khyab /
bum pa'i chos nyid chos can /
snang ba ltar grub par thal /
snang tshul dang gnas tshul mthun pa'i mi slu ba yin pa'i phyir /
'dod mi nus te /
de snang ba ltar ma grub pa de'i gnas lugs yin pa'i phyir te /
de snang ba ltar ma grub pa de'i gnas lugs yin pa'i phyir /
zer na /
ma khyab ste /
! / /
rab rib mthu yi skra bshad la sogs pa'i / /
zhes sogs kyi skabs su /
sangs rgyas kyi ye shes kyi shes bya mkhyen tshul la gnyis te /
don dam bden pa'i shes bya thams cad mkhyen tshul dang /
kun rdzob bden pa'i shes bya thams cad mkhyen tshul lo / /
dang po ni /
phung po la sogs pa kun rdzob pa'i snang ba rnams ma gzigs pa'i tshul gyi de kho na nyid mkhyen pa'o / /
gnyis pa ni /
mi snang yang rtogs pa'i shugs rtogs sangs rgyas la bzhag tu mi rung pa'i phyir /
@# / /
snang nas mkhyen dgos pas ji snyed pa mkhyen pa'i ye shes de'i ngor /
yul dang yul can gnyis su snang ba'i tshul gyi mkhyen pa'o / /
zhes Tik chen las gsungs la /
de'i don la mkhas pa kha cig /
sangs rgyas kyi ye shes kyis sangs rgyas kyi ye shes shugs la rtogs zhes gsungs /
shes bya chos can| Tik chen las /
mi snang yang rtogs pa'i shugs rtogs zhes sogs dang /
rnam kun mkhyen pa'i stobs kyi myur du rgyal rnams kyi / /
zhes pa'i thad kyi /
Tik chen las /
sangs rgyas kyi mngon sum la shugs rtogs mi rung bas snang nas mkhyen dgos so /
de yang rnam pa ma shar bar mkhyen pa 'di pa'i lugs ma yin pa ni rigs pa drug cu pa'i 'grel pa las gsal bar bshad do /
zhes gsungs pa /
mi 'thad par thal /
dam bca' de 'thad pa'i phyir /
kho na re /
sangs rgyas kyi ye shes chos can /
sangs rgyas kyi ye shes kyis gnyis snang nub pa'i tshul gyi rtogs par thal /
des dngos su rtogs pa gang zhig /
des gnyis snang dang bcas pa'i tshul gyi ma rtogs pa'i phyir /
de'i lan la mkhas pa kha cig sangs rgyas kyi ye shes kyi sangs rgyas kyi ye shes gnyis snang nub pa'i tshul gyi rtogs kyang /
de de'i rnam pa ma shar te /
gal te shar na /
de de dang 'brel bar thal /
de la de'i rnam pa shar ba'i phyir /
'dod na /
de de dang tha dad du thal lo| |zhes gsungs /
Tik chen las /
de yang rnam pa ma shar bar zhes sogs gsungs pa /
mi 'thad par thal /
sangs rgyas kyi ye shes la sangs rgyas kyi ye shes kyi rnam pa ma shar pa'i phyir /
gzhan yang /
de chos can /
don dam bden pa yin par thal /
khyod la gnyis snang nub pa'i blo yod pa'i phyir /
kha cig /
rnam mkhyen gyi dus gsum gcig car du rtogs te /
rnam mkhyen gyi da ltar dus su da lta ba rtogs pa'i dus 'das pa 'das pa'i dus su ji ltar byung ba bzhin rtogs / /
ma 'ongs pa ma 'ongs pa'i dus su ji ltar byung ba bzhin rtogs pa'i phyir /
de na rnam mkhyen gyi dus @# / /
gsum gcig car tu grub mi dgos te /
mkhyen dus dang grub dus mi gcig pa'i phyir dang /
gzhi gcig tu shes bya thams cad mkhyen na gzhi gcig tu shes shes bya thams cad yod mi dgos pa'i phyir dang /
mkhyen pa der mkhyen rgyu'i chos de yod mi dgos pa'i phyir ro / /
zhes gsungs /
de la kha cig gi rnam mkhyen gyis myug gnyis gcig car du rtogs par thal /
dam bca' 'thad pa'i phyir /
'dod na /
sa myug gnyis gcig car du grub par thal lo /
zhes zer zhing kho rang gi lugs 'jog pa na /
rnam mkhyen gyi dus gcig tu shes bya thams cad mkhyen kyang shes bya thams cad dus gcig tu rnam mkhyen kyis ma mkhyen zer na dam bca' dang po mi 'thad de /
dus gsum gcig car du rnam mkhyen gyis rtogs par thal /
dam bca' de 'thad pa'i phyir /
'dod na /
dus gsum gcig car du tshad mas rtogs par thal /
'dod pa'i phyir /
'dod na /
dus gsum gcig car du grub par thal lo / /
dam bca' gnyis pa yang mi rigs te| rnam mkhyen gyis dus gsum gcig car du rtogs par thal /
des da lta ba rtogs pa'i dus su 'das pa yang mngon sum du rtogs /
ma 'ongs pa yang mngon sum du rtogs pa'i phyir ro / /
des da lta ba rtogs pa'i dus su shes bya thams cad mngon sum du rtogs pa'i phyir /
des na rang lugs ni /
rnam mkhyen gyis shes bya thams cad gcig car du mkhyen shes bya thams cad gcig car du rnam mkhyen gyis ma rtogs pa yin no / /
de na rnam mkhyen gyi de ring gi dus su kha sang gi myu gu rtogs byas pa la /
kha cig /
rnam mkhyen gyi kha sang gi myu gu de ring gi dus su rtogs par thal /
de ring gi dus su kha sang gi myu gu rtogs pa'i phyir na ma khyab /
'dod na /
kha sang gi myu gu de de ring gi dus su yod par thal lo / /
kha cig /
ji lta ba rtogs pa'i rnam mkhyen gyi ji snyed pa ma rtogs zer na /
mkhyen pa'i skad gcig gcig gis kyang / /
shes bya'i dkyil 'khor kun khyab cing / /
zhes gsungs pa mi 'thad par thal /
dam bca' de 'thad pa'i phyir /
kho na re /
ji lta ba mkhyen pa'i rnam mkhyen chos can /
gnyis snang dang bcas par thal /
ji snyed pa la gnyis snang dang bcas pa'i phyir /
'dod na /
de chos can /
gnyis snang nub par thal /
ji lta ba la gnyis snang nub pa'i phyir /
zer na ma khyab /
'dod na /
de chos can /
gnyis snang nub pa ma yin pa thal /
de dang bcas pa yin pa'i phyir /
kha cig /
de chos can /
rang yul la gnyis snang nub par thal /
rang yul ji lta ba la gnyis snang nub pa'i phyir na ma khyab /
'dod na /
de chos can /
rang yul la gnyis snang dang bcas par thal /
rang yul ji snyed pa la gnyis snang dang bcas pa'i phyir /
'dod na dngos /
gzhan yang spyod 'jug dar Tika las /
rnam mkhyen gyi rnam mkhyen shugs la rtogs zhes gsungs /
de la stong mthun chen mo las /
sangs rgyas kyi ye shes chos can /
sangs rgyas kyi ji snyed pa mkhyen pa'i ye shes kyis mngon sum du rtogs par thal /
khyod de dang ldog pa tha dad gang zhig khyod dang grub bde dbyer med kyi chos yin pa'i phyir /
'dod na /
sangs rgyas kyi ye shes kyis mngon sum du rtogs par thal /
'dod pa'i phyir na ma khyab /
'dod na /
kun rdzob bden pa sangs rgyas kyi ye shes @# / /
kyi mngon gsum du rtogs pa la sgrub byed med par thal lo / /
des na rnam mkhyen gyi rnam mkhyen mngon sum du rtogs shing /
des de gnyis snang nub pa'i tshul gyi rtogs kyang de la de'i rnam pa ma shar ba yin zhes gsungs 'o na /
sangs rgyas kyi ye shes chos can /
ji snyed pa mkhyen pa'i sangs rgyas kyi ye shes kyi gnyis snang dang bcas pa'i tshul gyi rtogs par thal /
de dang ldog pa tha dad gang zhig /
de dang grub de dbyer med kyi chos yin pa'i phyir /
khyab pa khas 'dod na /
sangs rgyas kyi ye shes kyi gnyis snang dang bcas pa'i tshul gyi rtogs par thal /
'dod pa'i phyir /
'khor gsum /
lugs dang po yang mi 'thad de Tik chen las /
mi snang yang rtogs pa'i zhes sogs gsungs pa mi 'thad par thal /
rnam mkhyen gyi rnam mkhyen shugs la rtogs pa'i phyir /
lugs gnyis pa yang mi 'thad de de yang rnam pa ma shar bar /
zhes sogs gsungs pa mi 'thad pa thal /
rnam mkhyen gyi rnam mkhyen mngon sum du rtogs kyang de la de'i rnam pa ma shar pa'i phyir /
gzhan yang rnam mkhyen chos can /
khyod la rnam mkhyen gyi rnam pa shar bar thal /
khyod la rnam mkhyen mi rtag pa'i rnam pa shar ba gang zhig rnam mkhyen dang rnam mkhyen mi rtag pa gnyis yul dus rang bzhin gang la ltos nas kyang grub bde dbyer med kyi chos yin pa'i phyir /
dang po ma grub na rnam mkhyen mi rtag pa chos can rnam mkhyen la khyod kyi rnam pa shar par thal /
khyod de dang tha dad yin pa'i phyir /
gzhan yang de la de'i rnam pa shar bar thal /
de'i 'khor du byung ba'i sems byung la de'i rnam pa shar ba gang zhig /
de gnyis mtshungs ldan rnam pa lnga mtshungs yin pa'i phyir /
dang po ma grub na de chos can /
khyod la rnam mkhyen gyi rnam pa shar bar thal /
khyod rnam mkhyen gang zhig /
de dang tha dad yin pa'i phyir /
kha cig rnam mkhyen chos can /
khyod kyi rnam mkhyen mngon sum du ma rtogs par thal /
khyod kyi de gnyis snang dang bcas pa'i tshul kyi ma rtogs /
de gnyis snang nub pa'i tshul gyi yang ma rtogs pa'i phyir /
dang po ma grub na /
rnam mkhyen chos can /
khyod dang rnam mkhyen gnyis yin pa thal /
ma grub pa de'i phyir /
'dod na khyod dang de tha dad yin par thal lo / /
zer na rnam mkhyen chos can /
khyod dang stong nyid gnyis ma yin par thal /
khyod kyi de gnyis snang nub pa'i tshul gyi rtogs pa'i phyir /
'dod mi nus ste /
khyod de dang tha dad yin pa'i phyir /
gzhan yang de chos can /
khyod kyi rnam mkhyen rang las tha dad pa'i tshul gyi rtogs par thal /
khyod kyi de gnyis snang dang bcas pa'i tshul gyi rtogs pa'i phyir /
'dod na khyod kyi de rang las tha dad du rtogs par thal lo / /
zer na rnam mkhyen chos can /
stong nyid rang las tha mi dad pa'i tshul gyi rtogs par thal /
khyod kyi de gnyis snang nub pa'i tshul gyi rtogs pa'i phyir /
'dod na stong nyid rang las tha mi dad du rtogs par thal /
'dod pa'i phyir /
'khor gsum /
des na rnam mkhyen gyi rnam mkhyen gnyis snang dang bcas pa'i tshul gyi rtogs te /
rnam mkhyen gyi rnam mkhyen gzigs pa'i gzigs ngor kun rdzob kyi snang ba yod pa'i phyir /
skabs 'di'i gnyis snang kun rdzob kyi snang ba la byed /
byas pa la kho na re de mi 'thad de /
dman lam sngon du ma song ba'i stong nyid la rtse gcig tu mnyam par bzhag pa'i theg chen gyi sbyor lam chos mchog chen po de la gnyis snang yod kyang /
kun rdzob kyi snang ba med pa'i phyir /
zer na de chos can khyod la kun rdzob kyi snang ba yod par thal /
khyod @# / /
la rang yul du gyur pa'i kun rdzob snang ba'i phyir te /
khyod la stong nyid kyi don spyi snang ba'i phyir te /
khyod stong nyid 'dzin pa'i rtogs pa yin pa'i phyir te /
chos can de yin pa'i phyir /
kha cig stong thun gyi rjes su 'brangs nas rnam mkhyen chos can /
khyod kyi rnam mkhyen gnyis snang nub pa'i tshul gyi rtogs par thal /
khyod kyi rnam mkhyen rang las tha mi dad pa'i tshul gyi rtogs pa'i phyir te /
khyod kyi de rang las tha mi dad du rtogs pa'i phyir /
zer na ma khyab te /
rnam mkhyen chos can /
stong nyid gnyis snang dang bcas pa'i tshul gyi rtogs par thal /
stong nyid rang las tha dad pa'i tshul gyi rtogs pa'i phyir te /
stong nyid rang las tha dad du rtogs pa'i phyir /
'khor gsum /
gzhan yang rnam mkhyen gyi don dam bden pa gzigs pa'i gzigs tshul dang /
kun rdzob bden pa gzigs pa'i gzigs tshul la khyad par med par thal /
rnam mkhyen gyi rnam mkhyen gzigs pa'i gzigs tshul dang /
don dam bden pa gzigs pa'i gzigs tshul la khyad par med pa'i phyir te /
rnam mkhyen gyi rnam mkhyen gnyis snang nub pa'i tshul gyi gzigs /
don dam bden pa yang gnyis snang nub pa'i tshul gyi gzigs pa'i phyir /
rang 'grel las / /
dngos po byas pa can la ma reg par rang bzhin 'ba' zhig mngon du mdzad pas de nyid thugs su chud pa'i phyir /
sangs rgyas zhes brjod do zhes pa'i don la kha cig /
ji lta ba mkhyen pa'i rnam mkhyen gyi bden snang la ma reg par don dam bden pa 'ba' zhig gzigs pa de de'i don yin zer na /
ji lta ba mkhyen pa'i rnam mkhyen gyi don dam bden pa 'ba' zhig gzigs par thal /
dam bca' de 'thad pa'i phyir /
'dod na des kun rdzob bden pa ma gzigs pa thal lo / /
kha cig ji lta ba mkhyen pa'i rnam mkhyen gyi gzigs ngor ji snyed pa med pa lung de'i don yin zer na /
de'i gzigs ngor ji snyed pa med par thal /
dam bca' de 'thad pa'i phyir /
'dod na de chos can /
khyod kyi gzigs ngor ji snyed pa yod par thal /
khyod ji snyed pa mkhyen pa'i rnam mkhyen yin pa'i phyir /
des na rang lugs ni /
rnam mkhyen gyi ji lta ba gzigs pa'i gzigs ngor ji snyed pa la ma reg par ji lta ba 'ba' zhig gzigs pa de lung de'i don yin byas pa la kha cig /
rnam mkhyen gyi ji lta ba gzigs pa'i gzigs ngor ji snyed pa ma gzigs par thal /
lung don 'thad pa'i phyir /
'dod na rnam mkhyen gyi bum pa gzigs pa'i gzigs ngor ka ba ma gzigs par thal /
'dod pa'i phyir 'dod na de 'dra ba'i gzigs ngor yod na bum pa yin dgos par thal /
'dod pa'i phyir 'dod na bum pa'i mi rtag pa chos can /
der thal de'i phyir /
bum pa'i chu chos can /
der thal de'i phyir /
der thal de'i gzigs ngor lto 'dir zhabs zhum chu skyor gyi don byed nus pa yod pa'i phyir /
kha cig rnam mkhyen gyi bum pa'i chos nyid gzigs pa'i gzigs ngor yod na bum pa'i chos nyid yin pas khyab zer na /
ka ba bden stong chos can /
der thal /
de'i phyir /
der thal /
de'i gzigs ngor chos nyid kyi chos nyid yod pa'i phyir te /
gang gis dngos gcig de bzhin nyid mthong ba / /
de'i dngos kun de bzhin nyid du mthong / /
zhes gsung pa'i phyir /
ji lta ba yin na rnam mkhyen gyi ji lta ba gzigs pa'i gzigs ngor yod pas khyab byas pa la kha cig /
ji snyed pa yin na rnam mkhyen gyi ji snyed pa gzigs pa'i gzigs ngor yod pas khyab par thal /
dam bca' de 'thad pa'i phyir /
'dod na /
@# / /
bum pa chos can /
shes bya 'jal ba'i tshad ma'i gzhal bya yin par thal /
tshad mas shes bya nges pa'i nges ngor yod pa'i phyir te /
shes bya yin pa'i phyir /
khyab te /
ji snyed pa yin na rnam mkhyen gyi ji snyed gzigs ngor yod dgos pa'i phyir /
zer yang kha cig /
ji lta ba gzigs pa'i rnam mkhyen gyi ji lta ba gzigs pa'i gzigs ngor ji snyed pa yod zer na /
ji lta ba mkhyen pa'i rnam mkhyen gyi phung sogs kyi chos nyid gzigs pa'i gzigs ngor phung sogs yod par thal /
dam bca' de 'thad pa'i phyir /
'dod na ji lta ba mkhyen pa'i rnam mkhyen gyi phung sogs ma gzigs pa'i tshul gyi phung sogs kyi chos nyid gzigs pa ma yin pa thal /
'dod pa'i phyir 'dod na Tik chen las des na ji ltar sangs rgyas de dag gis don dam pa gzigs zhe na /
de kho na nyid kyi gzigs ngor gnyis snang nub pas gnyis kyis tshul gyi ma gzigs pa ni bden mod kyi 'on kyang ma gzigs pa'i tshul gyi de dag gis gzigs so / /
zhes gsungs pa mi 'thad par thal /
'dod pa'i phyir gzhan yang ji lta ba mkhyen pa'i rnam mkhyen de ji lta ba la gnyis snang dang bcas par thal /
ji lta ba mkhyen pa'i rnam mkhyen gyi ji lta ba gzigs pa'i gzigs ngor gnyis snang yod pa'i phyir te /
de'i gzigs ngor ji snyed pa yod pa'i phyir /
gzhan yang dngos po byas pa can la ma reg par zhes sogs gsungs pa mi 'thad par thal /
ji lta ba mkhyen pa'i rnam mkhyen gyi ji lta ba gzigs pa'i gzigs ngor rgyu rkyen gyi byas pa'i dngos po yod pa'i phyir te /
de'i gzigs ngor ji snyed pa yod pa'i phyir /
kha cig ji lta ba mkhyen pa'i rnam mkhyen gyi ji lta ba gzigs pa'i gzigs ngor ji snyed pa med pa ji snyed pa'i gnas lugs min zer na /
de yin par thal /
des bum pa'i chos nyid gzigs pa'i gzigs ngor bum pa med pa bum pa'i chos nyid yin pa'i phyir te /
rgyun mtha'i bar chad med lam gyi gzigs ngor bum pa med pa bum pa'i chos nyid yin pa'i phyir te /
bum pa yod pa gang zhig /
Tik chen las ji lta ba mkhyen pa'i ye shes des phung sogs kyi de kho na nyid mngon sum du gzigs pa'i phyir dang /
phung sogs rnams gzigs ngor der ma grub pa de dag gi de kho na nyid yin pa'i phyir dang /
phung sogs ma gzigs pa'i tshul gyi de dag gi kho na nyid gzigs pa'i phyir te /
rang 'grel las dngos po byas pa can la ma reg par zhes sogs gsungs pa'i phyir /
gzhan yang ji lta ba mkhyen pa'i rnam mkhyen gyi ji lta ba gzigs pa'i gzigs ngor ji snyed pa med pa de ji snyed pa'i gnas lugs yin par thal /
mdo las mthong ba med pa ni mthong ba dam pa'o / /
zhes dang mdo bsdud pa las /
gzugs rnams mi mthong tshor ba dag kyang mi mthong zhing /
'du shes mthong ba med la sems pa mi mthong zhing /
gang la rnam par shes dang sems yid mthong med pa| 'di ni chos mthong yin zhes de bzhin gshegs pas bstan /
nam mkha' mthong zhes sems can tshig tu rab brjod pa / /
nam mkha' ji ltar mthong ste dpe 'di brtag par gyi / /
de ltar chos mthong ba yang de bzhin gshegs pas bstan / /
mthong ba dpe gzhan gyis ni bsnyad par nus ma yin / /
zhes dang 'di na ji ltar sad bzhin ji srid du / /
zhes pa'i thad kyi Tika chen las chos kyi dbyings mngon sum du mdzad pa'i sangs rgyas @# / /
rnams la ni /
gsum char yang yod pa ma yin pa phyi rol med pa'i rnam par shes pa med do / /
de yang ji lta ba gzigs pa'i ngor ni gsum po mi snang la /
ji snyed pa gzigs pa'i ngor ni yul can rang nyid ma rig pa'i bag chags kyi slad pa'i dbang gi snang ba med kyang /
gang zag gzhan gyi shes pa bslad pa'i dbang gi snang ba rnams de la snang ba'i sgo nas sangs rgyas la snang nas mkhyen pa yin no / /
zhes gsungs pa'i phyir| byas pa la kho na re bum pa med pa chos can /
khyod don dam bden pa yin par thal /
rgyun mtha'i bar chad med lam gyi gzigs ngor khyod don dam bden pa yin pa'i phyir /
zhes zer de'i lan la kha cig /
gnyis snang nub pa don dam bden pa ma yin par thal /
rgyun mtha'i bar chad med lam gnyis snang nub pa yin pa'i phyir /
'dod na rgyun mtha' bar chad med lam gyi gzigs ngor gnyis snang nub pa med par thal /
de'i gzigs ngor gnyis snang nub pa don dam bden pa ma yin pa'i phyir /
ma grub na gnyis snang nub pa chos can /
khyod don dam bden pa yin par thal /
rgyun mtha'i bar chad med lam gyi gzigs ngor khyod don dam bden pa yin pa'i phyir /
'khor gsum /
skyon 'phen pa snga ma la /
bum pa med pa chos can /
khyod bum pa'i gnas lugs yin par thal /
bum pa'i tha snyad btags pa'i btags don btsal ba'i tshe na khyod bum pa'i gnas lugs yin pa'i phyir /
gzhan yang yod pa chos can /
khyod don dam bden pa yin par thal /
rgyun mtha'i bar chad med lam gyi gzigs ngor khyod don dam bden pa yin pa'i phyir| khyab pa khas ma grub na de'i gzigs ngor yod pa chos can /
khyod don dam bden pa yin par thal /
khyod de'i gzigs ngor yod pa'i phyir /
der thal /
de'i gzigs ngor yod pa gcig yod pa'i phyir te /
chos nyid de yin pa'i phyir /
gzhan yang med pa chos can /
khyod don dam bden pa yin par thal /
rgyun mtha'i bar chad med lam gyi gzigs ngor khyod don dam bden pa yin pa'i phyir /
khyab pa khas /
sgrub tshul rigs 'dres /
kha cig khyod chos can /
khyod kyi gnas lugs la rtse gcig tu mnyam par bzhag pa'i mnyam bzhag gi gzigs ngor khyod med pa khyod kyi gnas lugs yin par thal /
khyod gzhi grub pa'i phyir| zhes pa'i thal 'gyur la khyab pa yod par thal /
bum pa'i gnas lugs la rtse gcig tu mnyam par bzhag pa'i mnyam bzhag gi gzigs ngor bum pa med pa bum pa'i gnas lugs yin pa'i phyir te /
rgyun mtha'i bar chad med lam gyi gzigs ngor bum pa med pa bum pa'i gnas lugs yin pa'i phyir /
rtags khas 'dod na stong nyid chos can /
der thal de'i phyir 'dod na stong nyid kyi gnas lugs la rtse gcig tu mnyam par bzhag pa'i mnyam bzhag ye shes kyi gzigs ngor stong nyid med par thal /
'dod pa'i phyir 'dod na de 'dra ba'i mnyam bzhag ye shes chos can /
khyod kyi gzigs ngor stong nyid yod par thal /
khyod stong nyid la rtse gcig tu mnyam par bzhag pa'i mnyam bzhag ye shes yin pa'i phyir te /
chos can de yin pa'i phyir /
zhes zer na kha cig khyod kyi ngor stong nyid yod par thal /
khyod kyi ngor stong nyid kyi gnas lugs yod pa'i @# / /
phyir /
zhes pa'i thal 'gyur la khyab pa yod par thal /
stong nyid kyi gnas lugs la rtse gcig tu mnyam par bzhag pa'i mnyam bzhag ye shes kyi ngor stong nyid yod pa'i phyir /
'dod na bden med kyi tha snyad brtags pa'i rtags don btsal ba'i tshe na de rnyed par thal /
de'i tshe bden med rnyed pa'i phyir /
'di'i lan la kha gcig bden med kyi tha snyad brtags pa'i rtags don btsal ba'i tshe na bden med mi rnyed zer na /
de'i tshe bden med rnyed par thal /
de'i tshe bden med tshad mas rnyed pa'i phyir te /
de'i tshe bden med tshad ma'i rnyed don yin pa'i phyir te /
de'i tshe bden med yod pa'i phyir te /
de'i tshe bden par med pa yod pa'i phyir /
kho na re /
bden med kyi tha snyad brtags pa'i rtags don btsal ba'i tshe na rnyed par thal /
de'i tshe na bden med rnyed pa'i phyir zhes zer na ma khyab /
yang kho na re /
gang zag gi tha snyad brtags pa'i brtags don btsal ba'i tshe na gang zag rnyed par thal /
bden med la de'i phyir /
gang zag rnam dpyad rnam pa bdun gyi dpyad mthar rnyed par thal /
'dod pa'i phyir 'dod na 'jug pa las /
de ni de nyid du 'am 'jig rten du rnam pa bdun gyi 'grub 'gyur min mod kyi| zhes gsungs pa mi 'thad par thal /
'dod pa'i phyir zer na rtsa bar ma khyab kha cig /
gang zag gi tha snyad brtags pa'i rtags don btsal ba'i tshe na gang zag rnyed par thal /
de'i tshe na gang zag tshad mas rnyed pa'i phyir te /
de'i tshe na gang zag tshad ma'i rnyed don yin pa'i phyir te /
de'i tshe na gang zag yod pa'i phyir te /
de'i tshe na gang zag tshol mkhan gyi gang zag yod pa'i phyir te / /
de'i tshe na gang zag tshol mkhan gyi gang zag gis gang zag rnyed pa'i phyir /
zer na ma khyab /
kha cig stong nyid kyi gnas lugs la rtse gcig tu mnyam par bzhag pa'i mnyam bzhag gi gzigs ngor stong nyid med par thal /
stong nyid bden med du rtogs pa'i rigs shes rjes dpag gi ngor stong nyid med pa'i phyir te /
de'i ngor stong nyid mi snang pa'i phyir te /
rigs ngor chos can gyi snang ba ldog par rnam bshad snying po rgyan las gsungs pa'i phyir| kha cig rgyun mtha'i bar chad med lam gyi gzigs ngor stong nyid med zhes gsungs /
de chos can khyod kyi gzigs ngor stong nyid yod par thal /
khyod rang nyid mngon gsum du rtogs pa'i mnyam bzhag ye shes yin pa'i phyir /
khyab ste /
drang nges rnam 'byed las mnyam bzhag gi de kho na nyid rtogs par 'dod pa thams cad kyi lugs la rang gi yul can gyi ngo na yul de yod par 'dod par kho na yin te /
don dam par yod med dpyod pa'i don dam par yod pa de ga la yin zhes gsungs pa'i phyir /
rnam mkhyen gyi ji lta ba gzigs pa'i gzigs ngor ji snyed pa med byas pa la /
kha cig de yod par thal /
de'i gzigs ngor kun rdzob bden pa yang yod pa'i phyir te /
rnam mkhyen gyi don dam bden pa gzigs pa'i gzigs ngor kun rdzob bden pa yod pa'i phyir te /
des bden gnyis gzigs pa'i gzigs ngor kun rdzob bden pa yod pa'i phyir te| de'i ngor bden pa gnyis ka yod pa'i phyir /
gzhan yang rnam mkhyen gyi don dam bden pa gzigs pa'i gzigs ngor kun rdzob bden pa yod par thal /
de'i gzigs ngor don dam bden pa @# / /
dngos med yin pa yod pa'i phyir /
ma grub na don dam bden pa dngos med yin pa chos can /
rnam mkhyen gyi don dam bden pa gzigs pa'i gzigs ngor khyod yod par thal /
khyod don dam bden pa dang grub de dbyer med kyi chos yin pa'i phyir /
zhes zer gzhan yang rnam mkhyen gyi ji lta ba gzigs pa'i gzigs ngor ji snyed pa yod par thal /
de'i gzigs ngor shes bya yod pa'i phyir te /
de'i gzigs ngor yod pa yod pa'i phyir te /
ji lta ba de'i gzigs ngor yod pa yin pa'i phyir zhes zer /
gzhan skye 'gog pa la rang sde dngos smra ba sogs na re /
bdag skye med pas gnyis ka las skye ba mi rigs shing /
rgyu med las skye ba gcig tu tha chad pas 'gog rigs mod /
gzhan la brten nas gal te gzhan zhig 'byung bar 'gyur na ni / /
zhes gzhan skye 'gog pa mi rigs te /
bcom ldan 'das kyi mdo las dngos po rnams rang gi mtshan nyid kyi grub pa'i rkyen bzhi las skye bar gsungs pa'i phyir /
zhes zer de 'gog pa la /
gzhan la brten nas gal te gzhan zhig 'byung bar 'gyur na ni| /
zhes pa nas stong nyid don can nges don shes par gyis zhes pa'i bar gsungs /
de yang rang sde dngos smra ba dang /
rang rgyud pa rnams kyi gzhan skye 'dod pa'i lugs spyir 'gog pa la / /
gzhan la brten nas gal te gzhan zhig 'byung ba 'gyur na ni / /
zhes pa nas myug tshe sa bon yod ces brjod mi bya zhes pa'i bar gsungs /
gzhan skye 'dod pa'i rang rgyud pa'i lugs bye brag tu 'gog pa la /
gal te rang gi mtshan nyid brten gyur na zhes pa nas yod ces drang don nyid du bstan pa yin /
zhes pa'i bar gsungs gzhan bskye 'dod pa'i sems tsam pa'i lugs bye brag tu 'gog pa la /
bzung ba med par 'dzin pa ma mthong zhing / /
zhes pa nas /
stong nyid don can nges don shes par gyis / /
zhes pa'i bar gsungs /
de rnams kyi nang nas gzhan skye spyir 'gog pa la /
thal 'gyur gyi dbang du byas na rgyu mtshan mtshungs pa 'gog snyoms kyi thal 'gyur /
sgrub byed sgrub bya dang mtshungs par ma grub pa'i thal 'gyur /
'gal brjod kyi thal 'gyur /
gzhan la grags kyi rjes dpag skyed pa'i thal 'gyur dang /
bzhi yod pa'i nang nas 'dir rgyu mtshan mtshungs pa 'gog snyoms kyi thal 'gyur la brten nas rgyu 'bras so sor ma phye bar gzhan skye spyir 'gog pa la /
gzhan la brten nas gal te gzhan zhig 'byung ba 'gyur na ni / /
zhes sogs rkang pa bzhi gsungs /
de'i skyon spong gi lan 'gag pa la /
rab tu bya bar nus pa de phyir 'bras bur nges brjod cing / /
zhes pa nas /
sa lu'i sa bon yang ni de'i min te gzhan nyid phyir /
zhes pa'i bar gsungs /
rgyu 'bras so sor phye nas gzhan skye 'gog pa la /
rgyu la dpyad nas gzhan skye 'gog pa dang /
'bras bu gcig la dpyad nas gzhan skye 'gog pa gnyis /
dang po la 'bras bu las snga ba'i rgyu la dpyad nas gzhan skye 'gog pa dang /
'bras bu dang dus mnyam pa'i rgyu la dpyad nas gzhan skye 'gog pa'o / /
dang po ston pa la myu gu sa bon dang ni dus mnyam yod pa ma yin te / /
zhes pa nas /
skye ba @# / /
'di ni byed po med par rigs pa'i ngo bo'ang min / /
zhes pa'i bar gsungs /
gnyis pa ston pa la /
gal te mig gi blo la rang gi skye byed dus gcig pa / /
zhes sogs rkang pa bzhi gsungs /
gnyis pa 'bras bu la dpyad nas gzhan skye 'gog pa la /
skyed par byed pa skyed bya gzhan skyed pa de rgyu yin na / /
zhes sogs rkang pa bzhi gsungs /
de ltar dgag pa la rtsod pa spong ba ston pa la /
gang gi rang lta la gnas 'jig rten tshad mar 'dod pas na /
zhes pa nas /
gzhan las skye ba 'jig rten las kyang med / /
zhes pa'i bar gsungs /
de ltar bkag pa'i don bsdus nas ston pa la /
gang phyir myu gu sa bon las gzhan min /
zhes sogs rkang pa bzhi gsungs /
de rnams kyi nang nas gzhan skye bkag pa la rtsod pa spang pa la rtsod pa dang lan gnyis las /
dang po ni /
gang gi rang lta la gnas 'jig rten tshad mar 'dod pas na / /
zhes gsungs /
de la kha cig /
gzhan skye bkag pa mi 'thad par thal /
gzhan skye 'jig rten gyi mngon sum gyi grub pa'i phyir te /
sa bon las myu gu skye bar 'jig rten gyis mngon sum du grub pa'i phyir /
zhes na /
de'i lan ni /
rtsod pa de 'jig rten gyi gnod pa'i yul dang /
des mi gnod pa'i yul so sor ma phyed pas rtsod pa yin te /
de so sor shes pa la bden gnyis kyi rnam dbye shes pa sngon du 'gro bas /
thog mar bden gnyis kyi rnam bzhag gtan la 'bebs par byed pa la /
dngos kun yang dag rdzun par mthong ba yi / /
zhes sogs rkang pa bzhi gsungs /
de yang mtshon bya bden gnyis so so'i ngo bo mdor bstan gyis tshul gyi ston pa la /
dngos kun yang dag rdzun par mthong ba yi / /
zhes sogs rkang pa gnyis gsungs /
de nyid so so'i mtshan nyid ston pa la /
yang dag mthong yul gang de de nyid de / /
zhes sogs rkang pa gnyis gsungs /
kho na re /
sngar gyi rtsod pa de 'jig rten gyis gnod pa'i yul dang /
des mi gnod pa'i yul so sor ma phye'i rtsod pa yin na 'jig rten gyi mngon sum gyis gnod pa dang /
des mi gnod pa'i yul gang yin zer na /
de yang rdzun pa mthong ba'i yul can de la 'jig rten shes ngo la ltos ste yang dag pa dang logs pa gnyis yod ces ston pa la mthong ba rdzun pa'i nga rnam pa gnyis 'dod de /
zhes pa'i rkang pa gnyis gsungs /
mthong ba rdzun pa'i yul de la yang 'jig rten shes ngo la ltos ste yang log gnyis yod ces ston pa la gnod pa med pa'i dbang po drug rnams kyi /
zhes sogs rkang pa bzhi gsungs /
'o na /
'jig rten nyid las log par rnam par bzhag zhes bshad na /
'jig rten pa'i yod pa de gang yin zhe na /
de'i mtshan nyid dpe dang bcas te ston pa la /
mi shes gnyid kyis rab skyod mu stegs can zhes sogs rkang pa bzhi gsungs /
de rnams kyi 'jig rten gyi mngon sum gyis gnod pa'i yul ngos bzung nas /
de'i gnod pa'i yul ngos bzung ba'i sgo nas gzhan skye dgag pa la /
'jig rten gyi mi gnod pa'i tshul dpe dang bcas ste ston pa la / /
@# / /
mig ni rab rib can gyi dmigs pa yi / /
zhes sogs rkang pa bzhi gsungs /
dngos kun yang dag rdzun pa mthong ba yi / /
zhes bshad na /
kun rdzob bden pa'i ngo bo gang yin zhe na /
de ston pa la gti mug rang bzhin sgrib phyir kun rdzob ste /
zhes sogs rkang pa bzhi gsungs de ltar bshad na /
don dam bden pa'i ngo bo gang yin zhe na /
de ston pa la rab rib mthu'i skra shad la sogs pa'i / /
zhes sogs rkang pa bzhi gsungs /
mthong de de nyid de bzhin 'dir shes kyis zhes don dam la dpyod pa'i skabs su 'jig rten gyi gnod sgrub 'jug na nyes pa ji yod zhe na /
don dam la dpyod pa'i skabs su 'jig rten gyi gnod sgrub 'gog pa la /
gal te 'jig rten tshad ma yin na ni / /
zhes sogs rkang pa drug gsungs /
'o na don dam la dpyod pa'i skabs su 'jig rten gyi gnod sgrub mi 'jug na /
'jig rten gyi gnod tshul ji lta bu yin zhe na /
'jig rten gyi gnod tshul ston pa la /
'jig rten don ni 'jig rten grangs nyid kyi /
zhes sogs rkang pa gnyis gsungs /
des na gzhan skye 'jig rten gyi mngon sum gyi grub pa mi 'thad de /
'jig rten gyi tha snyad du yang gzhan skye med pa'i phyir /
zhes ston pa la /
gang phyir 'jig rten sa bon tsam btabs nas /
zhes sogs rkang pa bzhi gsungs /
gzhan skye 'dod pa'i rang rgyud pa'i lugs 'gog pa la /
de yang rang rgyud pas 'dod pa'i rang bzhin gyis grub pa'i skye ba 'gog pa'i rigs pa dngos 'chad pa la /
gal te rang gi mtshan nyid sten gyur na /
zhes pa nas /
khyod kyi skye ba gang gi yin par 'gyur /
zhes pa'i bar gsungs /
rang bzhin gyi skye ba 'gog pa'i rig pa de la yang 'phags pa'i mnyam bzhag dngos po'i 'jig rgyur thal bas dgag pa dang /
tha snyad bden pa rig pas dpyad bzod du thal bas dgag pa dang /
don dam pa'i skye ba mi khegs par thal bas dgag pa dang gsum yod pa'i nang nas /
dang po ston pa la /
gal te rang gi mtshan nyid rten gyur na / /
zhes sogs rkang pa bzhi gsungs /
gnyis pa ston pa la gang phyir dngos po 'di dag rnam dpyad na / /
zhes sogs rkang pa bzhi gsungs /
gsum pa ston pa la /
de nyid skabs su rig pa gang zhig gi /
zhes sogs rkang pa bzhi gsungs /
de yan gyi skye ba 'gog pa'i rig pa dngos su bstan nas /
de ltar dgag pa la rtsod pa spong ba ston pa la /
dngos po stong pa gzugs rnyan la sogs pa'i / /
zhes sogs rkang pa drug gsungs /
rang bzhin gyi skye ba dgag pa'i yon tan de ston pa la /
bden pa gnyis su'ang rang bzhin med pa'i phyir /
zhes pa nas /
yod ces drang don nyid du bstan pa yin /
zhes pa'i bar rnam gsungs /
des na rang bzhin gyi skye ba bkag pa'i yon tan la rtag chad kyi skye ba spang sla ba'i yon tan dang /
las 'bras kyi 'brel ba ches 'thad pa'i yon tan gnyis yod pa'i nang nas /
dang po ston pa la /
bden pa gnyis su'ang rang bzhin med pa'i phyir / /
zhes sogs rkang pa gnyis gsungs /
gnyis pa ston pa la /
gang phyir rang gzhan gyis de mi 'gag pa / /
zhes sogs rkang pa bzhi gsungs /
la lar las 'gag yun ring lon las kyang / /
zhes rang bzhin gyi skye ba med @# / /
pa'i lugs la kun gzhi sogs med kyang las zhig pas 'bras bu skyed pa dpe dang bcas ste ston pa la /
rmi lam dmigs pa'i yul dag mthong nas ni /
zhes sogs rkang pa bzhi gsungs /
gang phyir rang bzhin gyis de mi 'gag pa /
zhes rang bzhin grub pa'i skye 'gag med pa la las 'bras kyi rnam bzhag mi 'thad pa'i rtsod pa spong ba la /
ji ltar yul ni yod nyid mi mtshungs kyang zhes pa nas /
las 'bras rnams la sems dpa' 'ang dgag par mdzad /
zhes pa'i bar gsungs /
kun gzhi med kyang 'dir nus phyir zhes kun gzhi med na las 'bras kyi rnam bzhag mi 'thad pa'i rtsod pa spong ba la /
kun gzhi yod cing gang zag nyid yod la / /
zhes pa nas /
yod ces drang don nyid du bstan pa yin / /
zhes pa'i bar gsungs /
de rnams kyi nang nas gang phyir rang bzhin gyi de mi 'gag pa zhes sogs kyi skabs su Tika chen las 'phags pa'i gzhung 'grel tshul la rang gi mtshan nyid kyi grub pa rdul tsam med kyang bya byed thams cad bzhag pas chog pa'i 'grel tshul gyi lugs thun mongs min pa 'di la brten nas rnam par bzhag pa'i grub mtha' 'grel byed gzhan dang thun mongs ma yin pa mang du yod de / /
de gang zhe na reg zhig gtso bo rnams brjod na tshogs drug las ngo bo tha dad pa'i kun gzhi rnam shes dang /
rang rig 'gog lugs thun mong ma yin pa dang rang rgyud kyi sbyor bas phyi rgol gyi rgyud la de kho na nyid kyi lta ba skyed pa khas mi len pa gsum dang shes pa khas len pa bzhin du phyi rol gyi don yang khas blangs dgos pa dang /
nyan rang la dngos po rang bzhin med par rtogs pa yod pa dang /
chos kyi bden 'dzin nyon mongs su 'jog pa dang /
zhig pa dngos po yin pa dang de'i rgyu mtshan gyi dus su gsum 'jog tshul thun mongs ma yin pa sogs yin no zhes gsungs /
de'i don la kha cig /
thal gyur pa'i thun mong ma yin pa'i grub mtha' la du ma yod de /
kun gzhi mi bzhed pa dang rang rig mi 'dod pa dang rang rgyud kyi rtags mi 'dod pa dang /
phyi don yod pa dang nyan rang 'phags pas chos kyi bdag med rtogs pa dang chos kyi bden 'dzin nyon mongs yin pa dang zhig pa dngos po yin pa dang /
de'i dbang gi dus gsum gyi 'jog tshul thun mong ma yin pa rnams yin zer na /
shes bya chos can /
kun gzhi med pa thal 'gyur pa'i thun mong ma yin pa'i grub mtha' ma yin par thal /
nyan thos sde gnyis kyis kyang kun gzhi med par khas len phyi rol pas kyang kun gzhi med pa khas len slob dpon legs ldan 'byed rjes brang dang bcas pas kyang kun gzhi med par khas len pa'i phyir /
rang rig mtshan nyid pa mi 'dod pa thal 'gyur pa'i thun mong ma yin pa'i grub mtha' ma yin par thal /
bye brag smra bas rang rig med par khas len phyi rol pas kyang rang rig med par khas len slob dpon legs ldan 'byed kyis kyang de ltar khas len pa'i phyir| rang rgyud kyi rtags med pa thal 'gyur ba'i thun mong ma yin pa'i grub mtha' ma yin par thal /
rgyang 'phen gyis rang rgyud kyi rtags yang dag med par khas len pa'i phyir phyi rol gyi don yod pa @# / /
thal 'gyur ba'i thun mong ma yin pa'i grub mtha' ma yin par thal /
mdo sde bas phyi rol gyi don khas len pa'i phyir /
zhig pa dngos po yin pa thal 'gyur pa'i mthun mong ma yin pa'i grub mtha' ma yin par thal /
bye brag smra bas zhig pa dngos por khas len pa'i phyir /
des na rang lugs ni kun gzhi med pa dang rang rig med pa dang rang rgyud kyi rtags yang dag med pa dang phyi don yod pa dang /
nyan rang 'phags pas chos kyi bdag med rtogs pa dang bden 'dzin nyon sgrib yin pa dang zhig pa dngos po yin te /
rang gi mtshan nyid kyi grub pa tha snyad du yang med pa'i phyir /
zhes rang gi mtshan nyid kyi grub pa tha snyad du 'ang med pa bsgrub byed du bkod nas zhig pa dngos po yin pa sogs sgrub pa thal 'gyur ba'i thun mong ma yin pa'i gru mtha' yin pa lung de'i don yin no / /
yang na dpal ldan zla bas rtsa she'i dgong pa 'grel tshul la du ma yod de /
rtsa she'i dgongs pa sems tsam du 'grel par byed pa'i 'grel byed gzhan dang thun mong ma yin pa /
kun gzhi med pa dang rang rig med pa dang phyi don yod pa dang rtsa she'i dgongs pa rang rgyud du 'grel par byed pa'i 'grel byed gzhan dang thun mong ma yin pa rang rgyud kyi rtags yang dag med pa dang /
nyan rang 'phags pas chos kyi bdag med rtogs pa dang /
bden 'dzin nyon sgrib yin pa dang zhig pa dngos po yin par gsungs pa sogs lung de'i yin pa'i phyir /
kha cig dus gsum gyi nang na gtso bo ma yin pa gang zhig skyes zin 'gag pa 'das pa'i mtshan nyid de gang zhig skye ba la mngon du phyogs zhing ma 'gag pa ma 'ong pa'i mtshan nyid /
dus gsum gyi nang nas gtso bo gang zhig skyes la ma 'gag pa da lta ba'i mtshan nyid /
zer na /
myu gu ma 'ongs pa chos can /
skye ba la mngon du phyogs par thal /
mtshon bya de'i phyir /
der thal /
ma 'ong pa yin pa'i phyir /
'dod mi nus te /
skyes zin pa yin pa'i phyir te /
dngos po yin pa'i phyir /
kho na re /
bum pa zhig pa chos can /
zhig pa la mngon du phyogs pa ma yin par thal /
zhig pa yin pa'i phyir /
rtags khas /
'dod na /
de yin pa thal /
'jig pa yin pa'i phyir /
khyab ste /
stong thun che mo las /
'jig pa zhes pa ni /
zhig pa la mngon du phyogs pa la brjod la /
zhes dang 'jug pa las 'gag bzhin pa ni yod kyang 'jig la phyog par 'dod gyur ba /
zhes gsungs pa'i phyir /
zer na ma khyab /
yang kho na re /
bum pa zhig pa chos can /
'jig pa la mngon du phyogs pa ma yin par thal /
zhig zin pa'i phyir /
'dod na /
de yin par thal /
'jig pa yin pa'i phyir /
zer na ma khyab /
mtshan nyid de la kha cig /
bum pa chos can /
dus gsum gyi gtso bo yin par thal /
mtshon bya de'i phyir /
'dod na /
dus yin par thal /
'dod pa'i phyir /
'dod na /
ldan min 'du byed yin par thal lo / /
zer na mi '+tahd de /
dus mtha'i skad cig mar gyur pa'i bum pa dus yin pa'i phyir te /
de dus kyi thung mtha' yin pa'i phyir te /
dus kyi thung mtha' skad cig ma yod pa'i phyir /
kha cig rang gi dgag byar gyur pa'i dngos po zhig pa 'gag pa'i tshe 'das pa'i mtshan nyid skye 'gyur gyi dngos po gcig ma skyes pa'i cha ma 'ongs pa'i mtshan nyid /
zer na skyes 'gyur @# / /
gyi dngos po yod par thal /
mtshan nyid gnyis pa de 'thad pa'i phyir /
'dod na ma skyes pa'i dngos po yod par thal /
'dod pa'i phyir /
'dod na de med par thal /
dngos po yin na skyes zin pas khyab pa'i phyir /
des na skyes bzhin pa'i dngos po med par khas len dgos pa 'dra gsungs /
kha cig /
myu gu skyes la ma 'gag pa'i cha myu gu'i da ltar ba'i mtshan nyid zer na /
skyes la mi 'gag pa yin na| da ltar ba yin dgos par thal /
mtshan nyid de 'thad pa'i phyir /
'dod na /
ma 'ongs pa chos can /
der thal /
de'i phyir /
der thal /
skyes pa gang zhig ma 'gag pa yin pa'i phyir /
dang po grub ste dngos po yin pa'i phyir /
gnyis pa chos can gyi grub kha cig rang nyid dus gang du 'jog pa dngos po gang gi rang dus gang la ltos nas bzhag dgos pa'i ltos par gyur ba'i dngos po de'i rang dus de las thal zin pa 'das pa'i mtshan nyid /
rang nyid dus gang la 'jog pa zhes sogs gzhan 'dra ba la rang dus der ma sleb pa ma 'ongs pa'i mtshan nyid /
skyes la ma 'gag pa gang zhig /
rang gi don spyi 'char ba khyod rang gis dus na 'das pa dang /
ma 'ongs pa'i chos gzhan gyi don spyi 'char ba la mi ltos pa da lta ba'i mtshan nyid zhes gsungs /
bum pa zhig pa chos can /
mtshan nyid dang po der thal /
mtshon bya de'i phyir /
der thal /
'das pa yin pa'i phyir /
rtsa bar 'dod na /
de bum pa'i dus su thal zin par thal /
'dod pa'i phyir /
'dod na /
ma yin par thal /
de de'i dus su ma sleb pa'i phyir te /
de de'i dus su ma 'ongs pa'i phyir te /
de de'i 'bras bu yin pa'i phyir /
ma grub na /
bum pa chos can /
khyod zhig pa khyod kyi 'bras bu yin par thal /
khyod dngos po yin pa'i phyir /
gzhan yang bum pa ma 'ongs pa chos can /
mtshan nyid gnyis pa der thal /
mtshon bya de'i phyir /
der thal /
ma 'ongs pa yin pa'i phyir /
rtsa bar 'dod na /
de bum pa'i dus su ma sleb pa yin par thal /
'dod pa'i phyir /
'dod na ma yin par thal /
de bum pa'i dus su thal zin pa yin pa'i phyir te /
de bum pa'i dus 'das pa yin pa'i phyir te /
de bum pa'i rgyu yin pa'i phyir /
ma grub na /
bum pa chos can /
khyod ma 'ongs pa khyod kyi rgyu yin par thal /
khyod dngos po yin pa'i phyir /
gzhan yang bum pa zhig pa bum pa la ltos nas ma 'ongs pa yin par thal /
de bum pa'i rjes su byung ba gang zhig /
sang gi lam de de ring gi lam la ltos nas 'gro ba'i bya ba ma 'ongs pa yin pa'i phyir te /
de de la ltos te 'gro ba'i bya ba ma skyes pa yin te /
rkang gnyis pa'i lha zhig gdong shar la bltas te 'gro ba'i tshe mdun phyogs kyi lam rnams gom pa da ltar ba'i lam la ltos te 'gro ba'i bya ba ma skyes pa'i lam dang /
de'i rgyab phyogs pa'i lam rnams gom pa da ltar ba'i lam la ltos te 'gro ba'i bya ba 'gag pa'i lam du 'jog rigs pa'i phyir /
kha cig 'das pa yin na dus yin dgos par thal /
'das pa'i mtshan nyid de 'thad pa'i phyir /
'dod na da ltar ba yin na dus yin dgos par thal /
'dod pa'i phyir /
'dod na /
sngar bzhin bum pa so na gnas so / /
kha cig da ltar ba zhig zhig pa'i zhig par dmigs pa de 'das pa'i mtshan nyid /
da ltar ba zhig ma 'ongs par dmigs pa ma 'ongs pa'i mtshan nyid /
da ltar ba @# / /
dmigs pa da ltar ba'i mtshan nyid zer zhing /
rang nyid gang la ltos nas 'das par 'jog nus pa'i ltos pa'i dngos po de yin na da lta ba yin pas khyab / /
rang nyid 'das pa yin pas khyab /
khyod gang la ltos nas ma 'ongs par 'jog nus pa'i ltos pa'i dngos po yin na /
da ltar ba yin pas khyab /
khyod ma 'ongs pa yin pas khyab zhes zer zhing /
myu gu zhig pa skyes la ma 'gag pa de myu gu'i zhig pa zhig pa 'das par 'jog pa'i ltos par gyur pa'i da lta ba yin no zer /
myu gu zhig pa rang dus su da lta ba yin par thal /
myu gu zhig pa skyes la ma 'gag pa da lta ba yin pa'i phyir /
rtags khas /
'dod na /
ma yin par thal /
de rang dus su 'das pa yin pa'i phyir /
ma grub na /
de chos can /
der thal /
rang dus su myu gu 'das pa yin pa'i phyir /
khyab ste /
myu gu'i 'das pa yin na /
'das pa yin dgos pa'i phyir /
gzhan yang /
myu gu'i zhig par rang dus su 'das pa yin te /
rtsa shes Tika chen las myu gu zhig par rang dus su kho rang zhig pa min yang spyir zhig pa yin pas 'das pa kho na'o /
zhes gsungs pa'i phyir /
gzhan yang myu gu ma 'ongs pa skyes la ma 'gag pa da lta ba yin par thal /
myu gu zhig pa skyes la ma 'gag pa da lta ba yin pa'i phyir /
'dod mi nus te /
rtsa she'i Tika chen las /
da lta ba ni dngos po gzhan gcig zhig pa dang ma skyes pa'i sgo nas bzhag mi sgos pas skyes la ma 'gag pa myu gu lta bu yin pas /
ma 'ongs pa'i skad cig ma skyes la ma 'gag pa rnams dang khyad par che'o / /
zhes gsungs pa'i phyir /
'di'i thad kyi Tika chen las /
skad cig dang po dus gnyis par zhig pa ni dngos su dgag bya bcad nas rtogs dgos pas dgag pa ni yin la med dgag ni ma yin pas ma yin dgag ste zhig rgyu de bcas pa tsam min gyi /
de bcad pa'i dngos po gcig 'phangs pa'i phyir ro / /
zhes gsungs pa'i don la /
kha cig /
bum pa'i zhig pa ma yin dgag yin te /
bum pa zhig pa de rang zhes brjod pa'i sgras rang gi dgag bya bkag shul du chos gzhan sgrub pa 'phen pa'i phyir /
bum pa zhig pa zhes brjod pa'i sgras bum pa rang grub dus kyi skad cig dang por gnas pa de 'phen pa'i phyir zer na /
shes bya chos can /
bum pa zhig pa zhes brjod pa'i sgras bum pa 'phen par thal /
des bum pa rang grub dus kyi skad cig dang por gnas pa de 'phen pa'i phyir /
'dod na /
bum pa zhig pa des rang zhes brjod pa'i sgras rang gi dgag bya bkag shul du rang gi dgag bya 'phen par thal /
bum pa de'i dgag bya gang zhig /
'dod pa'i phyir /
'dod na ha cang thal lo / /
kha cig /
myu gu'i ma 'ongs pa yin na dgag pa yin pas khyab pa myu gu'i 'das pa yin na dgag pa yin pas khyab zer na /
myu gu skye bzhin pa chos can /
der thal /
de'i phyir /
ma grub na /
de myu gu ma 'ongs pa yin par thal /
myu gu'i 'gag bzhin pa myu gu'i da lta ba yin pa'i phyir /
de myu gu'i da lta ba gcig yod pa'i phyir /
rtsa bar 'dod na /
myu gu skye ba dgag pa yin par thal /
'dod pa'i phyir /
'dod na /
myu gu skyes pa dgag pa yin par thal /
'dod pa'i phyir /
'dod na /
myu gu mi rtag pa dgag pa yin par thal lo / /
des na myu gu zhig @# / /
pa rang dus su zhig pa yin /
rang dus su ma zhig byas pa la /
kha cig /
myu gu zhig pa de spyir zhig pa yin cing /
ma zhig pa'i khyad par 'thad par thal /
dam bca' de 'thad pa'i phyir /
'dod na chos der thal /
chos de yin pa'i phyir /
zhes pa'i thal 'gyur la khyab pa yod par thal /
de 'dra'i thal 'gyur la khyab pa yod pa'i phyir /
ma grub na chos de yin na chos de ma yin pa bud /
'dod na /
myu gu zhig pa chos can /
zhig par thal /
zhig pa yin pa'i phyir /
'khor gsum zer /
kha gcig /
myu gu zhig pa chos can /
zhig par tshad mas dmigs par thal /
zhig pa yin pa'i phyir /
'dod na /
zhig par thal /
'dod pa'i phyir /
zer na /
ma khyab /
thal 'gyur dang po'i lan bden gnyis kyi skabs su shes par bya'o / /
gnyis pa la chos nyid chos can /
kun rdzob yin par thal /
kun rdzob tu tshad mas dmigs pa'i phyir /
de der thal /
kun rdzob tu yod pa'i phyir te /
yod pa'i phyir /
kho na re /
ma zhig na ma zhig pa yin dgos par thal /
zhig na zhig pa yin dgos pa'i phyir /
zer na ma khyab /
'dod na /
zhig pa chos can /
ma zhig pa yin par thal /
ma zhig pa'i phyir /
'khor gsum zer na /
bden na bden pa yin dgos par thal /
rdzun na rdzun pa yin dgos pa'i phyir /
khyab pa khas /
'dod na /
las 'bras chos can /
der thal /
de'i phyir /
'dod mi nus ste /
rdzun pa yin pa'i phyir /
gzhan yang ma 'ong na ma 'ongs pa yin dgos par thal /
'ongs na 'ongs ba yin dgos pa'i phyir /
khyab pa khas /
'dod na /
ri bong rVa chos can /
der thal /
de'i phyir /
kha cig /
myu gu zhig pa'i dus su myu gu zhig pa'i 'bras bu skyes par thal /
myu gu zhig pa'i dus su myu gu zhig pa 'gag pa yin pa gang zhig /
myu gu zhig pa 'gag pa dang /
myu gu zhig pa'i 'bras bu skyes pa dus mnyam pa'i phyir /
zer na /
skyon med de /
myu gu zhig pa rang dus su zhig pa yin cing rang dus su zhig par khas mi len pa'i phyir /
gal te dus ni dngos brtan ste /
zhes pa'i thad kyi rtsa she'i Ti.ka chen las /
'o na myu gu zhig pa'i zhig par rigs 'dra rgyud mar 'byung bar ni 'dod pas de'i skad cig ma skyes la ma 'gag pa rnams ni da lta bar 'gyur la de ltar na da lta ba dang zhig pa gnyis mi 'gal bar 'gyur ro / /
zhes na skyon med de /
myu gu zhig pa'i skad cig ma dang po ni myu gu zhig pa yin la /
de'i rigs 'dra ba'i zhig pa rnams ni snga ma snga ma zhig pa yin cing zhig pa thams cad 'das pa yin pa'i phyir ro / /
zhes gsungs pa'i don la /
kha cig /
myu gu zhig pa zhig pa'i dus su myu gu zhig zer na /
myu gu zhig pa zhig pa'i dus su myu gu zhig pa yod par thal /
dam bca' 'thad pa'i phyir /
'dod na /
de chos can /
khyod zhig pa'i dus su khyod med par thal /
khyod dngos po yin pa'i phyir / /
gzhan yang myu gu zhig pa zhig pa de myu gu zhig pa yin par thal /
myu gu zhig pa zhig pa'i dus su myu gu zhig pa yin pa'i phyir /
'dod mi nus te /
rtsa she'i Tika chen las /
myu gu zhig pa'i skad cig ma dang po ni myu gu'i zhig pa yin la /
de'i rigs 'dra ba'i zhig pa rnams ni snga ma snga ma zhig pa yin zhing zhig pa thams cad 'das pa yin pa'i phyir /
zhes gsungs pa'i phyir /
kha cig /
myu gu zhig pa zhig pa chos can khyod @# / /
kyi dus su myu gu zhig pa zhig pa yin par thal /
khyod myu gu'i 'bras bu yin pa'i phyir zer na /
du ba chos can /
khyod kyi dus su bud shing zhig pa yin par thal /
khyod de'i 'bras bu yin pa'i phyir /
khyab pa khas /
'dod na /
du ba'i dus su me skyes par thal /
'dod pa gang zhig bud shing 'gags pa dang me skyes ba dus mnyam pa'i phyir /
'dod na /
du ba'i dus su me byas pa yin par thal /
'dod pa'i phyir /
'dod na /
de'i dus su me yod par thal lo /
kha cig du ba'i dus su bud shing zhig pa yin par thal /
bud shing gi dus su du ba ma 'ongs pa yin pa'i phyir /
zhes gsungs /
kha cig /
'das ma 'ongs da lta gsum dang /
de gsum gyi dus yin khyab mnyams yin /
zhes zer /
de la kha cig /
de ring gi bum pa de ring gi dus yin par thal /
de dus yin pa'i phyir /
de da lta ba'i dus yin pa'i phyir te /
de da lta ba yin pa'i phyir /
khyab pa khas / /
'dod na /
bskal pa dang po'i bum pa de bskal pa dang po yin par thal /
'dod pa'i phyir /
'dod na /
de chos can /
ma yin par thal /
bum pa yin pa'i phyir /
zer na /
lugs phyi ma mi 'thad de /
de ring gi bum pa dus yin pa'i phyir /
de bum dang dus kyi gzhi mthun yod pa'i phyir /
de dus mtha'i skad cig mar gyur pa'i bum pa dus yin pa'i phyir /
ma grub na /
de chos can /
dus yin par thal /
dus mtha'i skad cig ma yin pa'i phyir / /
der thal /
de 'dra yod pa'i phyir /
lugs snga ma mi 'thad de /
khar sang gi dus chos can /
'das pa yin par thal /
'das pa'i dus yin pa'i phyir /
der thal /
kha sang gi bum pa de 'das pa'i bum pa yin yin pa'i phyir te /
bskal pa dang po'i bum pa de 'das pa'i bum pa yin pa'i phyir te /
bskal pa dang po'i sangs rgyas de 'das pa'i sangs rgyas yin pa'i phyir /
'dod mi nus te /
da lta ba yin pa'i phyir /
kha cig /
shi ba'i gang zag yod par thal /
'das pa'i bum pa yod pa'i phyir /
zer na /
ma khyab /
'dod na /
shi ba'i gang zag de kho kho rang yin par 'thal /
'dod pa'i phyir /
'dod na /
de chos can /
srog dbang 'gag pa'i gang zag yin par thal /
'dod pa'i phyir /
'dod na /
srog dbang rgyud la mi ldan pa'i gang zag yin par thal /
'dod pa'i phyir /
'dod mi nus te /
de rgyud la ldan pa'i gang zag yin pa'i phyir /
yid dbang rgyud la ldan pa'i gang zag yin pa'i phyir /
der thal /
de yod pa'i phyir /
rtags khas /
gzhan yang shi ba'i gang zag gi lus yod par thal /
shi ba'i gang zag yod pa'i phyir /
'dod na /
de kho kho rang yin par thal /
'dod pa'i phyir /
'dod na /
de chos can /
shi lus yin par thal /
'dod pa'i phyir /
'dod mi nus te /
gson lus yin pa'i phyir te /
gang zag gi lus yin pa'i phyir /
gzhan yang shi ba yin pa yod par thal /
'das pa yin pa yod pa'i phyir /
'dod na /
shi ba yang yin gang zag yang yin ba'i gzhi mthun pa yod par thal /
'dod pa'i phyir /
'dod mi nus te /
gang zag yin na shi ba ma yin dgos pa'i phyir zer na /
shi ba yin pa yod par thal /
so so skye bo tha mal ba'i phung po'i rigs rgyun dor ba shi ba'i mtshan gzhi yin pa'i phyir te /
na tshod gzhan du gyur pa rgas pa'i mtshan gzhi yin pa'i phyir /
tshig gsal las /
zhig pa dngos por bsgrub pa'i rigs pa gsungs pa'i don la /
kha cig /
zhig pa dngos po yin te / /
@# / /
rang grub dus kyi skad cig gnyis par zhig pa dngos po yin pa'i phyir te /
rang grub dus kyi skad cig gnyis par 'jig pa dngos po yin pa'i phyir /
zhes zer na /
rang grub dus kyi skad cig gnyis par 'jig pa yod par thal /
de dngos po yin pa'i phyir /
'dod na /
bum pa rang grub dus kyi skad cig gnyis par 'jig pa yin par thal /
'dod pa'i phyir /
'dod na /
bum pa chos can /
rang grub dus kyi skad cig gnyis par yod par thal /
rang grub dus kyi skad cig gnyis par mi rtag pa yin pa'i phyir te /
rang grub dus kyi skad cig gnyis par 'jig pa yin pa'i phyir /
rtags khas /
rang lugs kyi sgrub byed ni zhig pa dngos po yin te /
de 'dus byas yin pa'i phyir /
rtsa ba shes rab las /
dngos dang dngos med 'dus byas yin /
zhes gsungs pa'i phyir /
gzhan yang zhig pa dngos po yin te /
zhig pa la mngon du phyogs par dngos po yin pa'i phyir te 'jig pa dngos po yin pa'i phyir /
byas pa la kha cig /
zhig pa chos can /
mi rtag pa yin par thal /
dngos po yin pa'i phyir /
'dod na /
de chos can /
'jig par thal /
'dod pa'i phyir /
'dod na /
zhig zin slar yang 'jig par thal /
de zhig zhin pa gang zhig /
'jig pa'i phyir /
'dod na skyes zin slar yang skyes par thal /
'dod pa'i phyir /
kho rang gi lugs la rtsa she'i lung des zhig pa 'dus byas bstan pa yin gyi dngos por ma bstan zhing dngos med du tshig zin du bstan pa yin zer na /
lta ba bka' rtags kyi phyag rgya bzhi khas len mi rig par thal /
'dus byas thams cad mi rtag par rtogs pa'i lta ba de lta ba rnam dag ma yin pa'i phyir /
ma grub na /
'dus byas yin na mi rtag pa yin pa'i khyab par thal /
ma grub pa de'i phyir /
'dod na /
zhig pa chos can der thal /
de'i phyir /
'khor gsum /
kha cig /
bum pa rang grub dus kyi skad cig gnyis par ma bsdad pa dngos po yin par thal /
bum pa rang grub dus kyi skad cig gnyis par zhig pa dngos po yin pa'i phyir| rtags khas /
'dod na /
de bum pa'i 'bras bu yin par thal /
'dod pa'i phyir /
'dod na /
de chos can /
bum pa med na khyod med pas khyab par thal /
khyod bum pa'i 'bras bu yin pa'i phyir /
'dod na /
bum pa dag pa'i sa phyogs kyis sgrubs /
gzhan yang bud shing zhig pa du ba'i rgyu rkyen yin par thal /
de dngos po yin pa'i phyir /
'dod na /
bud shing zhig pa du ba'i dus su med par thal /
'dod pa'i phyir /
'dod na /
du ba'i dus su bud shing zhig pa yod par thal /
du ba'i dus su bud shing zhig pa yin pa'i phyir zer na /
lan sngar brtag pa las shes par bya /
kha cig las kyi zhig pa las kyi rnam smin gyi rgyu yin par thal /
de dngos po yin pa'i phyir /
'dod na /
dge ba'i las kyi zhig pa dge ba'i las kyi rnam smin gyi rgyu yin par thal /
'dod pa'i phyir /
'dod na /
dge ba'i las kyi zhig pa rang 'bras rnam smin bde ba 'byin byed yin par thal /
'dod pa'i phyir /
'dod na /
de dge ba yin par thal lo / /
'dod na /
da lta ba yin par thal lo / /
gzhan yang mi dge ba'i las kyi zhig pa mi dge ba'i las kyi rnam smin gyi rgyu yin par thal /
las kyi zhig pa las kyi rnam smin gyi rgyu yin @# / /
pa'i phyir /
rtags khas /
'dod na /
de rang 'bras rnam smin sdug bsngal 'byin byed yin par thal /
'dod pa'i phyir /
'dod na /
de mi dge ba yin par thal lo / /
'dod na de da lta ba yin par thal /
'dod pa'i phyir /
zhes zer /
thal 'gyur gnyis pa 'dir ma khyab /
kha cig /
dogs pa 'di ltar gsungs te /
sangs rgyas 'phags pa'i rgyud la mi dge ba yod par thal /
mi dge ba'i las kyi zhig pa mi dge ba yin pa gang zhig /
sangs rgyas 'phags pa'i rgyud la mi dge ba'i las kyi zhig pa yod pa'i phyir te /
de'i thugs rgyud la mi dge ba'i las kyi zhig pa yod pa'i phyir /
de'i rgyud la de 'gags pa'i phyir /
gzhan yang dge rtsa chad pa'i gang zag gi rgyud la dge rtsa yod par thal /
de'i rgyud la dge ba'i las kyi zhig pa yod pa gang zhig /
dge ba'i las kyi zhig pa dge ba yin pa'i phyir /
dang po der thal /
de'i rgyud la dge ba'i las kyi zhig pa yod pa'i phyir te /
de'i rgyud la dge ba'i las 'gags pa'i phyir /
zhes zer /
thal 'gyur dang po la sangs rgyas 'phags pa'i thugs rgyud la mi dge ba'i las kyi zhig pa med de| mi dge ba'i las kyi zhig pa de mi dge ba'i las byas pa'i skad cig gnyis pa tshun chad na yong gi /
de phan chad du mi dge ba'i las kyi zhig pa med pa'i phyir /
thal 'gyur gnyis pa'i lan ni /
dge rtsa rgyud la mi ldan pa'i gang zag yod par thal /
dge rtsa chad pa'i gang zag gi rgyud la dge rtsa med pa'i phyir /
'dod na /
zag med ye shes kyi sa bon rgyud la mi ldan pa'i gang zag yod par thal lo / /
'dod na sangs rgyas 'gyur gyi rigs rgyud la mi ldan pa'i sems can yod par thal lo /
gzhan yang rnam pa gcig du na rang 'bras rnam smin phyung ma zin zhing khong khro sogs kyis ma bcom pa'i dge ba'i las kyi zhig pa dge ba dang rang 'bras rnam smin phyung ma zin cing gnyen pos ma bcom pa'i mi dge ba'i las kyi zhig pa mi dge ba yin kyang /
dge mi dge'i las kyi zhig pa gang yin dge ba dang mi dge bar khas len pa ma yin pa'i phyir /
thal 'gyur gnyis pa'i lan dri ma med pa'o / /
kha cig myu gu ma 'ongs pa'i dus na myu gu skye ba'i bya ba med zer na /
de yod par thal /
myu gu skye bzhin pa'i dus de myu gu ma 'ongs pa'i dus yin pa'i phyir /
myu gu skye bzhin pa'i dus de sa bon 'gag bzhin pa'i dus yin pa'i phyir te /
de myu gu skye bzhin pa'i dus gang zhig /
myu gu skye bzhin pa dang sa bon 'gag bzhin pa dus mnyam pa'i phyir /
byas pa la /
kha cig de ring gi dus su myu gu'i rgyu med par thal /
de ring gi dus su myu gu yod pa'i phyir /
ma khyab na myu gu'i rgyu'i dus su myu gu yod par thal /
de ring gi dus su myu gu yang yod myu gu'i rgyu yang yod pa'i phyir /
khyab ste /
myu gu skye bzhin pa'i dus su myu gu ma 'ongs pa yang yod myu gu skye ba'i bya ba yod na /
myu gu ma 'ongs pa'i dus su myu gu skye ba'i bya ba yod dgos pa'i phyir /
rtags khas /
zhes zer /
gzhan yang myu gu ma 'ongs pa'i dus su myu gu skye ba'i bya ba med par thal /
rkyen @# / /
ma tshang ba'i dbang gi myu gu'i re zhig ma skyes pa de myu gu ma 'ongs pa yin pa'i phyir /
zhes zer /
kha cig /
rgyal po nga la nus de rgyal ba shAkya thub pa'i dus su rgyal ba shAkya thub pa ma yin te /
yin na rgyal po nga las nus chos can /
rgyal ba shAkya thub pa'i dus su yod par thal /
de'i dus su yod pa'i rgyal ba shAkya thub pa yin pa'i phyir /
de'i dus su yod pa'i rgyal ba shAkye thub pa dang de'i dus su med pa'i rgyal ba shAkya thub pa gang rung gang zhig de'i dus su med pa'i rgyal ba shAkya thub pa ma yin pa'i phyir /
dang po der thal /
de'i dus su /
rgyal ba shAkya thub pa yin pa'i phyir /
gnyis pa der thal| de'i dus su rgyal ba shAkya thub pa yod pa'i phyir /
gzhan yang rgyal po nga la nus chos can /
shAkya thub pa'i dus su yod par thal /
de'i dus su de'i rgyud la yod pa'i phyir /
de'i dus su de yin pa'i phyir /
gzhan yang /
de chos can /
shAkya thub pa'i dus su yod par thal /
de'i dus su da lta ba yin pa'i phyir /
de'i dus su da lta ba'i shAkya thub pa yin pa'i phyir te /
de'i dus su shAkya thub pa yin pa'i phyir /
khyab ste /
rgyal ba shAkya thub pa da lta ba yin pa'i phyir /
gzhan yang /
de chos can shAkya thub pa'i dus su shAkya thub pa dang gcig tu yod par thal /
de'i dus su de dang gcig tu yod pa dang de dang tha dad du yod pa gang rung gang zhig de dang tha dad du med pa'i phyir /
phyi ma ma grub na /
de'i dus su yod par thal /
de'i dus su de dang tha dad du yod pa'i phyir /
rtsa bar 'dod na /
de'i dus su yod par thal lo / /
zhes zer /
rgyal po nga la nus de rgyal ba shAkya thub pa'i dus su rgyal ba shAkya thub pa yin par thal /
de de'i dus su sangs rgyas 'phags pa yin pa'i phyir /
de sangs rgyas 'phags par gyur pa'i dus yod pa'i phyir /
ma grub na /
de chos can /
der thal /
khyod gzugs skur gyur pa'i dus yod pa'i phyir te /
khyod gzugs skur 'gyur rung gi rgyas 'gyur gyi rigs yin pa'i phyir te /
sems can yin pa'i phyir /
de la kho na re /
'dod lha shi 'phos nas tshe 'di'i mir skyes pa'i 'dod lha de tshe 'di'i mi yin par thal /
rgyal po nga las nus de mngon par rdzogs pa sangs rgyas pa'i tshe /
rgyal ba shAkya thub pa yin pa'i phyir te /
de rgyal ba shAkya thub pa'i dus su rgyal ba shAkya thub pa yin pa'i phyir /
rtsa ba 'dod na /
de mi yin par thal /
'dod pa'i phyir /
'dod na /
de lha shi ba ma yin pa mi shi ba yin par thal lo /
gzhan yang /
'dod lha nas shi 'phos nas tshe 'di'i mir skyes pa'i tshe 'di'i mi de tshe snga mar 'dod lhar skyes par thal /
ston pa shAkya thub pa de rgyal po nga las nus kyi dus su rgyal po nga las nus yin pa'i phyir /
rtags khas /
'dod na /
tshe snga mar yod par thal /
zer na /
rtsa bar mi mtshungs so / /
gzhan yang /
byang sems rgyun mtha' ba chos can /
byang sems rgyun mtha' ba sangs rgyas pa'i sangs rgyas 'phags pa'i dus su yod par thal /
de'i dus su yod pa'i sangs rgyas 'phags pa yin pa'i phyir te /
de'i dus su yod pa'i sangs rgyas 'phags pa dang /
de'i dus su med pa'i sangs rgyas 'phags pa gang rung gang zhig /
de'i dus su med pa'i sangs rgyas 'phags pa ma yin pa'i phyir / /
@# / /
dang po der thal /
de'i dus su sangs rgyas 'phags pa yin pa'i phyir /
gnyis pa der thal /
de'i dus su sangs rgyas 'phags pa yod pa'i phyir /
'khor gsum gyi rang bzhin yin /
gzhan yang byang sems rgyun mtha' ba chos can /
byang sems rgyun mtha' ba sangs rgyas pa'i sangs rgyas 'phags pa'i dus su yod par thal /
de'i dus su de'i rgyud la yod pa'i phyir te /
de'i dus su sangs rgyas 'phags pa yin pa'i phyir /
khyab pa khas /
gzhan yang /
de chos can /
byang sems rgyun mtha' ba sangs rgyas pa'i sangs rgyas 'phags pa'i dus su yod par thal /
de'i dus su da lta ba yin pa'i phyir te /
de'i dus su da lta ba'i sangs rgyas 'phags pa yin pa'i phyir te /
da lta ba'i sangs rgyas 'phags pa dang rgyud gcig yin pa'i phyir /
khyab ste /
sangs rgyas 'phags pa dang rgyud gcig yin na /
de'i dus su sangs rgyas 'phags pa yin dgos pa'i phyir| gzhan yang /
de chos can /
byang sems rgyun mtha' ba sangs rgyas pa'i sangs rgyas 'phags pa'i dus su yod par thal /
de'i dus su sangs rgyas 'phags pa dang rgyud gcig tu yod pa'i phyir te /
de'i dus su sangs rgyas 'phags pa gang zhig de'i dus su sangs rgyas 'phags pa dang tha dad du med pa'i phyir /
phyi ma ma grub na /
de'i dus su yod par thal /
ma grub pa de'i phyir /
'khor gsum /
kha cig /
myu gu de rang dus su skye ba yin zer na /
myu gu chos can /
rang dus su rang rgyu las skye bar thal /
rang dus su skye ba'i phyir /
'dod na rang dus su rang rgyu las rag las par thal lo /
'dod mi nus ste /
rang dus su rang rgyu las rdzogs par grub zin pa'i phyir te /
dngos po yin pa'i phyir /
khyab ste /
rnam 'grel las /
'bras bu rag las med par yang zhes gsungs pa'i phyir /
kho na re /
myu gu de rang dus su skye ba yin par thal /
myu gu'i dus su myu gu skye ba yod pa'i phyir te /
myu gu'i skye ba dang myu gu gnyis grub bde dbyer med kyi chos yin pa'i phyir /
ma grub na /
myu gu chos can /
der thal /
khyod dngos po yin pa'i phyir /
zhes zer na /
shes bya chos can /
myu gu skye ba dang myu gu gnyis dus mnyam yin par thal /
myu gu'i dus su myu gu skye ba yin pa'i phyir /
rtags khas /
'dod na /
sa bon gyi dus su myu gu skye ba ma yin par thal /
'dod pa'i phyir /
'dod na /
yin par thal /
de'i dus su myu gu skye bzhin pa yin pa'i phyir te /
de'i dus su sa bon 'gag bzhin pa yin pa'i phyir /
gzhan yang /
myu gu'i dus su myu gu skye ba'i bya ba yod par thal /
myu gu de rang dus su skye ba yin pa'i phyir /
'dod na /
myu gu'i dus su sa bon 'gag pa'i bya ba yod par thal /
'dod pa yin pa ni gang zhig /
myu gu skye ba'i bya ba dang sa bon 'gag pa'i bya ba dus mnyam pa'i phyir /
rtsa she'i Tika chen las /
'grel bar gcig car du brten nas 'byung ba mi rtag par grub pa sgyu ma lta bu gsal bar bya ba'i phyir du gsungs par bshad pa'i gcig car du brten nas 'byung zhes pa ni bya ba gnyis gcig car du yod pa la bya dgos ste /
zhes gsungs pa'i phyir /
gzhan yang /
myu gu chos can /
rang dus su skyes zin pa yin par thal /
rang dus su skyes pa yin pa'i phyir /
'dod na /
ma yin par thal /
rang dus su 'gag bzhin pa yin pa'i phyir /
khyab ste /
Tika chen las skyes zin pa dan @# / /
'gag bzhin pa dus gcig la ltos na 'gal pa yin no / /
zhes gsungs pa'i phyir /
gzhan dag na re /
dus der skye ba yin na dus der med dgos par thal /
myu gu rang dus su skye ba ma yin pa'i phyir /
rtags khas /
'dod na /
skye ba chos can /
skye ba'i dus su med par thal /
skye ba'i dus su skye ba yin pa'i phyir /
khyab pa khas /
ma grub na skye ba chos can /
rang dus su khyod khyod rang yin par thal /
khyod dngos po gang zhig /
khyod khyod rang yin pa'i phyir /
zer na ma khyab /
kha cig /
bud shing gi dus su du ba skye ba yin zhes zer /
'o na bud shing gi dus su du ba skye bzhin pa yin par thal /
dam bca' 'thad pa'i phyir /
'dod na /
de'i dus su me 'gag bzhin pa yin par thal /
'dod pa gang zhig /
du ba skye bzhin pa dang me 'gag bzhin pa dus mnyam pa'i phyir /
rang lugs bzhag pa ni /
dus gsum gyi rnam bzhag spyir bstan pa dang /
'das ma 'ongs dngos po yin pa'i sgrub byed du bshad pa gnyis /
dang po la /
bzhi brgya pa'i 'grel pa las /
de la ma 'ongs pa ni /
da ltar gyi dus su ma phyin pa'o / /
'das pa ni de nyid las 'das pa'o / /
da ltar byung ba ni skye la ma 'gag pa'o / /
da ltar byung ba ni da ltar dmigs pa'i gtso bo yin gyi zhes gsungs pa dang /
rtsa she'i Tika chen las /
gang du ma 'ongs zhing gang las 'das pa'i ma 'ongs pa dang /
'das pa 'jog pa'i dus ni da ltar ste /
zhes gsungs pa'i don ni /
'das pa'i mtshan nyid khyod dus gang du 'jog pa dngos po gang gi rang dus la ltos nas bzhag dgos pa'i ltos par gyur pa'i dngos po de rang dus su de las thal zin pa /
ma 'ongs pa'i mtshan nyid /
gzhan 'dra ba la /
rang dus der ma sleb pa'i chos /
da ltar ba'i mtshan nyid| skyes la ma 'gag pa gang zhig khyod kyi don spyi 'char ba khyod kyi dus na 'das pa dang /
ma 'ongs pa'i chos gzhan gyi don spyi 'char ba la mi ltos pa'o / /
dang po'i mtshan gzhi ni /
myu gu rang gi dus skad cig gnyis par zhig pa'i cha lta bu /
gnyis pa'i mtshan gzhi ni /
skye ba'i rgyu yod kyang rkyen ma tshang ba'i stobs kyi myu gu re shig ma skye pa'i cha lta bu /
gsum pa'i mtshan gzhi myu gu lta bu'o / /
gnyis pa /
'das ma 'ongs dngos por sgrub pa'i sgrub byed bshad pa la /
tshig gsal las /
lung dang rigs pa gnyis gsungs pa'i dang po ni /
zhig pa dngos pa yin te /
shi ba dngos po yin pa'i phyir te /
sa bcu pa'i mdo las /
skye ba'i rkyen gyis rga shi /
zhes gsungs pas /
shi ba ni gang shi ba'i sems can de zhig pa yin zhing /
de nyid skye ba'i rkyen gyis skyed par gsungs pa'i phyir dang /
rtsa she'i /
dngos dang dngos med 'dus byas yin /
zhes bum pa'i dngos po dang bum pa'i dngos po zhig nas med pa'i bum pa'i zhig pa gnyis ka 'dus byas su gsungs pa'i phyir /
rig pa drug bcu pa las kyang /
rgyu zad gnyis las shi ba ni /
zad ces bya bar dmigs pa ste /
zhes sdong bu snum ldan zad par mar me shi ba'i rgyur gsungs pa'i phyir /
gnyis pa rigs pa ni /
tshig gsal @# / /
las 'jig pa rgyu med du khas blangs nas 'dus byas skad cig mar smra ba ltar na /
rgyu med pas 'jig pa med pa'i phyir /
dngos po skad cig gi 'jig pa dang bral ba rnams 'dus byas su ji ltar 'grub de'i phyir de thams cad ni mi 'grig par 'gyur ro / /
zhes gsungs pa'i don ni /
zhig pa dngos po yin te /
bum pa zhig pa dngos po yin pa'i phyir te /
de la rgyu yod pa'i phyir te /
bum pa rang grub dus kyi skad cig gnyis par ma bsdad pa la rgyu yod pa'i phyir te /
bum pa rang grub dus kyi skad cig gnyis par mi bsdod pa la rgyu yod pa'i phyir te /
bum pa 'jig pa la rgyu yod pa'i phyir /
rtsod pa spong ba la /
kha cig /
rnam par shes pa'i rkyen gyi ming gzugs 'byung bar thal /
sa bcu pa'i mdo las /
rnam par shes pa'i rkyen gyi ming dang gzugs zhes gsungs pa'i phyir /
khyab pa khas /
'dod na /
rnam par shes pa'i rkyen gyi rnam shes kyi phung po 'byung bar thal /
'dod pa gang zhig ming gzugs zhes pa'i ming de phung po phyi ma bzhi la byed rig pa'i phyir /
gzhan yang sdong bu snum ldan zad pa mar me shi ba'i dngos rgyu yin par thal /
de mar me'i rgyun yin pa'i phyir /
'dod na /
mar me de mar me shi ba'i dngos rgyu yin par thal /
'dod pa'i phyir /
'dod na /
ma yin par thal /
mar me de mar me skad cig gnyis pa'i dngos rgyu dang /
mar me skad cig gnyis pa mar me shi ba'i rgyu yin pa'i phyir /
gzhan yang bum pa rang grub dus kyi skad cig gnyis par ma bsdad pa bum pa'i 'bras bu yin par thal /
de dngos po yin pa'i phyir /
rtags khas /
'dod na /
de chos can /
bum pa med na khyod med dgos par thal /
khyod bum pa'i 'bras bu yin pa'i phyir /
'dod na /
bum pa dag pa'i sa phyogs chos can /
der thal /
de'i phyir /
'dod na /
de yod par thal /
bum pa rang grub dus kyi skad cig gnyis par med pa yod pa'i phyir /
kha cig sdong bu snum ldan dang mar me dngos su phrad pa srid dam mi srid zer /
kha cig /
phrad pa srid zer na /
'jug pa las /
gal te khyod kyi rgyu'i phrad nas 'bras skyed byed na de'i tshe / /
de dag nus pa gcig pas skyed byed 'bras bu tha dad med 'gyur zhing / /
zhes pa'i tha dad du rigs pa dang po la /
dgag bya'i khyad par ma sbyar rigs pa gnyis pa la /
dgag bya'i khyad par sbyar nas bshad pa mi 'thad par thal /
dam bca' 'thad pa'i phyir /
gzhan yang sa myug gnyis lhan cig tu phrad par thal /
de gnyis dngos su phrad pa'i phyir /
rtags khas /
'dod na /
de gnyis lhan cig tu grub par thal /
'dod pa'i phyir /
'dod na /
de gnyis dus mnyam yin par thal lo / /
kho na re /
bum pa chos can /
rang nang gi chu dang ma phrad par thal /
de'i rgyu yin pa'i phyir /
khyab pa khas /
'dod na /
rang nang gi chu la rten mi byed par thal /
'dod pa'i phyir /
de la kha cig /
me dang bud shing phrad par thal /
mes bud shing sregs pa'i phyir /
ma khyab na /
'jig rten gyi khams 'di na gnas pa'i mes 'jig rten gyi khams kyi bud shing thams cad bsregs par thal /
me dang bud shing phrad pa med par yang mes bud shing sregs pa'i phyir te /
rtsa ba shes rab las /
mar me phrad pa med par @# / /
yang| |gal te mun pa sel byed na / /
'jig rten kun na gnas pa'i mun 'di na gnas pa des sel 'gyur zhes gsungs pa'i phyir /
zer na /
tsha grang gnyis lhan cig tu grub par thal /
tsha grang gnyis lhan cig tu phrad pa'i phyir /
khyab pa khas /
der thal /
de gnyis phrad par chos mchog gi 'grel pa las bshad pa'i phyir /
'dod mi nus te /
de gnyis lhan cig mi gnas 'gal yin pa'i phyir /
kha cig /
'das pa'i 'bras bu chos can /
khyod kyi dus su 'das pa yod par thal /
khyod dngos po yin pa'i phyir /
rtags khas /
'dod mi nus ste /
'das pa'i 'bras bu yin pa'i phyir /
zhes gsungs /
skye ba'i 'bras bu chos can /
khyod kyi dus su skye ba yod par thal /
khyod dngos po yin pa'i phyir /
khyab pa khas /
'dod mi nus ste /
skye ba'i 'bras bu yin pa'i phyir /
'khor gsum /
kha cig /
me du ba'i dus su 'das pa min zer na /
de chos can /
der thal /
de'i dus su thal zin ba'i phyir te /
de'i rgyu yin pa'i phyir /
gzhan yang /
me du ba'i dus su 'das pa yin par thal /
me 'das par song ba'i dus yod pa'i phyir /
ma grub na /
de chos can /
der thal /
dngos po yin pa'i phyir /
kho na re /
dus der 'das na dus der 'das pa yin dgos par thal /
me du ba'i dus su 'das pa yin pa'i phyir /
'dod na /
dus der 'das pa yin na dus der 'das dgos par thal /
'dod pa'i phyir zer na /
ma khyab /
'dod na myu gu zhig pa chos can /
der thal /
de'i phyir /
kho na re /
me chos can /
du ba'i dus su dus gsum gang rung yin par thal /
de'i dus su 'das pa yin pa'i phyir /
'dod na /
de'i dus su yod par thal lo / /
zer na ma khyab /
kha cig /
'das pa'i dngos po de dngos po ma yin zer na /
de yin par thal /
'das pa'i dngos po yod pa'i phyir te /
'das pa'i dus yod pa'i phyir /
'das pa'i dus kyi sangs rgyas 'phags pa yod pa'i phyir /
dus gsum gyi sangs rgyas 'phags pa yod pa'i phyir /
kha cig zhig pa'i dngos po yod par thal /
'das pa'i dngos po yod pa'i phyir /
zer na| ma khyab /
'dod na /
rtag pa'i dngos po yod par thal lo /
yang ma skyes pa'i dngos po yod par thal /
ma 'ongs pa'i dngos po yod pa'i phyir /
zer na /
med pa'i rtag pa yod par thal /
mi dmigs pa'i rtag pa yod pa'i phyir /
'khor gsum /
kha cig /
'das pa'i bum pa chos can /
'das pa yin par thal /
'das pa'i bum pa yin pa'i phyir zer na ma khyab /
'das pa'i bum pa zhes pa'i tshig zur gyi 'das pa de 'das pa brtags pa ba yin pa'i phyir te /
khar sang gi dus de 'das pa'i bum pa zhes pa'i tshig zur gyi 'das pa yin pa'i phyir ro / /
kho na re /
'das pa yin pa'i dngos po yod par thal /
'das pa'i dngos po yod pa'i phyir /
zer na ma khyab /
'dod na 'das pa yin pa'i dngos po de mtshon bya yin par thal /
'dod pa'i phyir /
'dod na /
'das pa yin pa'i don byed nus pa de de'i mtshan nyid yin par thal /
'dod pa'i phyir /
'dod na /
khar sang gi bum pa chos can /
'das pa yin par thal /
'das pa'i dngos po yin pa'i phyir /
khyab pa khas /
zer na /
bum pa yin pa'i mi rtag pa de mtshon bya yin par thal /
de yod pa'i phyir /
'dod na /
bum pa yin pa'i skad cig ma de de'i mtshan nyid yin par thal /
'dod pa'i phyir / /
@# / /
'dod na /
bum pa yin pa'i skad cig ma chos can /
bum pa yin par thal /
bum pa yin pa'i mi rtag pa yin pa'i phyir /
khyab pa khas /
gzhan yang dngos po yin na da ltar ba'i dngos po yin dgos par thal /
'das pa'i dngos po yang med ma 'ongs pa'i dngos po yang med pa'i phyir /
'dod na /
bum pa chos can /
der thal /
de'i phyir /
'dod na da lta ba'i mi rtag pa yin par thal /
'dod pa'i phyir /
khyab te /
bum pa'i dngos po yin na bum pa'i mi rtag pa yin dgos pa'i phyir /
rtsa bar 'dod na /
da lta ba dang grub bde rdzas gcig yin par thal lo / /
rab rib dang ldan dbang po can mtshungs pa /
zhes sogs kyi skabs su / /
gzhung don dang /
mtha' dpyad pa gnyis /
dang po ni /
chu klung rnag khrag tu snang ba'i yi dwags kyi mig shes chos can /
phyi don med kyang shes pa rang bzhin gyi grub pa'i mthun dpe yang dag ma yin te /
rab rib can gyi shes pa dang rang bzhin med mtshungs yin pa'i phyir /
gnyis pa la kha cig /
brlan zhing gsher ba phor pa gang la lha mi yi dwags gsum gyis thun mong du bltas pa'i tshe /
brlan zhing gsher ba phor pa gang gi steng du bdud rtsi dang chu dang rnag khrag rnams dngos gnas la med do / /
zer na /
'o na /
de ltar ltas pa'i tshe brlan zhing gsher ba phor pa gang rnag khrag tu snang ba'i yi dwags kyi mig shes tshad ma ma yin par thal /
de ltar ltas pa'i tshe brlan zhing gsher ba phor pa gang gi steng na rnag khrag med pa'i phyir /
kho na re /
zla ba gnyis snang gi dbang shes tshad ma ma yin par thal / /
zla gcig zla gnyis yin pa med pa'i phyir /
khyab pa khas /
'dod na /
de yin par thal /
de rang gi snang ba la tshad ma yin pa'i phyir te /
shes pa yin pa'i phyir /
zer na /
shes pa yin na tshad ma yin dgos par thal / /
zla ba gnyis snang gi dbang shes tshad ma yin pa'i phyir /
'dod mi nus te /
Tika chen las /
blo la tshad ma dang tshad min gyi rnam par bzhag pa yang grub bo / /
zhes gsungs pa'i phyir /
gzhan yang sgra rtag 'dzin rtog pa de rjes su dpag pa'i tshad ma yin par thal /
de rtog pa tshad ma yin pa'i phyir /
khyab pa khas /
'dod na /
de chos can /
rtags yang dag la rten nas rang gi zhal bya lkog gyur la mi bslu ba'i rig pa yin par thal /
'dod pa'i phyir /
'dod na /
sgra rtag par bsgrub pa'i rtags yang dag yod par thal lo / /
kho na re /
chu klung rnag khrag tu snang ba'i yi dwags kyi mig shes chos can /
rang gi snang yul gyi gtso bo la tshad ma yin par thal /
mngon gsum gyi tshad ma yin pa'i phyir /
'dod na /
de chu klung gi steng gi rnag khrag la tshad ma yin par thal /
'dod pa gang zhig /
chu klung rnag khrag tu snang ba de de'i snang yul gyi gtso bo ma yin pa'i phyir te /
zla gcig zla gnyis su snang ba de zla ba gnyis snang gi dbang shes kyi snang yul gyi gtso bo ma yin te /
de'i snang yul gyi gtso bo med pa'i phyir /
kho na re /
nyi shu pa'i 'grel bshad las /
de la rnag khrag gi thig pa 'ga' yang med na rnag khrag gis gang ba'i klung ga la yod /
'on kyang las kyi rnam par smin pa'i dbang gi de dag la der snang ngo / /
zhes gsungs pa mi 'thad par thal /
brlan zhing gsher ba 'phor pa gang la lha mi yi dwags gsum gyis @# / /
thun mong du ltas pa'i tshe /
de'i steng na bdud rtsi dang chu dang rnag khrag dngos gnas la yod pa'i phyir /
zer na /
skyon med de lung de'i don ni /
phyi rol kyi rnag khrag med pa la dgongs pa'i phyir te /
'di phyi don 'gog pa'i gzhung yin pa'i phyir te /
'di sems tsam pa'i gzhung yin pa'i phyir /
gzhan yang mi tshig pa'i rig sngags dang ldan pa'i lus shes kyi lcags gong dmar 'bar ba la reg pa'i tshe /
lcags gong dmar 'bar ba'i steng du grang reg gcig gsar du skye ba ma yin par thal /
yi dVags kyi mig shes la chu klung rnag khrag tu snang ba'i tshe /
de'i steng du rnag khrag med pa'i phyir / /
rtags khas /
'dod na /
Tika chen las /
'o na ji ltar zhe na /
thog mar dpe bshad par bya ste /
lcag gong mes sreg pa'i dmar 'bar ba la reg kyang mi tshig pa'i rig sngags dang ldan pa gcig gis lcags gong de lag tu blangs pa na /
lus shes kyi lcags de'i reg bya 'dzin kyang de la reg bya de shin tu tsha zhing sreg pa'i rnam pa can du mi skye ba ni rig sngags bzlas pa'i chus lag pa skrus pa sogs kyi rkyen gyi yin no / /
de 'dra ba'i rigs sngags bzlas pa dang /
bral ba la ni lcag gong gi reg bya de shin tu che zhing sreg pa'i rnam pa can du skye'o / /
de ltar na mi sreg pa dang sreg pa'i reg bya gnyis ka lcag gong gcig bu de'i reg byar ni bya dgos la /
lus shes tshad ma gnyis gcig gi grub pa'i reg bya gcig shos kyi grub pa ni ma yin pas gnyis ka tshad mar khas blangs kyang tshad ma gcig gi grub pa gcig shos kyis 'gog pa ma yin no| zhes gsungs pa mi 'thad par thal /
'dod pa'i phyir /
gzhan yang /
Tika chen las /
de bzhin du gzhi gang du chu klung 'bab pa'i gzhi der chu klung de'i cha shas gcig yi dwags rnams la sngon las kyi dbang gi rnag khrag tu skyes pa dang /
chu klung gi cha shas gcig mi la sngon las kyi dbang gi rnag khrag tu mi snang ba'i btung ba dang /
khrus kyi chur skye ba na /
de gnyis ka chu klung gcig gi cha shas re yin pas /
yi dwags kyi mig shes tshad mas grub pa'i don dang mi'i mig shes tshad mas grub pa'i don gnyis kyi dngos po so so ba yin pas /
de gnyis gcig gi grub pa'i don de nyid gcig shos kyi de'i ldog phyogs su grub pa ga la yin zhes gsungs pa mi 'thad par thal /
yi dwags kyi mig shes la chu klung rnag khrag tu snang ba'i tshe /
de'i steng du rnag khrag med pa'i phyir /
gzhan yang mi tshig pa'i rig sngags dang ldan pa'i lus shes kyi lcags gong dmar 'bar ba la reg pa'i tshe /
de'i steng du grang reg gcig gsar du skye bar thal /
de'i tshe mi tshig pa'i rig sngags dang ldan pa'i lus shes kyi mngon gsum gyi gzhal byar gyur pa'i reg bya yod pa gang zhig /
de'i gzhal byar gyur pa'i tsha reg med pa'i phyir /
dang po der thal /
de'i lus shes mngon gsum gyi tshad ma yod pa'i phyir /
phyi ma der thal /
de la lcag gong me 'bar ba'i reg bya tsha reg mi snang ba'i phyir te /
rtags chos can gyis grub pa'i phyir ro / /
kha cig tsha reg dang mi ldan pa'i nyi ma'i dkyil 'khor yongs rdzogs gcig yod de /
@# / /
dgun gyi dus su yi dwags kho na'i las dbang gi grub pa'i nyi ma'i dkyil 'khor yod pa gang zhig /
dgun gyi dus su yi dwags kyi lus shes la nyi ma'i reg bya grang reg tu snang ba'i phyir /
zer na /
tsha reg dang mi ldan pa'i me stobs chen po yod par thal /
tsha reg dang mi ldan pa'i nyi ma'i dkyil 'khor yongs rdzogs gcig yod pa'i phyir /
'dod mi nus ste /
me stobs chen yin na tsha reg dang ldan pas khyab pa'i phyir /
de yin na tsha reg yin pa'i khyab pa'i phyir /
gzhan yang yi dwags kho na'i las dbang gi grub pa'i stong gsum gyi stong chen po'i 'jig rten gyi khams yod par thal| yi dwags kho na'i las dbang gi grub pa'i nyi ma'i dkyil 'khor yongs rdzogs gcig yod pa'i phyir /
'dod mi nus te /
stong gsum gyi stong chen po'i 'jig rten gyi khams yin na /
sems can spyir mthun gyi las la grub pas khyab pa'i phyir /
kha cig /
gzugs can gcig gi go sar gzugs can gzhan 'byung ba'i go mi 'geg par thal /
brlan zhing gsher ba phor pa gang la lha mi yi dwags gsum gyi thun mong du ltas pa'i tshe brlan zhing gsher ba phor pa gang gi steng na /
bdud rtsi dang chu dang zhing bsil ba dang rnag khrag gsum ka yod pa'i phyir /
rtags khas zer na /
stong mthun chen mo las /
thal 'gyur de la khyab pa med de /
brlan zhing gsher ba phor pa gang la lha mi yi dwags gsum gyi thun mong du ltas pa'i tshe /
de'i steng na bdud rtsi phor gang chu phor gang rnag khrag phor gang yod par khas blangs na skyon de 'jug kyang /
de ltar khas mi len pa'i phyir /
zhes gsungs /
rang lugs kyi lan ni /
gsal ba khyed rang gi der thal /
chen po ri rab gcig gi go sar dus 'khor gyi ched du bya ba'i gdul bya dang /
mngon pa'i ched du bya ba'i gdul bya gnyis kyis thun mong du ltas pa'i tshe /
chen po ri rab gcig gi go sar dus 'khor gyi ched du bya ba'i gdul bya la snang ba ltar gyi ri rab zlum po yongs rdzogs gcig dang /
mngon pa'i ched du bya ba'i gdul bya la snang ba ltar gyi ri rab gru bzhi yongs rdzogs gnyis gcig car du yod pa'i phyir /
der thal /
dang po yod pa gang zhig /
phyi ma yod pa'i phyir| gzhan yang /
de ltar go mi 'geg par thal /
byang chub sems dpa'i ting nge 'dzin gyi mthu la brten nas /
phug pa 'dom gang gru bzhi gcig tu yan lag bzhi pa'i dpung shong ba srid pa'i phyir te| rnal 'byor pa'i ting 'dzin gyi nus pa bsam gyi mi khyab pa'i phyir /
gzhan yang de 'dra ba'i go mi 'gog par thal /
chen po bum pa gcig gi go gsar cha shas bum pa'i mchu dang lto ba dang mgrin pa la sogs pa'i rdzas tha dad pa du ma yod pa'i phyir /
gzhan yang de 'dra ba'i go mi 'gog par thal /
brlan zhing gsher ba phor pa gang gi steng du chu dang zhing bsil ba dang /
khrag dang 'o ma dang /
cang rnams gcig car du yod pa srid pa'i phyir te /
de rnams bsres nas phor ba gcig gang ba'i tshe brlan zhing gsher ba phor ba gang gi steng du de rnams gcig car du yod pa'i phyir /
kha cig /
@# / /
gzugs can gcig gi rang gi go sar gzugs can gzhan 'byung ba'i go mi 'geg par thal /
brlan zhing gsher ba phor pa gang la lha mi yi dwags gsum gyi thun mong bltas pa'i tshe| brlan zhing gsher ba phor pa gang gi steng du bdud rtsi phor pa gang rnag khrag phor gang chu phor gang ba gsum yod pa'i phyir te /
yi dwags kyi mig shes tshad ma yin pa gang zhig yi dwags kyi mig shes la brlan zhing gsher ba phor pa gang bo de /
rnag khrag phor gang du snang ba'i phyir te /
de la brlan zhing gsher ba phor pa gang po de rnag khrag tu snang ba'i phyir /
zer na /
'dir ma khyab ste| shes bya chos can /
lha min la brlan zhing gsher ba phor pa gang mtshon char snang ba'i tshe na /
de la de mtshon cha phor gang du snang bar thal /
de'i tshe na de la de mtshon char snang ba'i phyir /
khyab pa khas /
gzhan yang rgya mtsho'i nang gi nya'u chung la rgya mtsho'i steng du rgya mtsho'i khyon gyi tshad ji tsam yod pa ji lta ba bzhin snang bar thal /
de la rgya mtsho'i chen po snang ba'i phyir /
khyab pa khas /
kha cig /
me stobs chen po khyab par non pa'i shar gyi gzhi na grang reg yod par thal /
lcag gong dmar 'bar ba'i steng na grang reg yod pa'i phyir /
zer na /
'dir ma khyab /
'dod na /
me stobs chen pos khyab par non pa de me stobs chen po'i khyab par non pa'i shar gyi gzhir grang reg med par sgrub pa'i lhan gcig mi gnas 'gal la rten pa'i 'gal dmigs kyi rtags yang dag ma yin par thal /
'dod pa'i phyir /
gzhan yang /
me'i reg bya yang yin grang reg yang yin pa'i gzhi mthun pa yod par thal /
lcags gong dmar 'bar ba'i reg bya yang yin grang reg kyang yin pa'i gzhi mthun pa yod pa'i phyir /
rtags khas /
'dod na /
tsha zhing sregs pa'i reg bya yang yin grang reg yang yin pa'i gzhi mthun yod par thal /
'dod pa'i phyir /
'dod na /
tsha reg dang grang reg gi gzhi mthun yod par thal /
'dod pa'i phyir /
zer na 'dir ma khyab / /
gzhan yang tsha grang gnyis lhan gcig mi gnas 'gal ma yin par thal /
de gnyis lhan cig tu gnas pa srid pa'i phyir te /
de gnyis lcags gong dmar 'bar ba'i steng du gnas pa srid pa'i phyir /
zer na /
rtsa bar ma khyab thal 'gyur dang po la /
lcags gong dmar 'bar ba la mi tshig pa'i rig sngags dang ldan pa'i gang zag gi lag pa reg pa'i tshe /
lcags gong dmar 'bar ba de me stobs chen po yin kyang /
de me stobs chen pos khyab par non pa ma yin pa'i phyir /
thal 'gyur gnyis pa'i lan la tsha reg yin na tsha zhing sreg pa'i reg bya yin dgos par thal /
tsha zhing sreg pa'i reg bya yin na /
tsha reg yin dgos pa'i phyir /
rtags khas /
'dod na /
tsha zhing srags pa chos can /
der thal /
de'i phyir /
thal 'gyur gsum pa'i lan ni /
shes bya chos can /
bden med rtogs pa'i shes rab dang /
bden 'dzin gnyis lhan cig mi gnas 'gal ma yin par thal /
de gnyis lhan cig tu gnas pa srid pa'i phyir /
khyab pa khas /
rtags grub te /
bden med rtogs pa'i shes rab rgyud la ldan bzhin pa'i tshur mthong gi rgyud la bden 'dzin @# / /
yod pa'i phyir /
kha cig /
'gal ba la ma 'khrul pa'i tshad ma yod par thal /
ljon shing 'bras bu can gyi drung du mi dang yi dwags gnyis nye bar 'ong ba'i tshe /
ljon shing la 'bras bu yod par snang ba'i mi'i mig shes yang tshad ma yin /
ljon shing la 'bras bu med par snang ba'i yi dwags kyi mig shes kyang tshad ma yin pa'i phyir /
phyi ma grub te ljon shing 'bras bu can la 'bras bu med par snang ba'i yi dwags kyi mig shes mngon sum du yod pa ni gang zhig /
chu klung rnag khrag tu snang ba'i yi dwags kyi mig shes tshad ma yin pa'i phyir /
rtags phyi ma khas rtags dang po grub te / /
bshes spring las /
ljon shing 'bras bu med 'gyur 'di dag gi /
bltas pa tsam gyi klung yang skam par 'gyur / /
zhes gsungs pa'i phyir /
zer na /
yi dwags kyi mig shes kyi ljon shing gi 'bras bu ma mthong na des ljon shing la 'bras bu med par mthong bas khyab par thal /
yi dwags kyi mig shes kyi ljon shing la 'bras bu med par mthong ba'i phyir /
'dod na /
mdun gyi skyes bu len 'dabs pa pos rnam par rgyal ba'i khang bzang med par mthong par thal /
des de ma mthong ba'i phyir /
khyab pa khas /
kha cig rgyal ba shAkya thub pa'i sku gzugs la kun dga'o dang mu stegs rdzogs byed gnyis kyi thun mong du ltas pa'i tshe /
rgyal ba shAkya thub pa'i sku gzugs kyi steng du mi mdzes pa'i cha gcig gsar du skyes par thal /
brlan zhing gsher ba phar pa gang la lha mi yi dwags gsum gyi thun mong du bltas pa'i tshe /
brlan zhing gsher ba'i steng du rnag khrag gsar du skyes pa'i phyir /
rtags khas /
zhes zer na /
rgyal ba shAkya thub pa'i sku gzugs kyi nyer len byas pa las byung ba'i mi mdzes pa'i gzugs yod par thal /
chu klung gi nyer len byas pa las byung ba'i rnag khrag yod pa'i phyir /
khyab pa khas /
gzhan yang /
rgyal ba shAkya thub pa'i sku gzugs mi mdzes par 'gyur pa yod par thal /
chu klung rnag khrag tu 'gyur ba yod pa'i phyir /
rtags khas /
gzhan yang /
mu stegs rdzogs byed kyi mig shes la rgyal ba shAkya thub pa'i sku gzugs mi mdzes par snang ba ma yin par thal /
rgyal ba shAkya thub pa'i sku gzugs 'dzin pa'i mig shes yin na /
de mdzes par snang ba'i blo yin dgos pa'i phyir te /
sangs rgyas kyi sku de la mthong na mi mthun pa med pa zhes bshad pa la dgos pa yod pa'i phyir /
kha cig /
brlan zheng gsher ba phor pa gang la lha mi yi dwags gsum gyi thun mong du stas pa'i tshe /
brlan zhing gsher ba phor ba gang gi steng du bdud rtsi'i las gzugs rnag khrag gi las gzugs chu dang zhing bsil ba'i las gzugs gsum gsar du skyes par thal /
de ltar ltas pa'i tshe /
brlan zhing gsher ba phor pa gang gi steng du /
bdud rtsi'i las gzugs rnag kyag gi las gzugs chu dang zhing bsil ba'i las gzugs gsum gsar du skyes par thal /
de ltar ltas pa'i tshe /
brlan zhing gsher ba phor pa gang gi steng du /
bdud rtsi rnag khrag rnams gsar du skyes pa'i phyir /
rtags khas /
'dod na /
las gzugs gsum po de phan tshun gcig gis gcig sgrib bam mi sgrib /
ma sgrib na gang zag gsum kas las gzugs gsum ka mthong bar thal /
las gzugs gsum po de mthong @# / /
rung gi gzugs su yod pa gang zhig /
las gzugs gsum po de phan tshun gcig gis gcig ma sgrib pa'i phyir /
gnyis pa ltar na lha'i mig shes kyi chu mthong bar thal /
chu'i kha dog gis bdud rtsi kha dog sgrib nas yod pa'i phyir /
rtags khas /
zhes zer /
kha cig /
mi yul gyi brlan zhing gsher pa phor pa gang la lha mi yi dwags gsum gyi thun mong du bltas pa'i tshe /
yi dwags kyi mig shes de mi yul gyi brlan zhing gsher ba de la cha shas su phye nas 'jug par thal /
de de la sgrub 'jug gang zhig /
yi dwags kyi mig shes des mi yul gyi brlan zhing gsher ba dang /
yul dus rang bzhin gang la ltos nas grub bde dbyer med kyi chos 'ga' zhig ma mthong ba'i phyir te /
de ltar bltas pa'i tshe /
mi yul gyi brlan zhing gsher ba dang chu dang zhing bsil ba gnyis yul dus rang bzhin gang la ltos nas kyang grub bde dbyer med kyi chos gang zhig /
yi dwags kyi mig shes la chu dang zhing bsil ba de mi snang ba'i phyir /
rtags khas zhes zer /
mi yul gyi brlan zhing gsher pa dang chu dang zhing bsil ba gnyis rang bzhin la ltos te| grub bde dbyer med kyi chos yin pa ma grub po /
kha cig /
rab rib can gyi mig shes la skra shad snang ba'i tshe /
skra shad dngos gnas la yod par thal /
yi dwags kyi mig shes la klung rnag khrag tu snang ba'i tshe /
rnag khrag dngos gnas la yod pa'i phyir /
rtags khas /
khyab ste /
rab rib dang ldan dbang po can mtshungs pa /
zhes de gnyis mtshungs par bshad pa'i phyir /
zhes zer /
'di la kha cig rnag khrag med pa la rnag khrag snang ba'i yi dwags kyi mig shes dang /
rnag khrag yod pa la rnag khrag tu snang ba'i yi dwags kyi mig shes gnyis yod pa las 'dir rnag khrag yod bzhin du rnag khrag snang ba'i yi dwags kyi mi shes dper 'dzin pa yin no / /
zhes gsungs pa mi 'thad de /
stong thun chen mo dang 'gal ba'i phyir /
skra shad 'dzag snang gi dbang shes dang de'i yul du gyur ba'i phyi rol kyi don gnyis don dam par med mtshungs dang| tha snyad du yod mtshungs yin pa bzhin du chu klung rnag khrag tu snang ba'i yi dwags kyi mig shes dang /
de'i yul du gyur ba'i phyi rol gyi don gnyis don dam par med mtshungs dang /
tha snyad du yod mtshungs yin no| /
zhes pa'i don yin byas pa la /
kha cig /
skra shad 'dzag snang gi dbang shes kyi yul du gyur pa'i phyi rol gyi don yod par thal /
dam bca' de 'thad pa'i phyir /
'dod na /
skra shad yod par thal /
'dod pa'i phyir na ma khyab /
skra shad 'dzag snang gi dbang shes la skra shad snang ba de /
skra shad 'dzag snang gi dbang shes kyi yul du gyur pa'i phyir rol gyi don yin pa'i phyir /
zla ba gnyis snang gi dbang shes la zla ba gnyis su snang ba de /
zla ba gnyis snang gi dbang shes kyi yul du gyur pa'i phyi rol gyi don yin pa'i phyir /
yang kha cig /
dgun gyi dus su yi dwags kyi lus shes dang nyi ma'i 'od zer phrad pa'i tshe /
nyi ma'i 'od zer gyi steng du grang reg gsar du skyed par thal /
lha mi yi dwags gsum gyi brlan zhing gsher ba phor pa gang la thun mong du bltas pa'i tshe /
brlan zhing gsher ba'i steng du rnag khrag gsar du bskyed pa'i phyir /
rtags khas /
'dod na /
dgun @# / /
gyi dus su yi dwags kyi lus shes dang me stobs chen po phrad pa'i tshe me stobs chen po'i steng du grang reg gsar du skye ba srid par thal /
'dod pa'i phyir /
'dod na /
me stobs chen pos grang reg 'byung ba srid par thal /
'dod pa'i phyir /
'dod na /
me lce las mun pa 'byung ba srid par thal /
'dod pa'i phyir /
gal te gzhan la brten nas gal te gzhan zhig 'byung bar 'gyur na ni / /
'o na me lce las kyang mun pa thug po 'byung 'gyur zhing / /
zhes /
dpal ldan zla bas tshad bsal 'phangs pa ma yin par thal /
'dod pa'i phyir /
zer na /
me lce las mun pa 'byung ba srid par thal /
nyi ma'i 'od zer las mun pa 'byung ba srid pa'i phyir /
nyi ma'i 'od zer dang /
'ug pa'i mig shes phrad pa'i tshe /
nyi ma'i 'od zer las mun pa 'byung pa'i phyir yang /
stong thun chung ba las /
las stobs chen bsags pa'i yi dwags kyi mig shes kyi chu bo gang+ga la bltas pa'i tshe /
de 'dra'i ba'i mig shes de chu bo gang+ga dngos gnas la skam pa de la tshad ma yin par thal /
de dra'i mig shes kyi chu bo gang+ga la bltas pa'i tshe /
de 'dra'i mig shes de rnag khrag dngos gnas la tshad ma yin pa'i phyir /
rtags khas /
'dod na /
de'i tshe chu bo gang+ga med par thal /
'dod pa'i phyir /
'dod mi nus te /
de'i tshe mi'i mig shes kyi chu bo gang+ga dngos gnas la mthong ba'i phyir /
de'i lan la /
stong thun chen mo las /
thal 'gyur de gnod byed du mi 'gyur te de 'dra'i mig shes kyi chu bo gang+ga la /
bltas pa'i tshe / /
las kyi dbang gi chu bo gang+ga ma mthong ba yin gyi /
de skam par mthong ba ma yin pa'i phyir /
gzhan yang /
brlan zhing gsher ba phor pa gang la /
lha mi yi dwags gsum gyi thun mong du bltas pa'i tshe /
brlan zhing gsher ba phor pa gang gi sted na /
rnag khrag dngos gnas la yod pa srid par thal /
zas kyi sgrib pa can gyi yi dwags kyi zas zos pa'i tshe /
zas kyi rig 'dra phyi ma me dngos gnas la gyur pa srid pa'i phyir te /
de mer gyur nas yi dwags kyi lto ba sregs pa srid pa'i phyir te /
lcags sreg gi sa gzhis mnar med kyi sems can gyi lus sregs pa srid pa'i phyir ro / /
kha cig reg bya 'dzin pa'i tshur mthong gi mig shes yod par thal /
brlan zhing gsher ba phor pa gang la lha mi yi dwags gsum gyi thun mong du bltas pa'i tshe /
de gsum gyi mig shes kyi brlan zhing gsher ba mthong ba'i phyir| zer na /
ma khyab ste /
chu yin na /
reg bya yin pa'i ma khyab pa'i phyir te /
chu la reg bya dang gzugs gnyis ka yod pa'i phyir /
gzhan yang Tika chen las /
yi dwags la chu klung rnag khrag tu snang ba ni de'i mig shes la snang ba yin pa'i gzugs kyi skye mched du bzhag dgos so / /
zhes gsungs pa mi 'thad par thal /
yi dwags kyi mig shes la chu klung rnag khrag tu snang ba mi srid pa'i phyir /
kha cig lcags sregs kyi sa gzhis mnar med kyi sems can gyi lus dngos gnas la sregs pa mi srid par thal /
mnar med kyi lcags sregs kyi sa gzhi dngos gnas la ma grub pa'i phyir /
de 'khrul snang yin pa' @# / /
phyir te| dpyod 'jug las /
lcags sregs sa gzhi su yi byas / /
me tshogs de dag ci las byung / /
de 'dra de dag thams cad kyang / /
sdig sems byung bar thub pas gsungs / /
zhes gsungs pa'i phyir| zer na /
ma khyab /
lung de'i lcags sreg gi sa gzhi sogs dbang phyug gi blo sngon du btang nas byas pa ma yin par /
rang gi rgyur gyur pa'i sdig sems rang nyid byed pa po yin par bstan pa'i phyir /
gzhan yang| tsha reg dang grang rgyun gnod med du lhan cig tu gnas srid par thal /
dgun gyi dus su nyi ma'i 'od zer dang yi dwags kyi lus shes dang /
mi'i lus shes gnyis ka phrad pa'i tshe /
nyi ma'i 'od zer gyi steng na grang reg dang /
tsha reg gnyis ka yod pa'i phyir /
zer na /
ma khyab ste /
yi dwags kyi lus shes kyi bzung byar gyur pa'i nyi ma'i 'od zer dang /
mi'i lus shes kyi bzung byar gyur pa'i nyi ma'i 'od zer gnyis /
nyi ma'i 'od zer gcig gi go sa na yod pa ma yin pa'i phyir ro / /
kha cig /
yi dwags kyi mig shes la chu klung mer snang ba'i tshe /
chu klung gi steng du me dngos gnas la yod par thal /
de la chu klung rnag khrag tu snang ba'i tshe /
de'i steng na rnag khrag dngos gnas la yod pa'i phyir /
'dod na /
tsha grang gnyis lhan cig tu gnas pa srid par thal /
'dod pa'i phyir /
'dod na /
de gnyis lhan cig mi gnas 'gal ma yin par thal lo / /
gzhan yang /
nam mkha' mtha' yas kyi skye mched la /
snyoms par zhugs pa'i lhas brlan zhing gsher ba phor pa gang la bltas pa'i tshe /
de'i steng na nam mkha' stong pa gcig dngos gnas la yod par thal /
yi dwags kyi mig shes kyi brlan zhing gsher ba phor pa gang la bltas pa'i tshe /
de'i steng na rnag khrag dngos gnas la yod pa'i phyir /
'dod na /
de'i tshe gsher ba phor pa gang po de /
kho kho rang ma yin par thal /
'dod pa'i phyir /
zer na /
thal 'gyur dang po'i lan btab zin /
gnyis pa'i lan ni /
nam mkha' mtha' yas kyi skye mched la snyoms par zhugs pa'i lhas brlan zhing gsher ba phor pa gang la bltas pa'i tshe /
de'i steng na nam mkha' stong pa gcig dngos gnas la yod pa srid par thal /
rdul gyi gong bu ri yi nang na lha ma yin gyi grong khyer yod pa srid pa'i phyir te /
des na lha ma yin thag bzang rigs kyi gzhal med khang yod pa'i phyir /
de ltar du mdo sde las bshad pa'i phyir /
stong thun chen po ltar na skyon med de /
brlan zhing gsher ba phor pa gang la nam mkha' mtha' yas kyi skye mched la snyams par zhugs pa'i lhas bltas pa'i tshe des gzugs kyi 'du shes bshig pa'i dbang gi brlan zhing gsher ba phor pa gang mthong ba la nam mkha' mthong ba'i tha snyad btag pa tsam yin pa'i phyir /
kha cig /
chu klung gi steng na rnag khrag med bzhin du /
rnag khrag tu snang ba'i yi dwags kyi mig shes chos can /
khyod phyi don med par shes pa rang bzhin gyi grub pa'i mthun dpe yang dag ma yin te / /
khyod rab rib can gyi shes pa dang mtshungs pa'i / /
chu klung gi steng na rnag khrag med bzhin du /
chu klung rnag khrag tu snang ba'i yi dwags kyi mig shes gcig skabs 'dir chos can du 'dzin dgos te /
de @# / /
rab rib can gyi shes pa dang mtshungs pa'i phyir /
zer na /
kun rdzob bden pa med par thal /
kun rdzob bden pa 'jal ba'i sems can gyi shes pa de| rab rib can gyi shes pa dang mtshungs pa'i phyir /
khyab pa khas /
der thal /
mig ni rab rib can gyis dmigs pa yi /
zhes pa dang /
rab rib mthu yi skra shad la sogs pa / /
zhes gsungs pa'i phyir /
gang phyir gang gi yul myong gyur de las / /
zhes sogs kyi skabs su /
mtha' dpyad pa dang /
gzhung don gnyis las /
dang po la kha cig /
rang gi yul gyi gtso bo la mi slu ba'i rig pa tshad ma'i mtshan nyid /
dbye na mngon sum gyi tshad ma /
rjes su dpag pa'i tshad ma dang gnyis /
rang la mngon sum du gyur pa'i rang yul gyi / /
gtso bo mngon gyur la mi slu ba'i rig pa dang po'i mtshan nyid| dbye na /
dbang po'i mngon gsum /
yid kyi mngon sum /
rnal 'byor mngon sum gyi tshad ma dang gsum / /
rang gi bdag rkyen dbang po gzugs can pa la brten nas skye ba'i rang gi snang yul rtogs pa'i gsal snang can gyi shes pa /
dang po'i mtshan nyid /
tha snyad pa'i tshad ma'i nang tshan gang zhig /
rang yin pa'am rang gi nang tshan du gyur pa'i dbang po'i mngon sum dang rnal 'byor mngon sum gang rung med pa de gnyis pa'i mtshan nyid /
rang gi rten du gyur pa'i bsam gtan gyi dngos gzhi la brten nas rang yul gom stobs kyi 'jug pa'i rnal 'byor pa'i rgyud kyi shes pa de / /
gsum pa'i mtshan nyid /
rang la lkog tu gyur pa'i rang yul gyi gtso bo lkog gyur la mi slu ba'i rtogs pa rjes su dpag pa'i tshad ma'i mtshan nyid /
de la dbye na rtag yang dag la brten pa'i rjes dpag dang /
dpe nyer 'jal gyi rjes dpag dang /
lung la brten nas shin tu lkog gyur gyi rjes dpag dang gsum /
des na rtog med kyi shes pa yin na /
tshad ma yin pa'i khyab ste /
de yin na /
de rang gi snang yul la tshad ma yin pa'i khyab /
de'i yul gyi gtso bo snang yul la byed rig pa'i phyir /
rtog pa yin na tshad ma yin pas ma khyab ste /
de yin na rang gi zhen yul la tshad ma yin pas ma khyab pa gang zhig /
rtog pa'i yul gyi gtso bo zhen yul la byed rig pa'i phyir /
zer na /
dang po nyid nas theg pa chen por rigs nges pa'i byang sems sbyor lam pa'i rgyud kyi stong nyid la rtse gcig tu mnyam par bzhags pa'i mnyam bzhag ye shes chos can /
mngon sum gyi tshad ma'i mtshan nyid der thal /
mtshon bya de'i phyir /
ma grub na der thal /
de tshad ma gang zhig /
de rjes dpag tshad ma ma yin pa'i phyir /
dang po der thal /
bcad shes yin pa'i phyir /
phyi ma ma grub na /
de bsam byung gi blo dang /
thos byung gi blo gang rung yin par thal /
ma grub pa de'i phyir /
'dod mi nus te /
bsgom byung gi blo yin pa'i phyir /
rtsa ba 'dod na de'i yul gyi gtso bo mngon gyur du yod par thal /
'dod pa'i phyir /
'dod na /
de stong nyid mngon gyur yin par thal /
'dod pa'i phyir /
'dod na /
de chos can /
mngon gyur ma yin par thal /
lkog gyur yin pa'i phyir te /
rtags yang dag la @# / /
brten nas dpag par bya ba yin pa'i phyir /
gzhan yang shes bya chos can /
stong nyid de de 'dra'i mnyam bzhag ye shes la mngon gyur yin par thal /
rtsa bar 'dod pa de'i phyir /
'dod mi nus te /
de de la lkog gyur yin pa'i phyir /
ma grub na /
de 'dra'i mnyam zhag ye shes chos can /
stong nyid khyod la lkog gyur yin par thal /
khyod stong nyid don spyi'i tshul gyi rtogs pa'i blo yin pa'i phyir| tshur mthong gi rgyud kyi gzhan sems shes pa'i mngon shes chos can /
dbang po'i mngon sum yin par thal /
mtshan nyid de'i phyir /
rtags grub ste /
rang gi bdag rkyen du gyur pa'i lha'i mig dbang gzugs can pa las byung ba'i rang gi snang yul rtogs pa'i gsal snang can gyi shes pa yin pa'i phyir /
rtsa bar 'dod mi nus ste /
yid mngon yin pa'i phyir te /
mngon shes yin pa'i phyir /
gzhan yang| rnal 'byor mngon sum dang yid mngon gnyis 'gal bar thal /
yid mngon gyi mtshan nyid de 'thad pa'i phyir /
'dod mi nus te /
rnal 'byor mngon sum yin na /
yid mngon yin pas khyab pa'i phyir /
rnal 'byor mngon sum yin na /
rang gi thun mong ma yin pa'i bdag rkyen du gyur pa'i yid dbang las byung ba'i mngon sum gyi tshad ma yin dgos pa'i phyir /
rgyun zhug gi rgyud kyi rnal 'byor mngon sum chos can /
rnal 'byor mngon sum gyi mtshan nyid der thal /
mtshon bya de'i phyir /
'dod na /
rgyun zhugs kyi bsam gtan gyi dngos gzhi snyom 'jug thob par thal lo / /
chos nyid 'dzin pa'i rtog pa chos can /
rjes dpag yin par thal /
mtshan nyid de'i phyir /
ma grub na /
der thal /
chos nyid lkog gyur yang yin /
de de'i yul gyi gtso bo yang yin /
de 'dra'i rtog pa chos nyid la mi slu ba'i rig pa yin pa'i phyir /
rtsa bar 'dod na /
bum 'dzin rtog pa rjes dpag yin par thal /
'dod pa'i phyir /
'dod mi nus te /
de rtags la bstan pa'i rjes dpag yang ma yin /
dpe nyer 'jal gyi rjes dpag yang ma yin /
lung la bsten nas gzhal bya shin tu lkog gyur rtogs pa'i rjes dpag yang ma yin pa'i phyir /
zla gcig zla gnyis su snang ba'i dbang shes chos can /
tshad ma yin par thal /
rtogs med kyi shes pa yin pa'i phyir /
khyab pa khas /
'dod na /
rang yul gyi gtso bo la tshad ma yin par thal /
'dod pa'i phyir /
'dod na /
rang gi snang yul gyi gtso bo la tshad ma yin par thal /
'dod pa gang zhig rtog med kyi shes pa'i yul gyi gtso bo'i snang yul la byed rig pa'i phyir /
'dod na /
de'i snang yul gyi gtso bo yod par thal /
'dod pa'i phyir /
'dod na /
zla gcig zla gnyis yin par thal lo / /
kho na re /
tshad ma yin par thal /
chu klung rnag khrag tu snang ba'i yi dwags kyi mig shes tshad ma yin pa'i phyir /
zer na /
mi mtshungs /
kha cig /
rang yul gyi gtso bo la mi slu ba'i rig pa tshad ma'i mtshan nyid /
de la dbye na /
mngon sum gyi tshad ma dang /
rjes su dpag pa'i tshad ma gnyis /
rang yul gyi gtso bo rang la mngon gyur la mi slu ba'i rig pa dang po'i mtshan nyid /
dbye na sngar bzhin no /
rang gi thun mong ma yin pa'i bdag rkyen du gyur pa'i dbang po @# / /
gzugs can pa las skyes pa'i rang gi yul gyi gtso bo rang la mngon gyur ba la mi slu ba'i dbang shes dang po'i mtshan nyid /
dbye na gzugs 'dzin dbang mngon nas /
reg 'dzin dbang mngon gyi bar lnga yod /
rang gi thun mong ma yin pa'i bdag rkyen yid dbang dang /
de ma thag rkyen dbang shes la skyes pa'i rang gi yul gyi gtso bo rang la mngon gyur la mi slu ba'i yid shes /
yid mngon gyi mtshan nyid /
dbye na gzugs 'dzin yid mngon nas /
reg 'dzin yid mngon gyi bar lnga /
rang gi thun mong ma yin pa'i bdag rkyen du gyur pa'i zhi lhag zung 'brel gyi ting nge 'dzin las skyes zhing /
rang gi grogs su gyur pa'i stong nyid rtogs pa'i shes rab kyis zin pa'i bsgom byung gi blo /
rnal 'byor mngon sum gyi mtshan nyid /
rang gi yul gyi gtso bo rang la lkog tu gyur pa'i mi slu pa'i rtogs pa /
rjes dpag tshad ma'i mtshan nyid /
de la dbye na rtags la brten pa'i rjes dpag /
dpe nyer 'jal gyi rjes dpag /
lung la brten nas gzhal bya lkog gyur rtogs pa'i rjes dpag rtags la brten nas rang gi yul gyi gtso bo rang la lkog gyur la mi slu ba'i rig pa /
dang po'i mtshan nyid /
rtags dang lung gang la yang ma brten par rang yul dpe yang dag la brten nas rang yul gyi gtso bo rang la lkog gyur la mi slu ba'i rig pa gnyis pa'i mtshan nyid /
yul pas 'brog pa la ba min ji lta bu zhes dris pa na ba bstan nas /
ba min 'di lta bu'o / /
snyam du 'dzin pa'i blo de /
de'i mtshan gzhi yin /
rtags dang dpe gang la yang ma brten par shin tu lkog gyur ston pa'i lung la brten nas rang gi yul gyi gtso bo rang la lkog tu gyur pa la /
mi slu ba'i rig pa gsum pa'i mtshan nyid /
sbyin pa btang ba las longs spyod 'byung bar ston pa'i /
sangs rgyas kyi lung mthong ba la brten nas /
sbyin pa btang ba las longs spyod 'byung ngo snyam du 'dzin pa'i blo de /
de'i mtshan gzhi yin no / /
zer na /
dang po nas theg chen du rigs nges pa'i /
byang sems sbyor lam pa'i rgyud kyi stong nyid la rtse gcig tu mnyam par bzhag pa'i mnyam zhag ye shes chos can /
mngon sum gyi mtshan nyid der thal /
mtshon bya de'i phyir /
rtag gsal sgrub tshul sngar ltar ro / /
tshur mthong gi rgyud kyi gzhan sems shes pa'i mngon shes chos can /
rang gi de ma thag rkyen dbang shes las byung bar thal /
yid mngon yin pa'i phyir /
ma grub na /
der thal /
de mngon sum yin /
de dbang mngon yang ma yin /
rnal 'byor mngon sum yang ma yin pa'i phyir /
'dod mi nus te /
dbang shes kyis brangs pa ma yin pa'i phyir /
shes bya chos can /
rnal 'byor mngon sum gyi mtshan nyid de mi 'thad par thal /
de kho na nyid kyi lta ba ma rnyed pa'i gang zhag gi rgyud la rnal 'byor mngon sum yod pa'i phyir /
de 'dra'i gang zag gi rgyud la gang zag rang rkya thub pa'i rdzas yod kyi stong par mngon sum du rtogs pa'i blo yod pa'i phyir te /
Tika chen las /
de kho na nyid kyi lta ba ma rnyed kyang mi rtag sogs bcu drug tshad mas gtan la phab pa dang /
zhes gsungs pa'i phyir /
bum 'dzin rtog pa chos can /
rjes dpag yin par thal /
de'i mtshan nyid de'i phyir /
bum pa de de'i @# / /
yul gyi gtso bo yin te /
bum pa de la lkog gyur yin /
de de la mi slu ba yin pa'i phyir /
phyi ma der thal /
de bum pa 'grub byed kyi blo yin pa'i phyir /
ma grub na /
bum pa chos can /
khyod 'dzin rtogs pa khyod 'grub byed kyi blo yin par thal /
khyod gzhi grub pa'i phyir /
rtsa bar 'dod na /
sngar bzhin /
gzhan yang sbyin pa btang ba la bsten nas longs spyod 'byung bar ston pa'i sangs rgyas kyi lung mthong ba la brten nas /
sbyin pa btang ba las longs spyod 'byung ngo snyam du 'dzin pa'i blo tshad ma yin par thal /
dam bca' de'i phyir /
'dod na /
spyi mtshan bden med ston pa'i lung mthong ba la brten nas / /
spyi mtshan bden med yin snyam du 'dzin pa'i mdo sde pa'i rgyud kyi blo de tshad ma yin par thal /
'dod pa'i phyir /
'dod na /
spyi tshan bden med du rtogs pa'i mdo sde pa yod par thal lo / /
gzhan yang sbyin pa btang pa las longs spyod 'byung ngo snyam du 'dzin pa'i blo de lung gi tshad ma yin par thal /
dpyad gsum gyi dag pa'i lung gi rtags kyi sbyin pas longs spyod khrims kyi bde /
zhes pa'i lung rang gi bstan bya'i don la mi slu bar rtogs pa'i rjes dpag de lung gi tshad ma yin pa'i phyir /
ma khyab na /
'gal ma grub na der thal /
de rjes dpag gang zhig /
de'i yul du gyur pa'i shes tu lkog gyur yod pa'i phyir /
dang po der thal /
dpyad gsum gyi dag pa'i lung de ltar bsgrub pa'i rtags yang dag yin pa'i phyir /
mkhas pa kha cig /
rang yul gyi gtso bo la mi slu ba'i rig pa tshad ma'i mtshan nyid /
de la dbye na /
mngon rjes gnyis lung tshad ma dpe nyer gyur gyi tshad ma dang bzhi 'o / /
rtags dang dpe gang rung la ma bsten par rang yul mngon sum du snang pa'i rang gi gzhal bya la mi slu ba'i rig pa de dang po'i mtshan nyid /
dbye na /
dbang mngon dang yid mngon gnyis /
mngon sum gyi tshad ma gang zhig /
rang gi bdag rkyen du gyur pa'i dbang po gzugs can pa las dngos su skyes pa /
dang po'i mtshan nyid /
de gang zhig /
rang gi thun mong ma yin pa'i bdag rkyen yid dbang la brten nas dngos su skyes pa'i shes pa /
gnyis pa'i mtshan nyid /
dbye na /
yid mngon khyad par ma yin pa dang /
de yin pa gnyis las /
dang po ni /
gzugs 'dzin dbang mngon gyi rjes su skyes pa'i gzugs nges pa'i nges shes lta bu /
gnyis pa ni /
rnal 'byor mngon sum lta bu yin no /
rtags la brten nas rang gi gzhal bya lkog gyur la mi slu ba'i rig pa de /
rjes su dpag pa'i tshad ma'i mtshan nyid /
rang gzhi zhen don la mi slu ba'i tshig /
lung tshad ma'i mtshan nyid /
dpe yang dag la brten nas 'dra'am /
rnam ldan du gzhal ba ltar mi slu ba'i rig pa /
dpe nyer 'jal gyi tshad ma'i mtshan nyid /
dper na /
de mthong ba la brten nas ba min r+wa can du mthong pa'i blo lta bu /
zhes gsungs /
'o na /
sgra rtag 'dzin rtog pa chos can /
mngon sum gyi tshad ma yin par thal /
mtshan nyid de'i phyir /
ma grub na /
der thal / /
de la rang yul mngon sum du snang ba gang zhig /
rang gi gzhal bya la mi slu pa'i rig pa yin pa'i phyir /
dang po grub te /
gang zag gi bdag 'dzin dang /
chos kyi bdag 'dzin gnyis la rang yul mngon sum du snang @# / /
ba'i phyir /
Ti.ka chen dgongs pa rab gsal las /
der ni bdag 'dzin gnyis lta bu la yang bdag gnyis kyi rnam pa mngon sum du 'char la /
zhes gsungs pa'i phyir /
rtsa bar 'dod mi nus ste /
logs shes yin pa'i phyir /
gzhan yang tshad ma la de bzhir grangs nges par mi 'thad par thal /
lung tshad ma dang tshad ma'i gzhi mthun pa med pa'i phyir /
lung tshad ma yin na lung rnam dag yin dgos pa'i phyir /
mkhas pa kha cig /
rang gi 'dzin stangs kyi yul gyi gtso bo la mi slu ba'i rig pa /
tshad ma'i mtshan nyid /
dbye na /
sngar ltar tshad ma bzhi yod /
rtags dang dpe gang rung la ma brten par /
rang gi 'dzin stangs kyi yul du gyur pa'i gzhal bya mngon sum la mi slu ba'i rig pa /
dang po'i mtshan nyid /
dbye na /
dbang po'i mngon sum tshad ma /
yid kyi mngon sum tshad ma /
rnal 'byor mngon sum tshad ma dang gsum /
rang gi thun mong ma yin pa'i bdag rkyen dbang po gzugs can pa las skyes pa'i rang gi 'dzin stangs kyi yul du gyur pa'i gzhal bya mngon sum pa la mi slu ba'i rig pa dang po'i mtshan nyid /
rang gi thun mongs ma yin pa'i bdag rkyen du gyur pa'i yid dbang las skyes zhing /
ting nge 'dzin la ma brten par rang gi 'dzin stangs kyi yul du gyur pa'i gzhal bya mngon sum pa la mi slu pa'i rig pa /
gnyis pa'i mtshan nyid /
rang gi thun mong ma yin pa'i bdag rkyen du gyur pa'i gzhi lhag gzung 'brel gyi ting nge 'dzin la brten nas skyes pa'i rang gi 'dzin stangs kyi yul du gyur pa'i bden pa'i rnam pa 'am /
bdag med phra rags gang rung mngon sum du snang ba'i rtog bral mi slu ba'i rig pa /
gsum pa'i mtshan nyid /
rtags la brten nas rang gi gzhal bya lkog gyur la mi slu ba'i rig pa /
rjes su dpag pa'i tshad ma'i mtshan nyid /
zhes gsungs /
theg chen gyi mthong lam bar chad med lam chos can /
mngon sum gyis tshad ma'i mtshan nyid der thal /
mtshon bya de'i phyir /
rtag der thal /
rnal 'byor mngon sum gyi tshad ma yin pa'i phyir /
'dod na /
de chos can /
khyod kyi 'dzin stangs kyi yul du gyur pa'i gzhal bya mngon sum pa yod par thal /
'dod pa'i phyir /
'dod na /
stong nyid de gzhal bya mngon sum pa yin par thal /
'dod pa'i phyir /
'dod na de chos can /
mngon gyur yin par thal /
'dod pa'i phyir /
'dod mi nus te /
lkog gyur yin pa'i phyir /
gzhan yang tshur mthong gi rgyud kyi gzhan sems shes pa'i mngon shes chos can /
ting nge 'dzin la ma brten par thal /
yid kyi mngon sum gyi tshad ma yin pa'i phyir /
rtags gong ltar /
'dod mi nus te /
rang gi bdag rkyen du gyur pa'i bsam gtan gyi dngos gzhi la brten nas skyes pa'i phyir te /
mngon shes yin pa'i phyir /
mkhas pa kha cig /
mi slu ba'i rig pa tshad ma'i mtshan nyid /
dbye na /
mngon sum gyi tshad ma dang /
rjes su dpag pa'i tshad ma gnyis yod /
rtags la brten nas ma skyes par rang gi 'jug yul mngon gyur ba la mi slu ba'i rig pa /
dang po'i mtshan nyid /
dbye na /
sngar ltar yod /
rang gi thun mongs ma yin pa'i bdag rkyen du gyur pa'i dbang po gzugs @# / /
can pa la skyes shing /
rang gi 'jug yul rang la mngon gyur pa la mi slu pa'i rig pa /
dang po'i mtshan nyid /
rang gi thun mong ma yin pa'i bdag rkyen yid dbang las skyes shing /
rang gi 'jug yul /
mngon gyur pa la mi slu pa'i rig pa /
gnyis pa'i mtshan nyid /
dper na ba mthong ba la brten nas ba min rVa can du rtogs pa'i blo lta bu'o / /
rang gi thun mong ma yin pa'i bdag rkyen zhi lhag zung 'brel gyi ting nge 'dzin las skyes shing /
rang gi 'jug yul du gyur pa'i bden pa'i rnam pa'am /
bdag med phra rags gang rung la mi slu ba rtog bral gyi rig pa gsum pa'i mtshan nyid /
rang la lkog tu gyur pa'i rang gi 'jug yul lkog gyur la mi slu ba'i rig pa /
rjes su dpag pa'i tshad ma'i mtshan nyid /
zhes zer na /
sgra 'dzin rtog pa chos can /
mngon sum gyi tshad ma yin par thal /
mtshan nyid de'i phyir /
ma grub na der thal /
sgra 'dzin rtog pa la sgrar snang ba de khyod kyi 'jug yul yang yin /
de mngon gyur pa yang yin /
khyod de la mi slu ba yin pa'i phyir /
dang po der thal /
de 'dra'i rtog pa de la tshad ma yin pa'i phyir te /
de rang gi snang yul la tshad ma yin pa'i phyir /
ma grub na /
de chos can /
der thal /
khyod shes pa yin pa'i phyir /
rtags gnyis pa der thal /
tshig gsal las /
gal te 'jig rten na yod na ni thams cad mngon sum du dmigs par bya ba yin pa'i phyir /
lkog tu gyur pa ma yin te /
zhes gsungs pa'i phyir /
rtsa bar 'dod mi nus te /
log shes yin pa'i phyir /
gzhan yang zla ba gnyis snang gi dbang shes chos can /
dbang po'i mngon sum gyi tshad ma yin par thal /
mtshan nyid de'i phyir /
rtag gsal gong ltar ro / /
de bzhin du sgra 'dzin rtog pa chos can /
yid mngon yin par thal /
mtshan nyid de'i phyir /
rtag gsal sngar bzhin no / /
dman lam sngon du ma song ba'i byang sems sbyor lam pa'i rgyud kyi stong nyid la rtse gcig tu mnyam par bzhag pa'i mnyam bzhag ye shes chos can /
rjes su dpag pa'i tshad ma yin par thal /
mtshan nyid de'i phyir /
ma grub na der thal /
stong nyid de la lkog rgyur yin /
stong nyid de'i 'jug yul yang yin /
de stong nyid la mi slu ba'i rig pa yin pa'i phyir /
rtsa bar 'dod na /
thos byung gi blo dang bsam byung gi blo gang rung yin par thal /
'dod pa'i phyir /
'dod mi nus te /
sgom byung gi blo yin pa'i phyir /
chos can de'i phyir /
tshig gsal las /
gal te mtshan gzhi rang gi mtshan nyid dam spyi'i mtshan nyid kyang rung ste /
'jig rten la yod na ni /
thams cad mngon sum du dmigs par bya ba yin pa'i phyir /
lkog tu ma gyur ba yin te /
de'i phyir de yul can gyi rnam par shes pa dang lhan cig du mngon sum nyid du rnam par bzhag go /
zhes gsungs pa'i phyir /
de'i don la mkhas pa kha cig /
shes pa yin na /
rang gi snang ba la tshad ma yin pas ma khyab te /
theg chen gyi mthong lam bar chad med lam de rang gi snang ba la tshad ma ma yin pa'i phyir /
des na gnyis snang can gyi shes pa yin na /
rang gi snang ba la tshad ma yin pa'i khyab pa @# / /
lung de'i don yin gsungs /
theg chen gyi mthong lam bar chad med lam de rang gi snang ba la tshad ma yin par thal /
de rang la chos nyid du snang ba la tshad ma yin pa'i phyir /
ma grub na de la chos nyid du snang ba chos can /
theg chen gyi mthong lam bar chad med lam de khyod la tshad ma yin par thal /
khyod de la snang ba'i phyir te /
khyod de la chos nyid du snang ba'i phyir /
ma grub na der thal /
de la chos nyid du snang ba yod pa'i phyir /
byas pa la kho na re /
de rang gi chos nyid snang ba la tshad ma yin par thal /
de rang gi snang ba la tshad ma yin pa'i phyir / /
'dod na| de la chos nyid snang ba chos can /
don dam bden pa yin par thal /
theg chen gyi mthong lam bar chad med lam gyi gzhal bya yin pa'i phyir /
zer na /
theg chen gyi mthong lam bar chad med lam chos can /
der thal /
de'i phyir /
ma grub na /
de chos can /
der thal /
khyod theg chen mthong lam bar chad med lam gyis rtogs pa'i phyir /
ma grub na der thal /
sngon snang dbang shes kyi sngo snang dbang shes rtogs pa'i phyir te /
sngon snang dbang shes kyi dus su sngon snang dbang shes skyed byed kyi tshad ma yod pa'i phyir /
byas pa la kho na re /
theg chen gyi mthong lam bar chad med lam de tha snyad dpyod byed kyi tshad ma yin par thal /
des theg chen gyi mthong lam bar chad med lam rtogs pa'i phyir /
'dod na /
don dam dpyod byed kyi tshad ma yin na /
tha snyad dpyod byed kyis tshad ma yin dgos par thal /
'dod pa'i phyir /
zer na /
ma khyab /
tha snyad dpyod byed kyi tshad ma yin na /
rang gi 'dzin stangs kyi yul du gyur pa'i kun rdzob bden pa yod pa'i khyab pa'i phyir /
yang kho na re /
bdag med rtogs pa'i rjes dpag des kho rang rtog par thal /
theg chen gyi mthong lam bar chad med lam gyi kho kho rang rtogs pa'i phyir /
rtags khas /
'dod na /
des bdag med dngos su rtogs pa'i shugs la kho kho rang rtogs par thal lo / /
'dod na /
bdag med ma yin dgag yin par thal lo / /
zer na ma khyab te /
yang theg chen gyi mthong lam bar chad med lam des kho kho rang rtogs pa'i shugs la stong nyid rtogs par thal| des kho kho rang rtogs pa'i phyir /
'dod na /
de'i yul du gyur pa'i chos nyid de ma yin dgag yin par thal /
'dod pa'i phyir /
zer na ma khyab /
theg chen gyi mthong lam bar chad med lam bsgrub pa ma yin par thal /
de ma yin dgag yin pa'i phyir /
'phags pa thog med dang /
tshe dpag med ma yin dgag yin pa'i phyir /
de ltar du drang nges rnam 'byed las bshad pa'i phyir /
thal 'gyur gnyis pa'i skyon med de /
bdag med rtogs pa'i rjes dpag bsgrub pa ma yin pa'i phyir te /
de ma yin dgag yin pa'i phyir te /
spyod 'jug las /
gzhan myong ba dang 'brel ba las / /
dran 'gyur bya ba'i dug bzhin no / /
zhes gsungs pa'i don la /
mkhas pa kha cig /
sngon snang dbang shes kyi dus su sngon snang dbang shes rtogs pa'i tshad ma med kyang de'i rjes su skyes @# / /
pa'i sngon po dran pa'i dran shes kyi sngon snang dbang shes rtogs pa mi 'thad de /
des sngon po mthong snyam du dran pa'i dran shes des /
sngar sngon po mthong ba dran pa la brten nas /
sngon snang dbang shes rtogs pa'i phyir te /
dper na /
dgun gyi dus su byi pas rmugs pa'i tshe dug zhugs pa ma myong yang /
phyis 'brug gi sgra thos pa'i tshe /
sngar rmugs pa'i dus su dug zhugs 'dug snyam du dran pa bzhin no / /
zer na /
sngon snang dbang shes kyi dus su sngon snang dbang shes rtogs pa'i tshad ma yod par thal /
de'i rjes su skyes pa'i sngon po dran pa'i dran shes de rtogs pa'i rig pa yin pa'i phyir te| sngon snang dbang shes la bcad shes yin pa'i phyir /
gzhan yang sngon snang dbang shes kyi kho kho rang rtogs par thal /
des sngon po dngos su rtogs pa'i cha nas /
des sngon po myong bar 'jog rigs /
des sngon snang dbang shes shugs la rtogs pa'i cha nas /
sngon snang dbang shes dpyad par 'jog rig pa'i phyir te /
rang 'grel las /
gang gi phyir dran pa gzhan nyid yod pa min pa de'i phyir /
gang nyams su myong ba'i des myong ba de dran pa'i shes pa myong ba yin pa ma yin pas dran pa yul dang bcas par 'gyur la /
nyams su myong ba'i shes pas yongs su dpyad pa gang yin pa de dran la yongs su ma bcad pa min pas bdag gi mthong zhes bya bar yang 'gyur ro / /
zhes gsungs pa'i phyir /
byas pa la kho na re /
de shes pa yin na /
rang nyid kyi rang nyid rtogs pa'i khyab par thal /
sngon snang dbang shes kyis kho kho rang rtogs pa'i phyir /
zer na /
ma khyab 'dod na /
bden 'dzin log shes yin pa chos can /
der thal /
de'i phyir /
'dod na /
log shes su rtogs par thal /
'dod pa'i phyir /
'dod mi nus te /
bden 'dzin yin pa'i phyir /
bden 'dzin dang grub de dbyer med kyi shes pa yin pa'i phyir /
zer na /
sngon snang dbang shes kyis kho kho rang rtogs par thal /
bum 'dzin rtog pas kho kho rang rtogs pa'i phyir /
bum 'dzin rtog pa gyur pa'i yid kyi rnam par shes pa'i kho kho rang rtogs pa'i phyir /
de'i gzhal byar gyur pa'i shes pa yod pa'i phyir /
yid kyi rnam par shes pa'i 'khor du byung ba'i tshor ba bde ba de /
rang yul du gyur pa'i bde ba la yid kyi mngon sum tshad ma dang| de'i 'khor du byung ba'i tshor ba sdug bsngal de /
rang yul du gyur pa'i sdug bsngal la yid kyi mngon sum tshad ma dang /
de'i 'khor du byung ba'i tshor ba btang snyoms de /
rang yul du gyur pa'i btang snyoms la yid kyi mngon sum tshad ma yin pa'i phyir te /
de ltar du Ti.ka chen las bshad pa'i phyir /
gzhan yang sngon snang dbang shes kyi kho rang rtogs par thal /
theg chen gyi mthong lam bar chad med lam gyi kho rang rtogs pa'i phyir /
Ti.ka chen las /
mnyam bzhag rnam par mi rtogs pa'i yi shes kyi rang gi gzhal bya chos nyid grub pa na /
de'i stobs kyi yul can gyi ye shes 'grub pa la rig bya rig byed so sor snang ba'i gnyis snang log pa dang /
gzhan lugs kyi shes pa thams cad kha nang lta la gnyis snang log pa'i 'dzin rnam yan gar par 'dod pa dang /
mtshungs pa'i khyad par ni 'bras bu'i skabs su 'chad par 'gyur / /
@# / /
zhes gsungs pa'i phyir /
byas pa la mkhas pa kha cig /
skyon med de /
theg chen gyi mthong lam bar chad med lam gyi kho rang grub pa lung de'i don yin pa'i phyir /
zhes gsungs /
'o na /
des kho rang grub par thal lo / /
'dod na /
des kho rang rtogs par thal lo /
kho na re /
byas pas sgra mi rtag par grub par thal /
byas pas sgra mi rtag par 'grub pa'i phyir /
zhes gsungs /
rang lugs bzhag pa la| mtshan nyid dbye ba /
rang rig med kyang dran pa skye tshul /
de dag la rtsod pa spong pa'o / /
dang po ni /
rang gi 'dzin stangs kyi yul la mi slu pa'i rig pa tshad ma'i mtshan nyid /
dbye na /
mngon sum gyi tshad ma /
rjes dpag gi tshad ma /
dpe nyer 'jal gyi tshad ma /
lung gi tshad ma dang bzhi /
mngon sum gyi tshad ma dang rjes su dpag pa'i tshad ma gang rung gang zhig /
rtags la ma brten par rang gi mngon sum gyi tshad ma gang zhig /
rang gi thun mong ma yin pa'i bdag rkyen du gyur pa'i dbang po gzugs can pa la brten nas dngos su skyes pa /
dang po'i mtshan nyid /
de gang zhig /
rang gi thun mong ma yin pa'i bdag rkyen du gyur pa'i yid dbang las skyes pa /
gnyis pa'i mtshan nyid /
gzugs 'dzin dbang mngon gyi rjes su skyes pa'i gzugs nges pa'i shes pa lta bu dang /
yid kyi rnam par shes pa'i 'khor du byung ba'i tshor ba bde sdug btang snyoms gsum /
rang yul du gyur pa'i bde ba /
sdug bsngal /
btang snyoms gsum la mngon sum gyi tshad ma yang yin /
yid mngon yang yin na /
rtog pa yin mi dgos ste /
tshur mthong gi rgyud kyi gzhan sems shes pa'i mngon shes de yid mngon yin pa'i phyir te /
de mngon sum ni yin /
de dbang mngon dang /
rnal 'byor mngon sum gang yang ma yin pa'i phyir /
yid mngon yin na /
rtog bral yin mi dgos te /
sngon 'dzin dbang mngon gyi rjes su skyes pa'i sngon po don 'thun du nges pa'i nges shes de yid mngon yin pa'i phyir te /
chos mngon pa las /
gzugs shes pa ni rnam pa gnyis te /
mig dang yid la brten pa'o /
zhes pa'i don 'chad pa la /
bzhi brgya pa'i 'grel par /
rnam par shes pa gnyis kyi don gcig rnam par shes pa ma yin ste /
gcig ni yul gyi rnam pa dngos su gcod par byed pa ste /
gang dang por skyes pa'o / /
gnyis pa ni /
dngos su byed pa nyid du rnam par shes pa ma yin te /
dbang po'i rnam par shes pa'i stobs kyi /
de ltar rtog cing skye ba na /
des kyang 'on te rnam par shes so / /
zhes nye bar 'dogs so / /
zhes gsungs pa'i phyir /
yid mngon yin na /
rtog bral yin mi dgos te /
rtog par gyur pa'i yid kyi rnam par shes pa'i 'khor du byung ba'i tshor ba bde sdug btang snyoms gsum po de /
rang yul du gyur pa'i bde ba dang /
sdug bsngal dang btang snyoms gsum rim bzhin mngon sum gyi tshad ma yin pa'i phyir /
bzhi brgya pa'i 'grel ba las /
tshor b @# / /
la sogs pa ltar nyams su myong ba'i rnam pa yang ma yin la /
gzugs dang sgra la sogs pa bzhin /
dbang po'i sgo nas yongs su bcad par bya ba ma yin no / /
zhes gsungs pa'i phyir /
rtog par gyur pa'i yid kyi rnam par shes pa'i 'khor du byung ba'i tshor ba bde sdug btang snyoms gsum po gang rung yin na /
yid mngon yin mi dgos ste /
rjes dpag tu gyur pa'i yid kyi rnam par shes pa'i 'khor du byung ba'i tshor ba de yid mngon ma yin pa'i phyir te /
rjes dpag tshad ma yin pa'i phyir te /
de rjes dpag tshad ma dang mtshungs ldan lnga mtshungs kyi rig pa yin pa'i phyir /
rang yul du gyur pa'i bde sdug btang snyoms gsum po gang rung la yid kyi mngon sum gyi tshad ma yin na /
de gang rung la mngon sum yin mi dgos te /
theg chen gyi mthong lam bar chad med lam du gyur pa'i tshor ba btang snyoms de /
rang yul du gyur pa'i btang snyoms la yid kyi mngon sum gyi tshad ma yin kyang /
des de mngon sum du ma rtogs pa'i phyir /
'dod na /
yid kyi rnam par shes pa'i 'khor du byung ba'i tshor ba de /
bde sdug btang snyoms gsum gyi yid mngon du gsungs pa'i don gang yin snyam na /
de'i don yod de /
yid kyi rnam par shes pa'i 'khor rang byung ba'i tshor ba bde sdug btang snyoms gsum /
rang yul du gyur pa'i bde sdug btang snyoms gsum la yid kyi mngon sum gyi tshad ma yin pa la dgongs nas de ltar gsungs pa'i phyir /
'jig rten gyi tha snyad las kyang /
des bde ba myong sdug bsngal nyams su myong zhes brjod pa'i phyir /
gsum pa ni /
rang gi thun mong ma yin pa'i bdag rkyen du gyur pa'i gzhi lhag zung 'brel gyi ting nge 'dzin la brten nas rang gi 'dzin stangs kyi yul du gyur pa'i bden pa'i rnam pa'am /
bdag med phra rags gang rung du mngon sum du mthong ba'i rten 'brel la mi slu ba'i shes pa /
rnal 'byor mngon sum gyi mtshan nyid /
sa mtshams tshogs lam nas sangs rgyas kyi sa'i bar na yod /
rtags la brten nas rang gi 'dzin stangs kyi yul du gyur pa'i gzhal bya la mi slu pa'i shes pa /
rjes su dpag pa'i tshad ma'i mtshan nyid /
myu gu chos can /
bden par med de rten 'brel yin pa'i phyir /
dper na gzugs brnyan bzhin /
zhes pa'i rtags la brten pa'i rjes dpag chos can /
khyod la dpe nyer 'jal gyi tshad ma zhes brjod pa'i rgyu mtshan yod de /
khyod gzugs brnyan gyi 'thun dpe yang dag la brten nas skyes pa'i tshad ma yin pa'i rgyu mtshan gyi de ltar brjod pa'i phyir /
sbyin pa'i longs spyod khrims kyi bde / /
zhes pa'i lung chos can /
rang gi bstan bya'i don la mi slu ba yin te / /
dpyad gsum gyi dag pa'i lung yin pa'i phyir / /
zhes pa'i rtags la brten pa'i rjes dpag chos can /
khyod la lung gi tshad ma zhes brjod pa'i rgyu mtshan yod de /
khyod lung gi rtags la bsten nas rang gi gzhal bya lkog gyur rtogs pa'i tshad ma yin pa'i rgyu mtshan gyi de ltar brjod pa'i phyir /
gsum pa rang rig med kyang dran pa skye tshul la /
rtsod pa dang lan gnyis /
dang po ni /
spyod 'jug las /
gal te rang rig yod min na / /
@# / /
rnam shes brten pa ji ltar 'gyur / /
zhes gsungs /
de'i don ni /
kho na re /
sngon snang dbang shes kyi rjes su sngon snang dbang shes dran pa'i dran shes skye ba mi 'thad par thal /
sngon snang dbang shes kyi dus su sngon snang dbang shes myong byed kyi shes pa med pa'i phyir te /
de nyams su myong ba'i rang rig med pa'i phyir /
zer na /
gnyis pa la /
'jug pa las gsungs tshul dang /
spyod 'jug las gsungs tshul lo / /
dang po ni /
sngon snang dbang shes kyi dus kho rang myong byed kyi shes pa med kyang /
de'i rjes su dran pa'i dran shes skye ba 'thad de /
sngar gyi myong ba dang /
phyis kyi dran pa gnyis yul gcig pa'i dbang gi ngas sngon po mthong snyam du 'dzin pa'i blo des /
sngon po dran pa'i stabs kyi sngon snang dbang shes kyang dran pa yin pa'i phyir /
dang po grub te /
sngar gyi myong bas yul myong ba dang /
dpyad pa gang yin pa de /
phyis kyi dran pas ma myong ba dang ma dpyad pa ma yin pa'i phyir te /
gang phyir gang gi yul myong gyur de las / /
dran pa 'di gzhan nga la yod min pas zhes dang /
de'i thad kyi /
rang 'grel las /
gang gi phyir dran pa gzhan nyid yod pa yin pa de'i phyir /
zhes gsungs pa'i phyir /
gnyis pa ni /
sngon snang dbang shes kyi dus su sngon snang dbang shes myong byed kyi shes pa med kyang /
de'i rjes su de dran pa'i dran shes skye par 'thad de /
ngas sngon po mthong snyam du dran pa'i blo des /
sngon po dran pa'i stobs kyi sngon snang dbang shes kyang dran pa yin pa'i phyir /
dper na /
dgun gyi dus su byi pas de rmugs pa'i tshe /
rmugs pa myong dus su dug zhugs pa ma dran yang| phyis 'brug gi sgra thos pa'i tshe /
sngar rmugs pa'i tshe dug zhugs 'dug snyam du rmugs pa dran pa'i stobs kyi /
dug zhugs pa dran pa bzhin no / /
de ltar yang spyod 'jug las /
gzhan myong pa dang 'brel ba las /
dran 'gyur byi ba'i dug bzhin no / /
zhes gsungs pa'i phyir /
gsum pa la /
mngon sum gzhan dang rjes dpag la rtsod pa spong ba / /
yid shes gzhan gyi rtsod pa spong ba dang /
gnyis /
dang po ni kho na re /
sngon 'dzin dbang po'i mngon sum med par thal /
de dmigs byed kyi tshad ma med pa'i phyir /
de nyams su myong ba'i rang rig mngon sum med pa'i phyir /
zer na /
skyon med de /
sngon 'dzin dbang mngon gyi sngon po dngos su rtogs pa'i shugs la rang nyid rtogs pa'i phyir te /
tshig gsal las /
tshad ma'i drang 'jug pa gzhan bya'i gzhan gyi dbang yin pa'i phyir dang /
gzhal bya'i rnam pa'i rjes su byed pa tsam gyis rang gi ngo bo yod par rnyed pa'i tshad ma dag gi rang gi ngo bo rnam par 'jog pa'i phyir /
dbang po bstan pa cud zad kyang mi 'kho bas rnam pa thams cad dang /
yul kho nas bstan pa rigs so / /
zhes gsungs pa'i phyir /
gnyis pa ni /
kho na re /
gang zag gi bden 'dzin dang /
chos kyi bden 'dzin med par thal /
de dmigs byed kyi tshad ma med pa'i phyir /
de nyams su myong ba'i rang rig med pa gang zhig /
des rang gi gzhal bya rtogs pa'i shugs la rang nyid rtogs pa ma yin pa'i phyir te /
de'i gzhal bya med pa'i phyir /
zer na /
de gnyis kyi gzhal bya yod de /
gang zag gi bden 'dzin la gang zag @# / /
gi bdag tu snang ba de /
de'i gzhal bya mngon sum pa yin pa'i phyir dang /
chos kyi bden 'dzin la chos kyi bdag tu snang ba de /
chos kyi bden 'dzin gyi gzhal bya yin pa'i phyir te de gnyis la de ltar snang ba de rtags la ma brten par rtogs pa'i phyir te /
tshig gsal las /
de'i phyir gal te mtshan gzhi 'am /
rang gi mtshan nyid dam spyi'i mtshan nyid kyang rung ste /
'jig rten na yod na ni /
zhes gsungs pa'i phyir /
zla gcig zla gnyis su snang ba'i gzhal bya yang yod de /
de la de gnyis su snang ba de de'i gzhal bya yin pa'i phyir te /
tshig gsal las /
zla ba gcig gnyis la sogs par rab rib can ma yin pa'i shes pa la ltos nas mngon sum nyid min la /
rab rib can la sogs pa la ltos nas ni mngon sum nyid kho na'o / /
zhes gsungs pa'i phyir /
des na bum pa mngon sum yin te /
de bum 'dzin dbang mngon la mngon sum yin pa'i phyir /
zla gcig zla gnyis su snang ba de zla ba gnyis snang gi dbang shes la mngon sum yin te /
tshig gsal las| zla ba gnyis la sogs pa rab rib can /
zhes sogs gsungs pa'i phyir /
des na mngon sum dang mngon gyur don gcig /
rtags la ma brten par mngon sum gyi tshad mas rtogs bar bya ba mngon gyur gyi mtshan nyid /
rtags la brten nas rjes su dpag pa'i tshad mas rtogs par bya ba lkog gyur gyi mtshan nyid / / / /
! /
rnam pa de lta'i mdo sde gzhan yang ni / /
drang don nyid du lung 'dis gsal bar byas / /
zhes pa'i skabs su /
mtha' dpyad pa la kha cig skabs 'dir drang don du sgrub dgos kyi lung de la rnam pa lnga yod de /
sems can thams cad kyi rgyud la rtag brtan ther zug gi bde bar gshegs snying po yod par ston pa'i mdo /
phyi don med par ston pa'i mdo /
kun gzhi'i rnam shes yod par ston pa'i mdo /
mtshan nyid gsum la bden pa yod med kyi khyad par phye nas ston pa'i mdo /
mthar thug theg pa gsum du grub par ston pa'i mdo rnams su yod pa'i phyir /
zhes zer na /
sems can gyi rgyud la rtag brtan ther zug kyi bder gshegs snying po med par thal /
sems can thams cad kyi rgyud la de yod par ston pa'i mdo de /
drang don dgongs pa can gyi mdo yin pa'i phyir /
ma grub na /
rtag der thal /
de 'dra'i mdo de skabs 'dir drang don du sgrub dgos kyi mdo yin pa'i phyir /
rtag khas /
'dod mi nus te /
sems can thams cad kyi rgyud la bder gshegs snying po de rtag pa brtan pa theg zug ba yin pa'i phyir te /
de'i rgyud la de mi 'jig pa'i chos yin pa'i phyir te /
yang stong thun chen mo las /
skabs 'dir drang don du sgrub dgos kyi lung de la lnga yod de /
sems can thams cad kyi rgyud la stobs sogs sangs rgyas kyi yon tan rang 'chas su 'grub pa'i rtag brten bden 'grub kyi bde gshegs snying po yod par ston pa'i mdo bzhi /
gong bzhin yod pa'i phyir /
zhes gsungs /
mdo dang po chos can / /
@# / /
sems tsam pas nges don gyi mdor khas len par thal /
skabs 'dir drang don du 'grel dgos kyi mdo yin pa'i phyir /
rtag khas /
khyab te /
rang 'grel las /
de'i phyir de ltar rnam par shes pa smra ba rnams kyi nges pa'i don nyid du gang khas blangs pa thams cad /
lung 'dis drang pa'i don nyid du mngon par gsal bar byas nas /
zhes gsungs pa'i phyir /
'dod na /
sems tsam pas sems can thams cad kyi rgyud la stobs sogs sangs rgyas kyi yon tan rang chos su grub pa'i rtags brten bden 'grub kyi bde gshegs snying po yod par khas len par thal /
'dod pa'i phyir /
byas pa la kho na re /
phyi rol don du gyur pa'i len pa'i rnam par shes pa zab cing phra zhes pa'i lung chos can /
khyod sems tsam pas nges don gyi mdor khas len par thal / /
khyod skabs 'dir drang don du sgrub dgos kyi lung yin pa'i phyir /
khyab pa khas /
rtags der thal /
mdo sde dgongs 'grel gyi mdo tshig tu gyur pa'i /
kun gzhi'i rnam shes yod par ston pa'i lung pa'i phyir /
rtsa bar 'dod na /
sla gzhan yang /
mdo sde dgongs 'grel gyi mtshan nyid gsum la bden par yod med kyi khyad par dngos su phyes nas bstan par thal /
mtshan nyid gsum la bden par yod med kyi khyad par phye nas ston pa'i mdo de /
skabs 'dir drang don du sgrub dgos kyi mdo yin pa'i phyir /
rtags khas /
'dod na /
mdo sde dgongs 'grel des kun btags bden med dngos kyi brjod bya'i gtso bor byed par thal /
'dod pa'i phyir /
'dod na de /
don dam bden pa dngos kyi bstan bya'i gtso bor byed par thal /
'dod pa'i phyir /
'dod na /
mdo sde dgongs 'grel chos can /
nges don gyi mdo yin par thal /
don dam bden pa dngos kyi bstan bya'i gtso bor byas nas ston pa'i mdo yin pa'i phyir /
rang lugs la /
skabs 'dir drang don du 'grel rgyu'i mdo ngos bzung ba dang /
de drang don du 'grel byed kyi mdo ngos bzung ba gnyis /
dang po ni /
skabs 'dir drang don du 'grel rgyu'i mdo la bzhi yod de /
bcom ldan 'das ting nge 'dzin kyi spyod yul gzugs brnyan de /
sems las tha dad pa zhes bgyi 'am| sems las tha dad pa ma lags zhes bgyi byis pa tha dad pa ma yin zhes bgyi'o / /
zhes sogs phyi don med par ston pa'i dgongs 'grel gyi mdo /
len pa'i rnam par shes pa zab cing phra| /
sa bon thams cad chu'i rgyun bzhin 'bab / /
bdag tu rtogs par 'gyur na mi rung zhes / /
byis pa rnams la nges ni de ma bstan /
zhes kun gzhi rnam shes yod par bstan pa'i dgongs 'grel gyi mdo /
chos rnams kyi mtshan nyid ngo bo nyid med pa gang zhe na /
kun btags pa'i mtshan nyid gang yin pa'o / /
zhes sogs /
mtshan nyid gsum la sems tsam pas 'dod pa ltar gyi bden par grub ma grub phye nas ston pa'i dgongs 'grel gyi mdo /
zhi ba bsgrod pa gcig pu'i nyan thos rnams ni /
sangs rgyas thams cad brtsom pa dang ldan par gyur kyang /
zhes sogs /
mthar thug theg pa gsum du ston @# / /
pa'i dgongs 'grel gyi mdo rnams su yod pa'i phyir /
gnyis pa ni /
ji ltar nad pa nad pa la / /
sman pas sman ni gtong ba ltar / /
sangs rgyas de bzhin sems can la / /
ji tsam 'tshams pa'i chos bstan to /
zhes lang gshegs kyi lung 'dis mdo tshan dang po de drang don du 'grel /
sems can thams cad kyi rgyud la mtshan dpe gsal rdzogs kyi rtag brtan ther zug gi /
bde gshegs snying po yod par ston ba'i lung drang don du 'grel ba'i lang gshegs kyi lung des mdo tshan gnyis pa drang don du 'grel /
bcom ldan 'das stong pa nyid dang /
mi skye ba dang /
mi gnyis pa dang /
rang bzhin med pa'i mtshan nyid /
zhes sogs lang gshegs kyi lung 'dis mdo tshan gsum pa de drang don du 'grel lo / /
mthar thug theg pa gsum du grub par ston pa'i dgongs 'grel gyi mdo /
drang don du 'grel ba'i mdo /
skabs 'dir mi 'dren pa'i rgyu mtshan yod de /
mgon po klu grub kyis /
mdo kun las btus par /
de drang don du rgyas par sgrubs pa la dgongs pa yin pa'i phyir ro / /
! / /
nyon mongs skyon rnam ma lus 'jig tshogs la /
zhes sogs kyi skabs su /
mkhas pa kha cig 'khor ba'i rtsa bar gyur pa'i ma rig pa de las 'bras la rmongs pa'i ma rig pa dang /
de kho na nyid la rmongs pa'i ma rig pa gnyis /
dang po las rgyu 'bras sogs dang skye ba snga phyi sogs med par 'dzin pa'i sems byung rmongs pa lta bu de yin /
gnyis pa ni /
rig pa ye shes kyi 'gal zla mi mthun phyogs su gyur pa'i sems byung rmongs pa lta bu yin /
de la gang zag gi bden 'dzin dang /
chos kyi bden 'dzin gnyis /
dang po la kun btags dang lhan skyes gnyis /
dang po ni rang rgyud pa man chad kyi 'dod pa ltar gyi gang zag gi bden 'dzin de yin /
gnyis pa ni /
gang zag rang gi mtshan nyid kyi grub par 'dzin pa'i blo lta bu'o / /
chos kyi bden 'dzin la yang kun btags dang lhan skyes gnyis /
dang po ni / /
sems tsam pa'i 'dod pa ltar gyi chos kyi bden 'dzin de yin /
gnyis pa ni /
chos thams cad rang gi mtshan nyid kyi grub par 'dzin pa'i blo lta bu'o / /
zhes zer /
'o na /
'jig lta dang gang zag gi bden 'dzin kyi khyad par ji lta bu zhe na /
'di la 'jig lta yin la gang zag gi bdag 'dzin ma yin pa'i mu /
gang zag gi bdag 'dzin yin la gcig po ma yin pa'i mu /
gnyis ka yin pa'i mu /
gnyis ka ma yin pa'i mu dang bzhi las /
dang po ni /
nga yi bar 'dzin pa'i blo lta bu'o / /
gnyis pa ni /
gang zag gzhan rgyud kyi nga la dmigs nas /
rang gi mtshan nyid kyi grub par 'dzin pa'i blo lta ba'o| |gsum pa ni /
ngar 'dzin pa'i blo lta bu'o / /
bzhi pa chos kyi bden 'dzin yin /
zhes zer na /
'khor ba'i rtsa bar gyur pa'i ma rig pa dang /
ma rig pa kun btags gi gzhi mthun yod par thal| de dang las 'bras la rmongs pa'i ma rig pa'i gzhi mthun yod pa'i phyir /
rtags khas /
'dod na /
lam rim chen mo las /
sems can thams cad 'khor bar 'chings byed ni @# / /
lhan skyes kyi ma rig pa yin la /
kun btags kyi ma rig pa ni grub mtha' smra ba de dag kho na la yod pas 'khor ba'i rtsa bar mi 'thad pa'i phyir / /
zhes bshad pa mi 'thad par thal /
'dod pa'i phyir /
gzhan yang /
'khor ba'i rtsa bar gyur pa'i ma rig pa de la 'dzin stangs mi mthun pa gnyis yod par thal /
de la las 'bras dang de kho na nyid la rmongs pa'i ma rig pa gnyis yod pa'i phyir /
'dod mi nus te /
de med par Tika chen las bshad pa'i phyir /
las 'bras med par 'dzin pa'i blo 'khor ba'i rtsa bar gyur pa'i ma rig pa yin par thal /
rtsa ba'i dam bca' de 'thad pa'i phyir /
'dod na /
de nyon mongs can gyi ma rig pa yin par thal /
'dod pa'i phyir /
'dod na /
bden med rtogs pa'i shes rab kyi 'gal zla mi mthun phyogs su gyur pa'i rig pa yin par thal /
'dod pa'i phyir /
khyab te /
Tika chen las /
nyongs mongs can gyi zhes sogs gsungs pa'i phyir /
shes bya chos can /
gang zag rang rkya thub pa'i rdzas yod du 'dzin pa'i blo lhan skyes med par thal /
rang rgyud pa man chad kyi 'dod pa ltar gyi gang zag gi bdag 'dzin de gang zag gi bdag 'dzin kun btags yin pa'i phyir /
'dod na /
sa bzhi ba'i bar chad me lam gyi ngo skal gyi spangs byar gyur pa'i gang zag rang rkya thub pa'i rdzas yod du 'dzin pa'i rtog pa med par thal /
'dod pa'i phyir /
gzhan yang /
de yod par thal /
rang du lta ba dang 'brel yongs su zad /
zhes gsungs pa'i phyir /
gang zag gi bdag 'dzin kun btags yin na /
gang zag gi bdag 'dzin yin dgos /
zhe na /
gang zag rtag gcig rang dbang can du 'dzin pa'i rtog pa chos can /
der thal /
de'i phyir /
ma grub na /
der thal /
bdag med rtog tse rtag pa'i bdag spong zhing /
zhes gsungs pa'i phyir /
'dod na /
bdag 'dzin yin par thal lo /
'dod na sla /
kho na re /
gang zag gi bdag 'dzin la phra rag gi dbye ba mi 'thad par thal /
gang zag rang rkya thub pa'i rdzas yod du 'dzin pa'i rtog pa de /
gang zag gi bdag 'dzin rag pa ma yin pa'i phyir te /
de dang gang zag gi bdag 'dzin gyi gzhi mthun med pa'i phyir /
zer na ma khyab /
rtsa bar 'dod na /
bdag med la phra rag gnyis kyi dbye ba med par thal lo / /
zer /
'o na /
nga yi bar 'dzin pa'i 'jig lta chos can /
gang zag gi bdag 'dzin yin par thal /
rang gi dmigs yul du gyur pa'i gang zag la dmigs nas rang gi mtshan nyid kyis grub par 'dzin pa'i blo yin pa'i phyir /
der thal /
rang gi dmigs yul du gyur pa'i nga la dmigs nas /
rang gi mtshan nyid kyis grub par 'dzin pa'i blo yin pa'i phyir te /
des nga la dmigs pa'i phyir te /
nga yi ba zhes pa'i sgras dngos su brjod pa'i phyir /
kho na re /
nga yi mig rna sogs la dmogs nas /
rang gi mtshan nyid kyis grub par 'dzin pa'i blo chos can /
gang zag gi bdag 'dzin yin par thal /
rang gi dmigs yul du gyur pa'i nga la dmigs nas rang gi mtshan @# / /
nyid kyis grub par 'dzin pa'i blo yin pa'i phyir te /
des rang gi dmigs yul du gyur pa'i nga la dmigs pa'i phyir te /
des nga la dmigs pa'i phyir te /
nga yi mig rna zhes sogs kyi sgras nga dngos su brjod pa'i phyir /
'khor gsum /
zhes zer na /
ma grub na /
der thal /
des nga yi ba'i mtshan gzhi dngos su brjod /
gcig po des nga yi ba tsham dngos su brjod pa'i phyir /
kho na re /
nga yi ba chos can /
gang zag yin par thal /
gang zag gi bdag 'dzin gyi dmigs yul dang /
'dzin stangs kyi yul gnyis kyi nang nas dmigs yul yin pa'i phyir /
der thal /
nga yi bar 'dzin pa'i 'jig lta'i dmigs yul yin pa gang zhig /
nga yi bar 'dzin pa'i 'jig lta de gang zag gi bdag 'dzin yin pa'i phyir /
zer na /
rtsa bar ma khyab /
gal te phung po bdag na de phyir de / /
zhes gsungs pa'i phyir /
zer na /
ma khyab te /
lung de'i don ni /
ngar 'dzin lhan skyes kyi dmigs yul dang /
'dzin stangs kyi yul gnyis su phye ba'i dmigs yul yin na /
gang zag yin dgos zhes pa'i don yin no /
kho na re /
nga yi bar 'dzin pa'i 'jig lta dang /
ngar 'dzin pa'i 'jig 'jig lta gnyis mi 'gal bar thal /
nga yi bar 'dzin pa'i 'jig lta dang /
gang zag gi bdag 'dzin gnyis mi 'gal ba'i phyir /
zer na /
ma khyab te /
ngar 'dzin pa'i 'jig lta yin na /
rang rgyud ldan rang gi gang zag gi rgyud kyi /
nga tsam la dmigs pas khyab kyang /
gang zag gi bdag 'dzin la des ma khyab pa'i phyir /
yang kho na re /
bdag dang bdag gi ba gnyis mi 'gal bar thal /
gang zag gi bdag 'dzin lhan skyes dang /
bdag gi bar 'dzin pa'i 'jig lta lhan skyes gnyis mi 'gal ba'i phyir /
zer na /
ma khyab /
yang kho na re /
bdag med 'di ni 'gro ba rnam grol phyir /
zhes sogs gsungs /
mi 'thad par thal /
stong nyid la gang zag gi bdag gi stong pa'i stong nyid dang /
chos kyi bdag gis stong pa'i stong nyid gnyis su grang ma nges pa'i phyir te /
bdag 'dzin la gang zag gi bdag chos kyi bdag 'dzin gnyis su gang ma nges pa'i phyir te /
nga yi bar 'dzin pa'i 'jig lta de gang zag gi bdag 'dzin dang /
chos kyi bdag 'dzin gang rung ma yin pa'i phyir /
zhes zer /
'di'i lan la kha cig /
nga yi bar 'dzin pa'i 'jig lta de /
de gnyis gang yang ma yin pa'i bdag 'dzin phung gsum pa yin par thal /
nga yi ba de chos dang gang zag gnyis su phye ba'i chos kyang ma yin /
gang zag kyang ma yin pa'i phyir /
zhes zer /
de la kha cig /
nga yi ba de gang zag yin /
zer na /
de chos can /
gang zag ma yin par thal /
lhas sbyin gyi mig gi dbang po de khyod yin pa'i phyir /
des na /
'jig lta yin na /
gang zag gi bdag 'dzin yin pa'i khyab par blangs pa la /
kho na re /
gzugs bdag ma yin pa la bdag tu 'dzin pa'i 'jig lta chos can /
gang zag gi bdag 'dzin yin par thal /
'jig lta yin pa'i phyir /
khyab pa khas /
der thal /
gzugs bdag ma yin @# / /
bdag ni gzugs ldan min /
zhes gsungs pa'i phyir /
'dod na /
gzugs bdag yin par thal lo /
gzhan yang /
gang zag rang rkya thub pa'i rdzas yod du 'dzin pa'i 'jig lta chos can /
gang zag gi bdag 'dzin yin par thal /
'jig lta lhan skyes yin pa'i phyir te /
gang zag rang rkya thub pa'i rdzas yod du 'dzin pa'i 'jig lta lhan skyes yod pa'i phyir /
zer na /
'dir ma khyab /
rtag ma grub te /
mdo las kyang /
'jig lta lhan skyes yod par bstan to /
zhes gsungs pa'i phyir /
zer na /
ma khyab /
'tshams la /
las 'bras la mongs pa'i ma rig pa yin na /
ma rig pa yin pas khyab par thal /
las 'bras la rmongs pa'i ma rig pa yod pa'i phyir /
khyab pa khas /
'dod na /
sbyin pa btang pa las longs spyod mi 'byung bar 'dzin pa'i blo chos can /
der thal /
der phyir /
rtags gsal gnyis ka gong du sgrub zin /
gzhan yang 'jig lta kun btags yin na /
'jig lta yin pa'i khyab par thal /
gang zag gi bdag 'dzin kun btags yin na /
gang zag gi bdag 'dzin yin pa khyab pa'i phyir /
'dod na /
gang zag rtag gcig rang dbang can du 'dzin pa'i blo chos can /
der thal /
de'i phyir /
der thal /
bdag med rtogs tshe zhes sogs gsungs pa'i phyir /
de la kho na re /
gang zag rtag gcig rang dbang can du 'dzin pa'i blo chos can /
khyod rgyu mtshan ltar snang la brten nas gang zag rang gi mtshan nyid kyi grub par 'dzin pa'i blo yin par thal /
'jig lta kun btags yin pa'i phyir /
khyab te /
'jig lta lhan skyes yin na /
rgyu mtshan ltar snang la mi ltos par gang zag rang gi mtshan nyid kyi grub par 'dzin pa'i blo yin dgos pa'i phyir /
zhes zer na /
ma khyab /
gang zag gi bdag 'dzin kun btags yin na /
bden 'dzin yin pa'i khyab par thal /
de yin na gang zag gi bdag 'dzin yin pas khyab pa'i phyir /
'dod na /
gang zag gi bdag 'dzin kun btags yin na /
rang nyid kyi zhen yul med par rtogs zin gom par byas pas 'khor ba las grol nus pas khyab par thal /
de yin na /
bden 'dzin yin pas khyab pa'i phyir /
byas pa la kho na re /
bden 'dzin kun btags yin na /
bdag 'dzin yin pa'i khyab par thal /
gang zag gi bdag 'dzin kun btags yin na /
gang zag gi bdag 'dzin yin pa'i khyab pa'i phyir /
'dod na /
dngos po rang gi mtshan nyid kyi grub par 'dzin pa'i blo kun btags yin na /
de 'dra'i blo yin dgos par thal /
'dod pa'i phyir zer /
gzhan yang lhas sbyin gyi nga yi ba de /
lhas sbyin gyi nga yin par thal /
nga yi ba de nga yin pa'i phyir /
rtags khas| 'dod na /
lhas sbyin gyi nga yi ba chos can /
khyod la dmigs nas rang gi mtshan nyid kyi grub par 'dzin pa'i blo de ngar 'dzin lhan skyes yin par thal /
khyod lhas skyes sbyin gyi nga yin pa'i phyir /
'dod mi nus ste /
ngar 'dzin lhan skyes yin na /
rang rgyud ldan gyi gang zag gi rgyud kyi /
nga tsam la dmigs pas khyab pa'i phyir /
gzhan yang /
lhan sbyin gyi grud kyi nga yi bar 'dzin pa'i @# / /
'jig lta de ngar 'dzin lhan skyes yin par thal /
dam bca' 'thad pa'i phyir /
'dod na /
de'i rgyud kyi nga yi bar 'dzin pa'i 'jig lta dang /
de'i ngar 'dzin lhan skyes gnyis /
yin khyab mnyam yin par thal lo / /
kha cig /
lhas sbyin gyi mig rna sogs la dmigs nas rang gi mtshan nyid kyis grub par 'dzin pa'i blo de /
nga yi bar 'dzin pa'i 'jig lta yin /
zhe na /
ma yin te /
de 'jig lta ma yin pa'i phyir te /
de gang zag gi bdag 'dzin ma yin pa'i phyir te /
de chos kyi bdag 'dzin yin pa'i phyir te /
de'i mig rna sogs /
chos dang gang zag gnyis su phye ba'i chos yin pa'i phyir /
kho na re /
lhas sbyin gyi mig rna sogs chos can /
khyod la dmigs nas rang gi mtshan nyid kyis grub par 'dzin pa'i blo de nga yi bar 'dzin pa'i 'jig lta yin par thal / /
khyod nga yi ba'i mtshan gzhi yin pa'i phyir /
zer na ma khyab /
sangs rgyas 'phags pa'i rgyud kyi nga chos can /
khyod la dmigs nas rang gi mtshan nyid kyis grub par 'dzin pa'i blo de ngar 'dzin lhan skyes yin par thal /
khyod nga yin pa'i phyir /
khyab pa khas /
'dod mi nus te /
de'i rgyud la ngar 'dzin lhan skyes med pa'i phyir /
byas pa la kho na re /
mchod sbyin gyi rgyud kyi nga la dmigs nas rang gi mtshan nyid kyis grub par 'dzin pa'i lhas sbyin gyi rgyud kyi blo chos can /
khyod ngar 'dzin lhan skyes yin par thal /
khyod la dmigs nas rang gi mtshan nyid kyi grub par 'dzin pa'i blo lhan skyes yin pa'i phyir /
zer na 'dir ma khyab /
kha cig /
nga'o snyam du 'dzin pa'i blo de ngar 'dzin lhan skyes yin zhe na /
'o na nga de ngar 'dzin lhan skyes kyi 'dzin stangs kyi yul yin par thal| dam bca' 'thad pa'i phyir /
'dod na /
khyod tha snyad du med par thal /
'dod pa'i phyir /
khyab te /
'di ni ngar 'dzin rten du'ang mi rig la /
'di ni kun rdzob tu yang yod mi 'dod /
zhes gsungs pa'i phyir /
gang zag la sbyar nas yang de ltar btang ngo /
ston pa sangs rgyas zhal bzhugs pa'i dus su /
de'i rdzas rin thang tshang ba brkus pas /
pham pa 'byung zhing /
ston pa mya ngan las 'das rjes su de ltar brkus pas pham pa mi 'byung ba'i khyad par 'dul ba'i lung las bshad pa mi 'thad par thal /
ston pa'i thugs la nga'i chos gos nga'i lhung bzed do snyam pa'i blo med pa'i phyir /
de la nga'o snyam pa'i blo med pa'i phyir te /
dam bca' de 'thad pa'i phyir /
'dod mi nus te /
mdo rtsa bar mya ngan las 'das pa ni lha nyid do / /
zhes gsungs pa'i phyir /
sangs rgyas 'phags pa'i rgyud la nga'o snyam pa'i blo yod par thal / /
de'i rgyud la ngas chos thams cad rnam pa thams cad du byang chub bo snyam pa'i blo yod pa'i phyir te /
sangs rgyas 'phags pa de mi 'jig pa bzhi dam bca' ba po'i gang zag yin pa'i phyir /
kho na re /
nga yi bar 'dzin pa'i 'jig lta chos can /
nga yi bar 'dzin pa'i 'jig lta ma yin par thal /
nga yi bar 'dzin pa'i 'dzin stangs kyi rnam pa can ma yin pa'i phyir te /
nga yi ba de khyod kyi 'dzin stangs kyi @# / /
yul ma yin pa'i phyir /
ma grub na /
nga yi ba chos can /
tha snyad du med par thal /
ma grub pa de'i phyir /
khyab te /
'di ni kun rdzob tu yang yod mi 'dod /
ces gsungs pa'i phyir /
ngar 'dzin pa'i 'jig lha chos can /
gong ltar der thal /
de'i phyir /
gnyis par ma khyab /
mkhas pa kha cig /
dngos po rang gi mtshan nyid kyis grub par 'dzin pa'i bden 'dzin kun btags kyi| zhen yul med par rtogs zin goms par byas pas 'khor ba las grol mi nus zhe na /
de nus par thal /
de'i zhe na /
de nus par thal /
de'i zhen yul med pa med pa don dam bden pa yin pa'i phyir /
ma grub na /
de chos can /
khyod kyi zhen yul med pa don dam bden pa yin par thal /
khyod bdag 'dzin yin pa'i phyir /
kha cig /
bdag 'dzin gnyis la dmigs pa'i sgo nas mi 'byed cing rnam pa'i sgo nas 'byed /
ces zer /
bden 'dzin yin na /
bdag 'dzin yin pa'i khyab /
gang zag gi bdag 'dzin yin na /
nyon sgrib yin pa'i khyab zer na /
'o na chos de la bden 'dzin yin na /
chos de la bdag 'dzin yin pas khyab par thal /
bden 'dzin la bdag 'dzin gyi khyab pa'i phyir /
'dod na /
gang zag bden par 'dzin pa'i bden 'dzin chos can /
gang zag la der thal /
de'i phyir /
der thal /
chos can de'i phyir /
'dod na /
gang zag gi bdag 'dzin yin par thal /
'dod pa'i phyir /
'dod na /
nyon sgrib yin par thal /
'dod pa'i phyir /
khyab pa khas /
kha cig /
gang zag gi tha snyad btag pa'i btags don btsal pa'i tshe na gang zag snyed zer na /
bden gnyis kyi skabs su bkag zin /
kha cig /
gang zag gi tha snyad btag pa'i btags don btsal pa'i tshe gang zag ma rnyed pa'i gang zag bdag med rnyed pa'i don ma yin par thal /
de gang zag bden med du rtogs pa'i thabs yin pa'i phyir te /
rnam bdun gyi med gang de ji lta bu zhes pa dang /
tha snyad bden pa thabs su gyur pa dang / /
don dam bden pa thabs byung gyur pa ste| zhes gsungs pa'i phyir dang /
drang nges rnam 'byed las /
shing rta rang gi yan lag dang gcig dang tha dad dang ldan pa dang /
phan tshun brten pa'i tshul gnyis dang tshogs pa tsam dang tshogs pa'i dbyibs te bdun du btsal bas mi snyed kyang /
rang gi yan lag la brten nas btags pa'i /
btags yod du 'jog pa bzhin du /
gang zag kyang 'jog par gsungs la de nyid zab mo'i lta ba bde blag tu rnyed pa'i thabs su gsungs pas de'i rigs pa rnams ni gang zag gi bdag 'gog pa'i phyir rigs pa'i gtso bor shes par bya'o / /
zhes gsungs pa'i phyir /
zer na /
gang zag gi tha snyad btags pa'i btags don btsal ba'i tshe /
gang zag ma snyed pa gang zag bden med du snyed pa'i don yin par thal /
drang nges rnam 'byed las /
'di yang phung po la brten nas btags pa nyid kyi /
bdun po der gang zag mi rnyed pa /
gang zag bden med kyi don yin /
de yang rten byung gi rigs pa la thug t+go /
zhes bshad pa'i phyir /
gang zag ming rkyang btag yod du rtogs pa de bden med du rtogs pa'i thabs yin /
zhes gsung @# / /
'o na /
gang zag ming rkyang ba rtag yod du rtogs gang zag bden med du ma rtogs pa'i gang zag chos can /
khyod kyis gang zag kun rdzob tsam du yod par rtogs par thal /
khyod kyis gang zag ming rkyang brtag yod du rtogs pa'i phyir /
'dod na /
de don dam par med par rtogs par thal /
'dod pa'i phyir /
gang zag kun rdzob tu rtogs na gang zag bden med du rtogs par thal /
gang zag kun rdzob kyi bden par tshad mas nges pa la /
gang zag bden med du tshad mas nges pa sngon du 'gro dgos pa'i phyir te /
Tika chen las /
gzhi de kun rdzob kyi bden pa yin par tshad mas nges pa la ni /
zhes gsungs pa'i phyir| gzhan yang de ltar btsal ba'i tshe de ma rnyed pa de'i gnas lugs yin par thal /
mkhas grub gsung 'bum gyi lta ba'i dogs gcod du /
de yang gang zag dang chos gang yin kyang rung ste yul steng nas grub tshul ji ltar 'dug don dam dpyod pa'i rigs pa yang dag gis btsal ba ni /
mthar gang du yang ma grub pa'am /
yul steng nas rnyed rgyu cung zad kyang med pa'i nges pa lhang gi skyes pa de lta ba'i rgyun sbyang ba yin gyi /
de ltar btsal bas cung zad kyang rnyed rgyu med par nges pa tsam gyi mi chog par da dung de'i steng du bden par grub pa med snyam pa'i lan re re zhing slar yang dgag bya'i khyad par nges par sbyar nas skyang dgos snyam pa ni don dam dpyod byed kyi rig pas btsal pas ma rnyed pa de bden par med pa'i don du ma go bar don dam dpyod byed kyi rig pas btsal ba na ma rnyed pa'i tshe /
de ltar btsal bas mi 'dug snyam du 'dzin pa chad mthar song ba'i dogs pa ni /
don dam dpyod pa'i rig pas btsal ba na /
med pa de gtan med kyi don du 'dzin pa zhe phug tu 'tshang 'dug pas /
lta ba'i gol sa shin tu che ba la gnas pa'o / /
kha cig bdag phung bden grub kyi tha dad du med pa de /
gnas lugs mthar thug yin par thal / /
gang zag rnam dpyad rnam pa bdun gyi mthar ma rnyed pa de /
gnas lugs mthar thug yin pa'i phyir /
'dod mi nus te /
sems tsam pas de rtogs pa'i phyir /
yang kho na re /
skyes bu'i phung po lnga tshogs tsam skyes bu ma yin pa de gnas lugs mthar thug yin par thal /
rtag sngar bzhin no / /
'dod mi nus te /
mdo sde pas de rtogs pa'i phyir /
kho na re /
skyes bu'i phung po lnga'i dbyibs kyi bkod pa skyes pu ma yin pa de gnas lugs mthar thug yin par thal /
rtag sngar bzhin ni / /
'dod mi nus te /
mdo sde bas de rtogs pa'i phyir te /
des skyes bu'i tshor phung dang /
rnam shes kyi phung po gnyis dbyibs ma yin par rtogs pa'i phyir /
zhes zer na /
bdag phung bden grub kyi tha dad ma yin pa gnas lugs mthar thug yin par thal /
sa myug bden grub kyi tha dad ma yin pa de gnas lugs mthar thug yin pa'i phyir te /
gzhan skye med pa gnas lug yin pa'i phyir te /
don dam par skye ba med pa gnas lugs yin pa'i phyir /
byas pa la kho na re /
bden grub tha dad du med @# / /
pa gnas lugs yin par thal /
bdag phung la de'i phyir te /
'dod mi nus te /
de nye tshe ba'i stong nyid yin pa'i phyir te /
de bum pa'i steng du stod nyid ma yin pa'i phyir te /
mdo sde pas bum pa bden grub kyi tha dad ma yin par rtogs pa'i phyir /
zhes zer /
bden grub kyi gcig tu ma grub pa gnas lugs yin par thal /
tha dad la de'i phyir /
'dod mi nus te /
de nye tshe ba'i stong nyid yin pa'i phyir te /
de ka bum gnyis kyi steng du stong nyid ma yin pa'i phyir te /
mdo sde pas ka bum gnyis bden grub kyi gcig tu ma grub par rtogs pa'i phyir /
zer na /
bden grub kyi gcig tu med pa don dam bden pa yin par thal /
longs spyod byar bden par ma grub pa don dam bden pa yin pa'i phyir te /
longs spyod byed du bden par ma grub pa gnas lugs mthar thug yin pa'i phyir te /
longs spyod byar bden par 'dzin pa yang yod /
longs spyod byed du bden par 'dzin pa yang yod pa'i phyir /
gzhan yang /
gang zag rnam dpyad rnam pa bdun gyis dpyad pa'i mthar ma rnyed pa de gang zag gi gnas lugs rnyed pa'i don yin pa thal /
mdo las /
ma mthong ba ni mthong ba dam pa'o / /
zhes pa dang /
mdo sdud pa las kyang /
gzugs rnams mi mthong tshor ba dag kyang mi mthong zhing / /
zhes gsungs pa'i phyir /
don dam par skye ba med pa stong nyid ma yin par thal /
de nyi tshe ba'i stong nyid yin pa'i phyir te /
de 'dus ma byas kyi nam mkha'i steng du stong nyid ma yin pa'i phyir te /
mdo sde pas de'i steng du de med par rtogs pa'i phyir /
khyab pa khas /
kha cig lhas sbyin gyi rgyud kyi nga yi ba la dmigs nas rang gi mtshan nyid kyis grub par 'dzin pa'i mchod sbyin gyi rgyud kyi blo lhan skyes de nga yi bar 'dzin pa'i blo lhan skyes yin zer na /
'o na /
de 'dra'i blo de ngar 'dzin lhan skyes yin par thal /
dam bca' de 'thad pa'i phyir /
'dod na /
de 'dra'i blo chos can /
rang rgyud ldan gyi gang zag gi rgyud kyi nga la dmigs nas| rang gi mtshan nyid kyi grub par 'dzin pa'i blo yin par thal /
sngar 'dzin lhan skyes yin pa'i phyir /
rtags khas /
'dod na /
ma yin par thal /
chos can de yin pa'i phyir /
byas pa la /
kho na re /
de 'dra'i blo chos can /
nga yi bar 'dzin pa'i blo lhan skyes yin par thal /
rang gi dmigs yul du gyur pa'i nga yi ba la dmigs nas rang gi mtshan nyid kyis grub par 'dzin pa'i blo lhan skyes yin pa'i phyir /
zhes zer na /
ma khyab /
kho na re /
khyab par thal /
rang gi dmigs yul du gyur pa'i gang zag la dmigs nas rang gi mtshan nyid kyis grub par 'dzin pa'i blo lhan skyes yin na /
bdag 'dzin lhan skyes yin dgos pa'i phyir /
zer na yang ma khyab /
rang lugs la /
rang yul bden grub tu 'dzin pa'i blo /
bdag 'dzin gyis mtshan nyid /
dbye na gang zag gi bdag 'dzin dang /
chos kyi bdag 'dzin gnyis /
rang gi dmigs yul du gyur ba'i gang zag la dmigs nas rang gi mtshan nyid kyis grub par 'dzin pa'i blo /
dang po'i mtshan nyid /
de la sgras brjod rigs kyi sgo nas dbye na /
kun @# / /
btags dang lhan skyes gnyis /
gang zag rtag gcig rang dbang can du 'dzin pa'i rtog pa dang grub mthas rgyud bslad pa'i dbang gis gang zag bden par grub pa 'thad snyam du 'dzin pa'i blo lta bu dang po'i mtshan gzhi /
gang zag rang gi mtshan nyid kyi grub par 'dzin pa'i blo lhan skyes lta bu gnyis pa'i mtshan gzhi /
rang gi dmigs yul du gyur pa'i chos dang gang zag gnyis su phye ba'i chos la dmigs nas rang gi mtshan nyid kyi grub par 'dzin pa'i blo chos kyi bdag 'dzin gyi mtshan nyid /
de la sgras brjod rigs kyi sgo nas dbye na /
kun btags dang lhan skyes gnyis /
grub mthas rgyud bslad pa'i dbang gis gzugs rang gi mtshan nyid kyi grub pa 'thad snyam du 'dzin pa'i blo dang /
rdul phran cha med bsags pa'i rag pa dang /
de 'dzin pa'i tshad ma rdzas gzhan du 'jin pa'i rtog pa lta bu dang po'i mtshan gzhi /
gzugs rang gi mtshan nyid kyi grub par 'dzin pa'i blo lhan skyes gnyis pa'i mtshan gzhi /
des na 'jig lta yin la gang zag gi bdag 'dzin ma yin pa'i mu ni med de /
'jig lta yin na /
gang zag gi bdag 'dzin yin pas khyab pa'i phyir /
gang zag gi bdag 'dzin yin la 'jig lta ma yin pa'i mu ni yod de /
gzhan gyi nga la dmigs nas /
rang gi mtshan nyid kyis grub par 'dzin pa'i blo lta bu yin /
'jig lta yin na /
rang rgyud ldan gyi gang zag gi rgyud kyi nga dang nga yi ba gang rung la dmigs nas rang gi mtshan nyid kyis grub par 'dzin pa gcig yin dgos te /
rang 'grel las /
de la 'jigs tshogs la lta ba ni /
nga dang nga yi 'o snyam pa de lta bu'i rnam par zhugs pa'i shes rab nyon mongs can no /
zhes gsungs pa'i phyir /
des na thar 'dod kyi gdul bya rnams kyi thog mar bdag rang bzhin gyis grub pa 'gog rig ste /
bdag 'dzin 'khor ba'i rtsa ba yin pa'i phyir /
byas pa la kho na re /
bdag 'dzin chos can /
rten 'brel yan lag bcu gnyis kyi thog ma'i ma rig pa yin par thal /
'khor ba'i rtsa bar gyur pa'i ma rig pa yin pa'i phyir /
zer na ma khyab /
'dod na /
khyod rgyud la ldan pa'i 'phags pa med par thal /
'dod pa'i phyir zer / /
! / /
gal te phung po bdag na de phyir de /
mang bas bdag de dag kyang mang por 'gyur /
zhes sogs kyi skabs su /
kha cig kun gzhe dang nyon yid yod zer na /
nyon yid de dmigs pa kun gzhi la dmigs nas rnam pa ngar sems pa'i blo yin par thal /
de gnyis yod pa'i phyir /
'dod na /
kun gzhi'i rnam shes de /
gang zag gi bdag 'dzin lhan skyes kyi dmigs yul dang 'dzin stangs gnyis kyi nang nas dmigs yul yin par thal /
'dod pa'i phyir /
'dod na /
de chos can /
gang zag yin par thal /
'dod pa'i phyir /
'dod na /
skabs 'dir kun gzhi'i rnam par shes pa bdag tu khas len pa'i lugs de 'go ba mi rig par thal lo| |kha cig /
phung po lnga po bdag yin no / /
zhe na /
gang zag gcig gi rgyud la bdag mang po yod par thal /
phung po lnga ka bdag yin pa gang zhig /
phung po lnga po de mang po yin pa'i phyir /
'dod mi @# / /
nus te /
mang bas bdag de dag kyang zhes sogs kyi don grub pa'i phyir /
byas pa la kho na re /
gang zag gcig gi rgyud la bdag mang po yod par thal /
de'i rgyud la bdag skad cig snga phyi mang po yod pa'i phyir /
zer na /
ma khyab /
! /
myang ngan 'das tshe nges par bdag chad 'gyur /
zhes sogs kyi skabs su /
kha cig /
dngos smra bas lhag med myang 'das kyi tshe bdag rgyun chad par khas len /
zhe na /
'o na /
de'i tshe phung po'i rgyun chad par thal /
phung po lnga bdag yin pa gang zhig /
de'i tshe phung po lnga rgyun chad pa'i phyir /
zhes pa'i thal 'gyur 'di dngos smra ba la gnod byed kyi thal 'gyur ma yin par thal /
des de 'dra'i thal 'gyur la 'dod lan don 'thun theb pa'i phyir /
des lhag med myang 'das kyi tshe bdag phung rgyun chad par khas len pa'i phyir /
! /
gzhan gyi bsags lpa gzhan gyis za bar 'gyur / /
zhes sogs ky skabs su /
kha cig skye ba snga ma lha las tshe 'phos nas /
da lta mir skyes pa'i mi de /
skye ba snga mar lhar skyes pa yin zer na /
de 'dra'i mi chos can /
skye ba snga mar skyes par thal /
dam bca' de'i phyir /
'dod na| skye ba snga mar yod par thal lo / /
rang lugs la /
skye ba snga ma'i lha de'i nga dang tshe 'di'i mi de'i nga cha shas su ldan pa'i nga tsam de skye ba snga mar lhar skye ba yin no / /
! /
khyod kyi rnal 'byor bdag med mthong ba yi /
zhes sogs kyi skabs su /
kha cig /
phung po lnga chos can /
rnal 'byor pas bdag med mngon sum du mthong ba'i tshe /
des khyod med par mngon sum du mthong par thal /
khyod bdag yin pa'i phyir /
zer na /
gang zag chos can /
der thal /
de'i phyir /
rang lugs la /
gang zag gi phung po lnga chos can /
gsal pa der thal /
rang bzhin gyi grub pa'i gang zag yin pa'i phyir / /
! / /
gang phyir ston pa'i phung po bdag go zhes / /
zhes sogs kyi skabs su /
phung po lnga re re nas bdag yin no / /
zer na /
de re re nas bdag tu ston pa'i mdo yod par thal /
dam bca' de'i phyir /
'dod na /
ji skad du bcom ldan 'das kyi /
dge slong dag dge slong ngam bram ze gang su dag gcig /
bdag go snyam du yang dag par rjes su lta ba de dag ni nye bar len pa'i phung po lnga po 'di kho na la yang dag par rjes su lta'o / /
zhes pa'i mdo 'dis phung po lnga po re re nas bdag tu bstan par thal /
'dod pa'i phyir /
'dod mi nus te /
mdo las /
phung po bstan nas yin gsungs pa /
zhes sogs kyi lung dang 'gal ba'i phyir / /
! /
phung po bdag ces brjod tshe phung rnams kyi /
zhes sogs kyi skabs su /
kha cig /
gang zag gi phung po lnga chos can /
bdag ma yin te /
bdag gi gdags gzhi yin pa'i phyir /
gzhan yang /
gdung btegs kyi don byed nus pa chos can /
ka ba ma yin te /
ka ba'i gdags gzhi yin pa'i phyir /
zhes @# / /
gsungs /
'brog pa sangs rgyas /
sangs rgyas yin te /
de la sangs rgyas zhes 'jig rten na grags pa'i phyir /
zer /
'o na /
sangs rgyas kyi phung po lnga chos can /
sangs rgyas ma yin par thal /
sangs rgyas kyi gdags gzhi yin pa'i phyir /
khyab pa khas /
'dod mi nus te /
de yon tan mthar thug yin pa'i phyir /
gzhan yang gdung btegs kyi don byed nus pa chos can /
khyod ka ba yin te /
khyod la ka ba zhes 'jig rten na grags pa'i phyir /
'khor gsum /
byas pa la kho na re /
sangs rgyas de rang gi brtags don btsal ba'i tshe rnyed par thal /
sangs rgyas kyi phung po lnga sangs rgyas yin pa'i phyir zer na /
ma khyab /
sangs rgyas kyi phung po lnga po de rang nyid gang la brten na btags pa'i brtag chos su gyur pa'i sangs rgyas min pas skyon med / /
rtsod pa spong ba la /
kho na re /
bden 'dzin chos can /
gang zag gi bdag 'dzin yin par thal /
rang gi dmigs yul du gyur pa'i gang zag la dmigs nas rang gi mtshan nyid kyis grub par 'dzin pa'i blo yin pa'i phyir /
der thal /
khyod kyi dmigs yul du gyur pa'i gang zag yod pa gang zhig khyod bden 'dzin yin pa'i phyir /
dang po ma grub na de chos can /
khyod kyi dmigs yul med par thal /
khyod kyi dmigs yul du gyur pa'i gang zag yang med /
de 'dra'i chos dang gang zag gnyis su phye ba'i chos kyang med pa'i phyir /
dang po khas gnyis pa ma grub na /
bden 'dzin chos can /
khyod chos kyi bdag 'dzin yin par thal /
khyod rang gi dmigs yul du gyur ba'i chos dang gang zag gnyis su phye ba'i chos la dmigs nas rang gis mtshan nyid kyis grub par 'dzin pa'i blo yin pa'i phyir /
khyab pa song rtags der thal| khyod kyi dmigs yul du gyur pa'i chos dang gang zag gnyis su phye ba'i chos yod pa ni gang zhig khyod bden 'dzin yin pa'i phyir /
gzhan yang khyod kyi dmigs yul dang 'dzin stangs gnyis kyi nang nas dmigs yul yod par thal /
khyod chos kyi bdag 'dzin yin pa'i phyir /
zhes pa'i thal 'gyur la khyab pa yod par thal /
khyod kyi bdag 'dzin so so'i mtshan nyid de'i phyir /
'dod na /
bden grub yod par 'dzin pa'i blo chos can /
der thal de'i phyir /
ma grub na /
de chos kyi bdag 'dzin yin par thal /
de'i zhen yul med pa de chos kyi bdag med phra mo yin pa'i phyir te /
bden grub med pa de don dam bden pa yin pa'i phyir /
rtsa bar 'dod na /
bden grub yod par thal /
'dod pa'i phyir /
zer na ma khyab /
! /
rnam kun mkhyen pa'i stobs kyi myur du rgyal rnams kyi /
zhes sogs kyi skabs su| kha cig /
Ti.ka chen las /
de ltar stobs rnams kyi shes bya mtha' dag mkhyen par gsungs pa ni /
mngon sum rang yin la /
sangs rgyas kyi mngon sum la shugs rtogs mi rung bas snang nas mkhen dgos so| |zhes gsungs pa'i don la /
kha cig /
sangs rgyas kyi ye shes des rang las tha dad pa'i chos /
shugs la ma rtogs kyang des shugs la rtogs pa'i chos yod pa'i phyir te /
des rang nyid @# / /
shugs la rtog pa'i phyir /
zhes pa lung de'i don yin pa'i phyir zhe na /
'o na rnam mkhyen gyi dngos su ma rtogs pa'i chos yod par thal /
lung don de 'thad pa'i phyir /
'dod na /
rnam mkhyen de shes bya nyi tshe ba tsam dngos su rtogs par thal /
'dod pa'i phyir /
'dod mi nus te /
des shes bya thams cad mngon sum du rtogs pa'i phyir te /
rnam kun mkhyen nyid ye shes ni /
mngon sum mtshan nyid can du 'dod /
zhes gsungs pa'i phyir /
Ti.ka chen las /
'bras bu'i skabs su sngar rang rig 'thad dpyad pa byas pa'i rang lugs kyang dran par bya'o / /
zhes gsungs pa'i don la kha cig /
sngar rang rig la dpyad pa'i skabs su mnyam bzhag rnam par mi rtog pa'i ye shes kyi rang gi gzhal bya 'grub pa na /
zhes sogs kyi don la /
ji lta ba rtogs pa'i rnam mkhyen gyi ji lta ba dngos su rtog par shugs la yul can rang nyid rtogs pa khas blangs la /
kho na re /
ji lta ba rtogs pa'i rnam mkhyen chos can /
don dam bden pa yin par thal /
mthar thug dpyod pa'i rig shes kyi rnyed don yin pa'i phyir te /
ji lta ba rtogs pa'i rnam mkhyen gyi rjed don yin pa'i phyir /
zhes pa'i don yin no / /
zhe na mi 'thad de /
de 'dra dngos su ma bshad pa'i phyir /
rang lugs la /
lung de'i don ni /
rang rig 'thad mi 'thad dpyad pa'i skabs su theg chen gyi mthong lam bar chad med lam des yul stong nyid dngos su rtogs pa'i shugs la yul can ye shes kho rang rtogs par khas blangs pas / /
kha cig /
theg chen gyi mthong lam bar chad med lam chos can /
don dam bden pa yin par thal /
mthar thug spyod pa'i rig shes kyi rnyed don yin pa'i phyir te /
de theg chen gyi mthong lam bar chad med lam gyi rnyed don yin pa'i phyir te /
des khyod rtogs pa'i phyir /
zer na /
skyon med de /
don dam bden ba yin pa la mthar thug spyod pa'i rig shes rang nyid la mthar thug dpyod pa'i rig shes su song ba gcig dgos pa'i phyir te /
Ti.ka chen las /
de'i phyir lta ba mngon sum du 'jal ba'i shugs la 'das ma 'ongs gnyis 'jal ba yang ma yin no /
'di yang nyi ma de ring lta bu'i dus su myu gu skyes pa min par thal ba bzhin no / /
zhes pa'i don la kha cig /
de ring gi dus su kha sang gi bum pa sangs rgyas kyi ye shes kyis rtogs na de'i dus su de yod mi dgos te /
mkhyen dus dang grub dus mi gcig pa'i phyir /
zer na /
de ring gi dus su kha sang gi bum pa tshad mas rtogs par thal /
de ring gi dus su de rnam mkhyen gyis rtogs pa'i phyir /
'dod na /
de ring gi dus su de yod par thal lo / /
rang lugs la /
de ring gi dus mkhyen pa'i sangs rgyas kyi ye shes des /
de ring gi dus su kha sang gi bum pa mngon sum du rtogs pa'i phyir /
kho na re /
de ltar ma rtogs zhe na /
de ltar rtogs par thal /
des de ring gi dus su shes bya thams cad gcig car du rtogs pa'i phyir te /
des dus gsum cig car du rtogs pa'i phyir te /
mkhyen pa'i skad cig gcig gi ni / /
zhes gsungs pa'i phyir /
ji lta ba rtogs pa'i rnam mkhyen gyi ji snyed pa ma rtogs so zhes na /
des de rtogs par thal /
des sems skyed sogs chos bcu mngon sum du rtogs pa'i phyir te /
rnam mkhyen yin pa'i phyir /
byas pa la /
kho na re /
ji lta ba rtogs @# / /
pa'i rnam mkhyen chos can /
gnyis snang dang bcas pa'i blo yin par thal /
ji snyed pa la gnyis snang dang bcas pa'i blo yin pa'i phyir /
'dod na /
gnyis snang nub pa'i blo yin par thal / /
ji lta ba la gnyis snang nub pa'i blo yin pa'i phyir zer na /
kha cig /
ji lta ba rtogs pa'i rnam mkhyen gyi ji lta ba gzigs pa'i gzigs ngor ji snyed pa yod /
zer na /
gong du bkag zin cing /
de mi 'thad par thal| Ti.ka chen las /
gang gi tshe chos nyid la ltos te /
zhes sogs kyi lung don grub pa'i phyir / /
! / /
gang phyir nam mkha' dri ma med la /
zhes sogs kyi skabs su kha cig /
byang sems rgyun mtha' bas rang don chos sku mngon sum du mdzad /
de rjes chos sku mngon sum du mdzad pa yin no / / / /
zer na /
mi 'thad de /
des de gnyis cig car du thob pa'i phyir te /
Ti.ka chen las /
de'i phyir go 'phang de ni dang por longs spyod rdzogs pa'i sku mngon du mdzad pa ste /
zhes pa dang /
'dir yang sems 'gag pa des sku'i mngon su mdzad /
zhes gsungs pa'i phyir /
'di'i don la /
kha cig /
sangs rgyas kyi sa na sems byung gi rgyu ba 'gag pa de'i don yin zer ba mi 'thad de /
sangs rgyas kyi sa na rnam rtog gi rgyu ba 'gag pa lung de'i don yin pa'i phyir te /
tshig gsal las /
mdo las /
don dam pa'i bden pa gang zhe na| gang la sems rgyu ba yang med na yi ge rnams lta smos kyang ci dgos zhes gsungs so / /
de ltar na /
rnam par rtogs pa med pa yin no / /
zhes dang /
rang 'grel las /
sku gang gi de kho na nyid 'di mngon sum du mdzad par bshad pa de ni /
zhi ba'i rang bzhin du 'dod de sems dang /
sems las byung ba dang bral ba'i phyir /
zhes pa nas /
mngon par 'dod pa'i dron grub pa'i rgyud nyid do / /
zhes gsungs pa'i phyir /
Ti.ka chen las /
'di'i don 'chad pa'i skabs su /
rnam rtog gi sems dang sems byung dang bral ba gsal bar gsungs pa'i /
sangs rgyas la ye shes med pa'i khung su 'dren pas ni /
gzhung 'di'i don ma rtogs pa'i skur pa 'debs pa chen po'o / /
zhes gsungs pa'i phyir /
lugs 'di dge slong zla grags kyi / /
zhes pa nas /
nges par mdzod /
zhes pa'i skabs su dbu ma'i bstan bcos ma rtogs par bstan bcos gzhan las stong nyid ces bya'i chos 'di phyin ci ma logs par mi brjod pa de /
kho bo cag gis 'dir lugs gang gi brgal lan dang /
bcas par bsnyad pa'i lugs 'di nas 'byung ba 'di yang stong pa nyid kyi chos ltar bstan bcos gzhan med do / /
zhes mkhas pa rnams kyi nges par mdzad du gsol /
de'i phyir /
kha cig /
mdo sde pas rnam kyi lugs gang zhig /
dbu ma pa rnams kyis kun rdzob tu 'dod do / /
zhes smras pa gang yin de ni dbu ma'i bstan bcos kyi don gyi de kho na nyid mngon par mi shes pa kho nas smras pa yin no / /
zhes shes par bya'o / /
zhes gsungs pa'i phyir /
'di'i don la kha cig /
mdo sde pas don dam du khas len pa'i /
bum pa dbu ma pas kun rdzob tu yang mkhas mi len pa de'i don yin no / /
zhes na mi 'thad de /
bum pa de mdo sde pas don dam par khas len pa'i bum pa yin pa'i phyir /
de de bum pa @# / /
pas kun rdzob tu khas len pa'i phyir /
kha cig /
mdo sde pas rang gi mtshan nyid kyis grub pa don dam du khas len pa de /
dbu ma pas rang gi mtshan nyid kyis grub pa kun rdzob tu yang khas mi len /
zhes pa'i don yin /
zhe na /
mi 'thad de /
mdo sde pas gzhi grub na /
rang gi mtshan nyid kyis grub pa'i khyab pa khas len pa'i phyir te /
des 'dus ma byas kyi nam mkha' rang gi mtshan nyid kyis grub par khas len pa'i phyir te /
'dus ma byas kyi nam mkha' 'dus ma byas kyi nam mkha' zhes pa'i sgra 'jug pa'i 'jug gzhir rang gi mtshan nyid kyis grub par khas len pa'i phyir /
rang lugs la /
mdo sde pas /
khas len pa'i bden grub de /
dbu ma pas /
kun rdzob tu yang khas mi len pa'i phyir /
ma grub na /
der thal /
mdo sde pas /
kun rdzob dang /
don dam gang yin kyang /
rang gi btags don btsal nas rnyed par 'jog la /
dbu ma pas rang gi btags don btsal pa'i tshe rnyed pa'i chos /
kun rdzob tu yang khas mi len pa'i phyir| ches pa'i lung de'i lon yin no / /
dbu ma thal rang gnyis la lta ba la /
mtho dman gyi khyad par med do / /
zhe na /
shes rab sgron me las /
srong nyid dngos kyi bstan bya'i gtso bor nyas nas bstan par thal /
des rang rgyud pa'i 'dod pa ltar gyi stong nyid dngos kyi bya'i gtso bor byas nas bstan pa gang zhig /
thal rang gnyis la lta ba mtho dman gyi khyad par med pa'i phyir /
'dod pa gang zhig /
rang 'grel las /
ji ltar dbu ma'i bstan bcos ma rtogs par / /
zhes pa nas /
mkhas pa rnams kyi nges par bya'o / / / /
zhes gsungs pa'i phyir /
dge ba 'di'i mthu la brten nas /
ma gyur sems can thams cad kyi don du /
don gyi slad du mtshan nas smos te /
yongs rdzogs bstan pa'i mnga' bdag /
bdag cag rnams kyi mkhan rin po che'i mchog gi sprul pa'i sku / /
blo bzang ye shes dpal bzang po 'di nyid zhabs pad bskal brgya'i bar du brtan par 'gyur ba'i phyir / /
bslab gsum rnam dag rtsa ba rab brtan cing / /
'chad rtsod rtsom pa'i yal ga rab tu rgyas / /
don gnyis 'bras bu'i khur gyis rab brjid pa'i / /
blo bzang ye shes zhabs zung 'gyur med shog / /
! rnam grol zhi ba'i rgya mtshor ro gcig tu / /
gzhol ba'i mtha' yas chos tshul dal 'bab klung / /
tshig gi gzegs ma res kyang dug gsum gyi / /
dri ma yongs 'khrud legs bshad bdud rtsi 'di / /
dpar du bskrun pa'i rnam dkar phung po'i mthus / /
yang dag chos kyi sgo mo stong phrag brgya / /
gdangs te rgyud lnga'i 'gro ba ma lus pa / /
nges legs nor bu'i b+dzod la dbang 'byor shok / / /
! ces smon tshig tu shAkya'i dge sbyong chos smra ba ngag dbang blo bzang bstan 'dzin rgya mtshos sbyar ba'o /
