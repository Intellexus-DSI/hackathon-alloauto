? @# / /
rnam thar dkar chag / /
@# / /
thams cad mkhyen pa d+harma b+ha dra dpal bzang po'i rnam thar zhwa ser bstan pa'i mdzes rgyan gyi /
? gleng bslang ba'i sarga /
9sa1 ? sku 'phreng gong ma 'ga' zhig ngos zin pa'i sarga /
14na5 sku bltams pa'i sarga /
21na2 byis pa'i rol gar chos su rtsen pa'i sarga /
127ba6 bkra shis dge 'phel du phebs nas dge tshul gyi sdom bzhes mdzad pa'i sarga /
48na2 dben gnas su phebs nas bsnyen rdzogs kyi sdom bzhes dang thos bsam gtso bor mdzad pa'i sarga /
88pa1 rnyeng bkur rtswa bzhin dor nas sgrub pa gtso bor mdzad pa'i sarga /
117na2 bshad sgrub zung 'brel gyi sgo nas bstan 'gro'i don mdzad pa'i sarga /
151na7 rnam thar gyi don bsdus pa'i sarga /
179na6 tha ma'i mdzad pa bstan pa'i sarga /
178nanya dgongs rdzogs ji ltar bsgrubs pa'i sarga /
khyon sarga bcu gcig dang shog grangs nyis brgya bco lnga bzhugs /
@# / /
@# / /
tri kA la sarba dza ya syas mA nya rU pa pra sAd tra yI b+ha T+Ta rag gu gu Sha rba dz+nyA d+harma b+ha dra su shri yo bi mo k+Sha To tyu mA shA san sya swa laM nA ma bi ha ra ti sma / /
@# / /
dus gsum rgyal ba kun gyi spyi gzugs bka' drin gsum ldan rje btsun bla ma thams cad mkhyen pa d+harma b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ba bzhugs so / / /
@# / /
tr yI b+ha T+Tar ka gu ru Sha rba dz+nyA rm bh dr su shri yo bi mo kSh To tyu m' sh' sna sya laM na'm /
dz+nyAd yash k+ta rje btsun bla ma thabs cas mkhyen pa d+harm b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ba /
mkhyen brtse nus  @# / /
@# / /
@# / /
na mo gu ru many+dzu g+ho ShA ya /
tri kA la sarba dza ya syas mA nya rU pa pra sA da @# / /
bla ma 'jam pa'i dbyangs la phyag 'tshal lo / /
dus gsum rgyal ba kun gyi spyi gzugs bka' drin gsum ldan /
@# / /
@# / /
yo an+ta ra badzra d+ha ra tsa ni r+b+hA ga sya shrI mA dgu ru sha ta se pa sya pA daM pra Na ma shar NaM gts+tsha mi /
kA la tsa sarba pra ste baM ma hA kA ru Ni ka na ma mu d+d+ha ra /
pa'i bdag nyid rdo rje 'chang dang dbyer ma mchis pa'i dpal ldan bla ma dam pa de nyid kyi zhabs la phyag 'tshal zhing skyabs su mchi'o / /
dus dang gnas skabs tha du thugs rje chen pos rjes su gzung du gsol /
@# / /
@# / /
@# / /
shre yo dz+nye ya sya mA tsaM dza la mi sha dza ya naM dz+nyA na saM bings mu dra /
ga rdzo u rka r+tha tA r+tha nA ya r-i d+hi ya ma kaM dro ha ri r+d+ha rma gA bA @# / /
dge legs shes bya'i tshad du 'khyil ba rgyal dbangX mkhyen pa'i ye shes mtsho / /
bsrubs skyes lung rtogs gzi byin gyis phyugX yang dag chosX kyi snang ba yis / /
saM s+thA b+ha drA tha wA ny+shA sa na sha ta dam thaM padma raM shA k+ti sid+d+haH in+d+re NA ha ska ro b+ha T+Ta ra ka gu rus sa mr-i d+d+ha sh+shi baM dwA ra b+hin+da / /
dge ldan lugs bzang bstan pa'i padmo phyogs brgyar 'byed la mthu grub pa / /
rje btsun bla ma nyin byed dbang pos phun tshogs shis pa'i sgo 'phar phye / /
@## / /
shes bya'i rang bzhin pha mtha' med gzugs ye shes me long gcig nyid du / /
song ba'i khyad par mi zad rgyan gyi 'khor lor grol bas rgyal ba kun / /
bskyed kyang mtshan dpe'i rgyan gyis spa ba'i rgyal sras gzhon nu'i rnam rol mkhan / /
'jam pa'i dbyangs kyi ? bdag snying bzhugs la mi zad blo yi mchog sbyin mdzod / /
gzung brjod spros bral chos kyi dbyings zab shes rab pha rol phyin rang bzhin / /
mdzes sdug lang tsho'i snying por smin las zab mo stong pa nyid kyi glu / /
rin chen rgyud mang gdangs su 'gugs mkhas chos kyi dpa' mo mig yangs ma / /
dbyangs can lha mo bdag mgrin la 'khyud ngag gi 'dod pa 'jo bar mdzod / /
bskal bzang 'di la rlabs chen thugs bskyed gnyis med gsung pa'i chu skyes 'phreng / /
tshar du dngar dbus lhag pa'i snying stobs zla ba nor bu'i dpal yon la / /
dgyes pa'i bsngags brjod pad dkar dril chen srid zhi'i khams su snyan pa can / /
zla med ston pa zas gtsang sras po'i zhabs sen spyi bor mdzes gyur cig /
bde gshegs rnams kyi gsang gsum bkod pa rgyan gyi 'khor los bsgyur ba las / /
mi bzang mthu stobs nus pa'i rang gzugs rngam brjid khro bo'i skur bzhengs nas / /
drag po'i me lce phyogs brgyar g.yo ba'i gnam lcags rdo rje mkhar gdengs pa / /
gsang ba'i mdzod 'dzin lag na rdo rjes bla med theg pa'i sgo brgya phye / /
'di na thub bstan ku mud dog pa khyab par brdal bas gangs can gyi / /
kun bzang khyon yangs bltar mi mngon pa gsal byed bstan 'dzin rgyu skar dbus / /
rmad byung mkhyen brtse nus pa'i cha rdzogs legs bshad bsal ba'i khyad par tsam / /
kun mkhyen bla ma tsong kha pa deng bka' drin dran pas phyag bgyid do / /
thos dang bsam sgom rgya mtsho'i mang la nang tshogs zung drod kyis smin pa'i snying / /
mkhas btsun bzang por grub pa'i yon tan rin chen khams las rang byung bar / /
'chad rtsod rtsom pa'i @# / /
lang tsho'i 'phel ba dang bar langs pa'i ri yi dbang / /
mkhas grub dam pa ngag dbang rdo rje'i dge legs zhabs sen spyi bor mchod / /
chos kun dbang bsgyur rang bzhin stong pa'i reg bya /
dang 'grogs bde chen 'od gsal chos kyi sku / /
mtha' yas 'gro ba'i skad kyis rab phyug yan lag drug cu'i chos kyi dbyangs ldan longs spyod rdzogs / /
gcig nyid lags kyang skal bzang mos mtshor zla ba'i gzugs bzhin cir yang 'char ba sprul pa'i sku / /
gsang gsum dbyer med chos kyi rgyal po'i zhabs skyes rdul 'phreng bdag snying padmo'i dbus su rol / /
lung dang rtogs pa'i yon tan phung po'i cha shas yongs su rdzogs pa'i zla / /
bshad sgrub bstan pa'i chu gter spel dang thar 'dod blo yi rmongs pa'i mun / /
sel ba'i legs bshad 'phrin las snang ba srid zhi'i khams su ring ba can / /
rigs brgya'i khyab bdag d+harma b+ha dra sa gsum bla na rgyal gyur cig /
dri med mkhyen pa'i me long gtsang mar shes bya mtha' dag bkra / /
rmad byung brtse ba'i nyin byed snang ba ris bral 'gro la snyom / /
mthu stobs nus pa'i mtshon cha 'bar ba bdud bgegs gshed du dpa' / /
rigs gsum ngo bo rje btsun bla mas bdag rgyud byin gyis rlobs / /
e ma sngon goms thugs bskyed gru char snying rje'i rlan / /
rgyal sras spyod pa'i rgya mtshor 'khyil ba'i snying po skyes / /
yon tan lhun po lhar bcas gling bzhi'i lte ba na / /
brjid pa'i gtam 'di 'gro la thog mtha' bar du dge /
de lta'i gsang gsum ngo mtshar bkod pa ni / /
rtag tu gzhan don 'ba' zhig la gzhol ba'i / /
mdzad pa 'phrin las pha mtha' ma dmigs pa / /
mkha' dang sems can khams kyi tshad du yangs / /
'di na bung ba'i gshog rlabs rtsal gyis kun gsal pha mtha' 'tshol ba dang / /
chu gter rgya shug tshigs bcus te zad par re ba'i byis pa bzhin / /
sar gnas dpa' bo'i blo gros las 'gongs bla ma'i yon tan lhun po ni / /
rmongs pa'i rgyar chud bdag 'dra'i blo gros khab kyi mig bur ji ltar tshud / /
'on kyang rgya mtsho che las cha shas tsam / /
sbyang pa yis kyang skom pa'i gdung sel ltar / /
dge ba'i bshes kyi yon tan cha shas tsam / /
brjod pa'i bsod nams phung po pha mtha' yas / /
rnam pa thams cad mkhyen pa'i grong khyer du / /
bgrod pa'i 'khrul med lam chen 'di na zhes / /
gsal bar ston pa'i sa mkhan rmad byung ba'ang / /
sngon byon dam pa'i rnam par thar pa dang / /
de phyir rgyal sras slob mar bcas pa dang / /
rgya bod bstan 'dzin du ma'i rnam thar gyi / /
rgyu skar do shal tshar du dngar ba yi / /
thub bstan rin chen lhun po mdzes par byas / /
de lta na yang bsngags @# / /
'os yon tan gyi / /
ngo bral tshig gi tshogs pa rgya che bas / /
rang rigs rmongs pas bsung ba'i nga ro che / /
mkhas pa'i rna bar mi mdzes mgrin bzang skad / /
'di na rgyal ba gnyis pa'i legs bshad kyi / /
rin chen bshad sgrub srad bur bstar ba las / /
brtsams pa'i rnam thar rin chen 'phreng ba 'di / /
zhwa ser bstan pa'i mchod sdong mdzes pa'i rgyan / /
dad pa'i skya rengs kyis drangs bdag blo'i mkhar / /
bla ma'i yon tan nyin byed shar ba na / /
mkhas rlom rnam thar mtshan mo'i mgon po la / /
re zhing mtshar ba'i bsam pa ring du song / /
de phyir skye ba kun tu bdag yid mtsho gang gi yon tan nor bus bgrungs pa'i ngogs / /
dad gus chu skyes 'phreng bas mdzes pa yi / /
dge mtshan nam yang nyams pa med pa dang / /
rmad byung ngo mtshar gtam gyi slang ba yis / /
skal bzang ngang pa'i padmo bzhad pa'i phyir / /
tshangs sras phar 'gro'i rgyud las skyes pa'i glu / /
snyan pa'i nyams 'gyur rdzogs pa'i ngag tu grol / /
khu byug bu mo sngo ljang ljon pa'i rtser / /
mgrin pa'i rdza rnga dal gyis rdung pa na / /
dpyid dpal lang tsho dar ba'i ne'u gsing / /
me tog so 'phreng gsal nas dgod pa bzhin / /
dam pa'i mdzad bzang ma bcos gsong po'i gtam / /
snyan 'gyur dag gis dal bur glang ba la / /
gzur gnas blo gros nor gyis phyug pa rnams / /
dga' ba'i bzhin mdangs gsal te mnyan par rigs / /
de la 'dir bdag cag gi rnam par 'dren pa chen po lung dang rtogs pa'i yon tan gyi sgo nas 'gro ba lha dang bcas pa'i bla mar gyur pa don gyi slad du mtshan nas smos te 7rje btsun bla ma thams cad mkhyen pa d+harma b+ha dra dpal bzang po 'di nyid ni /
ring mo zhig nas goms pa'i thugs bskyed rlabs po che'i sa bon dus su smin pa'i stobs las /
~phyi ? so so thar pa'i bcas pa'i gnas shin tu phra ba rnams la'ang nyes pa'i dri mas ma gos pa'i gnas brtan 'dul ba 'dzin pa chen po /
nang bdag pas gzhan gces par 'dzin pa'i byang chub kyi sems bcos min thugs rgyud la mnga' ba'i stobs kyis sems can gyi don du bya dka' ba'i rgyal sras kyi spyod pa mtha' yas par slob pa la zhum pa dang bag tsha ba cung zad kyang mi mnga' ba'i sems dpa' chen po /
gsang ba kun rdzob byang chub kyi sems la dbang bzhi'i sa bon btab ste /
dam tshig dang sdom pa rnam par dag pa'i drod kyis yang dag par smin par byas pas rim gnyis kyi yal 'dab phyogs su rgyas pa la mchog mthun dngos grub kyi 'bras bu g.yur du za ba'i rnal 'byor gyi dbang phyug chen po /
rang gzhan gyi grub pa'i mtha' rgya mtsho lta bu'i pha rol tu son te shes bya rig pa'i gnas mtha' dag 'chad pa dang /
rtsod pa dang /
rtsom pa la 'gran @# / /
pa'i zla thams cad dang bral ba'i smra ba'i khyu mchog chen po /
rje rgyal ba gnyis pa'i snyan brgyud man ngag gi chos srid la legs bshad gser gyi 'khor los 'dod rgur dbang bsgyur ba'i chos kyi rgyal po chen po /
'gro ba gzhan gyi yon tan chung du tsam la yang ches ngo mtshar du 'dzin cing 'jig rten na che ba'i mi'i rje bor gyur pa rnams kyi gtsug gi nor bus zhabs gdan gyi padma mngon par mchod kyang rang nyid la khengs pa'i dri ma med par skye bo mchog dman yongs la gus pa'i rnam 'gyur kho na lhur bzhes pa'i skyes bu dam pa /
mdor na skyon gyi rigs mtha' dag zad cing yon tan mtha' dag rdzogs kyang tha mal pa'i tshul gyis 'gro ba'i don mdzad cing bstan pa yongs rdzogs kyi mnga' bdag tu gyur pa ni /
gzur gnas blo gros kyi nor dang ldan pa rnams la lkog tu ma gyur mod /
de lta na'ang /
bka' gdams glegs bam las /
bdag gi yon tan sba bya zhing / /
gzhan gyi yon tan bsgrig par bya / /
zhes gsungs pa ltar /
rje bla ma 'di nyid yongs 'dzin chos kyi rgyal po paN+Di ta chen po ltar bka' gdams pa'i rnam thar gtsang ma bdag gis bzhes te /
rang nyid so skye tha mal pa'i tshul las ting nge 'dzin dang mngon shes sogs gong ma'i yon tan gang yang yod pa'i tshul gtan nas mi mdzad pa /
gsung gi zhar byung tsam du ni nad pa 'tsho 'chi /
don 'grub mi 'grub /
bya ba gang dang gang brtsam na legs mi legs dang mthar phyin mi phyin sogs thog babs su gang bka' gnang ba thams cad nam yang bslu ba med par brten /
zhal slob dang sbyin bdag rgyas yod rnams re dogs kyi the tshom ma chod tshe skyabs mgon bla ma rin po che nas bka' ji ltar phebs 'ong ngam zhes rang nyid sku gam du bcar ba'am zhabs zhu brgyud gsung zur bsgugs nas de ring la tshad mar byed pa ltar don la'ang 'phyug med 'byung mod /
'on kyang nad pa 'tsho 'chi sogs ched gnyer gyis zhus na shin tu ma dgyes pa'i tshul gyis nga rang dus ji tsam la 'chi yang mi shes par khyed tsho'i nad pa 'tsho 'chi ci la shes /
mi shes par shes mdog byas na khyed tsho la phan mi thogs par ma zad /
nga dge slong rgad po da lta'i bar du ston pa thugs rje can gyi bcas pa 'di tsho la rim rim byas nas /
da rgas ka 'chi gar tshig skam po zhig gi ched du sdom pa bskyal na de las tha chad pa ci yod /
de bas khyed rang rnams dge slong rgad po 'di rdzun mi lab pa yag po red bsam pa gyis zhes bka' bkyon pa'i tshul mdzad /
de bzhin du thugs kyi sras mchog mang pos sku gsung thugs kyi rnam thar ji ltar 'tshams pa zhig bstan 'gro'i don du mdzad dgos tshul lan grangs du ma'i bar du nan tan gyis gsol ba btab na yang /
yongs @# / /
'dzin paN+Di ta chen pos ji ltar gsungs pa ltar bdag so so skye bo 'ching ba kun ldan la bstan 'gro'i don du 'gyur ba'i rnam thar cung zad kyang zhu rgyu med /
spyod pa ngan pa'i skyon tshang bsgrags na khyed rang tsho la da lta dad pa phran bu yod pa de yang med pa zhig zos 'gro /
de bas mi rgan sos ngal du bzhag pa 'thad ces zhal bzhes gtan nas mi mdzad /
de lta na yang /
slob dpon dpa' bos /
grags pa'i mtshan par gyur ba bzang po 'di rnams kyis / /
bde bar gshegs gyur lam rnams gang yin bstan par 'gyur / /
yid la dad pa med pa rnams kyang dad par 'gyur / /
chos dang ldan pa'i gtam gyis rab tu dga' bar 'gyur /
zhes gsungs pa ltar /
dam pa'i rnam par thar pa la brten nas skal pa dang ldan pa'i gdul bya rnam dpyod kyi mig dang ldan pa rnams kyis skyes bu dam pa de rnams grub pa'i go 'phang mthon por lam gang nas gshegs ji lta ba bzhin du mthong nas der 'jug pa dang /
legs tshogs thams cad kyi rtsa ba dad pa sngar ma skyes pa skye zhing skyes zin mi nyams gong 'phel du 'gyur ba dang /
chos dang mthun pa'i gtam gyis yid rang dbang med par g.yos te de dag gi mdzad pa la rjes su yi rang ba'i bsam pas bsod nams kyi tshogs rgya chen po glo bur du sdud pa sogs dgos pa khyad par can du ma 'grub mod /
'on kyang rje btsun bla ma mchog gi sku gsung thugs kyi rnam par thar pa ni rgya mtsho ltar gting zab cing nam mkha' ltar mtha' yas gshis /
sa la gnas pa'i rgyal sras bdag nyid chen po rnams kyi yang thugs kyi ra ba las brgal na /
bdag cag tshur mthong gi byis pa nyes brgya'i 'ching bas ya nga ba'i gnas su rang dbang med par bcings pas ji bzhin du brjod par rdo mi thogs kyang /
ji ltar mya ngaM gyi thang chen por skom pa'i gdung bas gzir ba'i skye bos chu klung shin tu che ba rnying pa na /
rdzogs par 'thung mi nus kyang cha shas tsam zhig longs spyad pas skom pa'i gdung ba sel ba ltar /
rang cag rnams dang skal ba mnyam par bstan pa'i mdzad pa'i cha shas 'ga' zhig thugs sras bla ma rin po che ngag dbang snyan grags mchog nas thugs nges ji yod zin bris su gnang ba la gzhi byas /
rang nyid kyi blo yul du bcags shing gsung las thos pa rnams kyis zur brgyan te rang gzhan gyi dad pa'i gsos su mdo tsam dgod pa'i bya ba la zhugs so / /
mgon khyod ring nas goms pa'i thugs bskyed kyi / /
sa bon dus su smin pa'i mthu dpal las / /
mdo rgyud man ngag kun gyi mdzod 'dzin pa'i / /
bstan dang 'gro ba'i nyer 'tsho gcig tu grub / /
rmad byung rtogs pa'i yon tan rin @# / /
chen gyis / /
gang thugs chu gter yongs su gtams gyur kyang / /
'chad rtsod rtsom pa'i lung gi rlabs 'phreng tsam / /
thar 'dod mig gi spyod yul nyid du mdzad / /
gzhan du mkhas btsun bzang po'i nyin byed kyis / /
ring btangs dus ngan mtshan mos bos pa'i mgron / /
zog rdzun 'byung po'i bya tshogs ltas ngan gyi / /
than skad bstan 'gro'i phan bde'i gshed du sgrog /
g.yo sgyu'i rjes su bsnyegs pa srin bu'i rjes / /
stabs legs yi ger grub pa srid mtha' las / /
phal cher mi 'grig rdzun gyi ri mo ni / /
gya gyu'i gzugs kyis gangs can 'dzin ma g.yogs / /
kye ma rtog dpyod mig dang bral ba rnams / /
cher rlom reg bya 'jam pas yid drangs te / /
rdzun tshig mi gtsang mngon shes rtsi bcud du / /
bsams nas spro bas longs la spyod par byed / /
'di na gtsug lag bdud rtsi'i rgya mtsho che / /
longs la spyod pa'i 'khor lo mgrin pa'i grong / /
dbyangs can rig pa'i rgyal mo snyan ngag gi /
gter brgya gcig tu grol ba'i ngo ? ra nas / /
legs byas 'dzum 'phreng khongs nas bzhad pa'i gtam / /
dam pa'i spyod tshul gsal ba'i don can tshig /
nyams brgyad glu ru len mkhas dbyangsX can lha / /
grubX pa'iX rdoX rjeX kho bo skal ba bzang / /
zhes dus gsum rgyal ba kun gyi spyi gzugs bka' drin gsum ldan rje btsun bla ma thaMs cad mkhyen pa \u0f38d+harma b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ba las /
thog mar dgos 'brel dang bcas pa'i gleng bslang ba'i sarga ste dang po'o / /
! / /
de ltar yang ji skad du /
rgyud bla ma las /
chos kyi sku las ma g.yos par / /
sprul pa'i rang bzhin sna tshogs kyis / /
skye ba mngon par skye ba dang / /
zhes pa nas /
yongs su ma dag zhing rnams su / /
srid pa ji srid gnas par ston /
zhes gsungs pa ltar /
gang dag las dang nyon mongs pa'i rba klong drag pos bdas te 'khor ba'i rgya mtsho chen por byings shing sdug bsngal gsum gyi chu srin gyi gnod pas gtses pa'i nyam thag pa'i 'gro ba rnams gtan gyi bde ba la dgod pa'i slad du /
byams pa dang snying rje'i rtsa ba can gyi byang chub kyi sems ni yang dag par bskyed /
bden pa gnyis la dmigs pa'i tshogs gnyis rgya chen po ni nye bar bsags /
thugs sgrib gnyis bag chags dang bcas pa'i dri mas dag pa'i chos sku'i ngo bor ni son /
gzug sku rnam pa gnyis kyis sems can gyi don rgyun chad med par mdzad pa'i 'phrin las bsam gyis mi khyab pa dang ldan pa'i sangs rgyas bcom ldan 'das rnams ni /
chos kyi sku las nam yang ma g.yos pa'i ngang nas ji ltar nam mkha'i zla gzugs gcig nyid sa steng gi chu snod mtha' yas par 'char ba ji lta ba bzhin du zhing @# / /
khams bsam gyis mi khyab par gang dang gang gis 'dul ba de dang de'i tshul bzungs nas gdul bya rnams smin grol gyi lam la 'god par gsungs pa dang /
gzhan yang rdo rje gur las /
ma 'ongs tha ma'i dus su ni / /
de nyid slob dpon gzugs su gnas / /
nga yin snyam du yid byos la / /
de tshe nga la gus pa skyed / /
ces gsungs pa ltar /
rtsod dus kyi tha ma 'dir rdo rje 'chang rang nyid tha mal pa'i rdo rje slob dpon gyi gzugs su byon nas sems can gyi don mdzad par gsungs la /
des na mdo rgyud thams cad rgyal ba'i dgongs pa ji lta ba bzhin du bstan nas gdul bya rnams yang dag pa'i lam bzang po la dkri bar mdzad pa'i rje btsun bla ma 'di nyid rdo rje 'chang dbang tha mal ba'i gzugs su byon pa zhig yin pa ni rmongs zhen tsam ma yin par mngon sum gyis grub pa dang /
khyad par du yang /
spel khang paN+Di ta chen po rje drung blo bzang dge 'dun sogs mkhas grub tshad ldan du mas /
rje 'di nyid /
rgyal ba kun gyi gsang ba'i mdzod 'dzin lag na rdo rje mi'i srid pa bzung ba yin par dus gsum thams cad sgrib med du gzigs pa mang po'i lung gis gsal bar bstan par gsungs te /
de yang rig 'dzin chen po padma 'byung gnas kyi lung bstan gsang ba'i lde mig le'u nyi shu rtsa lnga pa las /
'jad dang po dong zhes byar niH zhig po d+harma'i ming can 'byungH phyag na rdo rje'i sprul pa steH gsang sngags chos 'khor bskor bar 'gyur= 'di dang 'brel pa gang yod pa= de'i skye ba bdun nas ni= phyir mi ldog pa'i sa la gnasH gtsang gi phyogs su sku 'khrungs pa'i= rigs ldan de n chos kyi mtshanH gang tshe sems can 'chi kha masH zhig po de'i mtshan thos pasH tshe 'di'i snang ba nub ma thagH rab tu dga' ba'i sa thob 'gyurH zhes dang /
e dar mtshams su phyag rdor sprul pa 'byungH phyag rdor sprul pa ming chen d+harma zhuH zhes snga mas mtshan dang /
mdzad pa /
'khrungs yul sogs dang /
phyi mas bzhugs yul bo dong e bang 'jad dar sdings gnyis kyi mtshams dngul chur mdzad pa sogs gsal bar bstan pa dang /
grub pa'i dbang phyug thang stong rgyal por slob dpon chen pos gsang ba'i lung gi skabs dbye ba las kyang /
byang chub sems dpa' stag gi slog pa canH zhes sogs paN chen bstan pa'i nyi ma mdzad pa dang bcas pa lung bstan pa'i mjug tu /
byang sems rang grol stod smad 'gro don skyongH byang bzhad d+harma b+ha dra sangs rgyas dngosH de gnyis klu bdud nag po'i kha gnon yinH de gnyis 'das na klu yi khengs log 'byungH zhes sogs mtshan zur dang mdzad pa la brtags tshe zhabs dka' bla ma yin nam snyam pa zhig dang @# / /
mnyam du /
gtsang stod g.yas ru byang rgyud bzhad kyi yul du mtshan d+harma b+ha drar grags pa zhig 'byung ba ni sangs rgyas dngos yin no zhes sku thog /
spyi dang bye brag gi yul ming /
mtshan dngos bcas gsal rjen du bstan la /
de dang mthun par sprul sku grags pa rgyal mtshan gyi lung bstan las kyang /
lho nub phyogs nas gser gyi ri dbang gis / /
zab rgyas chos kyi 'o mtsho lan cig bsrubs / /
bka' gdams bstan pa'i mar gyi nying khu 'don / /
de yang snang ba mtha' yas sprul pa'o / /
de tshe rin chen do shal spel gyur kyang / /
rgyan du len pa'i skal bzang shin tu dkon / /
'phreng rdog 'ga' zhig 'dzin pa phyag rdor gyi / /
sprul pa'i dge slong gcig tsam 'byung bar 'gyur / /
khams gsum chos kyi rgyal po tsong kha pa'i / /
mdo sngags dam chos sprin bar nyi 'dra ba / /
skal ldan padmo'i tshal smin 'gyur ba la / /
skabs de'i nyi ma'i gnyen ni kho bo tsam / /
zhes lho nub skyid grong gi phyogs nas gser mdog cod pan 'chang ba yongs 'dzin chos kyi rgyal po paN+Di ta chen po gser gyi ri dbang dang 'dra bas dam pa'i chos kyi 'o mtsho lan cig bsrubs nas bka' gdams bstan pa'i mar gyi snying po 'don par byed pa de ni snang ba mtha' yas kyi sprul pa dang /
de tshe bka' gdams kyi bstan pa rin po che'i do shal dang 'dra ba spel bar gyur na yang /
rgyan du len par byed pa'i skyes bu bgo skal bzang po dang ldan pa ni shin tu dkon mod /
'on kyang rin chen do shal de las 'phreng rdog 'ga' zhig 'dzin pa'i phyag na rdo rje'i sprul pa'i dge slong gcig tsam 'byung bar 'gyur zhes dus dang /
mdzad pa sogs gsal bar bstan par gsungs pa ni lung bstan thams cad phyogs mtha' dag nas sgo mthun pa'i phyir yang dag pa'i klan ka dang bral ba yin no / /
gzhan yang bdag cag gi dpal ldan bla ma dam pa 'di nyid rgyal sras phyag rdor nor bur sku'i skye 'phreng yang yin te /
de'i rgyu mtshan ci zhe na /
bzhad ri bo gru 'dzin gyi dgon pa 'di pha lo chen rat+na b+ha dras btab /
de'i sprul sku 'phrin las dbang phyug gi sras su sngags 'chang yol mo sprul sku bstan 'dzin nor bu dang rgyal sras phyag rdor nor bu gnyis byung bar brten /
gru 'dzin 'di sras gnyis ka'i rtsa ba'i gdan sa mdzad pas dar rgyas che ba byung /
phyis bstan pa'i 'phel 'grib kyis kun sbyong sogs je zhan khar 'byung po ma rungs pas rgyud brlams pa'i dge slong 'ga' zhig gis rgyun phogs gang gtsang ma byung ba la bsnyad mchod gzhis shar rtse'i gnyer pa rgyug brdungs kyis rkyen lam du btang /
de la bla brang chen po nas zhib gcod kyis byed lte gam rdzong dang byings gnas dbyung mdzad /
de skabs bzhad sde'i gnyer pa rje 'di nyid kyi sku gam du bcar ba nas @# / /
gru 'dzin gyi dpe cha phal cher 'dzings por song gshis gtsang tshab tu gdan 'dren bya rtsis yin tshul zhus pa la /
de ltar yin na de tsho bdag la gnang mi yong ngam gsungs par /
bskyur ma grub na nges par yong tshul zhus don ltar tshang ma srung mo brgyud nas 'bul bar mdzad /
de rjes mdud langs pa'i rab brtan zer ba sku gam du bcar ba nas srung mo ba sogs phyi mi phal cher nas /
gru 'dzin gyi chos bdag gra g.yag pa 'di shin tu tshub gshis dngos po phran bu re'i rjes su yang gnod tshabs che na /
phyag dpe tshang ma 'di khar bzhes pa gtan nas mi legs tshul zer bar ma zad /
'di ga'i dge slong dpon tshang lags su yang gru 'dzin nas mdo mang zhig byung bar tshub lhongs mngon sum du byung bar brten gru 'dzin rang gi 'bum par spyan 'dren zhu dgos byung 'dug pas nges par phyir slog mdzad na legs tshul zhus par /
he he gru 'dzin gyi dpe cha 'di tsho'i bdag po nga rang red /
nor bdag po dang 'phrad na mi bdag pa kha skyengs zer ba ltar /
nga rang gi dpe cha rang gis len pa la chos bdag gra g.yag pas gang yang byed dogs med /
ces gsungs /
de ni pha lo chen yab sras gang rung gi sku 'phreng du zhal gyis bzhes pa'i rdo rje'i gsung mi 'khrul ba yin la /
gru 'dzin 'dir yang snang mtha'i mgon po'i 'phrin las dang rje 'di nyid kyi thugs bskyed zung 'brel la brten dge lugs kyi ri khrod rnam par dag pa gsar du tshugs /
'on kyang bzhad kyi pho dgon 'ga' zhig nas phrag dog gi rnam pa du ma byung yang rje 'di nyid kyis lo chen yab sras nas gnyer du gtad pa'i sgos kyi chos skyong khyung lung mar /
khyad par gnas 'dir dri med rgyal ba'i bstan / /
zhwa ser ring lugs nyin byed 'od po che / /
shar bas log rtog mtshan mun mthar bskrad de / /
lus can phan bde'i pad tshal bzhad par mdzod / /
ces sogs kyi bskang 'phrin ljags rtsom gyis 'phrin 'chol gnyer gtad mdzad pas log rtog tshang ma rang zhir song zhing /
phyis lan gsum gyi bar du zhabs kyis bcags nas zab pa dang rgya che ba'i chos kyi 'khor lo mtha' yas pa bskor /
gzhan yang mdog sman sdings zhes pa 'di yang rgyal sras phyag rdor nor bus /
rang nyid kyi yab kyi gdan sa yin pa dang /
khyad par gcen yol mo ba chen pos /
sman sdings na gser dngul gyi nyi zla la / /
bkra shis kha btags kyi dar 'phan btags pa yod /
rgad po nam mkha' la lding na sman sdings su sdong byi /
zhes lung bstan pa ltar /
zhig gso mdzad cing bka' 'gyur bris ma pod lnga bcu tsam dang /
gser zangs las grub pa'i rdo rje phag mo'i snang brnyan thog tshad ma sogs rten gsum de mtshar can du ma bzhengs te sku tshe'i mjug phal che ba'i bzhugs gnas mdzad @# / /
de'i rten 'brel gyis rje 'dis kyang zhabs kyis bcags shing de skabs ngo mtshar ba'i ltas mang po dang /
khyad par rnal 'byor ma'i chos skor zhu dgos par nA ro pa chen pos bskul /
rgyu mtshan de bas na yab sras gsum gyi nang nas kyang rgyal sras phyag rdor nor bu'i sku'i skye 'phreng yin pa rtogs nus par ma zad /
rgyal sras 'di nyid 'khrungs ma thag /
yab spyan ras gzigs nyid dus gsum sgrib med du gzigs pa yin kyang /
skabs der dam can mgar ba nag po mi la brlams nas 'byung 'gyur 'khrul med du ston pa zhig yod pa ched gnyer gyis sku phebs zhus te sras kyi tshul dri rmed mdzad pas /
dwags po'i phyogs nas phyag rdor sprul pa ni / /
shar phyogs kong po'i yul du 'khrungs pa 'di / /
sum cu la ni mya ngan 'das dogs 'dug /
'on kyang dpal ldan lha mo bsgrub gyur na / /
bar chad g.yul las rgyal bar the tshom med / /
phung po 'ja' lus la ni nges par 'gro / /
ces pa 'di shar phyogs kong po'i tshal du mgar ba nag po'i lung bstan dge /
zhes par mtshal tham 'byar ba phul ba yab rang gi mnal ltas dang yang 'grig pas /
mtshan phyag rdor nor bu zhes 'dogs par mdzad /
phyis rang nyid kyi gcen po sngags 'chang yol mo sprul skur lung bstan zhus don rang rnam gyi thog mar 'god par mdzad pa'i snying por yang dang por rgya gar 'phags pa'i yul du sbas tshul gyi rnal 'byor pa gsang ba'i bdag po dngos su 'grub pa zhig tu 'khrungs pa nas sku 'phreng dgu tsam song ba'i rjes su rgyal sras phyag rdor nor bur 'khrungs shing /
de nas re zhig shar phyogs mngon par dga' ba'i zhing du phebs par gsungs pa ni /
gong du phyag rdor gyi sprul par gsungs pa rnams dang sgo mthun pas nges par rgyal sras gsang ba'i bdag po nyid /
shar phyogs mngon par dga' ba'i zhing nas bstan 'gro'i don du bsam bzhin phebs pa ni gdon mi za ba yin na / /
rgyal rnams spang rtogs yon tan mthar phyin kyang / /
thugs rje'i dbang gis zhing khams mtha' yas par / /
sprul pa'i bkod pa rgyu ma'i rol pa bzhin / /
srid mtha' bar du ston pa dngos po'i gshis / /
khyad par rtsod dus rgud pa'i glang po yis / /
bstan 'gro'i pad tshal 'jom la mngon phyogs tshe / /
rdo rje 'chang dbang rdo rje slob dpon gyi / /
tshul du byon nas phan bde spel bar gsungs / /
de phyir dbang phyug brgyad ldan tsong kha pa'i / /
mdo sngags chos kyi nyi ma 'od po che / /
skal bzang gdul bya'i yid mkhar 'dren mkhas pa / /
thams cad mkhyen dngos rje btsun bla ma gang / /
'og min zhing du sgrib gnyis dgra tshogs las / /
rgyal ba'i chos sku'i srid la dbang sgyur yang / /
dus 'dir skal bzang gdul bya'i dga' ston du / /
tha mal tshul gyis byon par gdon mi za /
@# / /
khyad par gsang bdag phyag na rdo rje dang / /
de yi sgyu 'phrul phyag rdor nor bu yi / /
ma smad skye 'phreng yin zhes dri med kyi / /
lung dang rnam dag rigs pas gsal bar 'grub / /
'on kyang ka lan+ta ka'i gshog rlabs kyis / /
kun gsal yangs pa'i pha mtha' 'jal ba bzhin / /
'ching ba kun ldan blo chung bdag 'dra yis / /
tshul de smra bar rtsom pa bzhad gad gnas / /
de lta na yang gzhan rjes blos pa'i tshig /
'ga' zhig bus pa chung dus smra ba bzhin / /
lung rigs tshad ma'i lde mig la brten nas / /
smra ba'i sgo 'phar phye ba'i skabs rnyed do / /
zhes dus gsum rgyal ba kun gyi spyi gzugs bka' drin gsum ldan rje btsun bla ma thams cad mkhyen pa d+ha rma b+ha dra dpal bzang po'i rnam par thar pa zhwa ser bstan pa'i mjes rgyan zhes bya ba las /
tshad ma'i lung rigs la brten nas sku 'phreng gong ma 'ga' zhig ngos zin pa'i sarga ste /
gnyis pa'o / /
! / /
da ni sku tshe 'di nyid kyi rnam par thar pa dngos brjod par bya ste /
de yang bdag cag gi rje btsun bla ma dam pa 'di nyid gang du sku 'khrungs pa'i yul ni /
spyir gyi stong gsum mi mjed kyi zhing khams 'di la dpag tshad grangs med gcig gi rgya khyon dang ldan pa'i mgyogs 'gro'i dkyil 'khor gcig gi steng du chu sa'i dkyil 'khor dang /
gling bzhi ri rab la sogs pa bye ba phrag pa brgya'am ther 'bum gcig yod pa'i dbus ma'i nang gses su gyur pa'i gling bzhi pa'i 'jig rten gyi khams 'di las /
{dz+m+bu pr-ishI} shing gis mtshan zhing de'i 'bras bu chur ltung ba'i sgra las ming chags pa 'dzam gling chung ngur grags pa 'di nyid la 'phags yul dang /
bod dang /
li dang /
rgya nag dang /
sham+b+ha la dang /
gangs ldan te yul chen po drug yod pa las /
snod bcud kyi khyad par du mas dge mtshan du byas pa'i pur rgyal bod kyi yul 'di nyid la'ang /
mnga' ris skor gsum man chad nas / /
sog la ser po yan chad la / /
dbus gtsang chos kyi chol kha zer / /
sogs la ser po man chad nas / /
rma chu khug pa yan chad la / /
mdo stod rta yi chol kha zer / /
rma chu khug pa man chad nas / /
rgya yi mchod rten dkar po yan / /
mdo smad mi yi chol kha zer / /
zhes chol kha'am /
bod skad kyi dbang du byas na 'byung khungs gsum yod cing /
dang po la yang /
dbus la dbu ru g.yo ru gnyis / /
gtsang la g.yas ru ru lag gnyis / /
zhes dbus gtsang ru bzhi yod pa las /
ru bzhi'i g.yas ru na gtsang 'gram gyi lha khang yod / /
yul khyad par can shangs kyi lung pa yod / /
mkhar ming chen de mtsho nya'i mgo grong yod / /
mi ming chen de mgos khri zangs yab yod / /
'brog khyad par can sma bar khyung gsum yod / /
dkor mdzod 'dzad pa med byang gi tshwa kha yin @# / /
gter kha dgos 'dod 'byung dwags sa ra'i gser kha yin / /
zhes 'byung ba ltar gyi gtsang stod g.yas ru'i cha shas /
u rgyan gyi slob dpon chen po dpal mtsho skyes rdo rje'i thugs kyi me long dri ma med pa'i nang du yul 'dir thog mtha' bar gsum du dge zhing shis pa'i mtshan ma khyad par can du ma shar te /
lan gsum gyi bar du 'dzum zhal lhug par grol ba'i rgyu mtshan gyis bzhad ces rjes grub tu brda chags shing /
snang ba mtha' yas blo bzang ye shes dpal bzang pos /
de ltar dang bas legs byas bsod nams mthus / /
'dzam gling spyi dang dge bcu tshang ba'i gnas / /
yul phyogs 'di yi skya ser bod 'brog la / /
nad yams mu ge g.yul 'khrug zhi bar shog /
ces dang /
dbyangs can ngag gi rol mtsho las kyang /
dpyid kyi lus phra lang tsho'i dpal ngoms tshe / /
bcu gsum dge ba'i yon tan kun tshang bar / /
grub pa'i dbang phyug padma saM b+ha was / /
lung bstan ji bzhin bzhad pa'i yul gyi gru / /
zhes bsngags brjod kyi me tog 'thor bar mdzad pa ltar /
lha sde mi sde tshang ba yul gyi dge /
skye shing btsugs shing 'dzom pa yul gyi dge gtsang chu yur du 'drongs pa yul gyi dge /
nags ri spang gsum 'dzom pa yul gyi dge /
bzo rigs sprul sku 'joms pa yul gyi dge /
phu 'brog mda' skye 'dzom pa yul gyi dge /
zhing sa khang sa nyan pa yul gyi dge /
'bru sna shing sna 'dzom pa yul gyi dge /
sgo khyi lam khye 'dzom pa yul gyi dge /
lho zog byang zog 'dzom pa yul gyi dge /
chu thag ser gsum 'dzom pa yul gyi dge /
phu chus chu skor 'khor ba yul gyi dge sa bkra gnam bkra bzang ba yul gyi dge /
yul gyi dge bcur yongs grags kyang / /
mkhas pas bltas tshe dge bcu gsum / /
zhes gsungs pa ltar gyi bcu gsum dge ba'i lang tsho mchog tu brtas shing la nye'i rdzas bcu gsum tshang ba /
rdog Ar+ya de ba /
rtsi 'dul ba chen po /
mkhas grub dam pa ngag dbang rdo rje sogs dam pa du ma 'khrungs shing /
rgyal sras thog med bzang po /
paN chen dge 'dun grub /
paN chen blo bzang chos kyi rgyal mtshan sogs du mas chos kyi 'khor lo bskor ba /
khyad par du yang rgyal po dur 'gro'i ming can gyis bstan pa'i snying po nyams dams par byas pa de'i tshe /
bstan pa'i me po smad nas gos pa ni /
dper na /
rta bdun bdag po nub phyogs chu lha mo'i mgrin du gshegs nas kun gsal bu mo rgyu skar gyi rgyan mtha' yas pas spras te mdzes sdug dngom pa'i rnam pa ci 'dra ba de 'dra bas na bzhad @# / /
gzhung gnam gyi skar ma zhes dang /
phyi dbyibs rdo rje btsun mo'i ye shes rang snang las grub pa'i gzhal med khang chen chos 'byung gi rnam par yod pas na bzhad or mo gru gsum du grags pa /
de'i dbus su jo mo nags rgyal dang /
jo bo smyag sgron gnyis ma 'chams pa bsdum pa'i phyir rgya gar nas byon bar grags shing /
phyi dbyis rje btsun ma gang gi thugs kyi sa bon baM yig gi rnams can gyi dngul chu'i jo bo shel rtse dkar po zhes pa bka' gdams bstan pa'i sgos kyi srung ma jo bo ne ser ba dang thugs rgyud gcig pas yongs su brjid pa ni /
gling dang gling phran gyi dbus su lhun po'i dbang po mngon par brjid pa lta bu /
de'i phyogs dang phyogs mtshams rngams su ya mtshan che ba'i yul brgyad /
'dod yon gyi gter lnga /
lta na sdug pa'i ri bzhi /
myang na zhim pa'i chu lnga /
reg na bde ba'i thang lnga /
gnas na skyid pa'i sde brgyad /
khyad par 'phags pa'i rdzas nga la sogs pa snod kyi dag mtshan bsam gyi khyab pas byur bur gtams pas mtho ris kyi grong khyer sa la 'phos pa lta bu'i yul mchog 'di la yang /
bod dang 'brog gnyis /
'brog la'ang gam 'brog dang rgyang 'brog gnyis yod pa las gam 'brog gi nang tshan /
rong la ri chen spun bdun yod /
na la bkra shis rtags brgyad yang / /
shing la padma 'dab brgyad yod / /
chu la g.yang zhag mgo dgu yod / /
ma btab sgog ra gru bzhi yod / /
dbyar yang mi zhu'i 'khyag pa yod / /
dgun yang mi skam ljon shing yod / /
ces sogs mna' gtam du grags pa ltar /
bzo bo mkhas pas sor mo'i byed pas nye bar bskrun pa lta bu'i rgyal srid sna bdun dang /
bkra shis rtags brgyad dang padma 'dab brgyad kyi gzugs brnyan shing tu gsal ba'i ri dang /
na ma dang /
spen ma dang /
ma btab dang 'khrungs kyi sgrog pa'i myu gus yongs su gang ba'i rdo ba'i gzhong pa grub zhi pa pho 'dom gyi tshad las brgal bas mdzes shing /
gdengs can dbang po gnas nges pa'i cha gter du ma las dal 'gro'i rgyun bzang /
dper na /
sems can gyi nang khrol zhag gi dbyibs ltar g.yas g.yon du khug pa dgur skyogs nas 'bab pa /
dpyad dang dbyar gyi dus su nyi ma'i khye'u rgyags pa'i kha rlangs kyis yongs su gdung ste skyes bu'i lus las rdul chu'i char rgyun 'bab pa de'i cha yang zhu zhang nyams par mi nus pa'i 'khyag pa dang /
dgun gyi grang bas nags tshal dang ljon shing la sogs pa rnams kyi lo ma dang /
me tog dang /
'bras bu rnams lhag med du bcoms te thams cad hreng hreng po /
dper na /
skyes bu'i sor mo gyin du bslangs pa ltar gyur pa de'i tshe yang bskam par mi nus pa'i lha shug gi sdong po du ma dang ldan @# / /
pa sogs dge mtshan gyi gzi 'od 'bar zhing /
shangs pa bka' brgyud kyi shing rta'i srol 'byed mkhas grub khyung po rnal 'byor du grags pa de nyid la bod gangs can gyi ljongs 'dir slob ma'i gtso bo bka' babs gsum byung ste /
ne gu chos drug gi bka' babs rmog lcog pa rin chen brtson 'grus /
ye shes mgon po'i bka' babs la stod pa dkon mchog mkhar /
nyams dang rtogs pa'i bka' babs khyung po byas brten zhes grags pa'i nang tshan /
bla ma khyung po rnal 'byor bzhugs pa'i gnas shangs gzhongs gzhongs dang bzhad gnyis kyi bar du phar 'phur tshur 'phur mdzad pa sogs grub pa'i go 'phang mthon por phebs pa'i rdzu 'phrul dang ldan pa khyung po byas brten du grags pa de nyid ri chen spun bdun gyi nang tshan khyung ri zhes pa 'dir lo du ma'i bar du sgrub pa la bzhugs nas chos kyi 'khor lo mtha' yas pa bskor zhing /
de'i slob ma mkhas grub mkhyen rab tu grags pas btabs pa'i dgon pa'i shul yod pa /
gtsang zhing dben la yid du 'ong ba /
shug pa dang /
spa ma dang /
ba lu dang /
su lu dang /
khan pa dkar nag la sogs pa dri ngad bzang po rgyun du 'thul ba'i nags tshal dang ljon shing gis bar mtshams med par gtams pas 'chi med gzhon nu'i dag 'tshal la co 'dri ba /
'jol mo la sogs pa mdzes shing yid du 'ong ba'i bya dang byi'u du ma rna ba'i bcud len du 'gyur pa'i skad kyi bye brag mtha' yas pa snyan par sgrog pa /
gla ba dang dge ba la sogs pa ri dwags kyi rigs du ma'i rtsed 'jo'i rnam 'gyur skad cig ma lta bus mig gi dbang por sngon med kyi bde chen 'dren pa ste /
de lta bu'i phun sum tshogs pa'i gnas rong zhes pa'i stod kyi cha khyug mo zhes pa yin la /
gdung rus ni /
spyir gyi pur rgyal bod kyi yul 'dir mi'i 'gro ba byung tshul la bshad tshul mang du yod na yang /
gtso bor gyur pa ni /
rang cag kha ba ri pa rnams kyi lhag pa'i lha skal 'phags pa 'jig rten dbang phyug gi sgyu 'phrul spre'u byang chub sems dpa'i rigs las mched pa yin cing /
de la yang /
bse dang /
smu dang /
ldong dang /
stong zhes pa'i rus chen bzhir byas pa'i ya gyal ldong gi rigs de nyid kyang rus chen bco brgyad sogs mtha' yas par gyes pa'i nang tshan nu ru zhes pa yin la /
de yang sngon gyi dus na bzhed kyi 'brog rigs la khams dol sger gsum dang /
sgor du la'ang lho mtsho chen bzhi dang /
byang mtsho chen bzhi ste sger du tsho chen brgyad yod pa'i dpon po dpal ldan bu brgyad du grags pa dngos yin kyang /
bar skabs shig sras mo lha cig sgrol ma zhes pa zhig las re zhig gi bar @# / /
sras gzhan ma byung bas re bzad pa ltar gyur te /
sras mo de da lta'i mi dpon gya brgyud pa 'di tshor nor skal gyi gtso bor ji srid bar sger du tsho chen brgyad kyi dpon po byas chog pa'i bka' tham mang po yod pa dang bcas byin nas khod pa rang de'i blon po'i go sar bzhugs /
phyis sras rim gyis byung nas mnga' 'bangs phal mo ches brgyud pa dngos gyis dpon bya 'os par gleng yang /
yab mes jo bzang gis thugs tham gnang zin nas bya thabs med khar /
khong pa yang dbu bde bas dbus gtsang sde gzar skabs mi dbang chos rgyal mnga' rigs phyogs su dmag bskul la phebs pa'i gdong bsus te bsnyen bkur rgya chen zhus /
de rjes mi dbang bod kyi spyi dpon du gyur skabs rgyab gnon gyi phyag tham btsan dmigs che ba zhus stsal la brten thams cad lab pa'i lce thung bar gyur te blon po'i go sa kho nar gnas dgos pa byung bas /
de nas bzungs sar pa dang /
phyug po ba dang /
nang khu ba dang /
nu ru ba ste bzhi po der blon chen ra phyug nar nur bzhi zhes par grags so / /
de lta bu'i brgyud pa ma nyams pa las nu ru bstan 'dzin dang /
nu ru bkra shis dpal 'byor dang /
nu ru phyag rdor ste mched gsum byung ba'i dang po ni /
rje 'di'i jo jo bkra shis dge 'phel du dang por dbu mdzad kyi las tshan dpe pher ba mdzad cing /
phyis gnas der tshe dang sgrub pa mnyam pas lung rtogs kyi yon tan khyad par can brnyes te 'gro ba'i 'dren pa chen por gyur pa bla ma dbu mdzad ye shes dbang rgyal zhes pa de'i yab dang /
bar pa bkra shis dpal 'byor zhes pa ni /
sgyu rtsal dang rtsed 'jo'i rigs la mkhas shing snying stobs che ba /
g.yo dang sgyu med cing rang bzhin drang ba /
sdig la 'dzem zhing khrel gzhung dang ldan pa sogs mdor na bsngags par 'os pa'i yon tan gyi rgyan dang ldan zhing /
phyis rje 'di nyid kyis bskul te mkhas grub ngag dbang rdo rje'i zhabs drung nas yongs rdzogs dge bsnyen gyi sdom pa nos te bslab gzhi lnga yan lag dang bcas pa nyams med du srung ba'i khyim pa khyad par du 'phags pa zhig ste de ni bdag nyid chen po 'di'i yab yin la /
yum ni mkha' 'gro dpal skyed ces bya ba /
ngo tsha khrel yod kyi gos dang ldan zhing dad pa dang gtong ba'i rgyan gyis mdzes pa /
snying rje che zhing chos la dkar ba sogs bud med phal pa'i spyod tshul las 'das shing DA ki'i mtshan dang ldan pa zhig ste /
de yang bka' las /
nga'i a ma de bud med rang ba zhin pa zhig min pa 'dra /
nye skor du dud 'gro bsad pa dang /
ngo shes pa'i @# / /
mi shi ba thos tshe snying rje chen pos mchim 'khrug bzhin du mtshan thog thag ma Ni 'dren cing nyin sha'i dri ma tsam la yang shin tu 'dzem pa dang /
rang gi bu rnams la'ang tshes dang mthun pa'i bslab bya sgo du ma nas byed cing /
nyi ma re re bzhin ja dang zho dang 'o ma sogs kyi phud nas bla ma dkon mchog la mchod de nga'i bu 'di tsho tshe ring ba /
nad dkon pa /
chos dang mjal ba /
chos 'go gangs las dkar ba /
chos gzhug chu las ring ba /
sdug ge sdug ge mi zer bar /
mi'i kho ma'i kho zer du chug ces sogs kyi smon lam shugs drag 'debs pa zhig yod /
ces gsungs de lta bu'i yum de khab tu bzhes pa de'i tshe yang /
'brog rigs kyi lugs srol du gnya' bo zhes pa rigs rus dang ldan zhing skabs de'i bya gzhag la mkhas pa zhig gis spra khyim du ma tshud gong mda' dar lag tu thogs nas bshad bshad mang po bya srol yod pa bzhin /
skabs der yang de lta'i myong byar dang ldan pa phyug po lha btsan zer ba zhig gnya' bor mngags kyang /
kha ba rdar ba dgos ka la zad pa'i dpe ltar bshad pa bya rgyu'i sked pa tsam la tshig 'gag rgyab ste ma thon par mda' dar yum gyi dbur bzhag ste /
sangs rgyas thams cad 'dus 'dus /
zhes lan gsum brjod nas da a che longs /
zhes brjod tshul phyug po lha btsan rang gi tsha bo dge slong phun tshogs zhes pa zhig las thos pa bden min rje nyid la zhus par /
'u rang gi grong de stong ba'i ltas yin nam de skad byas thag chod red /
ces phebs /
de ni sangs rgyas thams cad kyi mkhyen brtse nus gsum gcig tu 'dus pa'i bdag nyid rje btsun bla ma 'di nyid kyis yum mchog 'di'i mngal mdzes par byed pa'i ltas yin pa gdon mi za la /
de lta bu'i yab yum 'di gnyis la sras che ba rta mgrin dbang rgyal /
de'i 'og ma dam pa 'di nyid /
de'i 'og ma bdag cag gi pha bkra shis /
de'i 'og ma khu bo ye shes chos rgyal /
de'i 'og ma khu bo ye shes don grub ste sras lnga byung zhing /
de las dam pa 'di nyid ni lhums su zhugs tsam nyid nas yum zo mdog bzang zhing thugs bde dgas khyab pa sogs dge mtshan du ma dang ldan bzhin du /
rab byung 'dod pa'i nang gses dga' ba zhes pa chu 'brug lo'i zla ba dgu pa'i tshes dgu /
ras gza' zla ba /
zla skar chu smad la babs pa'i nyi shar lnga cha gsum pa'i dus su khye'u padma'i rtsa ba ltar dkar zhing dbu gdugs ltar zlum pa /
dpral ba'i dbyes phye zhing snyan shal ring du 'phyang ba /
shangs kyi gzengs mtho zhing rtse mo rno ba sogs @# / /
dge mtshan gyis spras pa blta bas chog mi shes pa zhig 'khrungs so / /
mkhyen pa'i dkyil 'khor rdzogs pa'i do ra cher / /
ljongs 'di'i dge mtshan gong du rtse ba la / /
dgyes pa min nam rig 'dzin sam+b+ha wa'i / /
mdzes zhal lan gsum bar du bzhad pa'i gnas / /
bcu gsum dge ba'i dpal ldan maN+Tal / /
lha sde mi sde'i tshom bus mdzes pa ni / /
mtshan dus kun gsal bu mo rgyu skar gyi / /
do shal 'phreng bas sgeg pa lta bu yod / /
de las mthing 'od nags kyi zur phud rtser / /
me tog gtsug rgyan g.yo ba'i nang 'dzin ma / /
m+r+gad spang ljongs gos kyis rab klubs nas / /
phun tshogs mdzes sdug ngom pa lta bu'i gzhir / /
ri chen spun bdun mgrin pa gzengs bstod nas / /
bkra shis glu dbyangs sgrog pa'i 'gyur ba dang / /
spos kyi ljon pa dga' ba'i bser bu yis / /
bskyod pa'i gar ni lhan cig rtse ba bzhin / /
ma brkos rdo ba'i gzhong par ke 'u'i tshogs / /
ma btab yongs smin na dang spen ma'i ngos / /
ma bris rtags brgyad pad 'dab brgyad bkra ba / /
mes pos mchod pa'i rdzas su byas pa bzhin / /
gdengs can bdag po'i bsti gnas chu gter las / /
nyer babs dbu ba mu tig 'dzum 'od can / /
lan dgur skyogs nas bkrams pa srid zhi yi / /
dge legs g.yang du 'ching ba'i thag rgya bzhin / /
spu sdug 'dab ma'i gos ldan yid 'ong bya / /
mgrin pa'i rol mo lan brgyar 'khrol ba dang / /
nyer zlos ri skyes bu rnams rtsed 'jo'i gar / /
sna tshogs bsgyur bas sa gzhi yid 'ong byed / /
de lta'i sa yi thig ler ni / /
rigs dus lang tsho dar ba'i lus / /
yon tan rin chen gyis mdzes pa'i / /
yab yum thabs shes 'bral ba las / /
yon tan 'byung gnas yon tan gter / /
yid bzhin re skong yid bzhin nor / /
gzugs med sems dpa' gzugs 'dzin phyir / /
yum gyi mngal ni mdzes par byas / /
nam zhig rgyal yum shar ri'i phrag pa las / /
rgyal sras nyi ma gzhon nu shar ba na / /
'jig rten rgud pa'i mun pa sangs so zhes / /
skal bzang bung ba'i glu dbyangs dar dir sgrog /
a ma sgro btags pir gyis bris min yang / /
lhan skyes ngo mtshar rgya che'i mdangs bkra ba / /
gdung sel sman gyi myu gu gsar pa zhig /
bstan dang 'gro ba'i srog gi gsos su 'khrungs / /
zhes dus gsum rgyal ba kun gyi spyi gzugs bka' drin gsum ldan rje btsun bla ma thams cad mkhyen pa d+ha rma b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ba las /
yul dus dang rigs rus phun sum tshogs par sku bltams pa'i s+r+ga ste gsum pa'o / / /
@# / /
de ltar mtha' yas pa'i 'gro ba rnams kyi legs byas padma'i 'dab rgya mchog gsum thugs rje'i snang ba mchog gis yongs su phye ba las /
mdzes sku'i ze'u 'bru mngon par gsal bar gyur pa dang /
rus rgyud la 'go ba'i lha chen rdo rje legs pa sogs la gtang rag gi gsang gsol dang /
btsas ston bcas lugs srol dang mthun pa byas te mtshan dpal bzang rdo rje zhes par gsol /
de'i skor la 'phyis kyi bka' las /
nyi ma shar ba dang mnyam du a ma la nga btsas /
de skabs g.yog mo chog pa zhes pa glen ma zhig yod pas thab las kyi skor rnams byas pas ja khru bcag ste bzhogs rnga yang 'gyangs tsam byung 'dug /
des na nyi ma shar ba dang mnyam du skye lugs la dpags na drag pa zhig min nam bsams kyang /
ja khru chag lugs kyis sdug pa zhig yin shag red /
ces phebs /
de la dang po'i skor ni rje 'dis rgyal bstan spyi dang bye brag zhwa ser snyan brgyud kyi bstan pa nyi mo ltar gsal bar mdzad pa'i snga ltas yin pa gdon mi za la /
gnyis pa'i skor ni bka' gdams kyi skyes bu dam pa rnams kyi rnam thar bzhin rang gi yon tan sbed pa'i bka' tsam las /
don du paN chen dge 'dun grub pa sogs skyes bu dam pa mang po sku bltams pa'i tshe yang bzang ngan gyi the tshom chod dka' ba'i mtshan ma de 'dwra dang de dag las kyang lhag pa du ma byung tshul 'dug kyang /
bdag cag tshur mthong gi byis pas mtha' gcig tu nges gzung bya dka' mod /
'on kyang de dag ni dam pa de rnams srid 'byor gyi bde ba la mi chags shing /
de lta bu'i bza' btung sogs la ltos mi dgos pa'i ltas yin nam snyam /
gzhan yang bka' las /
nga skyes pa'i sang nyin a khu phyag rdor de bod tshong nas 'byor te /
kha rtsang res gza' zla ba yin pas bu'i ming la zla ba don grub 'dogs rgyu yin tshul byas kyang /
pha ma gnyis nas btags pa kho nar gnas nas rdo rje'i sgra ma 'gyur ba des nga tshe ring du gnas pa'i rten 'brel 'grig pa yin /
ces kyang phebs /
gzhan yang rje 'di nyid lhums su zhugs pa nas yab yum gnyis ka dang khyad par yum la mnal ltas khyad par can du ma dang /
bltams pa'i tshe yang nyi ma'i dkyil 'khor 'ja' 'od kyi gur khyim du gnas shing /
kha dog lnga ldan gyi sprin gyi gseb nas me tog gi char zim bur 'bab pa sogs ngo mtshar ba'i ltas mtha' yas pa byung tshul bdag cag gi pha dang khu bo rnams las thos kyang /
da lta ni ji bzhin brjod par rdo mi thogs la /
rje nyid kyi @# / /
bka' las /
a ma des /
bu thams cad smra ba shin tu snga zhing /
khyad par nga skyes nas lo gcig lhag tsam 'gro ba nas thogs med smra ba zhig yod pas /
de ni smra ba snga ba dpon gyi rgyu zhes rten 'brel bzang ba yin tshul zer yang /
smra ba snga ba de shes rab che ba'i rtags ni yin tshod 'dug /
ces phebs pa ltar /
'khrungs nas lo gcig lhag tsam 'gro ba na /
nga lung pa 'di'i mda' nas chu gzhung brgyud gnas tshang zhig 'tshol bar yong gin yod pa la /
rmo la shing bu 'thu bar yong pa dang phrad nas mnyam por nang du yod /
shing bu a mas blangs pa dang a ma'i pang du slebs byung zhes sogs sngon gnas rjes dran gyi gsung ngo mtshar ba mang po zhig kyang phebs /
sku bltams nas smra mi shes pa'i gnas skabs su yang /
skyes rabs las /
dge dang mi dge'i las rnams goms byas pas / /
mi rnams la ni 'dris pa nyid du 'gyur / /
de lta bu dag ched du ma bsgrims kyang / /
skye ba gzhan du rmi lam lta bur spyod / /
ces gsungs pa ltar /
sngon gyi dus nas goms pa'i mi rtag pa dang /
las 'bras dang /
nges 'byung dang /
byang chub kyi sems dang /
stong nyid sogs bum nang gi mar me ltar mi gsal ba'i tshul du gnas mod /
cung zad smra shes pa nas bzung byis pa gzhan la chos 'chad pa'i rnam pa dang /
kha 'don dang chos klog pa'i rnam pa dang /
'bu srin sogs la thugs brtse bas rang gnas 'bad pas btsal nas der skyel ba dang /
spyan nam mkha'i dbyings gcig kho nar yun ring du gzigs pa dang /
byis pa gzhan gyis srog chags gsod par brtsam tshe snying rje chen pos de dag la gab nas bshums pa sogs las /
byis pa gzhan ltar don med du bshums pa sogs spyod ngan gtan nas mi mdzad /
lan gcig bud med rigs ngan zhig gis pang du blangs pa'i rkyen gyis spyan gnyis kar sha 'dzer rgyas nas yun ring bshums pa zhig byung skabs /
dgon byang gi grwa pa sngags shin tu bzang zhing khyim der yang yang 'byon pa zhig yod pa byon thog /
yum gyis byis pa 'di rgyun du du mi shes pa lta bu yin kyang /
dang skabs mig na nas shin tu mi nyan pa 'dug pas 'di la gzigs nas ljags sngags shig gnang rogs zhus /
khong gis kyang gzigs nas /
khyed tsho'i bu rgan pa 'di yang nyan po 'dug /
sdug ge 'di nyid sngar 'ban dug rang yin te da kho mig la sha 'dzer 'di 'dra rgyas nas du ba bden rang bden 'dug /
ces zer nas sha dmar po zhig la sngags btab ste spyan phyis nas sha 'dzer thams cad lhag med du blangs @# / /
dus rgyun du btsun pa'i rigs la dgyes tshul shin tu che bas rgyang ring por yod pa gzigs kyang de ma thag mgyogs par byon nas bsu ba dang /
rgyab khur yod na theg pa'i re ba med rung ngas 'khur bas nga la skur gsung pa dang /
khyim mtshes gzhan du 'gro mi yin kyang rang nang du 'bod shag mdzad nas khyi 'gog pa dang /
phar log skabs kyang rgyang ring por skyel du 'byon pa sogs mdor na byis pa tha mal ba'i ngang tshul las 'das pa'i mdzad pas dus 'da' zhing phan sems dang snying rje'i gter du gyur pa zhig yod de /
bka' las /
nga da lta 'jig rten gyi bya byed ci yang mi shes pa'i glen po 'di yong ba'i ltas yin nam smra mi shes pa'i skabs su yang /
mig nam mkha'i gnas gcig kho na ra sre 'dzi re lta ba zhig yod tshul 'dug cing /
smra shes pa sogs nas kyang na ba sogs rkyen byung na ma gtogs don med dus pa gtan nas mi dran /
a jo de dang byis pa gzhan bsdebs nas byel phrug gi mig la gzhu ru btsugs nas gsod par yang de dag la gab nas du ba sogs byed /
btsun pa byas nas bkras dge'i spyi khang lho'i steng du skyor byang byed skabs gong pa nas shig gcig rnyed pa mtheb mdzub kyi bar du bzung ba skyor byang lasems yengs nas shi 'dug /
gzhan ma bsam bzhin du srog bcad pa mi dran /
rang las chung ba'i byis pa rnams kyang brtse bas skyong ba las ngan sud byad ma myong /
lhag par dge slong rang gi pha de la bza' btung ster ba dang rgyab tu khyer ba sogs kyis gces par bskyangs pas rjes su nga la a ma zer gyin yod /
rgyun du yang chos 'chad pa dang /
kha 'don byed pa dang /
chos grog pa'i rnam pa byed pa sogs bag chags bzang zhing /
khyad par bla ma dbu mdzad lags de nyid rang re'i khyim du byon nas zhag kha shas bzhugs kyin yod pa la lan cig khong lus drang por bsrangs /
phyag mnyam gzhag mdzad /
spyan phyed 'dzum mdzad nas bzhugs 'dug par /
ngas sku gam du song nas de 'dra mdzad pas ci yong zhus pas sems mthong yong gsungs /
sems ji 'dra yod ? zhus pas 'di 'dra yod ? zhes byis pa 'drid pa'i phyir sa steng du ri mo zlum po zhig 'dri ba gnang song /
de nas bzungs mi med sa'i khugs rer nga rang gcig pur bsdad nas lus drang por bsrangs /
lag pa mnyam gzhag byas /
mig phyed 'dzum byas nas sems e mthong bltas pas sngar gyi sa steng gi ri mo'i bag chags kyis zlum po zhig mthong ba'i bzo 'dug /
gzhan yang sgra snyan ngag rtsis sogs @# / /
rig gnas kyi skad cha thos na smra mi shes pa'i dga' ba dang /
de 'dra bas kyang shes na ci mi rung snyam du yun ring bsam pa zhig yong /
lan cig bod nas yong pa'i 'brog pa gcig gis pha der skad cha shod tshul la /
sngar mo reng ma bsang dang phyags ma btsongs nas lto 'tshol ba zhig la bu zhig yod pa rgya nag phyogs su song bar /
mos mo ma shin tu mkhas pa zhig la mo btab pas /
mo ma na re /
khyod kyi bu de rang bzhin pa zhig min pa 'dra /
lung pa phu dung tsam nas skad 'brug stong tsam rgyag zer ba byung zhing nyes ngo yang mi 'dug byas pa red /
de deng skabs bkras lhun du slebs nas sgra snyan ngag shes nas rgyal mtshan mthon po'i kha lo bsgyur ba yin tshul zer ba thos pas de lta bu'i mi de dang nga 'phrad na ci ma rung /
sgra snyan ngag de ngas kyang shes na ci ma rung snyam du dran pa gzhan thams cad 'gags nas yun ring hang de lus pa byung /
rjes su byas na mi de bla brang zhabs pad dpal sdings pa yin 'dug cing /
khong gis rgya nag gi skad shes pa la sgra snyan ngag shes pa zhes byas par 'dug /
btsun pa byas nas kyang mtshan nyid kyi ki thal sogs thos tshe sems la dga' ba shin tu che bas skra dang ba spu thams cad gzing byed pa zhig yod /
de dag la brtags na skye ba sngon ma rnams su yang rig gnas la bag chags yod pa zhig yin tshod 'dug /
ces phebs /
de lta bu'i mdzad pa de dag ni mkhas shing grub pa'i skye ba rim par brgyud pa'i bag chags bcos ma ma yin pa lhur mdzad pa dang /
spyan nam mkhar gzigs pa de'i tshe yang lha dang bla ma mang pos byin gyis rlob pa'i gzigs snang khyad par can yod pa gdon mi za la /
khyad par de skabs gsung rab la sbyangs pa gtan nas ma mdzad pa'i skabs yin kyang /
rgyal sras bdag nyid chen po'i ngang tshul bdag gir mdzad de gzhan gyis srog chags gsong pa la mi bzod pa'i thugs rje shugs drag pos spyan chab lhug par 'byin pa ni ngo mtshar ba'i rnam par thar pa zhig ste /
lar rang cag phal mo che rnams ni mi tshe hril por thos pa byas kyang chos nyon mong pa'i grogs su song nas nga rgyal dang zhe sdang ji cher gyur te /
sems can sdug bsngal gyis ji tsam mnar yang ba spu 'gul ba tsam yang 'byung dka' ba'i phyir ro / /
gzhan yang bka' las /
da lo bzhi ba'i dus su a ma de thags 'thag sar song nas brgyad pa brgyad la ji tsam yong dris pas /
khyod rang nas rtsis shig zer mo lding gi steng du rde'u mang po spungs nas bzhag byung bar rtsis pas drug cu re gsum yod @# / /
pa 'dra zhig byung /
de nas bzung dgu mtha' ma mthong bar de dang yin shag byas kyang don du gcig nor 'khrul byung 'dug /
gang ltar nga rang lo tshod la dpags nas shes 'dod che bar a ma des kyang thabs mkhas byas pas grangs kyi brtsi phyogs ji bzhin shes pa'ang sdug po min 'dug /
ces gsungs /
lo tshod de tsam gyi byis par 'bad rtsol gyis bslabs kyang de 'dra'i brtsi phyogs lta ci /
gcig nas brgya'i bar gyi grangs 'dren tsam yang shes dka' bas /
de ni sngon sbyangs kyi skyes bu khyad par can yin pa'i rang rtags rmad du byung ba zhig go /
dgung lo bcu gcig pa'i skabs dbyar stod bzhad sde pa rtsid 'dreg tu phebs pa phyir thon grub 'phral rgan gzhon mang po dbu gur gyi nang sogs nas gnang chung ci rnyed lta skabs /
rje 'dir dbu gur gyi nang nas shog pu'i mtha' dres che gtogs shig rnyed par /
rgyun gtan 'brog par shog pu dkon gshis shog pu chen po 'dir 'dra rnyed dgongs nas gzigs mo dang mnyes tsher che zhing /
'di la ka kha zhig 'dri mkhan 'byor 'phral 'dri dgongs nas yab la gzigs 'beb mdzad pas /
yab nas kyang khyod rang la ka kha 'dri byed long ba 'dug pas ngas chung zos med pa byed gsungs nas legs par bltabs te phor shubs su bcug /
slar rang nang du byon 'phral spong gi srub tu bzhag /
de'i zhag kha shas nas bzhad dgon byang gi gra gras dge rgan blo gros zer ba zhig nyi ma dgong phyogs tsam la byon /
de 'phral yab nas shog pu zhus te khong la ka kha 'dri rogs mdzod ces phul bas /
khong gis kyang byis pa'i don gnyer la ngo mtshar nas 'bad rtsol mdzad de bris kyang sang nyin snga char thon dgos stabs ka nas chos zhes pa'i bar las ma grub /
gang grub pa lhag chad med par bris te phul /
de ni chos thams cad kyi bdag por 'gyur ba'i rten 'brel gyi sgo thog ma nyid nas 'grig pa yin 'dug ces rgyus yod kyi dam pa du mas gsungs /
de nas zla ba drug pa'i nang rje nyid kyi sku zhang rgan po lha bu byung bar ka kha slob rogs gsungs pas /
khong gis rje nyid sku pang du bzungs nas dbugs thang gcig bslabs pas /
yig gzugs phal mo che 'dzol med thugs su 'jags shing /
thar thor thugs thog tu nges bcar ra 'phrod pa med na'ang zhal nas thogs rngugs ? med par thon pa byung ste /
bka' las /
nga la a zhang @# / /
nges ? ka kha dbugs thang gcig bslabs pas yig gzugs la la ji bzhin blo nges med kyang kha nas thogs med bskyar bas /
pha de rang gis ka kha kha lob tu shor nas ma shes par brten khyod kyang de ltar yod tshul zer bas sems khral shin tu che ba byung /
zhes phebs /
de ni sku'i na tshod shin tu phra ba de lta bu'i tshe yang chos kho na las dgongs rgyu med pa'i rnam thar ngo mtshar ba zhig yin la /
de nas kyang zhum pa dang le lo'i dbang du ma btang bar /
rgyun 'thud nas nan tan gyis gzigs rtog mdzad pas yig gzugs thams cad ji bzhin mkhyen par ma zad /
ka nas cha'i bar tshang mar gi gu sogs 'dug pa ltar /
ja man chad la yang ji sogs rim bzhin yong rgyu yin 'dug kyang /
kor khoms zhes sogs na ro can gyi mthar yi ge mi 'dra ba re 'dug pas ja na ro'i mthar yi ge ji 'dra zhig dgos rgyu yin nam dgongs te thugs bsam mang du btang rung thugs dogs ma chod /
de don yab la drib mdzad pas /
yab kyis ka kha'i 'go mjug tshang ma zhal nas gsung rgyu gtan nas ma bsnyel ba bzhin gsungs pas /
thams cad 'di ltar yong rgyu yin 'dug dgongs te don dang mthun pa thugs su khra lam mer shar bas thugs blo bde bar gyur /
skabs shig 'brong phu'i grwa gras sman lung nang pa'i rje drung zer ba byon par ka kha 'dri grogs gsungs pa la /
dbu chung gi ka kha cha tshang ba zhig bris nas phul /
de dang sngon gyi dbu chen gyi ka kha gnyis gung bsgrigs nas gzigs pas /
stod cha rnams tshegs med du mkhyen par ma zad /
smad cha rnams kyang gzhan dring mi 'jog pa'i rnam dpyod kyis yang yang brtags shing dpyad pas gzhan la 'dri ma dgos par yig rigs gnyis ka'i ka kha chabs cig tu mkhyen pa byung /
de la thugs sras bla ma rin po che ngag dbang snyan grags mchog nas /
bla ma rin po ches snga phyir ka kha mkhyen tshul 'di gcig pu'ang bdag cag rnams kyi blo yul du gtan nas mi bshang bar 'du ga zhus par /
de skabs slob mkhas dkon drags pa min pa zur tsam re slob mkhan 'byor na shes pa la dka' las med pa zhig yod /
ces phebs /
gzhan yang bka' las /
de dag gi tshe yi ge shes mi gzhan lta ci /
'byor pa chen po med stabs bu lon 'ded mkhan mang po yong gin yod par /
de 'dra byung na a ma la dka' las byung 'gro bsam dngangs skrag shin tu che ba yong gin yod kyang /
bu lon 'ded @# / /
mkhan yi ge shes pa zhig yod tshul thos na dga' tshor shin tu che zhing /
de nam 'ong na snyam du zhag du mar gnyid dkon zhing sgug yun mi khyongs pa yong gin yod ces kyang phebs /
dgung lo bcu gnyis pa tsam nas bzung ra lug gi rdzi bo kho nar phebs dgos byung zhing /
de'i tshe yang ka kha gnyis kar chud zos phra mo tsam yang med par gces spras chen pos thugs tshags mdzad de 'khyug pa dang /
rdo dang sa gzhi ngos snyoms sa ji yod la 'dri bar mdzad pas yig rigs gnyis ka rang stobs kho nas 'dri mkhyen pa byung ste rje nyid dang 'khrungs yul gcig pa dge slong phun tshogs lags nas kyang /
de skabs dpal bzang rdo rjes bris pa red zer nas rong gi sa gzhi dang 'khyag steng thams cad yi ge rang gis sre slog ge ba yod /
khong sangs rgyas 'di 'dra yong ba'i rtags red /
ces gsungs shing /
rje nyid kyi bka' las kyang /
nga rdzi bor 'gro skabs dgun po yin na 'khyag pa ngo legs sar /
spang dum pang du theg tsam re shed chen pos brdabs nas de'i steng dang /
rgyun du sa gzhi 'jam sa ngos snyoms pa'i steng dang rdo leb chen po'i steng sogs su yi ge dbu chen dbu chung gnyis ka mdzub mo kho nas bris pas de'i rtse mo yang lan du mar rdol zhing /
yig rigs gnyis ka chab tsam 'dri shes pa byung /
de skabs mthong gzhis kyi bskul yig rnams tshugs ma sha stag 'di srol 'dug pas de dag la brtags nas /
dgong mo pha ma sogs phyugs chas la song skabs thab 'gram du thal ba brdal te /
lung pa 'di'i ming 'dri na 'di 'dra red /
mi 'di'i ming 'dri na 'di 'dra red bsams nas bris na thams cad yig thog tu 'khyol ba'i bzo 'dug /
rjes su brtags na de tsam gyis gar yang mi phyin zhing yig gzugs kyang ri khrod du slebs nas dbu chung sbyong shing la phran bu bris pa yin /
zhes gsungs shing bskul yig gi tshig rnams bgres por phebs nas kyang de ring kha sang zin pa ltar skyong bar mdzad /
de ltar phyag bris kho nar dbu 'khor yang /
ra lug la bya spyang sogs kyis gnod pa med pas mdzad sgo thams cad go chod thus tshang sha stag las kha chag sna ral 'ong srol med cing /
thag ring ba dang bgrod dka' ba sogs la ma 'dzem par rtswa chu gang bzang kho nar phebs /
lan cig ra lug 'di tshos rtswa za chu 'thung dga' mo byas e 'gro dgongs nas rtog 'jug mdzad @# / /
pa la /
re'u la las nyin sprel nas chu mi 'thung ba gzigs pas /
'di dag gis chu ma rnyed pa red /
da skom thag chod pa yod dgongs nas gnod med du bzungs te chu la kha sprod pa sogs mdzad /
mdor na rang gzhan mi nor thams cad la phan 'gyur kho na ci lcogs mdzad pa sogs khyad par 'phags pa'i mdzad pas dus 'da' ba dang /
pham rgan rabs la shin tu gus pas de rnams kyis kyang mched zla gzhan rnams las mchog tu brtse zhing gces par byed /
phyi mi rgyus yod kun nas kyang bu 'di tha mal ba ci la yin sngon sbyangs shig yin tshod 'dug /
ces bsngags brjod kyi rol mo 'khrol ba da lta'i bar du yang phyogs 'di'i skye bo'i rna bar yongs su grags pa 'di'o / /
de dag ni bsam gyis mi khyab brjod kyis mi lang ba'i rnam par thar pa /
bdag cag tha mal ba rnams kyi blo'i ra ba las yongs su brgal ba zhig ste /
gzhan du na gang zag tha mal ba rnams lta ci /
spang rtogs kyi yon tan rtser son pa'i skyes chen dam pa'i sku'i skye srid du khas 'che ba 'ga' la yang /
dbu chen gyi ka kha 'go 'bus tsam zhig dbugs theng gcig bslabs pas yig rigs gnyis ka'i 'dri klog bde blag tu shes pa lta zhog /
gzhan gyis bskul ba la gtan nas ma bltos par rang gis ngang gis 'dri klog gi rim pa la 'jug pa tsam yang ches dka' ba yin no / /
de ltar bltams ma thag pa nas bag med pa'i spyod pa ngan pa'i 'dam rdzab kyi dri mas ni yongs su dag /
dad pa dang snying rje'i dri bsung mngar po ni rgyun du 'thul /
chos don rnam par 'byed pa'i blo gros kyi me tog ni rnam par bzhad yon tan kun gyi gzhi rten 'dri klog gi 'bras bu ni 'bad med du smin pa de nyid /
mthun pa'i dngos po du mas bskyed bsrings pa las /
lang tsho'i yal 'dab ni nyin re nyin rer mngon par 'phel te mtha' yas pa'i lus can rnams 'khor ba spyi dang bye brag gi gdung ba las skyob pa'i grib bsil bla na med par gyur to / /
gang gi mkhyen pa'i cha rer rgyal kun gyi / /
gsang mdzod ri mo kun rdzogs lha mchog la / /
gsang ba'i bdag po zhes grags de nyid ni / /
yid 'phrog byis pa'i zol gyis bzhad ljongs byon / /
dge mtshan brgya yis phye ba'i do ra ru / /
snang srid khril gnon padma ka ra yi / /
'dzum zer sa bon lhug par grol ba'i 'bras / /
dus su smin pa'i gtam gyis ngo mtshar byin / /
de tshe kha dog lnga ldan 'ja' 'od kyi / /
yol ba zlum por bris pa'i @# / /
gur khyim nas / /
gzhon nu mig gi bdud rtsi'i dge mtshan la / /
srid pa'i mig chen bgrad nas lta ba bzhin / /
'chi med bu mo'i gnyen lcug lag sor gyi / /
'khri shing dga' ba'i bser bus bskyod pa las / /
byung ba'i lha rdzas me tog gsal ma yis / /
nor 'dzin bu mo'i bzhin ras mdzes par byas / /
srid dang zhi ba'i dpal dang skal ba bzang /
ma lus bsti ba'i mtshan dpa'i za ma tog /
rdo rje'i dngos por grub pa'i mtshan snyan po / /
'gyur med lhan cig skyos pa'i dbyangs su 'jebs / /
phra mo'i na tshod sgo nga'i sbubs las kyang rmad byung mdzad pa'i dbyangs snyan bsgrags pa na / /
'di ni rgyal sras ka la ping+ga zhes / /
snyan pa'i rol mo srid zhi'i khams su 'khrol / /
khyad par yon tan kun gyi gzhi dang rten / /
yi ge 'dri dang klog pa'i rim pa kun / /
ma bslabs thugs kyi yol gor 'khyil ba na / /
sngon sbyangs las kyi bag chags gsal bar byas / /
mang mang 'gro ba 'di kun thog med nas / /
yang yang drin gyis bskyangs pa'i ma rgan zhes / /
byams byams thugs kyis ra lug sogs kyi 'gro / /
dung dung brtse ba chen pos skyong bar mdzad / /
gzhan du ma bslabs mkhyen pa'i snang ba yis / /
yon tan gzugs brnyan gsal ba lta zhog gi /
'bad pa du mas bslabs pa'i tshig 'ga' yang / /
na tshod smin pa'i rkang pa'i 'degs 'jog bzhin / /
e ma phra mo'i na tshod ni / /
zla ba tshes pa'i rjes 'gro yang / /
yon tan ri dwags mtshan ma dang / /
mdza' ba'i rtse dga' gtong ba min / /
de ltar 'gro mang srid pa'i mtsho chen las / /
sgrol ba'i bla med ded dpon 'di na zhes / /
dkar po'i phyogs la gcig tu dang pa yi / /
lha rnams dga' ba'i ca co dal gyis sgrog /
ces dus gsum rgyal ba kun gyi spyi gzugs bka' drin gsum ldan rje btsun bla ma thams cad mkhyen pa 7d+harma b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ba las /
byis pa'i rol gar chos su rtsen pa'i tshul gyi sarga ste bzhi pa'o / /
! / /
de ltar yab yum gnyis ka dang khyad par yum nyid rgyun gyi thugs smon ltar /
sras spyi dang bye brag rje 'di nyid shes rab dang bzang po'i mdzad spyod gang la brtags rung chos dang mjal ba zhig byung na snyam pa'i thugs bsam rgyun mar yod cing /
rje 'di nyid kyang sngon gyi dus ring mo zhig nas goms pa'i bag chags bzang po'i mthu yongs su @# / /
brtas pa las /
bsam mno cung zad rnyed pa nas bzung khyim gyi gnas rdzab dri ching nge ba /
khral dang 'u lag gis rgyun du gtser ba /
phyugs kyi 'tsho skyong sogs snying po med pa'i bya byed kyis brel nas bde bar dbugs 'byin pa'i skabs tsam yang med pa 'di las thar nas chos shig byung na 'di phyi gnyis kar 'tshengs pas chos dang mjal ba zhig nam 'ong na snyam pa'i thugs bsam nyin mtshan khor mar yod cing /
khyad par rje nyid kyi bka' las /
nga la khyi 'brug skad kyi bdun zur la gegs cha che tsam rtag par yong gi yod pa nges yin nam /
gang ltar lo bdun lon pa'i dus su chos bya long med par da lta rang shi mi yong ngam /
chos med du shi na ngan song du skye ba las 'os med snyam du sdug bsngal dang 'jigs skrag shin tu che bas /
nyin zas mi dran /
mtshan gnyid mi khugs /
pha ma gnyis nas zas dang gos cung zad legs par byin kyang zhim pa dang dga' ba'i snang ba mi 'char /
mi med sa'i khugs dang mtshan mo nyal sa sogs su mchim 'don bzhin du ma Ni mang po 'dren /
res 'ga' mtshan gung langs nas a ma de'i sdus 'gor song ste nga do nub shi mi yong ngam zhes dris nas /
mi yong byas na cung zad blo bde ru 'gro /
mdor na nyin mtshan thams cad du 'chi ba kho nas 'jigs te bde ba'i skabs med pa lta bu yod /
de'i rgyun bsring thub na yag po yong rgyu yin 'dug kyang /
lo brgyad lon pa nas cung zad shas chung du song zhing /
btsun pa byas pa nas de rang gis go chod pa ltar song nas phal cher nyams song /
zhes phebs pa ltar /
mi rtag pa dang /
las 'bras dang /
khyim gyi nyes pa dang /
tshangs par spyod pa'i yon tan rnams /
rje bdag nyid chen pos /
snying rje'i chu yis yid kyi bzhin ras kyi /
zhe sdang dri ma dag par ma byas na / /
gser gyi bum par blug pa'i dris bsgos chus / /
gdong gi dri ma dag la dgos pa ci / /
blo dang ldan pa rnams kyi ngo tsha'i gos / /
tshul khrims yin gyi dU ku la yis min / /
mgrin rgyan legs bshad yin gyi do shal min / /
gtsug rgyan bla ma yin gyi nor bus min / /
'tsho ba'i srog ni sprin ltar mi g.yo zhing / /
'byor tshogs rgud pa'i nyes pas mi rdzi la / /
dbang phyug mkha' bzhin rtag tu mi 'gyur na / /
'dod pa spyod la dga' bar su mi 'gyur / /
de lta na yang srid pa'i @# / /
dpal / /
glog 'phreng gzhon nu'i bro gar bzhin / /
g.yo bar mthong nas de yi yid / /
'dod la chags dang bral bar gyur / /
ces gsungs pa'i don bzhin thugs la rang 'khrungs su gyur te chos dang mjal ba kho na don du gnyer ba /
dper na /
skom pa chu don du gnyer ba ltar gyur mod /
'on kyang jo jo gcig tsam ma gtogs sku mched gzhan thams cad na tshod shin tu phra ba'i byis pa /
bya ba gzhan lta ci rang gi zas za ba dang mi gtsang ba 'dor ba rnams kyang gzhan la rag las pas nyam shin tu chung ba na bun gyi bu mo ltar gyur cing /
g.yog gzhan bsten pa'i chas dngos kyi spobs pa med pa dang /
rje 'di nyid yab yum gyi sri zhu dang /
ra lug gi rdzi bo sogs bya ba gang dang gang la mngags pa thams cad go chod pa sha stag yod gshis re zhig gi bar khyim du gnas dgos pa byung yang /
'jam dbyangs sa paN gyis /
bsod nams shugs kyis don sgrub pa / /
nyi ma'i 'od bzhin bltos pa med /
'bad pa'i shugs kyis don sgrub pa / /
mar me'i 'od bzhin kun la bltos / /
zhes gsungs pa ltar /
dus rgyun du'ang khyim der grwa rigs phebs pa thams cad rje nyid kyi dgongs pa'i bzhes phyogs /
mdzad spyod /
thugs rab /
khyad par 'dri klog thams cad rang blo'i stobs kho nas mkhyen pa la ha las te /
'di tha mal pa ci la yin nges par chos shig la sbyor na legs tshul kho na gsungs shing /
khyad par dgung lo bcu gsum bzhes pa'i lo bkras dge'i grwa rigs mang pos bu 'di lo tshod dang bcas phyi lo ma 'gyangs par chos byas na legs shing /
de yang bkras dge rang du byas na legs tshul gsungs par brten /
yab yum gnyis nas kyang de ltar byed par thugs thag bcad /
de yang sngon du ji ltar gleng ba ltar yul bzhad bzhung gi phyogs 'dir sa dge rnying 'brug dwags shangs zhi byed bon sogs kyi grub pa'i mtha' shin tu mang yang /
rgyal ma chog bskal bzang rgya mtshos /
sku bzhi'i ro mngar g.yur za blo bzang gi /
ring lugs sa hA ka ra 'di mthong tshe / /
thos bsam tsU ta'i 'khri shing stobs phra yang / /
brtson pas 'khril te gzhan la dga' blo btangs / /
zhes gsungs pa ltar /
rgyal mtshan gyi tog gi yang bzhin gyi nor bu rin po che ltar /
grub mtha' 'dzin pa thams cad kyi nang nas ches khyad par du 'phags pa blo bzang rgyal ba gnyis pa'i ring lugs dri @# / /
ma med pa 'dzin cing /
bzhad bya tshang chos sdings su sku 'khrungs pa'i rtsi 'dul ba chen po sku gzhon nu'i skabs /
gad dmar gyi mdun da lta'i dgon pa yong sa 'dir me tog ut+pala mang po 'khrungs pa'i gzigs snang byung ba /
ma 'ongs pa na gnas der phyi 'dul ba'i kun spyod rnam par dag cing /
nang gsang sngags zab mo'i nyams rtogs dang ldan pa'i bka' gdams kyi rnam thar skyong ba'i dge 'dun gyi sde khyad par can 'byung ba'i ltas su lung bstan pa ltar /
thog mar stod 'brug gi ring lugs 'dzin cing rtogs pa'i yon tan khyad par can brnyes pa'i grub thob chen po kun 'phel ba zhes pas sgrub pa ma'i sde zhig btab ste mtshan rang nyid kyi mtshan zur can bkra shis dge 'phel du btags /
de rjes byang bdag pos dpal sdings pa'i zhal ngo nam mkha' dbang rgyal bzhad mthong smon gyi gnyer par bskos skabs /
des sbyin bdag gi gtso bo mdzad de rje shes rab seng+ge'i dngos slob zhal snga nas shes rab mgon po 'am /
rje mgon po dpal du grags pa des dgon pa 'di nyid kyi chos lugs mnyam med ri bo dge ldan pa'i ring lugs su bsgyur te /
mdo phyogs nas byang chub lam gyi rim pa dang /
sngags phyogs nas gsang 'dus mi bskyod pa lha so gnyis ma dang /
'jigs byed rang ? lugs lha bcu gsum ma gnyis la nyams len gyi gtso bo mdzad /
phyis zhal snga nas shes rab dpal 'byor gyis bla ma mdzad skabs 7paN chen rin po che blo bzang chos kyi rgyal mtshan dpal bzang po spyan drangs te zab rgyas kyi chos du ma ? stsal ba nas bzung cho ga phyag len tshang ma gsang sngags rgyud pa grwa tshang ji lta ba bzhin du bsgyur te /
phyag len mi nyams pa'i phyir rgyud pa grwa tshang gi mdo sngags zung 'brel gyi dge bshes mu tig bstar la brgyus pa bzhin zam ma chad par phebs te 'dzin skyong spel gsum mdzad pas /
chos srid kyi dpal 'byor mtha' dag dbyar gyi chu gter bzhin du bla nas blar 'phel te /
mdo sngags kyi cho ga phyag len /
chos ldan gyi yo byad /
bka' btsan stobs 'byor sogs gang dang gang gi thad du yang gzhan dag gis cha tsam yang 'gran nus med par brten /
phyogs 'di'i stobs 'byor dbang shugs kyis 'gying ba phal mo che yang lag pa'i padma snying gar yang dag par zum pa dang bcas gus pas 'dud pa @# / /
'ba' zhig lhur len cing /
mkhas grub dam pa ngag dbang rdo rje sogs mkhas pa dang grub pa'i skyes bu dam pa du ma'i 'byung gnas su gyur pa'i chos sde chen po bkra shis dge 'phel du /
rje nyid dgung grangs bcu bzhir phebs pa 'phags pa'i yul du sna tshogs dbyig ces grags pa shing mo sprul gyi lo'i mchu zla ba'i dkar phyogs dga' ba dang po'i nyin yab dang bcas phebs pas /
sger ru spyi khang byang gi byang sgo 'dzul ba dang dgong ja dang po'i tshogs dung 'bud pa dus mnyam du byung bas rten 'brel khyad par can 'grig /
de nas sger ru spyi khang lhor dge slong sbyin pa zhu ba zhig la dge rgan gtad de bzhugs /
de'i sang nyin tshes gnyis dang res gza' lha'i bla ma shar ba'i snga dro'i char de skabs kyi slob dpon 'chams dpon blo bzang rgyal mtshan zhu ba zhig la dbu phud phul bas mtshan blo bzang tshe ring du gsol /
de nas ngur smrig gi rgyal mtshan legs par bzhes te gung ja'i thog tshogs la phebs /
de nyin spyi sa rnying pa nas gsol tshigs bzhes spro dang bcas pa'i bsnyen bkur nyin khyongs zab rgyas thog /
spyi 'jog gi dngos po dang /
dngul dang 'bru'i phyag 'gyed stobs che ba yod pa dang 'grig /
de ni rje 'di nyid 'gro ba lha dang bcas pa'i yon gnas dam par 'gyur ba dang /
chos mthun gyi yo byad kyis mi phongs shing phyag mchod bsnyen bkur rgya chen mdzad pa'i rten 'brel du mngon /
dge rgan 'di nyid sku yon che ba med rung thugs rgyud 'gangs shin tu che ba zhig ste /
bka' las /
nga'i dge rgan de la lung gi yon tan gyi ngos nas 'don chos kha tshang ba tsam yang med rung tshul khrims gtsang zhing phan sems che bas 'gangs che ba zhig yin /
khong gshegs pa'i tshe yang 'bruM nad shin tu lci bas dge 'dun mang po thugs sems man la du mi gnas bzhin du grong /
grong ma thag sku pur rul 'gro ba zhig yod rung /
khong la 'brum pa byung nas na bza' gzhan thams cad bzhag ste chos gos gcig pu gsol /
zhabs skyil krung dang phyag mnyam gzhag mdzad /
lus drang por bsrangs bzhin du grong pas thams cad ngo mtshar ba'i tshad du byed pa byung /
nga yang sprang po'i phru gu lta bur song gshis zas gos gang gi thad nas kyang cha tshang ba med rung /
lto ma ltogs tsam dang /
rgyab ma grang tsam khong gi thugs rjes gnang @# / /
ba yin /
rgyu mtshan de'i phyir da lta yang khong gi bka' drin ma brjed pa byed kyin yod /
ces phebs /
tshogs pa'i nyin dgur mnyam gyi btsun chung khyi shig pe zhes pa zhig dang gral mtshes byung bar dri rmed mdzad pas /
btsun pa byas nas lo gcig lhag tsam 'gro tshul dang 'don chos le tshan drug bdun zin tshul byung bar 'di'i rjes 'phral du zin pa byed dgongs nas /
dge rgan la sku yon med stabs khyim mtshes pa dbu mdzad shes rab zhu ba 'gangs shin tu che ba zhig yod par 'don chos ji 'dra zin na legs tshul sogs bka' 'dri mdzad nas zin pas de'i rjes zla ba gcig nas zin /
de skabs dgon pa'i gling stod du gzugs med pa'i rdo rdeg mkhan nyin mtshan ci rigs su byung bar /
tshogs spyi nas lo chen rin po cher brtag zhu mdzad par dol rgyal gyi gnod pa yin pas tshogs 'don du dga' ldan lha brgya ma btsugs na legs tshul phebs par brten /
dbu mdzad shes rab legs nas dga' ldan lha brgya ma'i dpe shog gcig ma mkhas grub ngag dbang rdo rje'i phyag bris yin pa zhig gnang nas khyod rang gis yi ge shes pas thus shig gsung ba bzhin de 'phral phyag bris mdzad pas shu grub pa dang thugs blor 'dzin grub pa byung /
sngar dbu phud 'bul sa'i slob dpon de la rtogs pa'i yon tan ji yod ni cha ma 'tshal mod /
lung gi yon tan la mkhyen pa rgyas po med cing /
mkhas grub chen po ngag dbang rdo rje de nyid lung dang rtogs pa'i yon tan gyi mdzod lta bu yin kyang /
rje mi las /
zog po rin chen gser bas drin / /
chos pa lam kha'i rdo bzhin skyur / /
zhes gsungs pa ltar /
'dre mthong mthong dang /
mngon shes shod shod ma mdzad par /
sangs rgyas kyis mi chos bla ma'i rdzun smra mi rung bar gsungs pa'i bcas pa dam du bsrungs pa'i nyes pa dang snyigs ma'i rang rtags dgag tu med par brten /
skabs der bod 'brog gnyis kar snyan grags dang 'phrin las slob dpon nyid che mod /
'on kyang rje 'di nyid sku'i na tshod phra rung rnam par dpyod pa'i lang tsho mchog tu dar bas blang dor gyi gnas la 'khrul pa 'byung mi srid pa dang /
khyad par sngon nas las kyi 'brel pa yod med stabs slob dpon der thugs dad tshe ba ma byung zhing /
mkhas grub chen po nyid kyi phyag bris ngo ma mjal ba tsam gyis thugs dang 'khrungs te sku gam du bcar chog pa'i snyan zhu @# / /
dbu mdzad shes rab nyid brgyud nas mdzad par /
sang nyin shog gsung gi 'dug pas 'gro khar nga'i gam du shog gsung pa bzhin /
tsha rting ma grol 'phral dbu mdzad nyid kyi sku gam du phebs pas thog ma'i chos 'brel dga' ldan lha brgya ma'i ljags lung zhus na legs tshul gyi bka' slob dang bcas phyag rten du gsol ja ja 'phing chung du gang dang /
dar brgyad chung kha gsar zhig gnang ba bsnams te gzim phug tu phebs /
mkhas grub chen po nyid dang sku tshe snga ma mang po nas bla slob kyi 'brel ba yod pa'i rang rtags lta phur /
zhal mjal ba tsam gyis snang ba thams cad bun long du 'gro ba'i thugs dang 'khrungs te spyan chab lhug par shor /
mkhas grub nyid nas kyang skyes bu khyad par can yin par dgongs nas klog yig sogs la bka' 'dri zhib tu phebs par lan drang por phul bas /
de 'dra gzhan dang mi 'dra ba red /
de yang 'don chos 'dzin skyong sogs gang cir hur thag byed dgos /
res 'ga' nga'i gam du yong 'dod na de bzhin byas thus zhes sogs 'phral phugs su dge ba'i bka' slob snying po can mang po mdzad cing /
dga' ldan lha brgya ma'i ljags lung gi chos 'brel yang stsal /
'di nas bzung zhing ma gshegs kyi bar rjes su bzungs te spyan gyi 'bras bu bzhin du skyong bar mdzad cing /
rje 'di nyid nas kyang nga chos tshul tshul yong ba 'di bla ma rin po che khong gi bka' drin yin /
'brog pa'i slong phrug tham thom du yong pa zhig de 'dra'i bla ma dang ma bsgrigs lhun grub tu mjal ba ni ngo mtshar dang ngo mtshar mi 'dra ba red ang /
zhes gsungs shing yongs su 'dzin pa thams cad kyi nang nas ches mchog tu 'dzin par mdzad /
sngar nas goms pa'i dbang gis snga ja tsha rting ma dang /
dgong ja dang rting gi tshogs seng phran bur yangs steng du phyag mdzub kyis phyag bris mdzad pas /
khyim mtshes dge slong zhig la mthong smon pa zhig gi bu yig phrug tu 'dug par /
kho re ltos shig /
'brog phrug btsun pa byas 'phral ma gis yi ge 'di 'dra shes pa red /
khyod yi ge bslabs nas lo de tsam song rung mdog skya 'di red ces 'bar ba'ang byung /
de nas lo de kha'i sa ga zla ba'i yar ngo'i gral tshes bco lnga'i phyi dro'i dus kyi tshe /
mkhas btsun bzang gsum gyi yon tan rin po che du mas thugs kyi bang mdzod byur bur gtams @# / /
shing /
brtan mkhas kyi yon tan zung dang ldan pa'i gnas brtan 'dul ba 'dzin pa chen po /
yul gtsang stod kyi 'phags pa nye bar 'khor /
mkhas grub dam pa ngag dbang rdo rje dpal bzang po'i zhal snga nas las mkhan po /
chos kyi rje dbu mdzad ngag dbang sbyin pas las kyi slob dpon /
'dul ba 'dzin pa 'chams dpon ye shes chos rgyal gyis grib tshod pa /
yongs kyi dge ba'i bshes gnyen dbu mdzad ye shes shes rab la sogs pa dge 'dun lnga tshogs kyi dbus su bstan pa'i rtsa ba so so thar pa'i dge bsnyen gyi sdom pa dang /
bar ma rab byung gi tshul khrims sngon du 'gro bas tshigs snga ma dge tshul gyi sdom pa rnam par dag pa bzhes te /
mtshan dbang phyug chos bzang du bsgyur bar mdzad /
de ltar sdom pa thob nas kyang gzhan gyi g.yam la rgyug dang khas len pa la dpa' ba tsam ma yin par /
'di ltar rgyal ba'i bstan pa rin po che'i sgor zhugs pa rnams kyis gang las su bya ba'i rim pa ni /
khas blangs pa'i bslab khrims rnam par dag pa'i sgo nas mthun mong dang mthun mong ma yin pa'i rig pa'i gnas mtha' dag par thos pa rgya chen po byed pa dang /
gang thos pa'i don la yang dag par bsam pa dang /
rtse gcig tu sgoM pa gsum gyi sgo nas rje rgyal ba gnyis pa'i mdo sngags kyi bstan pa dri ma med pa las bgo skal ma pham par len pa'o dgongs nas /
dge tshul gyi gnam rtse ldang ma sogs la zhib tu gzigs shing /
'chams dpon ye shes chos rgyal sogs la dri ba mdzad nas don khongs su chud par mdzad de /
dge tshul rnams kyis bslab par bya ba'i gnas blang 'das so drug gis mtshon rtsa ba /
yan lag /
phyogs mthun gyis bsdus pa'i bsrung bya rnams phyag len la 'debs par mdzad /
gzhan yang 'don chos 'dzin skyor gyi rim pa la yang thugs brtson che bar mdzad cing /
de yang thugs blor 'dzin grub pa tsam la chog shes ma mdzad par de dag gi tshig don dang /
yid la bya ba'i tshul rnams la yang brtags shing dri rmed mdzad nas khongs su chud par mdzad de /
bka' las /
de 'dra'i ya mtshan zhig 'dug pa /
grwa sa'i dge bshes sngags grwar phebs nas yun ring song ba bzhad pa dka' chen 'bum chung zhu ba zhig yod pa dang 'jigs byed bdag bskyed kyi skor la gsung gros byung bar /
yum gyi mngal nang du rten brten pa'i dkyil 'khor bskyed tshul dang /
de nas mngal 'byin byed tshul zhus pas /
pha pha de 'dra'i ya mtshan /
@# / /
de 'dra yin pa da lta'i bar ma shes gsungs /
ngas ni de tsho btsun chung gi skabs bdag bskyed 'dzin pa'i tshe na shes byung /
zhes phebs /
de nas dbyar gnas ma tshugs gong zla phyed skor zhig yum gyi bzhed pa ltar rang gzhis su phebs /
de'i tshe yang snyom las dang bag med pa'i spyod pa'i dbang du ma btang bar snga dgong 'dzin skyong dang /
nyin gyi char chos mdo mang zhig yod pa sgra dag cing tshig gsal bar bklags pas nyin drug la grub pa byung /
yum yang shin tu mnyes nas nga'i bu 'di shes rab dang snying rus gang la brtags rung 'di 'dra zhig yong du res pa yang yin te byung yang byung /
btsun chung byas ma thag dge 'dun bgres po rnams dang khyad med par mdo mang pod chen po 'di tsam klog nus pa zhes gsungs /
de nas dbyar gnas tshugs khar dgon par phebs /
sngar mdo mang gsung sgrogs mdzad skabs sngags kyi klog tshul la thugs blo khengs pa ma byung bar brten /
'chams dpon ye shes chos rgyal nas mkhas grub ngag dbang rdo rjes mdzad pa'i sngags klog gi 'khrid bas na /
de'i tshe tshig don che phra 'chams dpon nyid las kyang lhag pa mkhyen mod /
'on kyang khengs pa'i dri ma rgyang du bsrings te de tsam ma mkhyen pa'i tshul mdzad pas /
'chams dpon nyid nas mkhas grub chen por btsun chung chos bzang 'di pa gzhan sngon sbyangs kyi skyes bu ha las pa lta bu yin 'dug kyang /
bdag nas sngags klog 'khrid pa yin pas de ha cang byung ma song zhes zhus /
de'i phyi lo rje rang nyid kyi dpe cha'i slob dpon dbu mdzad shes rab lags kyi dgongs bzhed ltar sngags klog gi 'khrid phul bar /
khong pa rang bzhin bzang zhing tshul khrims gtsang ba /
'don chos thang zhing chos la don gnyer tshe ba sogs yod kyang mkhyen rab chen po med pas sngags klog gi don thugs blor nges dka' zhing /
gal te nges kyang rang stobs kyis dper brjod 'gong mi mkhyen par brten /
rje nyid la de 'dra zhig rtsom dgos tshul zhus don ltar /
mkhas grub chen pos mdzad pa'i sngags klog gi 'grel pa dper brjod dang bcas pa tshig don phun sum tshogs pa shog grangs dgu tsam yod pa zhig bka' rtsom gnang nas phul /
dbu mdzad nyid kyis mkhas grub chen por nor 'khrul yod med gzigs rtog phul bar /
legs par gzigs mthar phyag thugs kar thal mo sbyar nas /
pha pha /
@# / /
rje btsun 'jam pa'i dbyangs dngos su phebs pa lta bu'i skyes bu khyad par can 'di 'dra yong ba skyabs su mchi /
dge slong chos rgyal kho ci zer /
btsun chung chos bzang sngags klog yag po byung ma song zer /
rtsom du bcug na kho rang gis kyang 'di 'dra shes dka' ba yin /
zhes gsungs /
de yang rje nyid kyi bka' las /
nga btsun pa byas pa'i phyi lo sngags klog gi 'grel pa 'di brtsams pa bla ma rin po ches gzigs nas sku gam du 'bod mi gnang byung /
phyin pas khyod kyis brtsams pa'i sngags klog gi 'grel pa 'dis bcad 'phral lugs tshig don 'grel lugs /
dper brjod 'god tshul sogs thams cad yag po byung 'dug /
'on kyang 'dir snying ma non 'dug go gsungs nas /
sa bcad nor ba zhig mig ston mdzad nas sna mdzub cig gnang byung /
de nas rang nang du slebs nas bsam blo la /
nga 'brog pa'i slong phrug zas gos gang gi thad nas kyang nyam shin tu thag pa /
gnon mkhan gyi gong pa dang /
'degs mkhan gyi cha ga ci yang med pa 'di 'dra yin rung /
bla ma rin po che khong gi thugs rjes ma bor bar pha mas byed pa ltar gyi bka' slob de ltar gnang /
khong gi bka' drin la khyer thabs med snyam du dad gus je cher song nas mchi ma mang po shor ba byung /
bla ma rin po che de nyid rgyun du yang drag zhan su thad la ngo srung gtan nas mi mdzad par chos dang mi mthun pa sogs byung na de 'phral bka' bkyon gnang ba zhig yong /
'on kyang rang ngos nas yon tan du re ba ti la cha tsam med rung gzhan las dgyes tshul che ba mdzad /
ri khrod du slebs nas dge slong shes rab zhu ba zhig dang mnyam por sku gam du bcar nas yod skabs /
gzim sgo nas rtogs ldan zhig gis skye ba kun tu ma'i bsngo ba 'dar phad de ba zhig brgyabs byung bar dge slong khong bzhad shor /
de'i rkyen gyis nga yang gad mo 'tshor ched par /
phyag thal mo sbyar nas nga ni bsngo ba zhig la skye ba kun tu ma 'di 'dra las tshig don 'gangs che ba ma mthong /
dge slong chos bzang longs la gsol zhib gang drag phul cig gsungs /
ngas kyang gsol zhib phul nas sku gam du slebs 'phral /
sdug ge dge slong chos bzang khyod kyis ni med na ma gtogs ma byin pa'i dogs mi 'dug /
dge slong shes rab sgo rtsam yag po ster gyi yod dam /
'byor pa la dpags nas mchod sbyin gang yong yong byed dgos /
de ltar ma byas par sdig sdug @# / /
gtam ngan gang la yang ma 'dzems par sdug zog mang po zhig bsags /
de rnams mchod sbyin gang du yang gtong ma nus pa'i mu nas shi /
sdig sdug tso rang gis khur /
nor rnams mis dgos nas sdug shi dmyal 'gyel la song ba zer mkhan de yong /
zhes bka' bkyon pa'i tshul mdzad /
nga yang lo sum cu ma zin tsam gyi tshe sku gam du bcar ba'i skabs shig /
dge slong chos bzang khyod lus dang zab kyi dkyil du kha mar khus bkangs te shi ba dang /
'ban dug gi khrod du rlung la shor nas shi ba gnyis gang 'dam /
da ni phyi ma 'dam pa yin gsung par /
gzhan ma chos dang mi mthun pa'i gnod 'gyod med rung /
de skabs bzhad sde pa zhabs drung bag thug lags nas dgyes tshul che bar brten /
mthong gzhis sogs su yang yang 'gro dgos byung bas /
da cha mi chen dang 'grogs 'dris ches ba la ma dgyes par 'dug bsam nas /
lags lags tsam las zhu ma spobs /
'on kyang de dag la ma dad pa ma skyes par ma zad /
zhal ta de ltar gnang nas nga'i bla ma'i bka' drin la 'khor thabs med snyam pa da lta'i bar du yang snying thag pa nas yod /
gzhan ma yongs 'dzin paN+Di ta chen po ji ltar gsung pa ltar /
bla mas slob ma'i ngo 'dzin dgos pa'i dus ngan du song gshis /
kho rang tsho'i blo dang mthun pa'i gsung 'dra gnang /
kha 'jo ngo 'jo 'dra mdzad na sangs rgyas dngos su mthong ba lta bu'i dad gus che mdog byed /
sha tsha'i kha la gtam snyan med pa'i dpe ltar kho rang tsho thugs blos ma thongs par zhal ta mdzad na /
tshig pa zhe thag pa nas bzos te mig gi sngon la ltag pa'i zur yang mi ston pa 'ga' zhig byung song /
de dag la bsam na nga rang gi bsam blo'i gtong phyogs ma phyugs pa yin 'dug /
ces gsungs /
de nas dgung grangs bcu drug tu phebs pa spre'u zhes pa me lug lo'i ston dus dge rgan nyid nas ja nyag phyed /
mar nyag do /
rtsam pa bre bco lnga tsam /
tshwa bul phran bu /
rdza chas sne ga gsum /
gdan chung gcig bcas gnang ste sger du 'bogs par mdzad /
de'i tshe sku chas shin tu ngan rung 'don chos 'dzin skyor dang /
de'i zhar byung du grwa rkyang gi dpe khrod dang tsha khang sogs na yod pa'i dpe 'thor tshun chad thugs tshags kyis gzigs rtog mdzad pas /
mngon brjod dang dag byed sogs mang po zhig rang @# / /
stobs kho nas mkhyen kyang /
rnam dbye gsum pa dang drug pa'i skor la yul skad kyi dbang gis thugs dogs ma chod par brten /
mkhas grub chen por bka' 'dri zhus pas kyang /
ngas yi ge 'dri ba'i tshe ma 'khrul bar 'dri shes rung sum rtags la sbyong ma myong ba'i babs kyis rgyu mtshan 'di dang 'di zhes slob shes pa zhig mi 'dug /
khyod rang nas bsam blo btang na rim gyis shes yong zhes phebs don bzhin /
mthong gzhis nas mang ja byung na grwa shar re tshwa gzigs 'bul bar 'byon dgos kyi skor res rje 'dir babs te phebs mur yang rnam dbye'i thugs bsam gtong bzhin du byon par /
de skabs ser skya tshang ma bal po dang bod pa'i dmag gtam gyis dus 'da' ba'i skabs yin stabs de skor las 'phros te /
bal pos dmag bsad na su bsad /
bal po'i dmag bsad na su bsad dgongs nas legs par dpyad pas /
bal pos dmag bsad zer na bod pa bsad pa dang /
bal po'i dmag bsad zer na bal po bsad par go dgos rgyu yin 'dug dgongs pa mar lam sde nas kyi thad tsam du phebs skabs 'khrungs /
da dung bde ba can ma sogs chos spyod 'ga' zhig ljags skyor mdzad nas 'di la 'di dang 'di yong rgyu yin 'dug dgongs nas gzim shag tu mgyogs par phebs te phyag dper gzigs pas thams cad 'phyug med du 'grig /
de 'phral mkhas grub chen po'i sku gam du bcar nas zhus pas /
'o ngas ka bsam blo btang na shes yong byas pa zhes mnyes mnyes dang /
rgyun du yang phyag dpe gang rnyed gzigs 'beb mdzad par /
ngas 'bad rtsol gyis yun ring po'i bar btsal kyang ma rnyed pa rnams khyod la 'bad med du rnyed pa 'di gang gi mthu yin zhes dgyes tshul che bar mdzad /
gzhan yang chos kyi tshig don dang dmigs rnam yid la byed tshul /
sangs rgyas byang sems dang bla ma gong ma'i ngo mtshar ba'i mdzad pa rnam thar sogs snyan zhing 'jebs pa'i gsung gis gang zag gzhan la bshad pa na /
bla ma bzang pos chos bshad pa ltar mi mang pos gus pas nyan cing rang bzhin gyis blo sna 'gyur thub pa'ang byung /
de dag gi don gang rtogs pa rnams kha phyir bltar ma song bar thugs rgyud la phan pa'i thabs kho nar bsgyur bas lung rtogs kyi yon tan thams cad dkar phyogs kyi zla ba ltar nyi ma re re bzhin gong 'phel du 'gyur mod kyang /
gzhan dag nas nyam thag cing 'khos ka ngan @# / /
pa'i tshad du byed pa zhig yod de /
rje nyid kyi bka' las /
nga dge rgan gyis sger du bzhag skabs dpe cha kho na la mgo 'khor nas mi g.yog byed pa dang /
gos la lhan pa 'debs pa sogs ci yang ma byung bar brten kha la 'dzud rgyu lce las med cing /
nang zas ngan pas kha mdog skya la /
phyi gos ngan pas 'ban dug nyil ba /
rang la cung zad thugs he ba rnams yang zhing snying rje ba'i gnas su gyur pa zhig yod cing /
nga rang gi thog mnyam dang yul mi yin pa og po dang gro lhug pa zer ba sogs rtag par mi g.yog kho na byas te zas nor gong 'phel du 'gro ba kha shas yod par brten /
pha mes kyi dkar mi dge slong phun tshogs lags nas /
kho re dbang phyug chos bzang og po dang gro lhug pa zer ba 'di tsho la ltos dang /
lto gos gnyis ka snum tog ge ba mi 'dug gam /
dpe cha yang yag po yin 'gro ste /
de gcig pus mi tshe ci la 'gro /
las tshan gyi dka' las dang pha ma'i mdog skya ni 'di red /
de bas zhabs phyi 'dra yang zhus /
gos de tsho la lhan pa 'dra yang rgyobs /
zhes bka' bkyon mdzad /
gzhan yang khyod kyi mi tshe ji 'dra byas nas song 'gro gsung mkhan mang po byung ste /
skabs der yang skyid pa'i snang ba las ma byung zhing rjes su yang ston pa thugs rje can gyi thugs rjes /
snying thag pa nas chos bsha' ma rang ma byung rung /
gzhon so dkar nas rgan skra dkar la thug gi bar du chos kho na la blo gtad nas bsdad pas 'jig rten phyogs nas kyang khong pa las lhag tsam gyi mi tshe song /
chos tshul tshul tsam byas pa la nus pa 'di 'dra na snying thag pa nas chos byung na ji 'dra yod dam snyam nas dam pa'i chos kyi phan yon la snying thag pa nas nges shes skye bar 'dug /
ces gsungs /
de dag ni rjes paN gyis /
blo ldan tshe 'di sgrub na yang / /
chos kyis bsgrub na bde bar 'grub / /
dam pa rnams dang chom rkun gyi / /
phun sum tshogs pa'i khyad par ltos / /
zhes gsungs pa'i sgrub byed du mngon /
de nas mi ring bar dge slong zhig grong ba'i dngos po btsong thog nas dge 'dun rer phyag 'gyed dngul zho re phul zhing /
dngos po ma zin pa rnams rdo gcal du bton pa'i khrod na dpe ka li dpe cha dang bcas pa zhig 'dug par dngul zho gang po phul nas blu bar mdzad pas /
de'i nang du gsang 'dus kyi bskyed rim dang ka rI ka lnga bcu pa sogs le tshan bdun brgyad tsam byung @# / /
de ltar thog ma kho nar tsham tshom du blu bar mdzad pa'i dpe khrod na gsang 'dus bskyed rim dang 'dul ba ka rI ke yod pa ni /
'dul ba nas bzung dpal ldan 'dus pa'i bar /
zhes 'byung ba ltar /
rje 'di nyid mdo rgyud thams cad kyi bstan pa'i bdag po 'gran zla med par 'gyur ba'i rten 'brel du mngon zhing /
rang nyid kyi phyag na 'tshal ba'i dngos po rnams kyi mchog dang snying por gyur pa /
zas gos gang la phan pa mdzad rung dngul zho gang ba zhig yod pa yang 'jungs pa med par chos kyi blu yon du 'bul bar mdzad pa ni rgyal sras bdag nyid chen po kho na'i rnam thar bdag cag rnams kyis rje su yi rang ba tsam yang bya dka' ba zhig ste /
gzhan du na gser dngul gyi mdzod chen po dang ldan pa rnams kyang dngos po'i cha shas re tsam mchod sbyin du byed pa la yang rang gi sha nas bcad pa lta bu'i phangs sems byed pas so / /
de nas skabs shig mkhris pa pho lhungs kyis sku khams yun ring nyog par /
bla ma sku skye lags zhu ba sman dpyad la mkhas shing zhi dul che ba /
phyis rje 'di'i zhabs drung nas dgu mtha'i ri mo sogs bsan pa zhig yod pa la gzigs 'bab mdzad /
khong gis kyang rje 'di nyid kyi mkhyen rab dang mdzad spyod la yi rang zhing 'phral gyi sku chas ngan pa la yang ste sman dpyad spyi dang khyad par ko Ta'i tshig ? bshal gyi sgo nas snyun gzhi thams cad lhag med du dag par mdzad /
rje nyid nas kyang sman pa'i bka' drin rjes su dran te nor gyi snying po lta bur yab gzhis nas byung ba'i lcug 'gag cig yod pa phul bas /
nga la 'di mi dgos de bas khyod rang da lta'i mu bzhin dpe cha rem la gyis zhes gsungs nas ma bzhes /
de skabs rgyun du gsol zas ngan khar sbyong 'beb mdzad par brten /
sku gsang la phebs pa'i lam bar du yug cig sku rlung gis dran med du gyur la'ang byung /
de snga 'don chos byings ljags 'dzin grub kyang tshe chog ma grub par brten /
sang nyin tshe chog sgrub mchod tshugs rgyu'i snga dro zhig dbu mdzad shes rab lags nas phyag dpe g.yar te ljags 'dzin mdzad pas /
mkhyen rab che ba dang snyun gzhi sing dwangs kyi mjug gi thugs rig dwang bzung 'brel la brten ja sun gcig la 'dzin grub ste /
dbu mdzad shes rab lags su sang nyin tshogs la phebs rgyu yin tshul zhus pas /
khyod ci zer /
tshe chog skyor rgyu ni med /
nad mjug ma phan par tshogs la song nas ci byed gsung par /
'dzin grub tshul zhus pas /
de 'dra srid dogs med 'o na skyor dang gsung @# / /
par /
dal brel gyi cha gnyis su ma lhung bar /
dper na /
'bab chu'i rgyun lhung lhung du 'bab pa ltar thog mtha' bar gsum thams cad gtsang sing ba zhig rgyugs 'bul mdzad pas /
dbu mdzad nyid ha las te /
pha pha /
de 'dra'i dwa 'u'i shes rab /
da khyod rang sang nyin tshogs la rgyug rang rgyug cig gsungs nas gsol zhib khug gang phul /
gzhan yang rab tu byung ba nas bzung nyams dang brjod don phun sum tshogs pa'i gsung mgur /
bslab bya /
'jig rten dang 'jig rten las 'das pa'i lha srung gi gsang gsol sogs mang po zhig bka' rtsom gnang yod 'dug kyang /
da lta ni gong 'khod sngags klog gi 'grel ba dang dgung lo bco brgyad par dge tshul ye shes brtson 'grus kyis zhus ngor bkras dge'i chos bdag zangs phur ba'i gsang mchod mdzad pa zhig las snga rtsom gyi zin bris ma rnyed do / /
de nas dgung lo bco brgyad par phebs pa'i sa ga zla ba'i tshes bco lnga'i nyin mkhas grub chen po'i zhabs drung nas 'od dpag med kyi 'pho ba bka' rgya ma bsan te gnad smin sbyong bar mdzad pas rtags chen po thon /
de'i ston dus rje nyid kyi gcen po rta mgrin dbang rgyal zhes pa dgung lo nyi shu'i thog phebs pa gshegs /
de'i gshin chog tu dbu mdzad shes rab lags phebs pa'i zhabs phyir rje nyid kyang phebs /
de skabs rgyun du sku mched thugs brtse che gshis rje nyid la'ang thugs ngal tshad med pa byung zhing /
khyad par yab yum gnyis ni grong pa khyer 'khos ngan khar mig la blta rgyu'i rdzi ma lta bu'i sras kyi bgres 'go de me tog la dbyar skam byung bas thugs kyi ngal ba tshang las 'das pa gzugs can bzhin du gyur /
'on kyang dbu mdzad nyid nas snga dgong sman bla bla mchod /
smon lam yongs rdzogs sogs chos spyod dang /
nyin gyi char kun rig rnam par snang mdzad kyi dkyil 'khor sgrub mchod dang 'brel ba'i lho sgo'i cho ga bcas mdzad par /
rje nyid nas kyang ngag gsal snyan gsum gyi sgo nas dbu mdzad nyid nas gang mdzad pa de ji lta ba bzhin du mdzad pas /
yab yum gnyis ka dang khyad par yum nyid /
bu 'di btsun chung byas 'phral lta bu yin rung bkra shis dge 'phel dgon chen 'di lta bu'i dbu mdzad sku yon che shos kyis zhal 'don gang gnang thams cad mnyam por skyor nus pa gzhan dang mi 'dra ba yin 'dug kyang /
bdag cag rnams bsod nams dman pas 'di la yang tshe thung zhig mi yong @# / /
ngam zhes dga' ba dang skyo ba zung du 'brel te spyan chab mang du bsil /
de'i phyi lo rje nyid dgung grangs bcu dgur phebs pa mthun mong zhes pa lcags khyi zla ba dang po'i nang /
bdun zur gyi sku gegs lta bur yab gzhis su rgyug zer gyi rims nad byung ste /
zhal rgyun du rmol gsung ba las don du sru mo yin pa dang yum gnyis ka gshegs tshul dang bcas yab phebs /
de'i tshe yab sras gnyis gcig la gcig 'chang ste spyan chab drag tu bsil /
khyad par yum sras phan tshun thugs brtse shin tu che gshis rje 'di thugs ngal tshad med pas dran med du 'gro tshad pa'ang byung /
de nas spyan chab bsil bzhin du mkhas grub chen po'i sku gam du bcar te bsngo rten phran bu yod pa phul nas spyan chab drag tu bsil bzhin du phyag 'tshal mdzad de /
bdag gi ma lo bzhi bcu zhe gnyis tsam las ma lon pa dang sru mo gnyis ka rgyu rims byung nas 'das /
rang gi bza' btung tsam yang mi nus pa'i phru gu sre long mang pos bskor nas pha rgad po gcig pur lus /
'go nad du song bas khyim mtshes dang dkar mi nye rigs ni gcig kyang 'khor mkhan med /
rgyu mtshan de'i phyir bdag cag pha bu las sdug pa dang nyam thag pa ni ci la yod /
nges na bla ma rin po che khyed kyi thugs rjes dgongs te bdag gi ma dang sru mo gnyis ngan song du mi 'gro ba zhig mkhyen zhes ngu ngag gis zhus pas /
mkhas grub chen po yang yug cig spyan ce re gzigs nas /
sdug ge khyod da lam bden rang bden 'dug /
da yin kyang 'jig rten mi nag pa rnams kyi rjes su 'brangs te sems ngal dang mchi ma gtong ba sogs byas kyang shi gson thams cad la ma phan par ma zad chos sgrub pa'i rang gi lus rten yang chud zos su 'gro /
lar rang cag rnams gnas pa'i 'khor ba 'di'i skyo tshul dang snang tshul ni de 'dra zhig red /
nga yang 'khor ba'i snang tshul skyug dro po 'di mthong nas pho lo sum cu tsam nas mi rgan 'di la song song ya mgal gyi 'og tu ma mgal btsud de sgrub pa kho na la bsdad pa yin /
de khyod rang yang de dag la bsams nas 'khor ba 'di las thar ba'i chos gsha' ma rang zhig snying la rus pa bcug nas byed dgos /
de ltar byas na pha ma la yang de las phan thogs che ba med /
khyod rang yang 'di phyi gnyis kar skyid po'i 'go tshugs pa yin /
ngas kyang dkon mchog thugs rje can gyi thugs rje drag tu bskul te khyod rang gi sems snying rje po 'di mi nyams gong 'phel du 'gyur ba zhig dang /
ma dang sru mo gnyis ngan song du mi 'gro ba zhig e yong lta ba yin /
zhes sogs don gyi snying po can gyi bka' slob @# / /
mnyan par 'os pa mang po gnang /
phyis kyang chos mi nus par skyag lang du 'gro tshad pa byung na de skabs kyi gsung de la sogs pa bla ma rin po che de nyid kyi gsung gi cha shas re tsam dran pas kyang chos la bskul ba'i lcag 'debs gzhan dang mi 'dra ba yong gin 'dug /
ces gsungs /
gzhan yang de skabs mi la yong na dus kyi dpe ltar mi zad nor zad lta bur song nas 'o brgyal dang thugs ngal tshad mang pa byung ste /
rje nyid kyi bka' las /
nga lo bco brgyad lon pa'i ston dus phru gu sre long gi khrod nas cung zad mig rtsa 'thas pa a jo gcig yod pa 'das /
de'i lo dus tsam yang ma song bar rgyu rims byung nas ma dang sru mo gnyis ka 'das /
'go nad du song bas 'khor mi ni gcig kyang ma byung /
rus pa gnyis kyang sna ba la bkal nas pha de rang gis skyel dgos pa byung /
rang thag chod pa'i dud 'gro med rung dga' ldan bde gling pa'i gnyer pa yin pas de'i dud 'gro bzhi bcu skor yod par lhog ling byung ste phal cher smyo nas ri klung sna tshogs su shi bas sha ko tsam yang ma lon /
de'i gnas tshul dga' ldan bde gling pas thos te gnyer la tsha len byas nas lhag lus kyi dud 'gro dang nang chas phran bu yod pa rtsis blangs /
gur tsog ral po zhig gi nang du pha rgad po de phru gu sre long gis bskor nas lus /
rang la de dag mgo 'don pa'i stobs dang nus pa ni med /
ma dang sru mo gnyis ci 'dra ba de bzhin du bdag kyang de lta bu'i chos can de lta bu'i rang bzhin las ma 'das so snyam du nyin mtshan thams cad du 'khor ba'i ngang tshul dang sdug bsngal sems pa 'ba' zhig gi dbang du song nas /
rang nang du yang sdod mi 'dod par skyid sbug gi grog srubs 'di tshor bsdad nas res 'ga' ni mchi ma drag tu gtong /
res 'ga' n-i bdag gi ma ngan song du mi 'gro ba mkhyen zhes mchi ma 'don bzhin du skad chen pos dkon mchog la gsol ba 'debs /
res 'ga' ni ngan song sbyong ba'i gzungs sde lnga dang smon lam sogs kha 'don byed /
de'i tshe srog rlung gi skyon yin nam tshogs la 'dug pa'i tshe yang thad gang gi mi'i ngo la blta mi bzod pa lta bu byung /
de'i gnas tshul bla ma rin po ches bsan nas sku mdun du 'bod gnang gis bka' bsgo dang zhal ta bsam gyis mi khyab pa gnang bas cung zad shas chung du song /
zhes gsungs shing /
phyis kyang nye rigs 'das nas sdug bsngal byed pa sku gam du byung na /
spyir gyi de tsho 'khor ba @# / /
sdug bsngal gyi rgya mtsho chen po 'di'i chos nyid red /
khyad par nga'i rtsis byas na sdug po ma red /
nga la sdug bsngal 'di dang 'di lta bu byung zhes snyan zhing 'jebs pa'i sgo nas gsungs pas sdug bsngal gyi smyo ba la phyogs pa 'ga' yang sdug bsngal zhi nas blo chos phyogs su khugs pa byung song /
lo de'i sa ga zla bar yum gyi tshad du dbu mdzad shes rab lags nas theg chen gso sbyong gi sdom pa zhus te smyung gnas dkar po phyogs brgyad gtong bar mdzad /
de'i tshe rtags khyad par can zhig kyang byung bar mngon te /
bdag gi pha 'das pa'i ched du smyung gnas dkar phyogs btang tshul zhus pas /
'o de yag po byung 'dug /
ngas kyang a ma de 'das skabs dkar po phyogs brgyad btang bas ma der cung zad phan thogs pa'i ltas zhig kyang byung /
zhes kyang gsungs so / /
de ltar bzhad kyi lha sde thams cad kyi nang nas tshes mchog tu gyur cing mkhas pa dang grub pa'i skyes bu du ma'i 'byung khungs chos sde chen po bkra shis dge 'phel gyi grwa gras su ni zhugs /
khyim gyi nyes pa dang rab tu byung ba'i phan yon gyis yang dag par bskul te khyim nas khyim mang par rab tu byung ba zhig byung na ci ma rung snyam pa'i thugs kyi re ba ni yongs su rdzogs /
mkhas btsun bzang gsum gyi nor bas thugs kyi bang mdzod byur bur gang ba'i bshes gnyen dam pas rjes su bzungs te spyan gyi 'bras bu bzhin du ni skyong bar mdzad /
skyes sbyangs kyi cha shas yongs su gang ba'i rnam dpyod zla ba'i snang bas lung rtogs yon tan gyi rgya mtsho nyin re bzhin du 'phel te 'phrin las rlabs kyi 'phreng ba mkha' la 'phyur ba'i sta gon la ni mngon du phyogs /
ring mo zhig nas goms pa'i bag chags bzang po'i sa bon nye bar len pa'i rkyen du ma'i drod gsher gyis yang dag par smin par byas pa las /
thar pa dang thams cad mkhyen pa'i rgyu med du mi rung ba nges 'byung dang byang chub kyi sems kyi myu gu ni yang dag par 'khrungs te rnam pa thams cad mkhyen pa'i 'bras bu grub pa la mi ring ba'i tshul du gyur to / /
ring po'i dus nas goms par bkod pa yi / /
bzang po'i bag chags ri mo ma nyams par / /
gzhon nu'i thugs kyi me long yangs pa'i gzhi / /
tshangs spyod don du gnyer ba'i cho gas rdzogs / /
bkra shis dge legs du mar 'phel ba'i rdul / /
mi zad phung por brtsegs pa'i kai la sha / /
'dod rgu'i bsil ba ster ba'i chu @# / /
rgyun can / /
bzhad ljongs nor 'dzin sgeg mo'i phang par brjid / /
nam zhig chung ngu na yang rnam dpyod rtsal / /
snying la rab rdzogs skyes mchog gdong lnga pa / /
dam pa'i spyod tshul ral pa ngoms bzhin du / /
dge 'phel gangs ri mdzes pa'i rgyan du gshegs / /
deng ni tshangs spyod rtul zhugs 'dab 'phreng phyogs su g.yo ba chu las skyes / /
ltar snang tsam gyi grub pa'i spyod tshul 'dam gyi dri mas gos min par / /
ngag gi dbang phyug ge sar rdzogs pa'i legs bshad dri bsung pho nya yis / /
thar 'dod bung ba mgron du gnyer mkhas rdo rje 'chang dngos bla ma bzhugs / /
blu brid g.yo sgyu'i sbyor ba yis / /
'tsho ba'i skye bo gzhan btangs nas / /
skyes mchog de yi zhal dkyil 'khor / /
mjal ba'i skal bzang don du gnyer / /
de tshe skye ba gzhan du yang / /
mnyes bzhin rjes su bzung ba yi / /
bag chags zla ba'i gzugs brnyan ni / /
yid mtshor 'gog pa med par gyur / /
dad pa'i shugs las byung ba yi / /
spyan chab mu tig dog pa ni / /
mnyan 'os legs bshad 'phreng ba dang / /
mnyam du gzhon nu'i mgul par 'khyud / /
mi phyed dad pa'i me tog dang / /
ldan pa'i skal bzang ljon pa la / /
yon tan 'bras bu'i dog pa ni / /
g.yur du za ba chos nyid de / /
rnam dag nges 'byung khams las grub / /
'dod sred 'ching ba gcod la dpa' / /
tshul khrims ral gri rab 'bar ba / /
gzhon nu de yi phyag char thob /
dbang phyug brgyad ldan tsong kha pa'i / /
mdo sngags chos tshul bzang po'i bstan / /
'dzin pa'i skyes chen 'di na zhes / /
snyan pa'i mtshan gyis lung du bstan / /
li khri'i gos kyis 'khyud pa'i sku gzi brjid lham mer 'bar ba la / /
'gran phyir 'jig rten snang ba'i gter / /
'chi med lam du lhags pa snyam / /
sgo gsum bag med spyod pa las / /
yang dag sdom pas bsngams ? pa na / /
nyan thos chen po u pa li / /
gzhon nu'i gzugs kyis byon par dogs / /
de tshe dpag med yon tan rin chen gyis / /
thugs kyi bang ba nyin bzhin khengs gyur kyang / /
snying pos stongs pa sgyu ma'i nor rdzas kyis / /
sgyu ma'i bang ba yongs su khengs ma gyur / /
de lta na yang byas pa zang zing gis / /
mgu mod dam pa'i skye bo de lta min / /
mi gtsang dri dang ro la sha sbrang las / /
'dab chags dang pa'i rgyal po 'khor ram ci / /
srid pa sgyu ma'i rgyal mo'i 'khrul 'khor gyis / /
'dus byas mi rtag zag bcas sdug bsngal ba'i / /
snang tshul gzigs mor bstar bas skyes mchog de'i / /
yid ni dben @# / /
pa'i phyogs su bskul bar gyur / /
ces dus gsum rgyal ba kun gyi spyi gzugs bka' drin gsum ldan rje btsun bla ma thams cad mkhyen pa 7d+harma b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ba las /
chos sde chen po bkra shis dge 'phel du zhabs kyi padma nye bar bkod cing /
bshes gnyen dam pas mnyes bzhin rjes su bzungs te dge tshul gyi sdom bzhes mdzad pa sogs kyi sarga ste lnga pa'o / /
! / /
de ltar gzhon nu nyid nas nges 'byung gi bsam pa bcos min thugs rgyud la mnga' ba'i khar mdo dran pa nyer bzhag las /
'khor ba khab kyi rtse mo la'ang / /
bde ba nam yang yod ma yin / /
zhes dang /
bshes springs las /
des pa 'dod pas phongs dang 'chi ba dang / /
na dang rga sogs sdug bsngal du ma yi / /
'byung gnas 'khor ba la ni skyo mdzad cing / /
zhes dang /
rje bdag nyid chen pos /
srid pa'i 'byor pas mi slu med / /
gcig tu phan pa dam pa'i chos / /
bstan dang mjal ba lan re tsam / /
de phyir de yi don la dgongs / /
zhes gsungs pa ltar /
gcen dang /
yum dang /
sru mo rnams gshegs pa sogs kyis rkyen byas te /
kye ma /
khams gsum 'khor ba 'di gang du gnas kyang bzod par dka' ba'i sdug bsngal kho na'i 'byung gnas dang rang bzhin sha stag tu 'dug pas /
'di las thar ba'i chos shig snying la rus pa bcug nas byed dgos /
de yang bla ma dang grogs dge ba'i bshes gnyen rnams la bsam tshe dgon gnas 'di nyid blos mi thad pa lta bu 'dug rung /
rang dang gzhis kyi khyer 'khos gang nas byas kyang las tshan bab lci khag mang khyer ba'i re ba med par ma zad /
de la brten nas chos dang 'chi ba yid la mi dran par grong chog dang tshod bun skyed kho nas dus 'da' ba zhig tu song na /
nam zhig glo bur du 'chi ba de'i tshe de dag gi ched du bsags pa'i sdig pa'i phung po ri las lci ba tsho khyer /
'bad pas bsags shing bsrungs pa'i gnas lus longs spyod thams cad mi 'dod bzhin du bzhag /
rnam par shes pa gcig pu tshe 'di la 'phrad bzhin du ngan song mu mtha' med par 'khyam dgos pa las 'os med /
des na spyod 'jug las /
de bas shin tu mdangs dga' ba'i / /
nags tshal tshegs chung bde skyed cing / /
g.yeng ba thams cad zhi byed par / /
bdag nyid gcig pu gnas par bya / /
bsam pa gzhan ni kun btang ste / /
bdag la sems pa gcig pu yis / /
@# / /
sems ni mnyam par bzhag phyir dang / /
du la bar bya phyir brtson par bya / /
zhes gsungs pa ltar /
tshe 'di'i bya ba thams cad bshol nas bla ma dang nye ring 'tshams pa'i ri khrod dben pa zhig tu song la thos bsam sgom gsum gsha' ma rang zhig byas te 'khor ba 'di las thar ba zhig e yong blta /
de yang 'di phyi'i skyid sdug gi blang dor zhu yul bla ma kho na yin pas zhal ta zhig zhu dgongs nas mkhas grub chen po'i zhabs drung du phebs te rgyu mtshan rnams zhib par zhus pas /
mkhas grub chen po zhal 'dzum nag pa dang bcas yug cig cang mi gsung bar bzhugs /
de nas a ge mi gzhan ma tsho ji 'dra bsam gyi yod rung /
nga ni khyod 'di nas song na dgon pa 'di'i snying thon pa 'dra ba'i snang ba 'char /
'on kyang las tshan khyer dka' ba sogs khyod rang nas lab pa ltar yin 'dug par ma zad /
sngon gyi las dang smon lam gyi shugs chen po bzlog tu med pas de ltar byed pa las 'os med /
de yang dang por dpon slob sku zhabs su dgongs pa zhu dgos /
de byung na ngas kyang lo shas bsdad pa'i dngul chu ri khrod 'di nyid nga dang nye 'gyangs 'tshams shing skyes bu dam pa mang pos byin gyis brlabs pa'i gnas yin pas 'di'i thon skabs shig bsgugs na legs tshul sogs bka' slob zhib rgyas stsal /
de don dpon slob sku zhabs su bcar nas rgyu mtshan dang bcas dgongs zhu mdzad pas /
de ltar yin tshe dgongs pa yod /
'on kyang las tshan spyi dod lo gsum gyi khongs su sbyor thub pa gyis /
de ltar byas na khyed rang yang tshe mjug skyid pa yong zhes gsung bar /
rje nyid la thugs nye ba rnams ri khrod la song nas spyi dod sbyor dgos pa zhes ma rangs pa'i rnam pa mdzad /
rje nyid kyang spyi dod la ni TaM srang nyi shu skor dgos pa 'dug /
de la phan pa'i dngul ni kha gang med /
da ji ltar byed dgongs nas thugs g.yeng che bar byung ste mkhas grub chen po'i sku gam du phebs nas rgyu mtshan zhus par /
dpon slob sku zhabs kyi gsung de cung zad mi 'os pa lta bu 'dug rung /
ngas kyang bla ma dkon mchog la gsol ba gang yong 'debs pa yin /
khyod rang yang dkon mchog kho na la blo gtad nas gsol ba rgyun du thob /
de ltar byas na dkon mchog thugs rje can gyi thugs rje'i nus pas spyi dod 'bad med bde blag tu sbyor thub pa zhig yong bas sems ngal byed mi dgos zhes dgyes nyams dang bcas gsung bar /
rje nyid kyang bla ma dkon mchog gis bslu ba mi srid @# / /
dgongs nas thugs ngal thams cad gtan med du song /
skabs der dngul chu ri khrod du thon skabs dngos gzhi med rung sa chu 'phrod min gyis gzhan du spo 'dun yod pa'i dge slong zhig nas 'dza' khyad srang ngo byung na brje 'phrul byas thus zer ba'i dngul dang /
de gong bla brang chen por ri khrod zhu rten TaM srang gsum dang dar phyi mdzod bcas dgos pa byung ba rnams gzhan nas snga 'phrul gyis 'bul sgrub zhus te /
rje nyid dgung grangs nyi shur phebs pa 'gal byed ces pa lcags phag lo'i tha skar zla ba'i rgyal ba lha las babs pa'i dus chen gyi nyin gding ja zhus te dngul chu ri khrod dga' ldan rtse'i dge slong gi gras su zhugs /
de nyin ri khrod du sbyin bdag zhig nas mang ja'i bsnyen bkur nyin gang thog bla ma mchod pa la brten pa'i tshogs 'khor /
mchod pa /
phyag 'gyed bcas yod pa dang 'grig pas rten 'brel shin tu legs zhes dge slong tshang mas gsungs /
de nyin mkhas grub chen po nas sku gam du bcar ba rnams la /
de ring bkra shis dge 'phel gyi nor bu gcig pu de phyir thon song zhes thugs skyo ba'i rnam pa mdzad /
de ni mtha' yas pa'i 'gro ba rnams kyi gnas skabs dang mthar thug gi phan bde thams cad rje 'dis rgyas par mdzad pa mngon sum du mkhyen pa'i gsung du mngon /
de nas gzhan gyi g.yam la rgyug dang /
legs smon dang /
'jig skyob tsam ma yin par nges 'byung gi bsam pa rnam par dag pa rgyun ring la shugs drag pa de lta bu'i chen gyis phul te /
sdug bsngal kho na'i 'byung gnas 'khor ba 'dir 'ching byed kyi rtsa ba mthar thug pa ma rig pa ngar 'dzin 'jig lta yin pa dang /
nge sa bon dang bcas pa rtsa ba nas spong bar byed pa la de dang 'dzin stangs dngos su 'gal ba'i shes rab kyi bslab pa rgyud la skye dgos pa dang /
de la ting nge 'dzin dang /
de la tshul khrims kyi bslab pa rgyud la skye dgos pa dang /
tshul khrims kyi bslab pa'i nang nas kyang bslab bya yongs su rdzogs pa dge slong gi sdom pa nyid mchog tu gyur par gzigs nas lo de kha'i smin drug zla ba'i mar ngo'i gral tshes bcu'i phyi dro'i grib ma skyes bu gnyis dang rkang pa gcig gi dus su chos sde chen po bkra shis dge 'phel gyi gzim chung du /
skabs de'i dge 'phel rang gi bla ma spyir mdo sngags thams cad la mkhyen pa rgyas shing /
khyad par paN chen dpal ldan ye shes dbang phyogs su gser zhal bsgyur skabs rab byung bsnyen rdzogs kyi las slob lan du ma mdzad pas 'dul @# / /
ba'i las kyi cho ga dang phyag len la mkhas pa sogs yongs rdzogs bstan pa'i mnga' bdag chen por gyur pa dpon slob ye shes dpal grub dpal bzang po'i zhal snga nas las mkhan slob zung 'brel zhus shing /
gsang ste ston pa'i slob dpon 'dul ba 'dzin pa blo bzang 'jigs med dang /
grib tshod pa dbu mdzad ye shes skal bzang sogs kha skong gi chos bcu gsum dang ldan pa'i dge 'dun lnga'i tshogs kyi dbus su rgyal ba'i bstan pa la zhugs la yongs su rdzogs pa bsnyen rdzogs kyi sdom pa bzhes te bslab pa'i gnas che ba rnams lta smos /
tha na chab len lham 'bud /
yo byad 'chang lugs /
byin len bya tshul sogs bcas mtshams phra mo rnams kyang ma nyams par phyag len du btab pas /
bstan pa'i rtsa ba lhag pa tshul khrims kyi phung po yongs su rdzogs pa'i gnas brtan nye bar 'khor slar yang byon pa lta bur gyur /
de skabs dmag dus kyi mjug tu song gshis ri khrod kyi rgyun bogs kyang kha tshang ma byung ba'i khar /
yab kyi gsol zas na bza' thams cad rje nyid nas gra sgrig mdzad dgos yod rung /
mkhas grub chen po nas ji ltar lung bstan pa ltar ri khrod zhu rten du snga phyi zhus pa'i dngul dang /
spyi dod kyi dngul phon chen dgos pa rnams ring por ma thogs par 'bad med du bsgrubs grub pa byung ste /
phyis kyang bka' las /
nga la dpon slob sku zhabs nas spyi dod sbyar na phugs skyid pa yong gsung pa de skabs der blo 'khrid tsam du 'dug snyam pa byung yang /
da byas na khong gis ji ltar gsung pa ltar tshe mjug skyid pa rang byung /
de dus 'bad med du de 'dra'i dngul ji 'dra byas nas byung /
bla ma dkon mchog gi thugs rje dang nus pa 'di rdzu 'phrul lta bur 'dug ces kyang gsung ngo / /
de nas thos pa'i tshoms las /
thos pas chos rnams shes par 'gyur / /
thos pas sdig las ldog par byed / /
thos pas don ma yin pa spong / /
thos pas mya ngan 'das pa 'thob / /
ces dang /
skyes rab las kyang thos pa gti mug mun sel sgron me yin / /
rkun po la sogs mi 'khyer nor gyi mchog /
kun tu rmongs pa'i dgra 'joms mtshon cha yin / /
thabs tshul man ngag ston pa'i grogs kyi mchog /
phongs par gyur kyang mi 'gyur mdza' bo yin / /
gnod pa med pa mya ngan nad kyi sman / /
nyes pa chen po'i dpung 'joms dpung gi mchog /
grags dang dpal dang gter gyi mchog kyang @# / /
yin / /
ya rabs rnams dang phrad na skyes kyi mchog /
tshogs kyi nang na mkhas pa mgu bar 'gyur / /
zhes dang /
rje bdag nyid chen pos kyang /
nan tan ni /
bshes gnyen gyi gdams pa'i blang dor gyi gnas rnams la lag len du byed pa ste /
de yang byed pa la shes dgos shing /
de la thos dgos pa dang /
thos nas shes par byas pa'i dgos pa yang byed pa yin pas /
thos pa'i don la nus pa dang bstan pa'i lag len re gnad du che'o / /
zhes gsungs pa sogs thos pa'i phan yon rnams la thugs nges chen po 'khrungs te /
mkhas grub chen po nyid kyis mdzad pa'i bde lam gsal byed ces pa dang dus kyi shog grangs tshad ldan drug cu skor yod pa ljags 'dzin mdzad de rje nyid dgung grangs nyer gcig tu phebs pa yongs 'dzin zhes pa chu byi zla ba bzhi pa'i nang mkhas grub chen po'i zhabs drung nas de'i bshad lung zab rgyas su stsal ba bsan /
de'i tshe jo bo rje dpal ldan a ti sha dang khams gsum 'gro ba'i bla ma tsong kha pa chen po'i thugs dam gyi mthil /
bstan pa thams cad 'gal med gru bzhi lam gyis khyer shes pa sogs che ba bzhi dang ldan pa'i chos lugs rmad du byung ba 'di nyid rje bdag nyid chen po dngos su phebs kyang de phan chad gsung du med pa lta bu yongs 'dzin dam pa'i zhal las thos pa ni bdag skal ba mchog tu bzang /
gzhan rigs pa ltar snang re la mgo gas gas su rtsod pa byas kyang bdag lta bu la chos su 'gro ba shin tu dka' /
des na rje bdag nyid chen po'i tshang la ma nor ba'i mdo sngags kyi gdams pa rnams bla ma dam pa'i zhal las mnyan te de dag kho nar tshe dang sgrub pa snyoms pa zhig byed dgongs pa thugs la 'khrungs te /
skyabs 'gro sems bskyed phyag dang maN+Dal rnams kyang lam rim kho na la brten nas 'bum phrag gi bar du gsog par mdzad /
de dag gi thun mtshams rnams su lam rim che chung sogs la gzigs rtog mdzad pas dgongs don phyin ci ma log pa thugs su chud pa byung /
de'i phyi lo grub pa'i dbang phyug blo bzang bskal bzang chos rgyal dpal bzang po'i zhabs pad bsnyen te bla ma mchod pa'i bshad lung sogs bsan /
de nas bzungs zhing ma gshegs kyi bar rigs kyi cod pan du bzhes te chos bka' mtha' yas pa bsan cing bka' rtsom mdzad pa 'ga' zhig gi phyag bris kyang rje 'dis mdzad /
de'i tshe yi ge pa ni mang du thos pa'i gnas brtan chen po d+harma b+ha dra'o / /
zhes ljags dpor mdzad nas gnas brtan gyi bka' @# / /
rtsom 'ga' zhig gi sbyar byang du dge slong su d+harme shwa ra gsung pa 'dug kyang /
da phyin chad 'jug pa bde zhing dgos pa che bas d+ha rma b+ha dra gsung na legs tshul gsungs /
gzhan yang grub dbang 'di nyid zhing gshegs nyer bzhad mthong gzhis su spyan 'dren zhus /
de'i tshe gnyer pa 'gyur med sogs la dngul chu ri khrod kyi dge slong chos bzang 'di'i sku yon gzhan lta ci 'dul ba'i kun spyod rnam par dag pa 'di gcig pur 'gran zla med /
khong lung zin gyi skyes bu 'brel tshad don dang ldan pa zhig yin 'dug pas khyed rang rnams kyang 'di'i zhabs la gtugs na legs zhes dang /
lar rang cag rnams kyang yang yang e 'phrad mi shes pas do nub phrad pa'i dga' ston du dad kyis mgur ma zhig 'then pa yin gsungs nas /
rje 'di'i mtshan d+ha rma b+ha dra zhes pa rgyal ba gong mas dgongs shing byin gyis brlabs pa yin tshul sngon du 'gro bas /
gzugs phung 'di rus pa'i rgyan drug gis brgyan nas / /
dur khrod kyi gnas der 'gro re ran / /
zhes sogs zhing khams gzhan du gshegs pa'i gsung sha stag phebs /
de nas lam sang mdog spang yul du phebs nas sku mtshal rgyas tshul gyis zhing gshegs /
sku gdung zhugs la sbyong ba sogs dgongs rdzogs sgrub pa'i chos phyogs kyi thugs 'gan rje 'dis gtso bor bzhes /
bzhad sde gnyer rnams rje 'di la sngar nas zhabs gus che khar grub pa'i dbang phyug de nyid kyis 'byung 'gyur 'khrul med du gsungs pa de nas bzungs 'di phyi'i skyabs mgon zla med du bzungs /
lung zin gyi skyes bu gsung pa yang sngon du drangs pa'i lung bstan de dag la dgongs par mngon /
grub dbang 'di nyid kyi dngul gdung bla brang chen po nas 'gan bzhes kyis bzhengs te bzhad steng dga' dgon du phebs 'phral rje 'dis mchod sprin snyan shal bcas phul skabs ngo mtshar ba'i ltas bsam gyis mi khyab pa byung ba spel khang sde pa tshe ring don grub lags kyis tshigs bcad du bsdebs pa zhig snga mo mthong yang da lta lag son ma byung bas 'dri ma spobs /
mdor na bla ma 'dis kyang zhing ma gshegs kyi bar rjes su bzungs nas spyan gyi 'bras bu bzhin du skyong bar mdzad do / /
de nas dgung grangs nyer gnyis su phebs pa bag yod ces pa chu glang zla ba lnga pa'i nang bkra shis lhun por phebs te sngags chen zhal snga nas 'brong rtse ba blo bzang tshul khrims dpal bzang po'i zhabs drung nas dga' ldan lha rgya ma'i 'khrid /
bde lam dang gtor ma brgya rtsa'i bshad lung @# / /
sogs chos bka' mtha' yas pa bsan /
khyad par bzhad nas phabs kar mkhas grub chen po'i sku gam du bcar bas /
da khyod rang chos thob thob mang pos dgos pa med /
'on kyang chos rnam par dag pa byed pa la thog mar bar chad zhi ba'i phyir khyad chos chen po lnga dang ldan pa'i yi dam rdo rje 'jigs byed kyi bsnyen pa thong pa cha lhing ba zhig byed dgos /
de la dang por de'i dbang dang sngags btu'i rjes gnang zhig ma thob mthu med yin pas e thob rem la ltos /
de'i rjes su bskyed rdzogs kyi 'khrid cig nges par dgos pa nga rang gis byed pa yin /
zhes bka' slob byung ba bzhin sngags chen 'di nyid kyi sku zhabs su bcar bas /
sngar nas zhal slob tu gyur cing thugs 'dris yod pa'i ri khrod gzhan gyi bla ma dge slong gnyis dang mnyam du byung /
rje 'dis sku gzan ser po 'ban dug nyil ba zhig yod pa mnab nas skyong gdan zhig 'dug pa'i mas snar snyom chung gis bzhugs pas /
sngags chen zhal 'dzum bag dang bcas te /
'o /
phyi 'ban dug nyil kyang nang gi yon tan su las su dred pa yod mi shes de 'dra'i snyom chung byed mi dgos yar gyis gsung pa sogs thugs rje gting nas g.yos pa'i bka' 'dri mang po phebs pas dge slong gzhon pa khong cung zad zhal skyengs pa'i zol gyis bzhengs tshang pa mdzad /
de nas gral 'go'i dge slong gcig gis bla mchod kyi 'khrid dang /
gcig gis lung kha shas gsol 'debs zhus kyang zhal bzhes ma thob /
rje 'dis rang gis sbyin bdag mdzad nas zhu ba'i spobs pa med rung gzhan gyi thugs zhor 'dra med dam dgongs nas phyag 'tshal dang bcas 'jigs byed bcu gsum ma'i dbang chen gyi thugs zhor 'dra byung na bdag la'ang thugs rjes gzigs 'tshal zhus pas /
chos snying thag pa nas byed mkhan tsho la rang cag mnyam med ri bo dge lugs pa'i mthun mong ma yin pa'i yi dam rdo rje 'jigs byed kyi dbang lung man ngag rnams thob pa zhig dang bsnyen pa tshad du khyol ba zhig nges par dgos /
sngar dbang ma thob bam gsung bar /
da phan dbang gi rigs gtan nas ma thob tshul dang /
bzhad bkra shis dge 'phel du tshe mtshams pa bgres po zhig yod pa nas kyang 'di nas bka' ji ltar phebs pa ltar zhal te byung tshul zhus pas bzhad mo dang bcas /
'o de rgya bod thams cad skad rigs mi gcig kyang pho rabs thams cad snying khongs gcig zer ba de yin /
deng skabs dbang chen gyi zhor med rung grwa rkyang snying thag pa nas chos @# / /
byed mkhan la dbang bskur rgyu byung na nga rang yang skal ba bzang ba yin pas dbang chen ched gnyer gyis byas chog ces phebs par /
slar yang phyag 'tshal mdzad de zhu ham che rung de'i mur sngags btu'i rjes gnang zhig kyang thugs rjes gzigs 'tshal zhus pas /
de tsho chos kyi gnad shes pa'i rtags yin nges par yong zhes phebs pa ltar ring por ma thogs pa stsal /
de nas bzungs bla ma 'di yang yongs su 'dzin par bzhes te chos bka' mtha' yas pa bsan /
phyis kyang bka' las /
nga grwa rkyang shin tu nyam thag pa'i skabs su thugs rje chen pos 'dod chos gang zhus stsal bas bla ma 'di'i bka' drin la 'khor thabs med gsungs nas zhing ma gshegs kyi bar sku chas sne gang ring nas skyabs zhu yang tshan che bar mdzad /
bla ma 'dis kyang rje 'di bstan 'dzin gyi skyes bu khyad par du 'phags pa dang po nyid nas mngon sum du dgongs te khas drag zhan /
thugs 'dris yod med /
'byor rgud sogs la ma gzigs par thugs rje chen pos zhing ma gshegs kyi bar dgyes bzhin du rjes su bzung ba yin te /
de dag ni bla ma dang slob ma gnyis ka'i rnam par thar pa ngo mtshar ba zhig go /
de nas zla ba drug pa'i 'gor bzhad du phebs te mkhas grub chen po'i sku gam du bcar /
'dod don grub lugs dang bcas zhal bzhes yod pa'i 'dod chos rnams la gsol 'debs mdzad pas dgyes bzhin du zhal gyis bzhes te zla ba de kha'i nang 'jigs byed bskyed rdzogs dang /
phyag chen bcas kyi zab khrid shin tu rgyas pa /
paN chen blo bzang chos kyi rgyal mtshan gyi gsung bka' rgya ma sogs kyi ljags lung rnams stsal /
slar ri khrod du phebs te 'jigs byed bskyed rdzogs dang phyag chen sogs lta ba'i skor /
khyad par du yang rje btsun 'jam pa'i dbyangs kyis chos kyi rgyal po tsong kha pa chen po la dngos su stsal ba'i gdams pa lam gyi gtso bo rnam pa gsum gyi skor ches mang bar thugs zhib mdzad pas de dag gi yang dag dang ltar snang gi rnam dbye phra mo tshun chad dpyis phyin par thugs su chud de /
lam gyi gtso bo gsum gyi tshig don rab tu gsal bar byed pa'i sgron me zhes bya ba bka' rtsom dang /
dgun gyi dus rdor sems mthun mong ma yin pa'i rnal 'byor gyi sgo nas yig brgya 'bum phrag gi bar du gsog par mdzad do / /
de nas dgung grangs nyer gsum du phebs pa kun dga' zhes pa shing stag zla ba gsum pa'i nang mthu stobs dang @# / /
byin rlabs kyi gter chen po 'jam dpal gshin rje gshed kyi bsnyen pa /
rtog bdun gyi rtog pa gsum pa nas bshad pa'i steng du bod kyi bla ma gong ma'i phyag bzhes su yod pa'i a ra pa tsa 'bum phrag bdun dang bcas pa deng sang bsnyen chen du grags pa rdzas la brten pa'i kha skong zhi ba'i sbyin sreg dang bcas pa mdzad /
de yang bzlas grangs song ba tsam la chog shes ma mdzad par dang por 'di'i rgyud rgyal ba rdo rje 'chang gis gnas gang du gdul bya su'i ngor tshul ji ltar du gsungs pa nas mngon rtogs kyi tshig don phra mo tshun chad kyi yang dag dang ltar snang gi rnam dbye mtha' dag thugs su chud par mdzad nas /
ma dag pa'i snang ba dang zhen pa'i gnyen por dag pa'i gsal snang dang nga rgyal bskyed nas tha mal gyi skye shi bar do gsum rgyal ba'i sku gsum du yid ngor sgyur bar byed pa'i bskyed rim phra rags dang /
tha mal gyi skye shi bar do gsum rgyal ba'i sku gsum du dngos gnas la sgyur bar byed pa'i rdzogs pa'i rim pa gnyis la gtso bo dang /
de'i zhar byung tsam du bzlas grangs 'gro bar mdzad pas zla ba bzhi lhag tsam 'gor bas /
mkhas grub chen po nas ri khrod phyogs kyi mi sku gam du bcar tshad dang /
khyad par zla ba phyed bzhi tsam 'gro ba'i tshe ri khrod kyi dge slong zhig bcar bar dge slong chos bzang mtshams grol ma song ngam gsung bar /
da dung zhag shas mi grol tshul zhus pas /
sku gam du dge slong bla dwags kyi mtshan la kam+bu ki ma zhu ba zhig 'dug par spyan gzigs nas 'o de yin /
dge slong kha sing bsnyen pa byed pa yin zer nas nyin gcig brel tshub tshub byed 'dug pa a khu'i bsnyen pa grul btub yang ba med byung ngam gsung bar /
khong yang dad pa dang zhi dul che ba zhig yin 'dug pas ma byung lags zhes zhus pas /
mi'i dge slong chos bzang kho ni lam rim pa gnyis kyi ting nge 'dzin la gtso 'don byed par 'dug /
kho lung rtogs gnyis ka'i bdag po zhig yong rgyu yin pa 'dra /
zhes gsungs 'dug pa ltar /
bskyed rdzogs gnyis ka la nyams rtogs rmad du byung ba thugs rgyud la 'khrungs nas de don skabs der gsung mgur du mdzad pa ni /
! na mo gu ru mny+dzu g+ho ShA ya /
rje bla ma yi dam sangs rgyas chos / /
tshogs byang sems nyan rang dpa' bo dang / /
ma mkha' 'gro chos srung rgya mtsho'i tshogs / /
yongs kun 'dus nor bu bla mar 'dud / /
mgon bka' drin can de'i zhal gdams la / /
don nyams len snying por ma thub kyang / /
tshig ma brjed yid kyi me long ngos / /
bkra lam me shar 'di glu ru len / /
rten dal 'byor mi lus rin chen thob / /
dpal rgyal ba gnyis pa'i bstan @# / /
dang mjal / /
rje mtshan ldan bla mas rjes su bzungs / /
lam mdo sngags nyams len shes dus 'dir / /
rang gcig pu'i bde la mchags par / /
ma 'gro kun don chen bsgrub pa'i phyir / /
chos rdo rje theg pa'i sgor zhugs nas / /
rgyud sdom gsum bcas mtshams dag byas te / /
lha dkon mchog gsum la skyabs 'gro dang / /
byams snying rje byang chub sems mchog bskyed / /
sngon thog med nas bsags nyes ltung dri / /
dpal rdor sems thugs rje'i bdud rtsis bkrus / /
lam gcig chog bla ma'i rnal 'byor bsgoms / /
tshogs rlabs chen rdzogs byed maN+Dal phul /
blo shugs drag gsol mang btab pa'i mthar / /
dbyings bde chen ngang du ro gcig bsres / /
gzhi ma dag skye shi bar do'i lcags / /
lam sku gsum gser 'gyur rtsis sbyangs nas / /
lha zhi khro'i nga rgyal gsal snang nyis / /
rgyud tha lam snang zhen mun pa sangs / /
lus rtsa rlung thig le'i bkod pa dang / /
sems phra rags rnam rtog skye tshul sogs / /
nang rdo rje'i lus sems gnas tshul kun / /
lung man ngag rigs pas gtan la phab / /
rang gsang chen 'jigs byed yab yum ni / /
gnang khyad par bzhi ldan legs bsgoms pa'i / /
rtsa dbu rkyang ro gsum 'khor lo drug /
mdog dkar dmar rlung sems thig les sbyangs / /
slar ye shes DA ki'i pho brang du / /
lha ye shes ting 'dzin sems dpa' la / /
yid rtse gcig chags pa'i rang 'od kyis / /
khong brtan g.yo'i sgeg mo dbang du bsdus /
snying chos kyi 'khor lo rtsib brgyad dbus / /
sngags zab mo'i thig le hUM yig la / /
lus stod smad dri bzhon yongs bstims nas / /
rlung bum can rnal 'byor tshad du bskyal / /
yang srog thur 'jug gnas ldang ba'i sgra / /
blos ma bcos rdo rje rnam gsum du / /
dus yang yang dbu ma'i nang bsgrags pas / /
rtsas bcings pa'i ma rig mdud pa 'grol / /
phyi mtshar sdug phyag rgya'i bde drod dang / /
nang bsam gtan zab mo'i thabs mkhas kyis / /
rlung phra rags ma lus d+hu tI'i nang / /
yongs bsdus mthar dpe yi 'od gsal 'char / /
slar 'od gsal bzhon pa'i rlung sems las / /
snying chu skyes ze'u 'bru rgyas pa'i dbus / /
dpe dbang po'i grangs kyis nyer mtshon pa'i / /
dbyibs sgyu ma'i lha sku dngos su 'grub / /
sku de nyid phyi nang thabs mkhas kyis / /
steng kun gsal dbyings su chu khur ltar / /
don dam pa'i 'od gsal la sbyangs pas / /
dgra bden 'dzin sa bon drung nas 'byin / /
slar chu mthong 'gram par dbang gzhu bzhin / /
grangs bcu phrag bcu dang bcu gnyis kyi / /
rgyan rab klubs rdo rje'i sku mchog dang / /
@# / /
thugs 'od gsal spang rtogs zung 'jug 'thob / /
de thob nas gsar slob mi dgos kyang / /
sngon thob zin goms pa rgyan bsrings pas / /
dpal kha sbyor yan lag bdun ldan pa'i / /
rje rgyal ba'i go 'phang thob par gsungs / /
lam 'di 'dra sgom pa'i mthu dman yang / /
pha bla ma'i zhal gdams bdud rtsi'i bcud / /
yid smon pa'i yul du bya ba'i phyir / /
ban col chung padma rdo rjes bras / /
mang+ga laM /
zhes so / /
gzhan yang zhi ba'i ljags bzlas mdzad pa'i skabs kyi tho rangs shig steng gi nam mkha' nas d+hIH yig dmar ser ring cha tshig drag dang bcas pa 'od zer 'bar ba dpag tu med pa'i char rje nyid kyi gnas gsum du 'bab tshad pa la /
dbu gtsug dang thugs kar re gnyis las phal cher mgrin pa kho nar thims pa'i gzigs snang byung /
de la bka' las /
de dus de 'dra byung ba de sems la nyams rtogs 'char rgyu gtan nas med par kha kho na la rgyas 'gro ba 'di'i rtags su 'dug gsung yang /
don du sku tshe 'dir ri khrod pa grwa rkyang kho na'i tshul las sku bla chen gyi go sa mthon por mi phebs pa dang /
sdom pa gsum gyi bcas mtshams rnam par dag pa'i sgo nas jo bo bka' gdams pa'i rnam thar gtsang ma bsre slad med par skyong ba las thugs la nyams dang rtogs pa'i 'ur lang gis grub pa'i spyod tshul mi mdzad par /
gsung gi sgo nas 'chad pa dang /
rtsod pa dang /
rtsom pa ste mkhas pa'i bya ba rnam pa gsum po bdag gir bzhes nas rgyal bstan spyi dang /
khyad par rje btsun 'jam pa'i dbyangs zhi khre mi'i srid pa bzung ba yab rje rgyal ba gnyis pa'i bstan pa nyin mo ltar gsal bar mdzad pa'i rtags su mngon /
gzhan yang 'dis mtshon nas skabs gzhan dang gzhan du yang gzigs snang dang mnal ltas ngo mtshar ba mang po byung ba rnams la gab tshig gi sgo nas bsnyel tho chung du re gnang nas phyag dpe dpe gzhong gi zur du gzhan gyis mi mthong bar 'jog pa gnang ba /
bdag gis kyang gsang bas zur tsam re mjal myong ba phyi lo zhing gshegs rgyu'i cha yang 'dug pa rjes su de khar yod shag byas kyang sku tshe ring thung gi lung bstan byung ba phal cher dang gzhan ma re gnyis las byings gtan nas med par de'i shul du /
rje kun legs pas /
rang sa'i bla ma bstod par 'os na yang / /
ma byas byas kyi rnam thar mang po 'di / /
blun po dad kyang mkhas rnams khrel ba'i rgyu / /
kun legs rang bzhin brjod pa rnam thar yin / /
zhes gsungs /
zhes pa zhig gsar du 'dzud par mdzad 'dug pas /
rgyun du yang de 'dra'i bka' 'dri zhus na /
de tsho @# / /
la ngo mtshar ci yod /
'khrul snang sha stag yin /
de las ston pa thugs rje can gyi bka' la tshad mar byas nas lha mthong mthong dang /
mngon shes shod shod mi byed pa 'dir rang la bltos nas yon tan drag shos yin /
ngo mtshar yang de rang che ba yin te khyed tshos shes par dka' /
zhes gsungs nas mi dgyes pa mdzad kyin yod pas phal cher zhing gshegs nyer bsnyel byang rnams med par mdzad nas /
ma 'ongs pa na rnam thar sogs la yang de 'dra'i rigs ma 'god ces pa'i brdar grub dbang kun legs pa'i gsung de 'jog par mdzad pa yin tshod ltar /
rnam thar 'di'i snga phyir yang rang dang gru 'dzin bla ma rin po che /
thob rgyal bla ma rin po che sogs thugs sras nges khungs la dngos su bka' stsal ba gleng bar 'os pa re gnyis las /
bsnyel byang la rang gis gsang bas za zur mthong pa dang /
gzhan gyis zer thos dang /
gleng bar mi 'os pa rnams snying gi za ma tog tu sbas pa lags so / /
de lta bu'i tshul gyis bsnyen sgrub mthar phyin pa de'i tshe rje btsun 'jam pa'i dbyangs kyis dngos su byin gyis brlabs pa'i dbang gis mkhyen pa'i klong rdol ba lta bur gyur nas /
gsung rab dgongs 'grel dang bcas pa mtha' dag gi dgongs don thams cad gzhan dring mi 'jog pa'i rnam dpyod kho na'i rtsal gyis phyin ci ma log par thugs su chud de snga ma'i ming shugs gtso bor ston pa'i dag yig mdor bsdus mkhyen brtse'i gshog yangs ma zhes pa dang /
rten 'brel bstod pa'i tshig don nyung dur bkral ba zab don lta ba'i 'dren byed ces bya ba mdzad /
phyis su bka' las dag yig de de dus sbyangs pa che ba med rung byings babs 'grig byung 'dug kyang mjug gi 'das ma 'ongs da lta'i skor de yongs 'dzin paN+Di ta chen po'i 'dul TIka tu 'dug pa de rang yin shag byas rung phyis sum rtags sogs la brtags na ma 'ongs pa dang da lta gnyis 'khrul 'dug kyang par brkos zin pas bsgyur ma thub /
khyod nas rjes su bsgyur thub na legs zhes phebs de nas lo de'i ston dus bkra shis lhun por ri khrod phyag dbang du phebs /
de dus yongs 'dzin gu ge pa blo bzang bstan 'dzin dpal bzang po dkyil chen mdzad skabs yin pas de'i phyag dbang du phebs pas /
dge slong gzhan ma gnyis nas 'jigs byed bdag 'jug gi bka' 'khrid zhus song bar /
de la 'khrid kyi bar bkab med rung dbang bshad dang don gcig pas sang nyin gsol @# / /
tshigs rgyab tu yong zhes phebs par rje 'dis kyang zhus pas zhal bzhes thob /
sang nyin rje 'di cung zad 'phyis nas shog pu lnga drug gi bka' bshad grub mtshams su phebs par /
dgyes nyams dang bcas rje 'di la yug cig spyan ce re gzigs nas slar yang 'go nas bskyar bshad gnang /
gzhan yang mi tra brgya rtsa'i lugs kyi gdugs dkar lha nyer dgu ma'i dbang yang bas na /
'di nas bzung bla ma 'dis kyang thugs sras kyi gtso bor mnyes bzhin rjes su bzungs te dbang lung man ngag mtha' yas pa stsal /
rgyun du yang bzhad pa sku gam du byung na dngul chu ri khrod kyi dge slong kun bzang khams bzang po 'dug gam gsung pa sogs gsung ngag dang yig lam phal cher mtshan dngos chos bzang mi gsung bar /
kun bzang kho na gsung pa rang gzhan phal mo ches thugs nor yin shag mdzad rung /
khri chen Ar+ya de ba'i rnam thar la brtags na 'di la'ang dgos pa khyad par can zhig yod par mngon /
rje 'dis kyang nga la chos kyi thob rgya gang yang med /
phran phran thob pa 'di tsho phal che ba yongs 'dzin rdo rje 'chang khong gi zhabs drung nas thob pa yin pas bdag gi bla ma rin po che de nyid kyi mtshams nas bla ma 'di bka' drin che ba yin /
rgyu mtshan de la bsams nas nga rang grwa rkyang la bltos nas dngos po rtsal sprugs kyis zhing ma gshegs kyi bar du mchod pa yin pas skal ba bzang po byung /
zhes gsungs /
yongs 'dzin 'di nyid thugs shin tu sgam pas phal mo cher bsngags brjod gnang srol med 'dug kyang /
rje 'dir gsang sngags rgyud pa grwa tshang gi rdo rje slob dpon rnams kyi rtogs pa brjod pa dpag bsam ljon pa'i sbyar byang du yang /
gzhung lugs rab 'byams kyi don la gzhan dring mi 'jog pa dge slong chos bzang zhes gsungs pa sogs don gnas kyi bsngags brjod 'ba' zhig mdzad pa yin no gzhan yang de skabs sngags chen 'brong rtse ba chen po nas kyang 'jigs byed bcu gsum ma dang /
gsang 'dus 'phags lugs lha so gnyis ma dang /
bcu gcig zhal bcas kyi dbang bsan /
de skabs shig dben zlum mchod rten gyi zhabs skor la phebs pas ma Ni sgang gi bla ma bya bral rin po che byams pa phun tshogs zhabs skor mdzad pa dang 'grig pas zhal mjal ma thag snang ba 'gyur ba'i thugs dang 'khrungs nas zhabs phyir bsnyegs te chos 'brel zhig thugs rjes gzigs zhes lan du ma zhus pas zhabs skor gnyis gsum gyi bar gsung ma phebs /
de nas sa steng du tsog @# / /
bzhugs te 'o na 'dir 'dug cig gsung bar phyag 'tshal mdzad nas bzhugs pas /
'o /
chos rnam par dag pa byed na dal 'byor rnyed dka' dang 'chi ba mi rtag pa gnyis la rtsol 'don byed dgos /
de ltar byas pas dal 'byor rnyed dka' bas ma tsa na dga' yal yal ba dang /
'chi ba mi rtag pa bas ma tsa na 'jigs zhum zhum pa zhig 'ong /
de 'dra'i dga' 'jigs kyi blo de dang ma bral na chos yong /
de dang bral na chos mi yong chos 'brel de las lhag pa med do gsungs nas phebs /
gsungs de thugs la shin tu bcags pa zhig byung nas slar yang bzhugs gnas su gsol zhib khug gang gi phyag rten dang bcas bcar bas /
phyag rdor 'byung 'dul gyi ting nge 'dzin bzhi'i dmigs gnad shin tu gnyan pa dang /
thugs la bcang bar 'os pa'i zhal gdams mang po dgyes bzhin du stsal /
de nas bzhad du phebs te mkhas grub chen po dang /
grub dbang bskal bzang chos rgyal gnyis kyi zhal gyi dkyil 'khor mjal ba dang /
gsung gi bdud rtsi la longs spyod pa sogs kyang mdzad /
'di skabs shig khams ring dkyil khang shar ma ba'i a rjo bkra shis chos 'phel lags zer ba 'jig rten gyi bya bzhag la mkhyen pa che zhing bla ma la dad pa dang ldan pa /
khong rang nas bzung mi rabs kyi 'phreng bar rje 'di la bsnyen bkur ba'i sbyin bdag tu gyur pa zhig yod pa de mkhas grub chen po'i zhal gyi dge mtshan lta bar bcar ba'i skabs shig /
'brong phu'i dge slong ngag dbang lags zhu ba sku yon che zhing mkhas grub chen po'i thugs sras su gyur pa zhig yod pa de dang rje 'di sku yon su che zhus par /
he he /
dge slong chos bzang la 'gran nus mkhan su yod /
khong byang chub sems dpa' bsam gyis mi khyab pa zhig yin 'dug gsung pa dang mnyam du phyag thugs kar thal mo sbyar nas /
'on kyang khyed tsho mi skya la gzhan bshad nas don mi go /
dper nas /
khyed rang tsho'i khams ring mda' bzang pa zer ba gser dngul zangs lcags 'bru la sogs pa'i dngos po gang gi'ang thogs pa med cing gzhan la yang gang dgos bu lon du thogs med gtong ba zhig 'dug pa /
'o de dang dge slong chos bzang 'dra /
gzhan ma de 'dra med rung rang gi 'phral gyi nyer mkho gzhan la re mi dgos tsam gyi grong pa rdig rdig yod 'gro /
'o de dang dge slong ngag dbang 'dra /
zhes gsungs /
'di tsam nas bzung dngul chu ri khrod kyi dge slong chos bzang lags sngon sbyangs kyi skyes bu khyad par du 'phags pa zhig yin 'dug zer ba'i @# / /
snyan grangs kyi ng ro phyogs kyi bu mo'i rna lung mdzes pa'i rgyan du gyur te /
bzhad sde pa lhan skyes kyis gtsos bod 'brog skya ser dad cing gus pa'i sgo nas skyabs gnas zhu mi yang lo re bzhin je mang du gyur /
khyad par gnyen lo tsA ba dar ma grags kyi brgyud pa ma smad pa las byung ba /
dkon mchog dang las 'bras la dad pa /
snying stobs che zhing smra mkhas pas phal mo ches do zla mi spobs pa /
gso ba rig pa'i gzhung lugs la sbyangs pa mthar son pas 'gro ba'i srog gi nyer 'tshor gyur pa bzhad mkha' ru khang gsar ba'i dpon tshang tshe dbang rdo rje zhes pa dang /
de'i chung ma dad pa dang snying rje dang phan sems kyi gter du gyur cing lag pa sbyin pa la dga' ba sogs bud med phal pa'i spyod tshul las 'das pa'i yon tan can lcam 'dzom skyid ces bya ba gnyis kyis mi 'phrogs pa'i dad gus chen pos 'di phyi'i skyabs mgon bla med du bzungs te tha na me gso ba'i chas sogs chos mthun gyi yo byad nar ma dang /
khyad par rje tsong kha pa chen po'i gsung 'bum pod bco brgyad glegs shing glegs thag na bza' gdong dar dang bcas pa mig gi bdud rtsi lta bu phul /
rje 'dis kyang mnyes bzhin rjes su bzung ba'i bka' drin la brten /
phyis khang zhing 'bru'i bang mdzod sogs mi nor gzhan la smon mi dgos pa'i grong bzang klu'i pho brang 'dra ba yod rung gang la yang chags zhen med par phyi nang thams cad gzhung 'bul mdzad de khong rang bza' tsho mkha' ru phu'i dgon par bzhugs /
dpon tshang nyid gshegs pa'i tshe yang zhag lnga drug gi bar chos skur bzhugs shing gshegs nas chos sku ma grol gyi bar sku pur yod sa'i thog khar 'ja' dkar po mdung tshugs su zug pa sogs blor tshud dka' ba'i ngo mtshar byung /
de lta bu'i bza' tsho 'di gnyis rje 'di'i thugs gtsigs che ba'i sbyin bdag zhig ste /
bka' las /
nga rang snga mo 'brog pa'i slong phrug ri sbug tu 'khras nas bsdad pa'i grwa rkyang nyam thag pa zhig yin rung /
ser skya drag zhan phal che ba nas thugs rje chen po mdzad byung /
khyad par grwa rkyang dpe cha shin tu dkon pa'i skabs su mkhar khang dpon tshang lags bza' tsho gnyis nas gsung 'bum tshang ma byin pa'i bka' drin gyis rje bdag nyid chen po'i gsung la thos bsam dga' mo bya rgyu byung /
des na yongs 'dzin paN+Di ta chen po'i sbyin bdag gi gtso bo de ba rgyal mgon khyo shug ltar /
nga'i yang sbyin bdag gi gtso bo khang gsar dpon tshang khyo shug gnyis yin / /
@# / /
zhes kyang gsungs /
'on kyang de dag gi rgyud la rnam par dkar ba'i bag chags 'jog pa'i 'dod chos ci rigs gnang ba las ngo 'dzin dang g.yeng rkyen gtan nas ma mdzad par phal cher bcad rgya kho na la bzhugs te smyung gnas dkar po phyogs brgyad dang /
lam rim sngon 'gro sbyor ba'i chos drug sogs kyi sgo nas phyag dang maN+Dal sogs gsag sbyang rgya chen po mdzad sngar sku bad kyi snyun gzhi zhig yod pa lan cig smyung gnas gug pa'i skabs shig smug ldur zhag can tshabs che bar zhal skyabgs mdzad pa /
spol dpon tshang zer ba'i sman pa zhig smyang gnas pa'i gras su yod pas mthong ste /
mgo ril ril dang bcas e 'di la skyug sman zhig btang ba y8in na zhes dag kyang shor /
de nas bzungs sku bad thams cad phyis pa bzhin du sing dwangs la song /
gzhan yang dngos bzhi lam gyi rim pa'i chos skor re re bzhin dmigs su bkar nas ma mtha' myong ba sne zin thugs rgyud la ma skyes kyi bar du sgom pa dang /
yid dam dang chos skyong gi bsnyen sgrub mdzad pa dang /
de dag gi thun mtshams rnams su yang 'dul ba nas dpal ldan 'dus pa'i bar gyi mdo rgyud thams cad kyi dgongs don yab rje rgyal ba gnyis pas bsregs bcad brdar ba'i gser gyi mched por bsgrubs pa'i tshul la thos bsam rgya chen po mdzad pas lung rtogs kyi yon tan thams cad char dus kyi rgya mtsho'i dpal la 'gran par gyur te /
lo 'di'i rgyal zla'i nang 'dul ba rgya mtsho'i snying po'i TAk+ki blo bzang dgongs don gsal ba'i nyin byed ces bya ba'i legs bshad kyang bka' rtsom bskyangs /
'di la'ang sdeb sbyor skor gyi bshad pa rtsa ba'i khungs kyi dgongs pa sor bzhag byas pa yin kyang phyis brtags na mi bde ba phran bu 'dug ces phebs /
de nas bsan yig snga ma 'ga' zhig tshigs bcad du mdzad pa las /
gzhan yang lugs zung ma Nis thugs kyi mdzod / /
yongs gtams zhabs drung ye shes mtshan ldan dang / /
dmu rgyal gdung rabs 'dzin pa'i dpyod ldan mchog /
mi 'gyur gtsug phud dbang gi rgyal po'i zhabs / /
nges tshig dang ldan snyigs dus paN+Di ta / /
spe'u dkar rje drung blo bzang dge 'dun sogs / /
gdung yon gnyis kas skye rgu phal mo che'i / /
blar 'phags mkha' 'gro'i mgon gyi lto ba las / /
bsgyur bgod rim snyan dngags sdeb sbyor sogs / /
rig gnas bai DUr sngon po cha brgyad pa / /
rnam dpyod rgyan du blangs pa'i phyang phrul las / /
blo gsal yid 'phrog chom rkun gzhan yod @# / /
min /
zhes gsungs pa ltar /
sngar dge 'phel du bzhugs skabs tsha khang zhig nas snyan ngag mi long gi rtsa ba shongs 'gyur zhig rnyed pa mkhas grub chen por gzigs 'beb mdzad pas /
re zhig gzigs nas nga la ni de'i tshig gcig la'ang go rgyu mi 'dug pas nga khyod rang gi dpe cha khyer cig gsungs pas rje nyid nas kyang mi mkhyen shag mdzad rung /
rje nyid dgung grangs nyer bzhir phebs pa srin po zhes pa shing yos lo dngul chu mdung langs pa'i bu rab brtan zer bar klog yig slob par mdzad pa'i klog dper me long ma'i dpe de gnang nas rje nyid zhugs me btong skabs rgyangs nas gnon par mdzad pas tshig don kha shas bsan /
slar 'go nas gzigs pas tshig don phal cher dgongs par shar ba'i bzo byung yang nges pa rnam dag ma rnyed stabs /
skabs der bzhad khul du bon gyi ring lugs 'dzin pa gshan tshang khri chen mi 'gyur gtsug phud dbang rgyal zhes pa snyan ngag la mkhas pa'i grags pa yod gshis khang gsar dpon tshang lags brgyud snyan zhu mdzad de sku gam du bcar nas dogs gcod mdzad par /
khong nas snga mo rig gnas la sbyangs pa phran bu byas kyang bar skabs su dug dang rkang 'bam gyis yun ring man rabs gso ba rig pa'i skor tsam ma gtogs gzhan tsam bzhag tu lus pas phal cher brjed 'dug /
'on kyang rtsa 'grel yong lugs dang /
rtsom rgyugs byed lugs sogs 'di 'dra byed dgos kyi spom khrid lam pa dang dbyangs can dgyes glu'i dpe zhig g.yar por gnang /
de dang rje blo bzang ye shes kyi dper brjod sogs la zhib gzigs kyis le'u gnyis pa'i dpe dang gzugs can gyi rgyan gnyis la /
dpe gzugs bdud rtsi'i zegs ma zhes pa'i dper brjod bka' rtsom gnang ste khri chen nyid la rtsom rgyugs kyang 'bul bar mdzad do / /
rje nyid dgung grangs nyer lngar phebs pa me zhes pa me 'brug tha skar zla ba'i nang bkra shis lhun por ri khrod phyag dbang du phebs /
de skabs rje blo bzang bstan 'dzin sngags chen du phebs pa'i skabs yin pas de'i zhabs drung nas /
rje dpal ldan ye shes nas brgyud pa'i dga' ldan lha brgya ma dang /
rdor sems sgom bzlas gnyis kyi 'khrid /
rje blo bzang rgyal mtshan nas brgyud pa'i 'khrid chen bzhi dang bcas pa'i phyag chen zab khrid /
jo lugs sgrol ma nyer gcig gi rjes gnang sogs lung khrid rjes gnang mang po dang /
grub dbang bskal bzang chos rgyal yang gdan sar bzhugs pa @# / /
nas 'jam dbyangs dang dbyangs can ma'i rjes gnang dang lung kha shas /
dge ba'i bshes gnyen dpe thub dka' chen tshe brtan bstan 'dzin zhub zhig nas kyang laM rim 'jam dpal zhal lung gi bshad lung dang lung kha shas /
paN chen thams cad mkhyen pa phyogs las rnam rgyal dpal bzang po dgung grangs bco lngar phebs pa'i zhabs drung nas dga' ldan lha brgya ma dang nyid kyis mdzad pa'i zhabs brtan mdun nam ma'i lung bcas bsan /
slar bzhad du phebs nas khyab bdag 'jam dpal gshin rje gshed po bcom ldan 'das dpal rdo rje 'jigs byed chen po lha bcu gsum gyi dkyil 'khor du bdag nyid 'jug cing dbang blang ba'i tshul rnam par bshad pa 'khrul zad mkhas pa'i zhal lung zhes bya ba deng dus kyi 'gro ba rnams kyis dbang don lta ba'i 'dren byed lta bur gyur pa 'di'i bka' rtsom gyi dbu btsugs nas /
de'i phyi lo dmar ser can zhes pa me sbrul lo'i mchu zla'i nang du grub par mdzad /
lo de'i dpyid dus bzhad sde pa rnam gnyis nas thugs 'gan gtsor bzhes kyis 'phags pa gru 'dzin mgon dang zhal mi gnyis ba rgyal sras sems dpa' chen po'i snang brnyan gang du bzhugs pa'i lha khang nyams gogs su gyur pa zhig gso mdzad pa'i 'go ar chog /
mjug gi rab gnas /
ji ltar bzhengs pa'i dkar chag sogs mdzad par rje 'di gdan zhu mdzad /
de skabs bzhad sde pa che khang zhabs drung ye shes mtshan ldan nam /
bla dwags kyi mtshan la zhabs drung bag thug zhu ba de'i drung du gang gi zhabs gras sde pa rig 'dzin lags zer ba pho rtsal sna dgu la byang chub pa zhig yod pa dang mnyam du dgu mtha'i rkyang sbrags kyi bsgyur bgod ri mo sbyong bar mdzad /
zhabs gras khong rdel rtsis la byang chub pa dang /
rje nyid kyi de snga dgu mtha'i dpe tsam yang ma gzigs stabs skabs der rje nyid zhan pa lta bu byung /
'on kyang rje nyid nas dbyar thog snga dgong gi char thos bsam sgom gsum ma chag ngos nyin gung gsol tshigs grol 'phral sa gzhong ma 'byor rung glegs shing che ba zhig gi steng du spang thal brdal te dgu mtha'i ri mo tshar re ma chag pa dang sngon 'gro'i tshig don rnams kyang thugs su chud par mdzad /
ston dus bzhad sde dpon 'khor 'brog khrod nas 'byor 'phral rje 'di yang mthong gzhis su spyan 'dren zhus /
bar gcod sel ba'i dbang rjes gnang ljags bsgo byabs khrus sogs @# / /
gnang zhing phyi nang gi rig pa'i gnas sogs chos kyi gsung mol 'byams klas /
khyad par sde zhabs drung mchog nas gnas brtan rin po che dang rig 'dzin gnyis kyis ris ji 'dra byas song gsung bar /
rig 'dzin lags zhabs gras su phebs nas sa ris mdzad rgyu ma byung bas rkyang mtha' khyar khyor las sbrags mtha' la dbu ril ril du lus /
rje 'dis rkyang sbrags kyi ri mo cha tshang nor 'khrul ti la cha tsam med cing shin tu byang ba'i rgyugs 'bul dang stabs mtshungs bai dkar nas gsungs pa'i skar rtsis kyi sngon 'gro /
'dri dang bgrang ba g.yas nas brtsam zhes sogs la bshad pa rgyas par mdzad pas /
zhabs drung lags ha las te dge rgan la shod rgyu med pa'i bshad pa mang po de tshe gnas brtan rin po cher dngul chu'i grog srubs pha tshe nas rnyed byung ngam /
rig 'dzin khyod kha sing rdzig mdog yod de da cha gyod mi dul can gcig dang thug na 'ub ste 'dus /
zhes pa de byung 'dug ces kyal ka yang mdzad /
phyis spel dkar sde pa tshe ring don grub lags nas lnga bsdus /
gza' lnga /
zhag gsum rnam dbye /
stong 'jug sogs skar rtsis /
keg rtsis /
mthun sbyor rtsis nad rtsis /
gshin rtsis /
gtan gyi mtha' rtsis sogs nag rtsis /
tshe rtsis dang dus sbyor dum lnga sogs dbyangs 'char gyi skor rnams kyang mtha' chod par sbyong bar mdzad /
'on kyang lo re gnyis shig le'u tho rgyas par 'don gnang las /
gzhan ma 'di skor thugs dam sad rkyen che bas phyag len du 'gel bar mi mdzad do / /
rje nyid dgung grangs nyer bdun du phebs pa dus kyi pho nya zhes pas rta la'i zla ba gnyis pa dang gsum pa'i nang mkhas grub chen po'i zhabs drung du bcar bzhugs mdzad nas nyid kyis mdzad pa'i spyan ras gzigs kyi sgrub thabs kyi lung dang /
bde can myur lam gyi dmigs gnad sogs chos bka' mang po dang /
khyad par mdo sngags nyams len gyi gnad la dogs gcod mtha' yas pa mdzad /
zla ba bcu pa'i nang bkra shis lhun por paN chen thams cad mkhyen pa'i phyag dbang du phebs te zhabs brtan blo bzang dpal ldan rtsibs stong 'du byed kyis zhes sogs kyi ljags lung dang /
de skabs rje blo bzang bstan 'dzin yongs 'dzin du phebs skabs yin pas de'i zhabs drung nas bde mchog lU i pa /
dril bu phyi nang gnyis /
kyai rdor lha dgu spyi bka' sogs kyi dbang /
phyag drug pa @# / /
dang chos rgyal phyi nang gsang gsum sogs kyi rjes gnang /
lam rim myur lam gyi bshad lung rgyas pa sems bskyed mchod pa dang bcas pa dang /
grub dbang bskal bzang chos rgyal nas kyang rjes gnang dang lung mang po bsan /
khyad par che khang nas sne sbyor mdzad de spel dkar paN+Di ta rje drung blo bzang dge 'dun dang mjal /
nyin mtshan khor mar dam pa'i chos kyi 'bel gtam gyi ngang du 'byams pas /
snga sor gnas brtan sku yon chen po yod skad thos nas chos kyi gleng mo 'dra bya rgyu byung na snyam yang nga la spyan ras tsam yang ma g.yos zhes bzhad bro mdzad /
nges pa don gyi paN+Di ta 'di'i drung du legs nyes blang dor gyi mtha' thams cad ji bzhin du rig par byed pa'i gnas kyi bye brag rnams sbyang chog pa'i snyan zhu mdzad par gzhan ma yong ste sde'i sbyor la rtsis byang po dgos gsung bar /
rdel rtsis mi shes kyang sa ris mkhyen tshul zhus pas 'o na nges par yong zhes gsung pa ltar /
sgra mdo ka lA pa'i mtshams sbyor lnga dang ming le drug /
snyan ngag me long ma'i le'u thog mtha' bar gsum /
bod gangs can gyi skad kyi sgo nas lugs zung gi brda rnams ji ltar sprod pa'i tshul gyi bstan bcos sum cu pa dang rtags kyi 'jug pa /
rgya bod kyi ming gi rnam grangs mtha' yas pa mngon par brjod pa /
sdeb sbyor rin chen 'byung gnas ngo mtshar rtogs byed kyi rim dang bcas pa rnams sbyong bar mdzad cing phyis kyang de dag gi gzhung rgya bod kyi 'grel pa dang bcas pa la dri ma med pa'i rnam dpyod kyis brtags shing dpyad pas /
gang bsan sbyong mdzad pa rnams su ma zad ka lA pa'i 'phros dang tsan+d+ra byA ka ra Na /
pa Ni byA ka ra Na /
dbyangs can byA ka ra Na rnams kyang rang shugs kyi mkhyen te rig pa'i gnas mtha' dag pa'i bstan pa 'dzin cing spel bar byed pa la 'gran zla bral ba'i mahA paN+Di ta chen por gyur pa ni thugs kyi gdams pa yi ge ris su 'khod pa'i glegs bam rnams kyis shes la /
gzhan du rig gnas la sbyangs sbyangs dang mkhas mkhas kyi grags pa dang zhal po dbyar gyi dun+du b+hi'i rjes su snyeg na yang /
don du zos ma zos dmar chung gi lce dang /
'gugs ma 'gugs phu dung gi kha sha'i dpe ltar /
'go'i na mo /
mchod brjod dang smra tshig /
sum br-i ta kyi ri mo rnams kyis sgra /
snyan ngag /
mngon brjod /
sdeb sbyor rnams kyi nang gtam phyir skyel @# / /
byed par 'dug pas bag yod par 'tshal lo / /
'di skabs bi lung bla ma rin po che dge 'dun bzang po bkras lhun skyid nar phebs pa'i mjal phyag tu bcar /
rje bdag nyid chen po dang dngos su mjal ba lta bu'i thugs dang 'khrungs te lam rim bka' chos la bcar chog pa zhus pas /
zhal 'dzum bag dang bcas de ltar nges par mdzad 'thus /
'on kyang re zhig nyer mkho bsgrub bde bas 'di khar bsdad nas zla tshes 'di tsam la bi lung du 'byor pa mdzod /
de skabs rang dred rgyags byed na ma gtogs sbyin bdag bzang po yod pas chos gos snam sbyar gding lhung maN+Dal dang dpe cha phran bu yod na las gzhan ma nyer mkho gang yang khyer mi dgos /
zhes sogs dus yun rin po nas thugs 'dris yod pa lta bu'i bka' slob stsal ba bzhin re zhig gdan sar bzhugs te dus tshes ma 'gyangs par bi lung du phebs /
bde lam don bdun ma dang bsres pa'i zab khrid sems bskyed mchod pa dang bcas pa dang /
yongs 'dzin paN+Di ta chen po'i gsung kha shas kyi lung stsal ba bsan /
sngon du bzhad nas phebs ka'i mnal lam du thang yangs sems stong pa'i gnas lugs lta ba 'di / /
srung ba phal gyi do zla ga la yin / /
de phyir nges don phyag rgya chen po la / /
yid 'gyur myong ba bton na mi 'thad dam / /
mchod sbyin gtor ma'i tshul la brtson byed pa / /
'dre 'bebs phal gyi do zla ga la yin / /
de phyir yengs med brtan po'i ting 'dzin gyis / /
'chag med gtor ma btang na mi 'thad dam / /
de ltar ji skad smra bzhin nyams blang na / /
'phral rkyen bar gcod zhar la bzlog par nges / /
gal te da dung bzlog par ma gyur na / /
sngon gyi las ngan yin pas bdag gir byos / /
de yi steng du khams gsum sems can gyi / /
mi 'dod sdug bsngal thams cad hril gyis longs / /
dus gsum sangs rgyas thams cad bka' bgros kyang / /
'di bas zab pa'i gdams pa yod re skan / /
tshul 'di lcags bya gro bzhin zla ba yi / /
yar tshes drag po'i dgong myur sprel gyi dus / /
sgyu lus 'byung 'khrugs 'tshe bas nyan pa la / /
phan phyir gros 'debs yi ger bris pa dge /
zhes so / /
de nas zla ba brgyad pa'i nang bzhad sde pa zhabs drung lags nas dben gnas dga' ldan chos 'phel du grub dbang bskal bzang chos rgyal spyan drangs te rig byed ma gtso bor gyur pa'i rjes gnang @# / /
dang lung mang po zhus pa rje 'dis kyang bsan /
sde pa nyid nas dbu nan che khar grub dbang mchog nas kyang bka' gnang bar brten khong pa dang mnyam por rig byed ma'i bsnyen pa 'bru 'bum sbyin sreg dang bcas pa mdzad /
de nas sde pa dpon 'khor mang mkhar chab bzhes la phebs rgyur rje 'di yang mnyam du spyan 'dren zhus /
khong pa yar lam dkon gnas mar phebs te snying ri khri chen skal bzang tshe dbang phun tshogs nas byad 'grol /
dug dbyung /
tshe dbang 'chi med dpal ster bcas zhu bar mdzad pa rje 'dis kyang grub mtha'i phyogs lhung med par dad cing gus pa'i sgo nas bsan cing /
der bzhugs ring sa snying gi skor la bka' 'dri phebs pa rnams la lan zab cing rgya che khungs dag sha stag zhus pas khri chen nyid thugs yid lhag par phrogs te /
phyis khong rang gi zhal slob dge tshul slong du bsgrub dgos rnams kyang rje 'di'i zhabs drung du rdzong brda gnang zhing thugs dogs 'ga' zhig gcod pa dang /
khri chen nyid nas gsar rtsom bskyangs pa'i pod chung zhig la tshig don gyi skyon 'don zhu bar dge slong zhig ched rdzong gnang ba sogs sa snying gi skor la yang tshad mar mdzad do / /
rje nyid dgung grangs so gcig tu phebs pa rnga ? chen zhes pa chu khyi zla ba brgyad pa'i nang grub dbang bskal bzang chos rgyal mdog spang yul du gshegs tshul bstan /
bzhad sde dpon g.yog nas dbu nan mdzad par brten rje 'di yang gshed rtsol gyis phebs /
tha gong bla ma tshul khrims don grub lags dang mnyam du pur sbyong sogs dgongs pa rdzogs thabs rgyas par bsgrubs /
tha gong bla ma 'di nas 'jam lugs tshe dpag med lha lnga'i dbang bsan cing phan tshun thugs yid gcig tu 'dres /
de nas rim gyis bkra shis lhun por dgongs rdzogs bsgrub pa sogs kyi ched du phebs /
sku chas sngar btangs zin ma gtogs har gdong mi tshan la dgos tshul byung ba'i gnad dkag la brten /
sde pa zhabs drung lags nas do dam gyis sku chas tshang ma khyim ? mjug la jul ma gos par paN chen thams cad mkhyen pa'i phyag tu phul /
bla brang chen po nas kyang grub dbang de nyid kyi zhabs gras tshang mar TaM srang bco lnga re'i gsol ras thon pa rje 'dir yang stsal /
de la dgos cha bsgrubs te grub dbang de nyid kyi dgongs pa rdzogs phyir mchod @# / /
khang khag la mchod 'bul rgya chen mdzad /
lhag lus phran bu chos zhu'i mthun rkyen mdzad de yongs 'dzin no min han chen po nas sngags rim dang dbang don de nyid yang gsal sogs kyi lung dang /
yongs kyi dge ba'i bshes gnyen dka' chen rin po che ye shes bkra shis sam bla dwags kyi mtshan ku bai ra zhu ba nas rje dpal ldan ye shes kyi gsung 'bum tshang ma'i lung sogs bsan /
bla ma 'di dang phan tshun thugs yid gcig 'dres kyis chos phar bsan tshur bsan mdzad cing /
phyis bla ma 'di bzhad byang sbug chab bzhes su phebs skabs ri khrod du spyan 'dren zhus te dgun thog bzhugs /
dbyar bsil dgun dro ba'i gnas kyi dge mtshan la thugs lhag par dgyes pa jo bo mnyes thang du phebs pa lta bu byung /
paN chen blo bzang chos kyi rgyal mtshan gyi gsung tshang ma'i lung dang tshangs pa /
ne ser ba'i rjes gnang sogs chos bka' mtha' yas pa bsan cing phar yang ci rigs 'bul bar mdzad /
sngar mkhas grub kyi bla ma mang po'i zhal bskor kyang thugs dogs ma chod pa mang por rje 'dis sha chod rus chod rus chod du 'gro ba'i lan thogs med phul bas zhal 'dzum lhug par grol te /
pha pha lung srub 'di 'drar legs bshad 'di 'dra smra mkhan yong ba /
sngar khyed nas gshin rje'i 'khrul 'khor gyi skor dgos tshul gsung yang 'di la bla ma gong ma'i bka' rgya dam par yod pas 'bul rgyu ma byung /
da cha khyed rang rje yab sras kyi snyan rgyud kyi bdag por 'dug pas 'khrul 'khor gyi gdams pa 'di yang chad lhag med par 'bul ba yin /
der ma zad gces shing phangs pa gshin rje'i srog rten lta bu'i yig cha mang po yod pa'ang chos bdag po la 'phrod na ban rgan 'chi gar blo bde bas rjes su tshang ma 'bul rgyu yin no / /
zhes gsungs pa ltar gdams pa yongs rdzogs gnang zhing yig cha rnams kyang gdan sar phebs 'phral phyi bsgril nang bsgril la phyag rgyas spung pa stsal /
phebs skor 'di skabs rje dpe thub pa blo bzang tshul khrims sngags chen mdzad skabs yin pas de'i zhabs drung nas 'khor chen lha bco brgyad dang mi 'khrugs pa lha dgu'i dbang sogs dbang rjes gnang dang lung mtha' yas pa bsan /
'di nas bzung bla ma 'di yang rigs kyi cod pan mchog tu bzhes te chos bka' mang po bsan cing zhing ma gshegs kyi bar skyabs zhu'i @# / /
dngos po tshan che bar 'bul bar mdzad /
tshur yong rje 'di'i sku gsung thugs kyi yon tan la spyan khyod shor ba lha bus dbang phyug brgyad ldan zhes pa'i rje 'di'i mtshan bstod bka' rtsom gnang skabs /
skul ba pos dbang med btang ba ma gtogs 'di 'dra dge slong rin po cher gzigs rtog 'beb nyen e yong zhes gsung pa sogs dus kun bsngags brjod 'ba' zhig mdzad pa'i sgo nas spyan gyi 'bras bu bzhin du skyong bar mdzad de /
lan cig skyabs zhu mdzad pa'i bka' lan du /
! mtshams zhu /
da lam khang gsar dpon tshang lags kyi mdun rab dkar lha rdzas /
rin 'khor srung 'dod yon gyi grangs ldan gnas tshul zhib 'khod bcas gnang 'byor ni /
mngon rtogs rgyan las /
bla ma dang ni pha ma dang / /
nad pa dang ni nad g.yog dang / /
skye mtha'i byang chub sems dpa' la / /
yon ni gzhal du med pa yin / /
zhes dang /
rgyal ba dben pas /
mdor na nyams rtogs che chung gang skyes pa / /
dad pa che chung bsgoms pa'i mthu yin pas / /
zhes sogs gsungs pa ltar /
ngos lung rtogs kyi yon tan cha phra yang chos 'brel thob pa rgyu mtshan du byas nas bla ma'i 'du shes kyis snga phyir dngos po tshan che ba gnang ba ni /
zhes sogs dang /
lan cig gi bka' lan du /
! mang thos sgrub la brtson pa'i spong ba pa / /
gnas brtan dbang phyug chos bzang gang de nas / /
mang du thos kyang tshul bzhin sgrub la g.yel / /
khrims brgya nos kyang nyes ltung dri ma can / /
ban rgan bdag la thugs kyis ma bskyud pa'i / /
phyag bris rten ldan rgyu chung ma nyams pa / /
lag pa'i rtse mor son pas bdag yid tshims / /
'di na'ang gzhan don dag tu ming btags pa'i / /
bya ba 'ga' zhig rim sel tsam du mchis / /
skabs don nyid nas bdag la gang gsung don / /
nyam chung bdag gis 'grub par dka' mod kyang / /
slu med lha dang bla mar gsol btab nas / /
bzhed pa ji bzhin 'grub pa'i smon 'dun bgyid / /
sngon gyi dam pas byin brlabs pho brang mchog /
rdo rje'i gzhal med khang nas tshes dge bar / /
dam tshig mdud pa myong grol ril bu bcas / /
dwangs ? ba'i yid kyis phul bsad dgyes bzhes mdzod / /
ces kyang phebs so / /
gzhan yang lung 'phro kha shas zhu rgyu yod pa yongs 'dzin rdo rje 'chang nas dge bshes mos pa zhig la zhus na yong zhes phebs kyang seng chen sprul pa'i sku @# / /
blo bzang bstan 'dzin dpal 'byor dpal bzang po 'di sku 'phreng sngon ma nas 'brel ba yod pa lta bus zhal mjal ba tsam gyis thugs dad 'khrungs te lung 'phro thams cad 'di nas bsan /
sprul pa'i sku'i drung chen thugs ngab shin tu tsha ba yod kyang rje 'di lta spyod gtsang gshis res 'ga' chos kyi gsung mol mdzad bzhed na de bzhin mdzad chog ces zhus 'dug pa ltar /
skabs skabs su rje 'di 'bod gnang gis chos kyi gsung mol yun ring mdzad cing thugs mkho'i phyag dpe 'theb mang po drung chen gyi ngos phag ci rigs par dbu nan gyis gsol ras su stsal /
sprul pa'i sku rang nyid nas rje 'dir 'jigs byed bcu gsum ma'i dbang zhig zhu bar mdzad kyang rkyen ci rigs pas stabs 'grig ma byung bas phyis kyang thugs gcod ? che bar mdzad /
'on kyang rtsa ba'i bla ma dang dbyer med pa'i thugs dad dang zhabs gus 'gyur ba med par mdzad pa yin te /
phyis thob rgyal bla ma rin po che seng chen 'di'i sku zhabs su bcar skabs dngul chu'i bla ma rin po che ya 'dra deng dus shin tu dkon pa'i bla mar 'dug /
ya gi bzhugs gnas lung khugs ya 'drar ma mdzad par dgon pa 'di lta bu zhig tu bzhugs na khams sog thams cad 'du gnas su song gshis bstan pa rgya cher 'phel nges 'dug kyang /
bzhugs gnas kha phyogs 'tshus ? pa 'di skyon che nges 'dug /
ces dang /
rdo rje 'chang rang nyid nas 'byung bzhi gtor ma'i 'khrid yig mdzad pa la'ang gzhan pa'i dgos pa ma mchis rung /
bla ma rin po che'i 'khrid yig tu rje btsun blo bzang chos rgyan la dgag pa mdzad 'dug zer ba'i grags ngan dang log rtog sel byed yin zhes dang /
khong 'khor lo sdom pa dngos su 'dug pas nged rang gi gcung po drung chen yang bde mchog lha lnga'i dbang 'khrid zhu bar dngul chu rang du rdzong brda byas pa yin zhes kyang phebs /
mdor na phan tshun thugs yid gnyis med du gyur te chos bka' mang po bsan cing /
zhing ma gshegs kyi bar skyabs rten tshan che chag med 'bul bar mdzad /
tshur yang sku la mnab rung gi na bza' re lo ltar 'bul bar mdzad do / /
gzhan yang 'di skabs gsol dpon blo bzang dar rgyas nas kyang rje 'di gus pas bsnyen bkur te chos bka' mang po zhus /
gsol dpon 'di kun spyod gtsang zhing zhi dul che ba /
rig gnas mtha' dag par mkhyen @# / /
pa rgyas shing nyams len la gzhol ba sogs bsngags 'os yon tan gyis phyug pa zhig yod pas rje 'dis kyang rig byed ma'i bsnyen sgrub las gsum sogs rje tshar chen gyi yig cha tshang ma'i 'khrid lung sgom lung rnams dang /
gzhan lung dkon pa mang po dang /
gsol dpon rang gi bka' rtsom mang po'i lung yang bsan /
de nas slar rim gyis bzhad mthong gzhis su phebs /
gcung po ye shes chos rgyal nas zla ba dgu pa'i nang yab glo bur du gshegs pa'i rgyu mtshan zhus /
rgyun du yab sras phan tshun thugs brtse che gshis thugs ngal tshad med pas spyan chab kyang lhung tshad pa byung /
de 'phral sbyang chog zhu chas sogs dngos 'bul mi dman pa dang bcas mkhas grub chen po'i sku zhabs su bcar /
zhal mjal ma thag thugs skyo ba'i spyan chab mang po lhug par shor ba dang bcas bdag gi pha bdag rang ma bsdad pa'i skabs glo bur du 'das 'dug pas da cha re sa'i skyabs mgon bla ma rin po che khyed las gzhan na ma dmigs pas thugs rje'i mthu dpung bskyed de ngan song ngan 'gro'i skye gnas ngan pa las skyabs te mtho ris dang thar pa'i lam sna zin pa zhig thugs rjes gzigs zhes lus thams cad sa la phabs pa'i phyag dang bcas zhus par /
mkhas grub chen pos gsung 'phang mtho ba dang bcas /
'o /
dge slong rang gis pha gson pa'i dus na zas gos sbyong lugs /
'das nas dge rtsa byed lugs /
de thams cad lha 'dre mi gsum zhe mi khrel ba'i las yin /
da cha dge bsnyen bkra shis dpal 'byor kho rten sdug pa lha la byas pas chog pa la sems ngal byed rgyu ci yod /
ces rdo rje'i gsung rjen par phebs pa thugs kyi ngal ba gso ba'i stegs su gyur /
gzhan yang yab kyi ched du dmigs chos 'brel thob pa'i bla ma rnams la bsngo rten /
rten 'gangs cher mchod 'bul /
dge 'dun gyi sder bsnyen pa kur sogs thugs 'khos la bstun pa gzabs rgyas dang /
sngar bde chen bla ma rin po che'i zhal mjal gsung thos med kyang thugs dad shin tu che ba yod pas bsngo rten zhig nges par 'bul grub pa mdzad do / /
de ltar sngon du yang gleng ba ltar rje 'dir khyi 'brug skad kyi bdun zur la sku dog che nges yod pa ltar lo 'dir yang grub dbang bskal bzang chos rgyal dang yab gnyis ka gshegs /
de nas lo ngo 'phos @# / /
pa tsam ma gtogs ring por ma thogs par mkhas grub chen po yang gshegs pa'i tshul bstan te /
de yang rje nyid dgung grangs so gnyis su phebs pa khrag skyug ces pa chu phag hor zla lnga pa'i smad char nges pa don gyi mkhas grub chen po ngag dbang rdo rje dpal bzang po gzugs sku'i bkod pa bsdu ba'i dus la babs pa na thog mar mgul cham zhig bzhes tshul bstan par /
zhabs zhu rnams kyis dpon tshang rab rgyas zer ba rtsa chu brtag pa'i tshad byed pa'i sman pa zhig yod par gtugs pas /
khong nas tsha ba chen po rgyas 'dug pas sku stod la snyung gzer yong nyen che /
nges par gsol sman zhig bzhes dgos zhus pas /
mkhas grub chen po zhal phyir bcus te ha ha nga la gzer rgyag dogs med /
nga'i 'di rgas nang sha stag yin pas sman zos kyang dgos pa med gsungs te gsol sman phul kyang ma bzhes shing zhabs zhu la yang zhing gshegs pa'i gsung sha stag phebs khyad par dge slong chos bzang kho la nga dang 'phrad par myur du shog gyis gsungs pa ltar /
bzhad pa rnams rgyal ba'i dus chen spyi dang khyad par chos 'khor bskor ba'i dus chen chu stod zla ba'i tshes bzhi'i nyin dngul chu'i jo bo shel rtse'i rtsa ba dang rtse mo'i skor ba ci rigs la 'gro srol yod pa ltar /
bdag gi sru mo rtse skor du yong par rgyu mtshan dang bcas kho na bskur byung bas rje 'di thugs blo 'tshabs khar dge slong zhig nas kyang rgyun du de 'dra mi gsung ba la da lam de ltar gsung pa yag po min 'dug pas mgyogs par phebs pa drag ces zhus par brten /
de 'phral phebs te mar lam srung mo'i gu ru brag phug tu gsol tshigs bzhes nas phebs pas dge 'phel du gung ja grol mtshams su 'byor /
rgyun du dge 'phel du phebs tshad la mkhas grub chen po'i gzim phug gi bug sgo'i rdo pa zhig la dbu gtugs nas thugs smon yun ring mdzad pas dreg pa mang po chags par dge slong chos bzang lags kyis smon lam 'debs sa zhes grags pa zhig yod par /
skabs der yang 'grul yol dang sbrags dbu gtugs nas thugs smon yun ring mdzad /
de nas sku gam du bcar bas spyan gyis gzigs ma thag dge slong chos bzang slebs byung dga' ba lo zhes dgyes pa'i gsung stsal /
phyag 'tshal dang bcas phyag dbang zhus pas phyag gnyis @# / /
dbu dang bcas pa'i gsum ga rje 'di'i dbur bzhag ste skye ba kun tu ma dang /
thub dbang gnyis pa blo bzang grags pa yi / /
mdo sngags chos kyi rgyal mtshan 'od 'bar bas / /
mtha' yas gdul bya'i rmongs pa kun sel zhing / /
phan bde 'dab brgya'i dga' tshal rgyas gyur cig /
rmad byung sras bcas rgyal ba'i byin rlabs dang / /
rten 'brel bslu ba med pa'i bden pa dang / /
bdag gi lhag bsam dag pa'i mthu stobs kyis / /
rnam dag smon pa'i gnas 'di 'grub par shog /
ces pa rnams kyis thugs smon nan che bar mdzad pas /
bla ma'i sku gsung thugs kyi yon tan dang bka' drin la dgongs spyan chab mang po shor /
de nas bla ma rin po che sku khams nyog pas 'o brgyal po mi 'dug gam zhus pas /
nga la na gzug tsha gzug gang yang mi 'dug /
'on kyang da cha las ngan phal cher dag nas rnam par shes pa 'di bde ba can du 'gro rgyu yin pa 'dra /
de'i rgyu mtshan sngar su la yang ma bshad pa'i gsang gtam de /
de ring dge slong chos bzang khyod la 'chad pa yin /
de yang nga'i skye ba 'di'i sngon ma de dmag mi sems bzang ba zhig yin pa pha bong chen po zhig gi 'gram du 'phong la me mda' phog nas 'das pa dran /
de'i sha rtags 'di yin gsungs nas 'phong gi bug pa nas sku rgyab phyogs su sor do gsum tsam song sar sku sha'i mdog sngo ba mtheb rgya tsam gyi dbus su bug pa chung ngu dang de'i mthar spu phran bu skyes pa zhig na bza' bsal nas ston par mdzad /
de'i rjes su sngon gyi las smon bzang po'i stobs kyis gro 'khor bkra shis khang gsar pa'i bur dal 'byor thob nas ming la lha btsan rdo rje btags /
de nas bkras dge'i slob dpon byang pa dge 'dun yar 'phel la gtsug phud phul bas ming dge 'dun rdo rjer btags /
de rjes r+wa lo dbon po chos rje ngag dbang dar po la dge tshul bsgrubs pas ming ngag dbang rdo rjer bsgyur /
de ltar ming lan gsum byung yang rdo rje'i sgra ma 'gyur ba des nga tshe ring du gnas pa'i rten 'brel 'grig pa yin /
skye ba 'dir phal cher sgrub pa kho nar 'bad nas bde ba can du skye ba'i 'dun pa dang smon lam shugs drag po byas pa yin /
de ltar byed pa yang bzod pa ma thob par rang nyid ngan song du mi ltung ba'i @# / /
gdengs med pas gzhan don yang ltar snang tsam yin /
bzod pa zhig thob na /
bzod thob ran song yongs mi ltung /
zhes gsungs pa ltar /
rang nyid ngan song du ltung ba'i dogs pa med cing gzhan don yang ci rigs 'grub pa yin /
'on kyang las kyi lhag ma sbyong ba'i phyed 'chi khar lo gsum nyal sar lus na ma gtogs bde ba can du bgrod mi nus pa zhig byung bar /
da phan nyal sar lus nas lo gnyis lhag tsam las ma song yang gtong len dga' mo byas pa yin pas /
da cha las ngan phal cher dag nas lus sems bral ma thag rnam par shes pa bde ba can du thal le 'gro ba yin pas the tshom ma byed /
der skyes nas rgyal ba 'od dpag med las gdams pa dang rjes su bstan pa nos te ring por ma thogs par bzod pa zhig thob par byas /
de nas sprul pa mang pos sems can gyi don byed par smon pa yin pas re zhig mi'i skye ba mi yong /
skye ba yin zer ba byung na de'i kha de la thal ba zhig nges par 'debs thub pa gyis /
zhes sogs dang /
da ngas 'khrugs dogs kyis yid skyor byed pa yin pas dge slong gis byams pa'i bstod pa tshangs spyod ma dang /
jo bstod dang /
rgyal ba'i sku gsung ma rnams ngal bus skyor cig gsung pa ltar dag cing gsal bar 'don par mdzad kha'i nyams len la gsal 'debs shig bya dgos gsung bar /
bla ma kha'i nyams len la gsal 'debs shig bya dgos gsung bar /
bla ma rin po ches sku tshe ril po nyams bzhes mdzad pa las lhag pa ci la yong bas gsal 'debs ma zhus kyang thus sam zhus par /
'o na nga'i 'chi kha'i nyams len la nor 'khrul yod med dge slong gis nyon cig gsungs nas /
bshes gnyen bsten tshul nas zhi lhag gi bar gyi lam mthun mong ba dang /
bskyed pa'i rim pa gnyis la bsngo bgrang lam pa dang /
rdzogs rim spyi dang khyad par 'chi dus kyi bsre 'pho'i skor la tshig nyung la don 'dril ba'i bka' bshad zab par gnang ste /
de ltar byas na 'grig 'dug gam gsung bar /
rje 'dis phyag 'tshal dang bcas nges par 'grig tshul zhus pas /
'o drag ngas 'chi ba zer ba 'di 'jigs drags tshe smad phal cher de tsho la rem rem byas pa'i rtsis yin zhes gsungs /
gzhan yang ngo mtshar shin tu che ba'i gsung dang rtags mtshan mang po byung 'dug kyang skabs 'dir yi ges 'jigs nas ma bris /
gang @# / /
ltar mkhas grub chen po dgung grangs gya bzhir phebs pa chu stod zla ba'i chad lhag ma bton pa'i tshes lnga dang /
rtsis pas tshes lhag pa'i dbang gis tshes bzhi'i nam phyed yol tsam gyi dus su gzim phug tu thag sgra shin tu che ba zhig byung nas /
de 'phral zhabs zhu ba dang bcas rje 'dis kyang phebs pas mkhas grub chen po zhing gshegs tshar ba gzigs pas thugs ngal shin tu che ba mi bzod pa lta bu byung rung thugs la dpa' bskyed de dgongs rdzogs bsgrub rgyu sogs mjug gi bya ba thams cad kyi thugs 'gan gtso bor bzhes shing /
rang nyid kyi sku chas kyi steng nas kyang mchod 'bul /
skyabs bsngo /
bsnyen bkur sogs rgya chen dang /
phyis dge 'phel du drug pa tshes bzhi'i dus mchod nyin bsnyen bkur nyin gang brgya mchod sna lnga dang bcas pa ji srid bar chag med gtong rgyu'i thebs dang /
mkhas grub chen po'i dbu thod tshang ma dge 'phel rten sgam du bzhugs pa'i nang gser dngul g.yu byur mu tig zhum mig la sogs pa rin po che sha stag gis byur bur 'geng bar mdzad cing /
zla ba byung ngo cog gi tshes bzhir zla mchod kyang chag med mdzad khyad par rje 'di grwa rkyang sku chas shin tu zhan pa'i skabs kyang ri khrod rgyun phogs kyi steng nas 'bru kha la gsum re sku rgyab kho nar bzhes te lo rer theng gsum bzhi re chag med 'bul bar mdzad cing /
rgyun bar yang bla ma'i sku gsung thugs kyi snang ba dang mi 'bral ba'i ched rje 'di gang du bzhugs pa'i gzim phug gi shar du mkhas grub chen po'i dbu zhwa /
lhor gsung 'bum /
nub tu snang brnyan /
byang du chems gdung bcas sri zhu chen po'i sgo nas bzhugs su gsol ba sogs mdor na bla ma thams cad kyi nang nas bka' drin 'gran gyi de med du bzungs te mnyes pa gsum gyi sgo nas ma nyes par mdzad /
bla ma 'dis kyang rje 'di lung rtogs bstan pa'i bdag po dam par 'gyur ba snga mo nas dgongs te gsol 'debs zhus ma zhus lam bltos par zhal gyi gdams pa thams cad bum pa gang byo'i tshul du stsal /
rje 'dis kyang gang thob pa'i gdams pa rnams kyi tshig don phra mo tshun chad phyin ci ma log par thugs su chud pa'i sgo nas nyams bzhes mdzad cing /
phyis mkhas grub chen po'i gsung mtha' dag 'bad rtsol gyi sgo nas khu bsdus mdzad de po ti che phyogs gsum du gsar bzhengs gnang nas @# / /
de dag gi lung khrid kyi rgyun rnams rgya cher spel bar mdzad pas deng skabs mkhas grub chen po'i mtshan grags che ba yang rje 'dis sri zhu de ltar mdzad pa kho na las byung bas thugs sras kyi gtso bo 'gran zla med par mngon sum du grub pa'o / /
de nas yongs 'dzin blo bzang bstan 'dzin dpal bzang po nas zla ba brgyad pa'i tshes 'gor rje bdag nyid chen po'i gsung 'bum gyi lung gtong dgos yod pas /
de khar dgag dbye cung zad ma grub kyang 'di khar byas thus yong bas 'phral du yong lugs kyis zhes pa'i phyag tham phebs par brten /
lo 'di'i zla ba bdun pa'i mjug bkras lhun du phebs te /
rje bdag nyid chen po'i gsung bka' rgya ma dang bcas pa phal cher gyi lung dang /
gzhan yang sngags chen dpe thub pa nas tshe dpag med lha dgu'i dbang /
legs gling dka' chen rin po che nas dben sa bka' 'bum gyi lung /
seng chen sprul pa'i sku nas mgon po'i be'u bum gyi lung /
sku zhabs blo bzang dar rgyas nas zhi khro sbrags sgrub kyi man ngag shin tu zab pa sogs /
dbang rjes gnang lung 'khrid mtha' yas pa'i bdud rtsis thugs kyi ka la sha byur ris dang thar pa'i lam sna zin pa zhig thugs rjes gzigs zhes lus thams cad sa la phabs pa'i phyag dang bcas zhus par /
mkhas grub chen pos gsung 'phang mtho ba dang bcas /
'o /
dge slong rang gis pha gson pa'i dus na zas gos sbyong lugs /
'das nas dge rtsa byed lugs /
de thams cad lha 'dre mi gsum zhe mi khrel ba'i las yin /
da cha dge bsnyen bkra shis dpal 'byor kho rten sdug pa lha la byas pas chog pa la sems ngal byed rgyu ci yod /
ces rdo rje'i gsung rjen par phebs pa thugs kyi ngal ba gso ba'i stegs su gyur /
gzhan yang yab kyi ched du dmigs chos 'brel thob pa'i bla ma rnams la bsngo rten /
rten 'gangs cher mchod 'bul /
dge 'dun gyi sder bsnyen pa bkur ? sogs thugs 'khos la bstun pa gzabs rgyas dang /
sngar bde chen bla ma rin po che'i zhal mjal gsung thos med kyang thugs dad shin tu che ba yod pas bsngo rten zhig nges par 'bul grub pa mdzad do / /
de ltar sngon du yang gleng ba ltar rje 'dir khyi 'brug skad kyi bdun zur la sku dog che nges yod pa ltar lo 'dir yang grub dbang bskal bzang chos rgyal dang yab gnyis ka gshegs /
de nas lo ngo 'phos @# / /
pa tsam ma gtogs ring por ma thogs par mkhas grub chen po yang gshegs pa'i tshul bstan te /
de yang rje nyid dgung grangs so gnyis su phebs pa khrag skyug ces pa chu phag hor zla lnga pa'i smad char nges pa don gyi mkhas grub chen po ngag dbang rdo rje dpal bzang po gzugs sku'i bkod pa bsdu ba'i dus la babs pa na thog mar mgul cham zhig bzhes tshul bstan par /
zhabs zhu rnams kyis dpon tshang rab rgyas zer ba rtsa chu brtag pa'i tshad byed pa'i sman pa zhig yod par gtugs pas /
khong nas tsha ba chen po rgyas 'dug pas sku stod la snyung gzer yong nyen che /
nges par gsol sman zhig bzhes dgos zhus pas /
mkhas grub chen po zhal phyir bcus te ha ha nga la gzer rgyag dogs med /
nga'i 'di rgas nad sha stag yin pas sman zos kyang dgos pa med gsungs te gsol sman phul kyang ma bzhes shing zhabs zhu la yang zhing gshegs pa'i gsung sha stag phebs khyad par dge slong chos bzang kho la nga dang 'phrad par myur du shog gyis gsungs pa ltar /
bzhad pa rnams rgyal ba'i dus chen spyi dang khyad par chos 'khor bskor ba'i dus chen chu stod zla ba'i tshes bzhi'i nyin dngul chu'i jo bo shel rtse'i rtsa ba dang rtse mo'i skor ba ci rigs la 'gro srol yod pa ltar /
bdag gi sru mo rtse skor du yong par rgyu mtshan dang bcas kho na bskur byung bas rje 'di thugs blo 'tshabs khar dge slong zhig nas kyang rgyun du de 'dra mi gsung ba la da lam de ltar gsung pa yag po min 'dug pas mgyogs par phebs pa drag ces zhus par brten /
de 'phral phebs te mar lam srung mo'i gu ru brag phug tu gsol tshigs bzhes nas phebs pas dge 'phel du gung ja grol mtshams su 'byor /
rgyun du dge 'phel du phebs tshad la mkhas grub chen po'i gzim phug gi bug sgo'i rdo pa zhig la dbu gtugs nas thugs smon yun ring mdzad pas dreg pa mang po chags par dge slong chos bzang lags kyis smon lam 'debs sa zhes grags pa zhig yod par /
skabs der yang 'grul yol dang sbrags dbu gtugs nas thugs smon yun ring mdzad /
de nas sku gam du bcar bas spyan gyis gzigs ma thag dge slong chos bzang slebs byung dga' ba lo zhes dgyes pa'i gsung stsal /
phyag 'tshal dang bcas phyag dbang zhus pas phyag gnyis @# / /
dbu dang bcas pa'i gsum ga rje 'di'i dbur bzhag ste skye ba kun tu ma dang /
thub dbang gnyis pa blo bzang grags pa yi / /
mdo sngags chos kyi rgyal mtshan 'od 'bar bas / /
mtha' yas gdul bya'i rmongs pa kun sel zhing / /
phan bde 'dab brgya'i dga' tshal rgyas gyur cig /
rmad byung sras bcas rgyal ba'i byin rlabs dang / /
rten 'brel bslu ba med pa'i bden pa dang / /
bdag gi lhag bsam dag pa'i mthu stobs kyis / /
rnam dag smon pa'i gnas 'di 'grub par shog /
ces pa rnams kyis thugs smon nan che bar mdzad pas /
bla ma'i sku gsung thugs kyi yon tan dang bka' drin la dgongs spyan chab mang po shor /
de nas bla ma rin po che sku khams nyog pas 'o brgyal po mi 'dug gam zhus pas /
nga la na gzug tsha gzug gang yang mi 'dug /
'on kyang da cha las ngan phal cher dag nas rnam par shes pa 'di bde ba can du 'gro rgyu yin pa 'dra /
de'i rgyu mtshan sngar su la yang ma bshad pa'i gsang gtam de /
de ring dge slong chos bzang khyod la 'chad pa yin /
de yang nga'i skye ba 'di'i sngon ma de dmag mi sems bzang ba zhig yin pa pha bong chen po zhig gi 'gram du 'phong la me mda' phog nas 'das pa dran /
de'i sha rtags 'di yin gsungs nas 'phong gi bug pa nas sku rgyab phyogs su sor do gsum tsam song sar sku sha'i mdog sngo ba mtheb rgya tsam gyi dbus su bug pa chung ngu dang de'i mthar spu phran bu skyes pa zhig na bza' bsal nas ston par mdzad /
de'i rjes su sngon gyi las smon bzang po'i stobs kyis gro 'khor bkra shis khang gsar pa'i bur dal 'byor thob nas ming la lha btsan rdo rje btags /
de nas bkras dge'i slob dpon byang pa dge 'dun lar 'phel la gtsug phud phul bas ming dge 'dun rdo rjer btags /
de rjes r+wa lo dpon po chos rje ngag dbang dar po la dge tshul bsgrubs pas ming ngag dbang rdo rjer bsgyur /
de ltar ming lan gsum byung yang rdo rje'i sgra ma 'gyur ba des nga tshe ring du gnas pa'i rten 'brel 'grig pa yin /
skye ba 'dir phal cher sgrub pa kho nar 'bad nas bde ba can du skye ba'i 'dun pa dang smon lam shugs drag po byas pa yin /
de ltar byed pa yang bzod pa ma thob par rang nyid ngan song du mi ltung ba'i @# / /
gdengs med pas gzhan don yang ltar snang tsam yin /
bzod pa zhig thob na /
bzod thob ran song yongs mi ltung /
zhes gsungs pa ltar /
rang nyid ngan song du ltung ba'i dogs pa med cing gzhan don yang ci rigs 'grub pa yin /
'on kyang las kyi lhag ma sbyong ba'i phyed 'chi khar lo gsum nyal sar lus na ma gtogs bde ba can du bgrod mi nus pa zhig byung bar /
da phan nyal sar lus nas lo gnyis lhag tsam las ma song yang gtong len dga' mo byas pa yin pas /
da cha las ngan phal cher dag nas lus sems bral ma thag rnam par shes pa bde ba can du thal le 'gro ba yin pas the tshom ma byed /
der skyes nas rgyal ba 'od dpag med las gdams pa dang rjes su bstan pa nos te ring por ma thogs par bzod pa zhig thob par byas /
de nas sprul pa mang pos sems can gyi don byed par smon pa yin pas re zhig mi'i skye ba mi yong /
skye ba yin zer ba byung na de'i kha de la thal ba zhig nges par 'debs thub pa gyis /
zhes sogs dang /
da ngas 'khrugs dogs kyis yid skyor byed pa yin pas dge slong gis byams pa'i bstod pa tshangs spyod ma dang /
jo bstod dang /
rgyal ba'i sku gsung ma rnams dal bus skyor cig gsung pa ltar dag cing gsal bar 'don par mdzad pas thugs mnyes pa'i tshul dang bcas dge slong gi nga la 'chi kha'i nyams len la gsal 'debs shig bya dgos gsung bar /
bla ma rin po ches sku tshe ril po nyams bzhes mdzad pa las lhag pa ci la yong bas gsal 'debs ma zhus kyang thus sam zhus par /
'o na nga'i 'chi kha'i nyams len la nor 'khrul yod med dge slong gis nyon cig gsungs nas /
bshes gnyen bsten tshul nas zhi lhag gi bar gyi lam mthun mong ba dang /
bskyed pa'i rim pa gnyis la bsngo bgrang lam pa dang /
rdzogs rim spyi dang khyad par 'chi dus kyi bsre 'pho'i skor la tshig nyung la don 'dril ba'i bka' bshad zab par gnang ste /
de ltar byas na 'grig 'dug gam gsung bar /
rje 'dis phyag 'tshal dang bcas nges par 'grig tshul zhus pas /
'o drag ngas 'chi ba zer ba 'di 'jigs drags tshe smad phal cher de tsho la rem rem byas pa'i rtsis yin zhes gsungs /
gzhan yang ngo mtshar shin tu che ba'i gsung dang rtags mtshan mang po byung 'dug kyang skabs 'dir yi ges 'jigs nas ma bris /
gang @# / /
ltar mkhas grub chen po dgung grangs gya bzhir phebs pa chu stod zla ba'i chad lhag ma bton pa'i tshes lnga dang /
rtsis pas tshes lhag pa'i dbang gis tshes bzhi'i nam phyed yol tsam gyi dus su gzim phug tu thag sgra shin tu che ba zhig byung nas /
de 'phral zhabs zhu ba dang bcas rje 'dis kyang phebs pas mkhas grub chen po zhing gshegs tshar ba gzigs pas thugs ngal shin tu che ba mi bzod pa lta bu byung rung thugs la dpa' bskyed de dgongs rdzogs bsgrub rgyu sogs mjug gi bya ba thams cad kyi thugs 'gan gtso bor bzhes shing /
rang nyid kyi sku chas kyi steng nas kyang mchod 'bul /
skyabs bsngo /
bsnyen bkur sogs rgya chen dang /
phyis dge 'phel du drug pa tshes bzhi'i dus mchod nyin bsnyen bkur nyin gang brgya mchod sna lnga dang bcas pa ji srid bar chag med gtong rgyu'i thebs dang /
mkhas grub chen po'i dbu thod tshang ma dge 'phel rten sgam du bzhugs pa'i nang gser dngul g.yu byur mu tig zhum mig la sogs pa rin po che sha stag gis byur bur 'geng bar mdzad cing /
zla ba byung ngo cog gi tshes bzhir zla mchod kyang chag med mdzad khyad par rje 'di grwa rkyang sku chas shin tu zhan pa'i skabs kyang ri khrod rgyun phogs kyi steng nas 'bru kha la gsum re sku rgyab kho nar bzhes te lo rer theng gsum bzhi re chag med 'bul bar mdzad cing /
rgyun bar yang bla ma'i sku gsung thugs kyi snang ba dang mi 'bral ba'i ched rje 'di gang du bzhugs pa'i gzim phug gi shar du mkhas grub chen po'i dbu zhwa /
lhor gsung 'bum /
nub tu snang brnyan /
byang du chems gdung bcas sri zhu chen po'i sgo nas bzhugs su gsol ba sogs mdor na bla ma thams cad kyi nang nas bka' drin 'gran gyi de med du bzungs te mnyes pa gsum gyi sgo nas mnyes par mdzad /
bla ma 'dis kyang rje 'di lung rtogs bstan pa'i bdag po dam par 'gyur ba snga mo nas dgongs te gsol 'debs zhus ma zhus lam bltos par zhal gyi gdams pa thams cad bum pa gang byo'i tshul du stsal /
rje 'dis kyang gang thob pa'i gdams pa rnams kyi tshig don phra mo tshun chad phyin ci ma log par thugs su chud pa'i sgo nas nyams bzhes mdzad cing /
phyis mkhas grub chen po'i gsung mtha' dag 'bad rtsol gyi sgo nas khu bsdus mdzad de po ti che phyogs gsum du gsar bzhengs gnang nas @# / /
de dag gi lung khrid kyi rgyun rnams rgya cher spel bar mdzad pas deng skabs mkhas grub chen po'i mtshan grags che ba yang rje 'dis sri zhu de ltar mdzad pa kho na las byung bas thugs sras kyi gtso bo 'gran zla med par mngon sum du grub pa'o / /
de nas yongs 'dzin blo bzang bstan 'dzin dpal bzang po nas zla ba brgyad pa'i tshes 'gor rje bdag nyid chen po'i gsung 'bum gyi lung gtong dgos yod pas /
de khar dgag dbye cung zad ma grub kyang 'di khar byas thus yong bas 'phral du yong lugs kyis zhes pa'i phyag tham phebs par brten /
lo 'di'i zla ba bdun pa'i mjug bkras lhun du phebs te /
rje bdag nyid chen po'i gsung bka' rgya ma dang bcas pa phal cher gyi lung dang /
gzhan yang sngags chen dpe thub pa nas tshe dpag med lha dgu'i dbang /
legs gling dka' chen rin po che nas dben sa bka' 'bum gyi lung /
seng chen sprul pa'i sku nas mgon po'i be'u bum gyi lung /
sku zhabs blo bzang dar rgyas nas zhi khro sbrags sgrub kyi man ngag shin tu zab pa sogs /
dbang rjes Ugnang lung 'khrid mtha' yas pa'i bdud rtsis thugs kyi ka la sha byur bur gtams /
slar bzhad du phebs te thos bsam sgom gsum dang 'chad rtsod rtsom gsum gyi sgo nas bstan 'gro'i don 'ba' zhig bsgrub pa la gzhol bar mdzad do / /
rje 'di dgung grangs so gsum du phebs pa mig dmar zhes pa shing byi zla ba dgu pa'i nang bzhad sde pa zhabs drung dge 'phel lags nas gang spyi'i phebs gra tshang ma dad gus chen pos zhus te /
rgyal ba'i sras po thogs med bzang pos smyung gnas brgya tshar mdzad skabs spyan ras gzigs kyi zhal gzigs par grags pa'i dngul chu'i rin chen phug tu /
bde chen bla ma rin po che ye shes spyan pa dpal bzang po phebs nas zhag nyer gsum bzhugs /
de skabs dngul chu thang du thab bsu'i phebs gra yod thog rje 'di phyag dbang du bcar bas spyan gyis gzigs pa tsam gyis skyes bu khyad 'phags yin pa mngon sum du dgongs te /
dgyes tshul chen pos zhal 'dzum bag dang bcas /
'o /
yag po byung bla ma gnas brtan lags snga lo nga la pha 'das song zer nas bsngo rten bskur mkhan de yin nam zhes sogs gsung mol 'byams klas pas /
bzhad sde pa dpon g.yog sogs sku'i gam na gnas pa'i mi chen po rnams kyang re zhig gi bar spyan phar gzigs tshur gzigs @# / /
su lus shing rjes su yang de lta bu'i yab sras gnyis kyi ngo ma tshar brjod pas brel bar gyur /
de skabs mtshan gzims ri khrod du gnang ba las nyin gyi cha thams cad sku gam kho nar bcar bzhugs kyi dam pa'i chos kyi gsung mol mtha' yas pa dang /
khyad par lam rim bde lam gyi bshad lung sogs lung 'khrid mang po /
rje 'di nyid sogs dam ldan gyi slob ma bdun tsam la 'chi med rdo rje'i srog shing gi tshe dbang /
mthong smon glu sdings su mi tshogs shin tu che bar bcu gcig zhal gyi dbang chen bcas gnang ba rnams legs par bsan cing /
ring min gsung gi bdud rtsi myang bar bcar chog pa'i snyan zhu phul bar dgyes pa chen pos zhal bzhes byung don ltar /
phyi lo zla ba gsum pa'i nang dben gnas pa snam bde can du phebs /
de skabs rje btsun bde can pa chen po nas bla brang du phebs gra mdzad par /
rje 'dis grwa khang dkyus ma zhig tu zur bzhugs mdzad chog pa nan tan gyis zhus rung /
bzhugs gnas bla brang rang du mdzad thus dang /
gang ci'i thugs mkho tshang ma yang 'di nas 'bul rgyu yin pas gzhan nas sgrub 'tshe la mi dgos tshul sogs dgyes gus tshad med pa mdzad /
de ni ma 'ongs pa na sprul pa'i skus yongs 'dzin du bzhes rgyu'i dgongs par mngon /
rje 'dis kyang bla ma 'di'i zhabs pad yun ring bsnyen te /
'jigs byed kyi dbang dang sngags btu'i rjes gnang /
nam mkha' sgo 'byed kyi dbang /
khyad par zab lam nA ro chos drug gi 'khrid dang brgyad stong pa'i bshad lung sogs dam pa'i chos rgyun dpag tu med pa bsan /
seng bar zhig la bkra shis lhun por paN chen rin po che dang yongs 'dzin rin po che'i zhabs drung du 'dod chos 'ga' zhig zhu bar phebs /
de skabs bye la spungs gong du rje 'di'i chib pa glo bur du nyal ba sogs sku gegs kyi mtshan ma 'ga' zhig byung /
de'i rgyu mtshan bde can pa chen por zhus pa'i phyir phebs dgongs don ltar /
sgrol dkar 'od zer drug sbrags dang mkha' 'gro sde lnga'i ljags bsnyen bcas gnad smin mdzad /
de skabs spyir gyi cho 'phrul mang tsam dang /
khyad par lan cig mnal lam lta bur mkhas grub ngag dbang rdo rjes tshe chu yin gsung pa'i bdud rtsi dmar ser ka li gang gnang ba rdzogs par zhal du bzhes pa zhig dang /
lan cig thog gzer @# / /
'jigs su rung ba zhig byung ba de ma thag rang yal du song bas /
rje bde can pas dbu dkar nas gzigs te da lam gyi bar chad bzlog pa yin no zhes gsungs pa'i 'phro nas nam mkhar gzigs pas /
'khor lo ser po rtsibs stong dang ldan pa'i lte bar shAkya thub pa dang /
rtsibs stong la sgrol ma ser mo stong bzhugs yod dgongs pa rje nyid kyi steng gi nam mkhar 'od zer 'phro zhing gdugs ltar 'khor bar gzigs pa zhig byung /
gzhan yang mnal ltas za zi mang po dang res dga' 'byung 'gyur gsal ba yang 'ga' zhig byung tshod rung zhal gsal cher ma phebs /
'di dag ni de skabs kyi zhabs zhu dge slong blo bzang rdo rje lags kyis bsnyel tho mdzad 'dug pa dang /
rang gis kyang dngos su thos stabs bris pa yin la /
gzhan yang de skabs rdo rje rnal 'byor ma'i ljags bsnyen zhig kyang mdzad pa yin nam /
gang ltar bcad rgya'i skabs rje btsun ma'i zhal gzigs byung tshul pa snam phyogs su yongs grags yin 'dug kyang des khungs bshad rgyu med /
bcad rgya grol nas rje bde can pa dang mnal ltas de dag gsung mol byung bar /
bar chad bzlog song zer ba dang 'khor lo sogs shin tu legs zhes gsung yang /
rje 'di rang mkhas grub chen pos bdud rtsi gnang ba de rang la dgyes tshor che ba byung zhes gsungs /
don du sku gegs lhag med du zhi nas sku tshe mthar phyin 'byung ba'i rtags su mngon /
de ltar bla ma 'di nyid rigs kyi bdag por bzhes nas zhal gyi bdud rtsis thugs kyi bum bzang yongs su bkangs /
bla ma 'dis kyang dge 'dun mang po la chos gnang skabs kyang /
bla ma gnas brtan lags ni gang zhus thams cad bsan cing thugs su chud pa sogs rnam dpyod phun sum tshogs pa 'di gar 'dug /
gzhan 'di tsho la bshad ma bshad yod dogs med ces sogs ngos lkog thams cad du bsngags brjod sha stag mdzad chos seng phal cher lhan skyes kyi rang nas chos kyi gsung gleng kho na mdzad pas /
rje 'di'i lung rtogs kyi yon tan la thugs yid ches te bde chen ri khrod du gtan bzhugs mdzad dgos pa'i bka' yang yang phebs rung shad sbyangs kyi sgo nas dgongs pa zhu thabs mdzad /
de nas bkra shis lhun por phebs /
de skabs bkras lhun du nad chen gyi nyes skyon @# / /
yod par brten chos bsan sogs ma mdzad par lam seng chib bteg ste rim gyis dngul ri gzim phug tu phebs so / /
de ltar deng sang gi dus su dam sdom dang /
lha'i rnal 'byor dang /
grangs bsnyen sogs kyi rnam gzhag ci yang med par dbang rdzas 'dzoms shing cho ga dpe thog nas klog thub phyin phyogs thams cad du ci grims kyis nor dang brje tshong byed pa lta bus chos rgyun spel khul byed pa dang /
'chad nyan gyi go sa phyin ci log gis rje bos dran las dpya len pa lta bu dang /
chos nyan pa'i tshe phyag gsum tsam 'tshal ba las skabs gzhan du bla ma la ldang ba tsam yang mi byed pa dang /
dgos pa med par gang zag de las chos nyan pa gzhan la gsang ci thub byed pa sogs bla ma'i dam tshig rnams khyad du bsad nas thob lo dang nyan lo'i grangs gsog pa lta bus chos rgyun len khul byed pa ste /
'chad nyan gyi gzugs brnyan de lta bus rgyal ba'i bstan pa dri ma can du byed par gsungs pa'i bdud kyi las rnams brgyangs bsrings te /
mdo rgyud nas bshad pa ltar gyi mtshan nyid dang ldan pa'i dge ba'i bshes gnyen chen po de rnams kyi zhabs rdul tshul bzhin du bsten pa'i sgo nas sgra snyan sdeb sbyor mngon brjod sogs mthun mong ba'i rig pa'i gnas rnams dang /
mthun mong ma yin pa'i zab pa dang rgya che ba'i gdams pa spyi dang /
khyad par mnyam med ri bo dge lugs pa'i mdo rgyud kyi bshad srol dri ma med pa'i nor bus thugs kyi bang mdzod byur bur gtams te /
thar pa dang thams cad mkhyen pa'i nor mchog don du gnyer ba rnams la dgos 'dod thams cad 'bad med du 'byung ba'i gter chen gyi bum bzang lta bur gyur to / /
gang zhig 'khor ba'i nags klung yangs por sdug bsngal gsum gyi me lce'i 'phreng / /
phyogs kun rdzogs pa'i 'khor lor 'bar ba las nyon 'thor byed rlung shugs kyis / /
bsnun pa'i myong bya mtha' mi rtogs dbus las snang gdung bas myos pa'i lus / /
ngal med 'dra ldog gar la rtse ba srid pa'i khams 'di kye ma hud / /
'on te rmongs chen ma rig 'khrul pa'i smag /
thog ma med nas rgyun 'byams gzhan dbang gis / /
dga' ba'i tshal ltar mthong ba'i blo ngan des / /
byis rnams thar pa med pa'i btson du bzungs / /
srid pa snying po med du rtogs nus pa'i / /
ye shes snang ba mchog @# / /
la rtag rol ba / /
dam pa rnams ni de las nges 'byung ba'i / /
thabs tshul gcig min du ma lhu ru len / /
de las lang long 'du 'dzi'i chu khur can / /
yang dag sang ba 'gog la dgrar gzigs te / /
dam pas gzi byin bskyed pa'i ri sul gyi / /
dben gnas bde ba'i skyabs su khyod nyid gshegs / /
shugs drag nges 'byung chu bo mtha' dag gcig tu 'khyil ba rgya mtsho'i 'jings / /
brtan mkhas yon tan zung gis mtho ba'i mkhan slob dge 'dun 'chi med bus / /
gsol bzhi bang rim ldan pa'i bsrubs las yongs su rdzogs par bsnyen pa yi / /
spong sems bdud rtsis legs par gang ba'i rin chen bum bzang khyod kyis rnyed / /
de tshe rnam dag lang tsho la / /
chags pa'i bla gos lus phra ma /
gang gi sku la rab 'khyud de / /
thar pa'i bde chen 'dren pa bzhin / /
nyes spyod 'dam gyis ma sbags pa'i / /
bag yod yal 'dab g.yo ba'i rtser / /
tshangs spyod me tog 'dzum pa gang / /
log pa'i lam la 'phya ba 'dra / /
bcas rang kha na ma tho ba'i / /
spang bya kun las mi 'da' bar / /
gtsang ma'i rnam thar 'dzin pa 'di / /
thub pa'i rgyal sar snyeg min nam / /
'di na 'dre dang blo mthun thun gyis zas nor sdud pa'i cho ga mkhan la mngon shes smra bar sgrog /
yang dag thos pa'i snang ba dang bral blun sgom mun pa'i mal du nyal la 'gro ba'i 'dren par smra / /
dug gsum zhugs chen snying la 'bar bas nag chang bag med longs la spyod par grub pa'i dbang po zer / /
phra mo'i yon tan lcad kyis dben kyang rigs rus go sas mthon por g.yeng la bstan 'dzin skyes bur 'bod / /
de lta'i ngang tshul 'phyon ma'i zlos gar la / /
dga' bar lta ba blun po'i skye bo ste / /
dam pa'i las ni thos bsam sgom gsum gyis / /
rang gzhan don gnyis lhu ru len pa yin / /
de phyir ded dpon che 'dis thos bsam grus / /
phyi nang rig gzhung rgya mtsho rab brgal te / /
rang gzhan gtan gyi 'dun ma lhun 'grub pa'i yid bzhin nor bu grangs med bdag gir blangs / /
khyad par mkhas pa'i grags ldan phal mo ches / /
ngal brgyas 'bad kyang blo yul chud dka' ba / /
rgyal ba gnyis pa'i legs bshad chu bo kun / /
khyod kyi blo bros lto bar dog med bskyil / /
de tshe rnam dpyod goms pa'i stabs gcig gis / /
mdo rgyud sa chen khyon kun gzhal mkhas pa'i / /
sngon med mi @# / /
yi seng+ge gnyis pa zhig /
bzhad ljongs yul du yod ces lha rnams gleng / /
sgro btags ma yin dus gsum sgrib med du / /
gzigs pa'i grub mchog bla mas 'dren pa khyod / /
lung zin skyes bu 'brel tshad don ldan pa / /
yin zhes tshangs pa'i dbyangs kyis lung du bstan / /
'jam dpal byin rlabs d+hIH yig ngang pa mo / /
khyod mgrin 'o ma'i rdzing bur babs pas mthus / /
snyan 'gyur 'bum ldan 'chad rtsod rtsom pa'i dbyangs / /
skal bzang rna ba'i bcud len mchog tu song / /
de lta'i yon tan 'od zer gyis / /
bdag yid padma bye ba'i 'dzum / /
chen po gzhan gyi spyod tshul la / /
'phya ba bzhin du dgod par gyur / /
'gyur med dad pa'i lcags kyu yis / /
sems kyi gnyis 'thung dbang gyur pa / /
bstod tsheg sna zhags ring brgyangs te / /
skyabs mchog khyod la phyag bgyid do / /
zhes dus gsum rgyal ba kun gyi spyi gzugs bka' drin gsum ldan rje btsun bla ma thams cad mkhyen pa \u0f38 d+ha rma b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ma las /
dben pa'i ri sul du phebs shing bsnyen rdzogs kyi sdom bzhes mdzad de /
mtshan nyid dang ldan pa'i dam pa du ma'i zhabs zung cod pan du bsten pa'i sgo nas thos bsam gtso bor mdzad pa'i sarga ste drug pa'o / /
! / /
de ltar yongs 'dzin dam pa du ma'i zhabs rdul tshul bzhin du bsten pa de dag gi tshe yang /
'brom chos kyi rgyal pos /
rje sangs rgyas bya ba kun mkhyen yin / /
de spang rtogs tshogs gnyis mthar phyin yin / /
nga pha ma'i don du de 'dod pas / /
dus dang por thos pas sgro 'dogs bcad / /
dus gnyis par bsam pas sgro 'dogs bcad / /
dus gsum par sgom pas sgro 'dogs bcad / /
kye de yang gcig nyid ma yin te / /
nga thos dus tsa na bsam sgom bdo / /
nga bsam dus tsa na thos sgom bdo / /
nga sgom dus tsa na thos bsam bdo / /
nga gcig tu ma lus bsdoms byas nas / /
chos lam du khyer nas 'gro shes pa / /
nga bka' gdams phyogs char ma lhung ba'i / /
don rgya 'bag bzhin du 'phrul shes pa'i / /
legs kun tu gtogs te bka' gdams yin / /
zhes gsungs pa ltar /
thob rkyang gis chog par mi 'dzin par /
don la yang yang dpyod pa dang /
rgyud thog tu bskor te nyams len gyi gnad la @# / /
sgro 'dogs gcod pa gtso bor mdzad de 'phral 'phral du phyag len la btab pa'i sgo nas thos bsam sgom gsum ya ma bral bar gcig grogs su gcig 'khyer shes pa jo bo bka' gdams pa'i rnam thar kho na bdag gir bzhes mod /
'on kyang da dung thugs dgongs la /
sngar phan chad ni sa thag ring thung /
dka' tshegs che chung bza' btung gi bkres skom sogs gang la yang ma bltas par zas gos sogs nyer mkho thams cad rang gi rgyab kho nar khyer te bla ma dam pa mang po'i zhabs drung du bsnyegs nas thos pa yang deng dus la bltos nas 'bring pa tsam bya rgyu byung /
da ni yon tan mtha' yas par bstod pa las /
'ga' zhig 'di na rigs par ldan pa'i tshig smra yang / /
rang gi tshig dang 'gal bar byed pas gzhan dag 'dul bar mi nus zhes / /
de slad khyod kyis nyam ngar lhung ba'i 'gro rnams thugs la bzhag mdzad nas / /
re zhig bdag nyid ma dul ba nyid 'dul bar mdzad phyir brtson pa lags / /
zhes dang /
skyes rabs las /
thos pa'i rjes 'jug sgrub pa snying por byed / /
skye ba'i rdzong las tshegs chung thar par 'gyur / /
zhes dang /
bslab btus las /
bzod bya thos pa btsal bar bya / /
de nas nags su gnas par bya / /
mnyam par bzhag la brtson par bya / /
zhes gsungs pa ltar /
thos pa tsam gyis rang rgyud kyang 'dul mi nus na /
gzhan rgyud 'dul mi nus pa lta ci smos /
des na da phyin chad rang gnas dben par 'dug ste dam sdom mig gi 'bras bu ltar bsrung bzhin pa'i sgo nas thos don rnams la sgrub pa snying por byas nas rang gzhan gyi don rgya chen po 'grub pa zhig ci nas kyang bya dgos dgongs te /
rje nyid dgung grangs so lngar phebs pa zad pa zhes pa me stag lo 'di nas bzung phal cher bcad rgya kho na'i ngang nas sgrub pa 'ba' zhig mdzad cing /
khyad par rje nyid dgung grangs so drug tu phebs pa rab byung zhes pa me yos lo'i dgun gyi dus phyi lo dgung keg gi sku gegs zhi phyir phyag rdor 'khor lo chen po'i bsnyen sgrub yun ring mdzad /
de skabs lhag pa'i lhas byin gyis brlabs pa'i rtags mtshan du ma yang byung bar mngon te /
skabs shig sku gam du bcar mi zhig nas bdag cag gi sa sngags kyis nad sogs la phan bskyed che tshul zhig kha mkhas lta bus zhus par brten /
bdag la rje @# / /
bla ma mchog gi bka' las /
dge slong ngag nus shin tu che ba yin 'dug /
nga la ni de tsam gyi ngag nus med pa 'dra zhig yod de /
snga mo phyag rdor 'khor chen gyi bsnyen pa byas skabs /
mkha' ru khang gsar pa'i gnyer tshang chen mo gshegs pa'i bsngo rten du 'khor chen gyi bris thang shin tu legs pa zhig byung ba sogs rmi ltas dang rtags mtshan bzang ngo che ba mang po dang /
rtsa sngags kyi bzlas pa'i skabs phal cher gyi rmi lam du bkras dge spyi khang lho'i nang dang /
lcang ra /
khang steng /
spang bad kyi srub sogs sbrul kha dog mi gcig pa mang pos lang long du khengs pa dang /
khyad par tho rangs kyi rmi lam zhig la klu rigs brgyad yin snyam pa'i sbrul kha dog mi gcig pa brgyad kyis rang gi lus brgyan te spyi khang lho'i spang bad kyi steng nas 'phur te khams ring kha pa'i lcang ra'i steng gi nam mkhar gar mang po byas pa sogs byung yang /
bsnyen mtshams grol nas ring por ma lon par dngul chu mdud langs pa'i a ma gnyen nad kyis na bar /
sngags chu gtong ba sogs byas kyang gzhan mar 'gos pa ni ma byung /
de min yun ring bdag med du lus 'dug pas yin nam gang ltar srog 'go thon pa ma byung bas nga rang yang phran bu yi chad pa byung /
zhes phebs /
lo 'dir dngul chu'i rgyal ba'i sras po thogs med bzang po dpal gyi snang brnyan byin rlabs kyi gzi 'od 'bar ba'i spyan sngar brgya mchod sna lnga tshar lnga 'bul bar mdzad pa'i re'i rgyur me nas khal gcig /
dri bzang red ? bu brgya dang gsum mchod mar khal gcig /
dri chab kyi gur kum phul gang /
mchod rtsam khal phyed gnyis /
rgya na mar nyag do bcas yod pa 'di man gyi brgya mchod phal cher la yang 'dra zhing lo 'di yan chad kyi brgya mchod la bsnyel tho ma byung 'dug /
de ltar sgrub pa kho na gtso bor mdzad kyang gzhan ngo ma ldog pa lta bus lha mo'i sho mo dang /
gza' bdun skor gyi rtsis mo ci rigs pa'i sgo nas thugs brtag mdzad pa /
phyag mdud gnang ba /
khyim pa pho mo'i rgyan gos /
go mtshon /
srog chags kyi 'bul ba bzhes pa bcas mdzad dgos byung ba ting nge 'dzin khyad par can sgom pa la gegs dang g.yeng rkyen shin tu che bar brten /
de rnams rtsa ba nas spong ba'i thugs 'dun nar mar yod thog /
rje nyid dgung grangs so bdun du phebs pa rnam byung @# / /
zhes pa sa 'brug lo dngul chu thad ma ? pa'i lug la rkun shor byung brtsad chod yod min thugs brtag zhus par /
mo rtsis kyi sgo nas shar phyogs su mgyogs par song na rtsad chod 'byung bar lung bstan pa ltar /
de 'phral rjes gcod pa song bas ring por ma lon pa skyer pa 'brug ces pa'i rkun po lag 'dzin thebs te mthong gzhis su btson 'jug byas /
rkun po'i bud med de sku nye'i char gtogs shig yin stabs zhu ngo zhus par /
thugs brtag zhal gsal ba'i rkyen gyis rkun por btson 'jug dang dka' sbyong de ltar byung ba la dgongs /
thugs la mi bzod pa'i snying rje chen po 'khrungs te de 'phral bzhad sngar zhu yig 'bul bar mdzad pas /
bzhad sde spyi dang khyad par sde zhabs drung lags gus zhabs che bas gang cir babs yang shin tu che ba byung mod /
'on kyang phyag bris bka' lan du /
rgyal khrims kyi chad pa 'di nyid bstan 'gro'i bde thabs kho nar bcas pa yin pa la /
nyid nas sdig chen bla mas mi 'drongs /
nag chen dpon pos mi thul pa'i rkun chen skyer pa 'brug zer ba 'dir khrims kyi chad las ma gtong gsung ba de bzhin cung zad mi 'os tshul gsal bar brten /
thugs dgongs la /
khong bden de thams cad nga rang gis gzhan gyi ngo srung du mo rtsis byed pa sogs mi shes dgu shes byas pa de rang gis lan par 'dug /
da dung brtag pa byed pa dang 'bul ba mang po len pa sogs byas na yon tan la yang bskyed lta zhog /
dkor nag gis myos te phyi ma ngan song thar med kyi rgyu byed par ma zad /
tshe 'dir yang sems la bde ba'i skabs med pa zhig 'ong bar 'dug /
sngar yin na skyid sdug gi blang dor thams cad bla ma rin po che de nyid la zhu ba yin te da de ni nga rang gi thod pas ma chun /
des na rang la rang gces pa'i bsam blos da phyin chad brtag pa byed pa /
sngags mdud ster ba /
khyim pa pho mo'i rgyan gos /
go mtshon /
srog chags kyi 'bul ba len pa sogs gtan nas mi byed do zhes thugs kyi dam bca' mdzad pa ltar /
dar /
dngul /
ja mar /
sha rtsam rnams las gzhan ma'i 'bul ba gtan nas ma bzhes par sgrub pa kho na la brtson par mdzad cing /
lo 'dir dngul chur brgya mchod sna lnga lan gnyis kyang 'bul bar mdzad do / /
rje nyid dgung grangs so brgyad du phebs pa dkar po zhes pa sa mo sbrul gyi @# / /
lo'i smin drug zla ba'i tshes lnga /
res gza' nam mkha'i nor bu /
zla skar chu smad la babs pa'i nyin bdag nyid a ma'i mngal nas btsas /
de'i gnas tshul khu bo dge slong ye shes chos rgyal phebs te zhus par /
thugs shin tu dgyes pa'i tshul gyis l+tsal gur kum dang gi'u wang gis yi ge d+hIH 'dri ba sogs blo rno ba'i cho ga rnams bya rgyu'i bka' bkod dang /
lhag par shes rab che ba'i ched 'jam dbyangs dang /
tshe ring ba'i ched rdo rje btags pa yin tshul dang bcas ming 'jam dbyangs rdo rje zhes 'dogs par mdzad de /
shog pu sbyar shog la yi ge dbu chen zab bris mdzad par dri bzang gi khu ba byugs te /
khu bo nam phebs par sku mdun du bzhag nas yang yang gzigs te /
kho'i ming gi 'gangs la /
zhes yang yang gsungs shing mgul ba sogs la 'dogs rgyu'i phyag 'phreng gi lung /
byin rlabs phyag mdud /
khyad par 'di kho rang gi rmol gyi yin no gsungs nas rje nyid kyi yum gyi sku skyegs kyi dung sogs gnang /
des na bdag nyid btsas pa nas bzungs rje nyid zhing ma gshegs kyi bar /
thugs brtse ba chen po gzhan dang mi 'dra ba'i sgo nas zas gos sogs kyi gsol ras /
'gro 'chag nyal 'dug gi zhal ta /
khyad par rang rgyud ngan pa nyon mongs pa'i rgyal bus chud zos su btang ba ma gtogs /
yon tan kun gyi gzhi rten ka kha slob pa nas mdo rgyud man ngag gi bar thams cad 'bad med du stsal te sman gyi myu gu bzhin du gces par bskyangs pa'i mthu la brten da lta mi gral nas ma bud tsam pa 'di byung ba yin /
rgyu mtshan de'i phyir nga'i bla ma'i bka' drin la 'khor thabs ga na yod /
'on kyang da lta ni sku mig gis mjal ba dang gsung rna bas thos pa'i skal ba dang bral bas /
dran pas 'dzin pa ma gtogs mtshan brjod pa tsam gyis mchi ma dbang med du 'tshor ? ? ba 'dug /
de dag ni sdug gtam zhor du shor ba lags /
lo 'di'i zla ba lnga pa'i tshes bco lnga'i nyin bkra shis dge 'phel du bsnyen bkur nyin khyongs brgya mchod sna lnga dang bcas pa dang /
lha babs dus chen nyin dngul chur chu ting brgya rtsa brgyad sbyor 'bul mdzad pa dang stabs mtshungs brgya mchod sna lnga gcig 'bul bar mdzad do / /
rje nyid dgung grangs so dgur phebs pa rab myos zhes pa lcags rta lo @# / /
sku'i nyer spyad phran tshegs ma gtogs /
shi gson gyi ched du phul ba'i gser dngul /
dar gos /
grwa chas /
ja mar /
sha rtsa ma ji yod gtan nas ma lus par mchod 'bul dang /
dge 'dun gyi bsnyen bkur bya rgyur bgo bsha' mdzad /
de'i phud nas 7skyabs ? mgon paN chen rin po cher TaM srang bco lnga dang phyi mdzod sogs chos 'brel thob pa'i bla ma rnams la skyabs rten tshan che ba phul /
khyad par yongs 'dzin no mi han chen por skyabs rten TaM srang bco lnga dang bcas zhu yig tshigs bcad tsi t+ta'i ri mo zhes bya ba /
! gang gi thugs rjes blo ldan gdul bya la / /
kun bzang bde chen skad cig gis stsol zhing / /
bstan 'dzin rgyal mtshan tog gyur bsam 'phel dbang / /
rdo rje 'chang dbang zhabs skyes pad drung du / /
gzhan dang mi mnyam gsang gsum yon tan dang / /
gzhal med bka' drin dran pa'i dad gus kyis / /
snyim pa'i 'dab 'phreng spyi bo'i gzhir bkod nas / /
tsi tra ta'i ri mo rdzogs pa'i mching ? 'di gsol / /
ngo mtshar rang bzhin stong ldan dus kyi char / /
zhabs pad rdo rje'i khri la nyer bkod nas / /
bar med chos kyi 'khor lo rtag bskor ba / /
bstan dang bdag sogs 'gro ba'i dpal du che / /
'di na gsung las skyes pa'i tha shal yang / /
sngon byon dam pas bsten pa'i ri sul du / /
bar med ngan spyod mtshan gyi mun rum nas / /
dad gus glog 'od 'tsher ba'i khul du gnas / /
mtshams su gus pas zhu ba'i snying po ni / /
rje btsun bla ma mkhyen brtse'i gter chen khyed / /
'dzam gling che rgu'i mchod sdong nyag gcig tu / /
'phags pas nam mkha'i mdzod la mnga' brnyes shing / /
zag bcas 'khor ba'i phun tshogs mtha' dag gi /
ngan mtshang mkhyen pa'i spyan gyis gzigs pa dang / /
rin chen sa le sbram dang sa yi rdul / /
mtshungs pa'i zab mo'i lta ba thugs chud pas / /
stong gsum gser gyis bskang ste rtag phul yang / /
nyid kyi don du sred pa'i go skabs ci / /
'on te ye shes ldan pa nyis stong dang / /
ma nor lam ston bla ma mnyam pa dang / /
dad ldan slob mas bla ma mchod pa'i tshe / /
rgyal kun bla ma'i sku la bzhugs pa dang / /
phyogs dang dus kyis bsdus pa'i sangs rgyas las / /
bla ma'i ba spu gcig kyang lhag pa sogs / /
rdo rje 'chang gis rgyud sde rgya mtsho cher / /
bla ma mchog mthun dngos grub @# / /
kun gyi gzhi ru / /
lan cig min par yang yang bsngags pa la / /
mthun mong min pa'i nges pa cher drangs te / /
tshong dang zhing las phyugs kyi 'tsho skyong dang / /
tshul 'chos kha gsag la sogs log 'tsho las / /
byung min kha ba'i mdangs 'dzin lha yi gos / /
rin gnyis srang 'khor chos kyi grangs longs bcas / /
bdag dang bdag la bltos pa'i 'gro ba kun / /
deng nas snying po byang chub ma thob bar / /
skyid sdug legs nyes gnas skabs cir gyur kyang / /
snying nas re ltos zhu ba'i rten du 'bul / /
mgon po khyed la mkhyen pa'i spyan mnga' bas / /
bdag gi yid la ji ltar brnags pa ltar / /
'di phyi'i skye 'phreng kun tu rjes bzung la / /
zab rgyas dam chos 'o mas rtag tu skyongs / /
khyad par gsar lo'i 'bras ldan ston gyi dus / /
dben pa'i ro la chags pa'i dge sbyong rnams / /
snang mtha'i mgon gyi zhal dkyil 'dren byed kyi / /
bdud rtsir bsten pa de tshe mgon khyod kyi / /
zhabs rdul sa gsum skye rgu'i mchod rten gang / /
bde chen 'khor lo'i rgyan du nyer bkod nas / /
gsung gi gsang ba zab mo'i zil mngar gyis / /
snying gi bum bzang 'geng pa'i bka' drin zhu / /
gzhan yang rgyal sras bdag nyid che rnams kyi / /
brtse yul ma dag snyigs ma'i 'gro bar nges / /
'go 'di'i phan bde'i sbrang rtsi 'byung ba'i khungs / /
zhwa ser bstan pa'i pad tshal ma lags sam / /
de phyir kun mkhyen rta bdun bdag po khyod / /
bsil ljongs lha yi lam du rtag bzhugs la / /
'chad rtsod rtsom pa'i 'od zer rnon po stong / /
'gyed pa'i thugs dam rdo rje'i mched zlar bzhes / /
de skad byams ldan ma ma'i spyan snga ru / /
zho 'thung byis pas bla rtol smra ba bzhin / /
gus ldan dge slong chos bzang ming ldan gyis / /
rab myos bgrang bya'i gral chos bzang por phul / /
zhes 'bul bar mdzad pa'i bka' lan du /
lung rigs lha lam yangs por rnam dpyod rta ljang gi kha lo bskyod bde ba dge slong chos bzang /
deng /
mngon dges 'du bgyis pa'i 'tsho dngos gser ltar bzang zhing /
chos spyod rnam par dkar ba'i bgyi 'os gong 'phel du yod pa nas 'phrin yig tshigs bcad /
lha rdzas /
rin 'khor srang bco lnga bcas kyi rten ldan spel 'byor yid rab dga' ba'i gsos su gyur /
ngos kyang mchog @# / /
gsum gyi byin mthur 'du phung snyoms shing /
bstan dang 'gro la sman re'i lhag bsam kun nas dge bar mchis /
nye lam /
ji ltar rmed par 'os pa ni rang cag rgyal ba'i mdo sngags kyi bstan pa dang mjal zhing /
theg pa chen po'i dge ba'i bshes gnyen gyis rjes su bzung ba'i skabs 'dir mnog chung tshe 'di'i rnyed bkur snyan grags mtha' dag rtswa bzhin dor nas /
dam sdom mig 'bras ltar srung ba gzhir bzhag /
bshes gnyen bsten tshul nas zhi lhag gi bar dang /
zab lam rim pa gnyis kyi nyams len rje btsun tsong kha pa chen po yab sras kyi dgongs bzhed dang mthun pa lhur blangs te sgrub pa mthar phyin pa zhig bgyis tshe bstan pa rin po che'i mig rgyan du phan zhing /
rang gzhan gyi don rgya chen po 'grub pa dam pa gong ma mang po'i rnam thar lo rgyus kyis yid ches nges pa rnyed pa de ltar yang /
deng skabs kyi bsam gtan pa drag tu re ba phal mo che /
lha'i bu'i bdud dang /
chos brgyad rnam g.yeng gi khol por song ba mngon sum mig gi spyod yul du gyur pa zhig na /
khyod rang yang de lta'i mi mthun phyogs spangs te rgyal ba dgyes pa'i lam la skyes bu'i rtsal ci yod kyis ci nas kyang 'bad gal che zhing /
'di nas kyang yid smon chos ldan gyi re ba mtha' dag de bzhin du 'grub pa'i bla ma mchog gsum la gsol 'debs nan tan du bgyid pa yid gcags ngos /
slad du dge ba'i 'phros 'os kyang rim ldan du yod pa mdzod /
rten sngags mdud /
dam rdzas le tshan bcas tshes bzang po la /
zhes stsal ba sgrub pa'i lcag 'debs bla na med par gyur /
yongs 'dzin rin po che nas kyang rje 'dis phul ba'i zhu yig tshigs bcad dang /
shod gsol dpon dga' ldan rab rgyas pa nas 'bul gnang gi zhu yig tshigs bcad nyams 'gyur shin tu legs pa zhig bcas phyag dpe dpe sgram gyi hrag tu thugs tshags bskyangs te snyan ngag dang rtsom pa'i gsung bgros zhu mi byung res kyis 'di dngul chu'i dge slong kun bzang gi yin /
'di shod gsol gyi yin zhes re re nas ston par mdzad rjes rtsom pa rgyag na de 'dra rgyag dgos zhes bka' stsal ba nges khungs las thos so / /
mtshams 'dir bsnyad par 'os pa ni /
thugs rje dang bka' drin 'gran zla med pa rje gru 'dzin pa blo bzang tshe @# / /
ring dpal bzang po de nyid /
rje 'di dang sku tshe sngon ma dpag tu med pa'i 'phreng bar dam tshig la sel med pa'i bla slob kyi skal bzang nyams su myong ba'i bag chags sad pa lta bus /
gzhon nu'i dus su yang rje 'di gzigs pa tsam gyis mchi ma 'khrug pa'i dad gus tshad med pa 'khrungs te /
bla ma 'di'i zhabs la gtugs nas chos shig bya rgyu byung na ci ma rung snyam pa thugs la rgyun mar byung mod /
'on kyang yab mes dang sku mched jo jo sogs la gus zhabs dang rtsi phyogs che bas de dag gi dgongs bzhed ltar yong bzhes dang gser dpon gyi zhabs gras mdzad pa sogs 'jig rten gyi bya gzhag kho nas dus 'da' ba las re zhig chos mdzad pa'i skabs ma rnyed rung /
rje btsun bla ma mchog dgung grangs bzhi bcu dang /
rje gru 'dzin pa nyi shu rtsa lngar phebs pa skyes bdag ces pa lcags lug lo 'gor rje 'di nyid kyi sku gam du bcar te /
bdag la shes rab gtan nas med pa ma gtogs snga mo nas bzungs chos byed 'dod zhig snying thag pa nas yod rung da bar skabs ma rnyed /
da cha grwa chas sogs gsang bas bsgrigs zin pa yin pas dge tshul gyi sdom pa zhig kyang 'phral du bka' drin che ba dang /
der ma zad 'di phyi bar do thams cad kyi skyid sdug skyabs gnas rje btsun bla ma khyed rang la zhus te ci gsung gi bka' las mi 'da' bar dam 'cha' ba yin pas thugs brtse ba chen pos rjes su gzung du gsol /
zhes sogs snyan zhing 'jebs pa'i sgo nas gsol 'debs mdzad par /
rje 'di zhal 'dzum bag dang bcas /
'o /
chos byas nas bla mas ci gsung bsgrub rgyu yin gsung pa de rna ba la shin tu snyan pa zhig byung bas /
zhal ngo rang gis de las ma 'das na bdag gis gang phan byed pa yin /
shes rab sdug po rang med dam gsungs par /
shes rab med nges lags te /
snga mo yong bzhes pa'i zhabs gras su bskyod skabs byis pa dag yig nas nyin rer tshig re bzung ba yang mthar mgo ma thon pa 'jog dgos byung tshul zhus par /
'o na shes rab med nges su 'dug kyang nyams len nus na shes rab che ba'i thabs las sla /
da lam dge tshul bsgrub rgyu de sngags chen dpe thub pa chen po nas mdzad na legs par 'dug pas de'i zhu brgyud 'di nas byas pas thus zhes sogs gsungs nas sngags chen la skyabs zhu dang bcas sne @# / /
sbyor gyi zhu yig 'bul bar mdzad pa'i bka' lan rje gru 'dzin pa nyid kyi mdun du stsal bar /
ched zhu'i snying po ni /
rje drung blo bzang tshe ring kho pa dge tshul bsgrub ched kho bo'i gam du slebs pa dang dus mtshungs /
grub dbang mi la bzhad pa rdo rje'i sku brnyan shing khrol gang tsam lhag gnas kyi me tog 'thor phyir phebs byung ba /
kho pa chos blos btang gi sgrub pa snying por byed pa'i chos pa bzang po zhig yong ba'i rten 'brel e yin snyam pa'ang yid la shar bas /
dam pa nyid nas kyang dge tshul 'di pa sman gyi myu gu ltar skyong bar mdzod mdzod /
ces dang /
yang dag lam la mos pa'i skal ldan khyod / /
chos brgyad spros pas dben pa'i nags tshal du / /
theg mchog dgongs don bdud rtsi'i zil mngar la / /
ci dgar spyod pa'i skal bzang 'di rmad byung / /
de skad 'phrin yig b+h+ra ma ra / /
legs par bshad pa'i snang glu can / /
lha rdzas skyes kyi shog rlabs kyis / /
chos ldan mdun sar 'phur te song / /
zhes lung bstan phebs pa ltar /
rje gru 'dzin pa 'di nyid bstan 'gro la phan pa'i skyes bu khyad 'phags yin pa rje 'dis kyang mngon sum du dgongs te /
'di nas bzungs zhing ma gshegs kyi bar thugs rje chen pos rjes su bzungs nas mdo rgyud kyi gdams pa thams cad bum pa gang byo'i tshul gyis gnang ste spyan gyi 'bras bu bzhin du skyong bar mdzad /
khyad par dang por mkhyen rab che ba'i thabs su dga' ldan lha brgya ma'i man ngag zab mo gnang bas /
sngar nyin rer tshig rkang re yang mgo mi thon pa de ltar rung phyis 'chad rtsod rtsom gsum gang la yang thogs pa med pa'i mkhas grub chen po de 'dra byung ba yin /
rje gru 'dzin pa nyid nas kyang thog mar sku gam bcar skabs dam bca' ji ltar mdzad pa bzhin legs nyes blang dor thams cad rje 'di nyid la zhus te bka' las phra mo tsam yang mi 'da' zhing /
gsung chos gnang ba sogs kyi skabs kyang 'u rang tsho chos tshul tshul yong ba 'di skyabs mgon bla ma rin po che khong gi bka' drin nyag gci yin zhes gsungs nas spyan chab lhug par 'byin /
gzhan ma deng sang rang gi blo nus kyis don go ba lta ci tshig gi bsdebs phyogs tsam yang ma shes pa la /
bla mas dpe byas don byas nas ra sprad pa dang man ngag zhal gsal po rnams kyi bka' drin la brten phran bu blo yul du 'jags pa rnams kyang /
lug gi ril ma la ras ngo so'i dpe ltar rang gis @# / /
pho brgyabs nas shes pa yin tshul las /
bla ma de'i bka' drin gyis shes pa yin tshul kha'i zur nas 'don pa lta zhog /
'di skor la nga rang mkhas kho de tsam gyi mkhas pa med /
ces sogs 'ud mang po bshad nas kho rang la mkhas pa'i grags pa thob tu re ba mang du snang yang /
ra rag ril gyi 'ur rdo ra rag ril gyi mgo la yong ba'i dpe ltar las 'bras mi bslu ba'i bden pas de 'dra'i chos kyis rang gzhan la ji tsam gnod pa las phan thogs 'byung ba mi srid pa lags pas snying nas bdag legs su 'dod pa rnams kyis tshul 'di la zab par bya'o / /
'di skabs mdog sman sdings stong pa'i bris pa dge slong 'gangs shin tu che ba zhig yod pa nas /
sman sdings 'di nyid rgyal sras phyag rdor nor bu'i gdan sar song gshis rten gsum sogs 'gangs che ba yod rung dus kyi 'gyur bas nyams tshabs che ba dang /
lhag par lung pa rang gi sa bcud nyams pa lta bu zhig 'dug pas /
rje nyid kyi zhabs kyis bcags tsam zhig nges par dgos tshul lan grangs du ma'i bar du dbu nan zhus par /
rje 'di nyid phyis gzim phug gi them pa mi 'da' bar sgrub pa kho na mdzad pa las phyogs phebs mdzad rgyur thugs 'tsher shin tu che ba yod rung /
sngon du ji ltar gleng ba ltar rje rang nyid kyi sku 'phreng gong ma'i gdan sa yin pa'i rten 'brel dang /
khyad par 'khrid brgya dang na ro mkha' spyod ma'i gdams pa zhu bar stod phyogs su phebs bzhed yod bzung 'brel la brten zhal gyis bzhes te lo 'di'i zla ba bzhi pa'i nang gdog sman sdings su phebs /
dbang rjes gnang lung khrid sogs dang /
khyad par bris pa dge slong nas nyams gso mdzad pa mang por lhag gnas kyi me tog 'thor ba dang sa bcud gsol ba'i bum pa kha shes 'dzud pa sogs mdzad pas /
bum pa 'byung bzhi'i gnod pas rul skyon ma byung ba de srid kyi bar phyogs der lo legs shing skya rgyal ba sogs rdzogs ldan gsar du tshes pa lta bu byung zhes yul de'i mi rnams gleng /
de nas gsang sngags mkhar du na rom kha' spyod ma'i chos skor zhu ba dang /
rdza bslangs mkhar du 'khrid brgya zhu ba gang rugs gcig las da lam mi 'ong bar 'dug pas ci drag snyam du dgongs pa'i tho rangs shig mnal lam dum /
rus pa'i rgyan drug sogs grub chen gyi chas su bzhugs pa'i rnal 'byor pa zhig gis gos chen ser po la bsgril @# / /
ba'i dpe cha zhig rje nyid la gnang ba /
phyag g.yas chos 'chad dang g.yon mnyam gzhag mdzad pa'i steng du bzhes te ci yin gzigs par /
nA ro mkha' spyod bzhugs zhes pa zhig dang /
nA ro chos drug bzhugs zhes pa zhig 'dug pas grub chen 'di nA ro pa yin par 'dug dgongs pa byung /
phyis nA ro chos drug gi rgyud 'debs kha skong du /
nA ro mkha' spyod smin grol lam bzang dang / /
nA ro chos drug gdams dag spel ba la / /
nA ro ta pas byin brlabs drin can rjer / /
gsol ba 'debs so bde stong ye shes stsol / /
ces mdzad 'dug par zhal nas /
sangs rgyas kyi gsung tshigs bcad gcig tsam brtsams par yang sangs rgyas kyi byin rlabs zhugs par gsung na /
das mkha' spyod ma'i chos skor mang po brtsams shing nA ro chos drug gi 'khrid btang ba 'di la yang nA ro pa'i byin rlabs shig zhugs pa yin nam snyam nas de ltar byas pa yin gsung yang /
don du mnal ltas de la dgongs par mngon /
de'i sang thugs dgongs la rmi lam la brtags na nA ro mkha' spyod zhus pa legs pa ltar 'dug kyang de la nges pa che ba ci yod dgongs te /
rgyal sras phyag rdor nor bus bzhengs pa'i rdo rje phag mo'i spyan sngar mchod pa dang bcas brtag sgril mdzad pas /
dang por gzan ril gnyis ka stabs gcig tu thon par /
gnyis ka zhu thub na legs pa yod 'dug kyang da lam thub re mi 'dug dgongs te /
slar yang gzan ril gnyis ka bcug ste bsgril ba mnal lam ltar gsang sngags mkhor du nA ro mkha' spyod ma zhus na legs pa thon te /
snron zla'i chos brgyad kyi nyin gsang sngags mkhar du snyan zhu mdzad par bris pa dge slong nyid mngags /
de nyin tho rangs kyi dus su rdo rje chos dang zhal mi gnyis pa rje btsun dga' ldan dar rgyas dpal bzang po'i mnal lam du /
bu mo lo bcu drug lon pa'i na tshod dang ldan pa /
sgra sil bur grol ba /
sma ra dang smin ma se khyug ge ba byas pa zhig gzim chung du thal gyis byung ste rnal 'byor ma'i be'u bum khyer song bar /
de khyer nas ci byed gsungs pas /
'di rang gi bdag po la sprod dgos pa yod zer bar /
cis kyang khyer na lung zhig gtong dgos yod pas de ma grub par 'jog rogs gsungs pas kyan ma nyan par bzhad mo byed bzhin du khyer ba zhig byung /
'di ni rdo rje 'chang tshar chen blo @# / /
gsal rgya mtsho rje btsun mas rjes su bzungs pa dang tshul 'dra bar mngon te /
khong yang bkra shis lhun po'i khron pa chen mo'i thad der phebs pas /
bud med lang tsho dar la babs pa /
sma ra dang smin ma se khyug ge ba byas pas khyed la rdo ring pa'i gsung las kha 'ur myur du byon gsung gi gda' /
de'i lag rtag 'di yin zhes glegs bam chung ngu zhig gtad pa mkha' spyod ma'i be'u bum du 'dug /
mi 'byangs par kha 'ur phebs nas rgyu mtshan zhus par bzhad mo dang sbrags /
'a'i mkha' spyod mas gdan 'dren la phyin gda' ba gsung pa byung 'dug pas so / /
de nas bris pa dge slong sku gam du bcar nas snyan zhu mdzad par /
zhal gyi mchu sgros mngon par gsal ba'i 'dzum gyis khong rang chos 'di'i bdag po yin par 'dug pas nges par yong /
de yang byin rlabs de yang mar gyi tshes bcu zhig dang bstun dgos yod pas /
de ring dge slong nyid nga rang gi rta 'di zhon nas song /
sang nyin bla ma rta 'di la chibs dge slong gis zhabs zhu byas nas shog gsung pa ltar /
tshes dgu'i nyin phebs pas gsang sngags mkhar du phebs grub 'phral me tog gi char rdul non pa tsam babs /
'di skabs mug ya mas chen mo'i mjug tu song bas char pa chil te 'bab rgyu gtan nas med rung /
de nub nas bzungs char shin tu che ba babs pas /
rje dga' ldan dar rgyas bzhad mo dang bcas 'u rang bla slob gnyis kyis chos 'chad nyan byas pa de char 'beb byas pa 'dra zhig byung zhes gsungs /
gang ltar yang ngo'i tshes bcu de nas bzungs rje btsun dga' ldan dar rgyas dpal bzang po'i zhabs pad bsnyen te /
rgyal mchog lnga pa chen pos /
dbang po rab 'bring lus 'dis mkha' spyod bgrod / /
tha ma bar dor dpa' bo mkha' 'gros bsu / /
ches myur 'da' ka'i lam gyis skad cig 'pho / /
yang tha skye ba brgyud nas dngos grub thob / /
a ho ma dang mkha' 'gro'i zhal gyi rlangs / /
mngar por 'thul 'di nA ro ta pa nas / /
snyan rgyud tshad ma bzhi ldan 'dzin nus pa'i / /
mkhas dang grub par brgyud kyi gzhan du min / /
zhes gsungs pa ltar /
rnal 'byor ma rgyud thams cad kyi yang snying /
grub chen nA ro pa chen po'i bzhengs srol /
bal po pham thing pa sku mched nas rim gyis dpal sa skya pa chen po la bka' babs pa /
sa skya'i lcags ri mi 'da' ba'i gsar chos bcu gsum mam klu pa'i gser chos bcu bzhir grags pa'i ya gyal /
mchog gtso bor @# / /
bsgrubs pas mthun mong zhar la 'grub pa dmar mo skor gsum gyi nang tshan /
ngor rdzong gong gsum sogs sa skya'i sngags kyi bstan 'dzin gzhan la ma grags pa'i slob bshad kyi gdams pa /
tshar chen blo gsal rgya mtsho yab sras kyi mthun mong ma yin pa'i man ngag /
snyan rgyud bzhi dang tshad ma bzhi ste snyan rgyud tshad ma bzhi ldan gyi gdams pa| gdul bya dbang po rab kyis bzlas brjod tsam dang /
'bring gis lang+ka li ya'i sgrub pa la brten nas lus 'di ma spangs par mkha' spyod du bgrod nus pa /
tha ma bar do'i gnas nas mkha' spyod du bgrod pa /
che cher myur ba 'da' ka ma'i gdams pa nyams su blangs na bar do'i 'jigs skrag myong mi dgos par lus sems bral ma thag skad cig gis mkha' spyod du bgrod nus pa /
yang tha rnams kyis kyang ma mtha' skye ba bcu drug tshun la mchog gi dngos grub thob nus pa sogs don gnas kyi che ba mtha' yas pa dang ldan /
rje btsun rdo rje rnal 'byor ma nA ro mkha' spyod dbang mo'i smin byed sin+d+hu ra'i dkyil 'khor du dbang bskur ba /
grol byed bskyed rim rnal 'byor bcu gcig dang /
rdzogs rim rtsa dbu ma'i 'khrid /
rgyab rten rgya bod kyi mkhas grub rnams kyi legs bshad kyi chu klung gcig tu bsdus pa'i rgya mtsho lta bu'i be'u bum yongs su rdzogs pa'i lung /
gzhan yang tshe dbang 'chi med dpal ste sogs rjes gnang /
sman mdo brgyad brgya pa dang lcang skya'i gsung mkho gnad che ba sogs lung mang po bsan /
'di nas bzung bla ma 'di yang rigs kyi cod pan mchog tu bsten cing /
bla ma 'dis kyang skabs 'dir yang sri zhu chen po mdzad cing rjes su yang spyan gyi 'bras bu bzhin du bskyangs te sras kyi thu bo dam par gyur /
chos seng phal cher chos kyi gsung gleng spyi dang khyad par mdo rgyud kyi dka' gnad mtha' yas par dri ba mdzad par /
rje 'dis thugs bsam tsam yang ma bzhes par lan thogs med phul bas /
rje dga' ldan dar rgyas ha las te /
rjes su bris pa dge slong la /
ngas mkhas pa mang po dang chos kyi gleng mo mtha' yas pa byed myong ste /
dngul chu ri khrod pa bla ma chos bzang lags zhu ba de las rig pa dwangs mdog kha ba ma thong /
khong gi mkhyen pa de ci yin zhes kyang gsungs 'dug /
de ltar rje btsun dga' ldan rgyas kyi zhabs drung nas gdams pa'i spros pa rnams @# / /
legs par chod de tshong pa tshong legs pa'am /
ded dpon nor bu lon pa ltar dgyes tshul dpag tu med pa dang bcas rim gyis chib bskyod de bzhad dngul ri'i gzim phug tu phyag phebs /
sngar bzhin sku mtshams bcad rgya'i ngang nas thos bsam sgom gsum kho na dang /
khyad par du yang rje 'di'i yi dam gyi gtso bo rdo rje 'jigs byed dang /
bde mchog dril bu ba dang /
rdo rje rnal 'byor ma gsum la mdzad cing /
de'i nang nas kyang ches mchog tu gyur pa ni rje btsun rdo rje rnal 'byor ma 'di nyid la mdzad pa yin /
de'i rgyu mtshan yang /
rje 'di rang gis mdzad pa'i rje btsun rdo rje rnal 'byor ma nA mkha' spyod kyi sin+d+hu ra'i dkyil 'khor sgrub mchod dang dbang gi chog bde chen gsal sgron zhes bya ba'i mjug gi smra tshig tu /
smras pa /
rnal 'byor ma rgyud bye ba bcu drug gi /
nang na rgyal mtshan tog ltar mngon mtho ba /
gsang sngags mthar thug 'khor lo bde mchog gi /
yang snying mkha' spyod byu ru'i smin logs gang / /
rgya gar paN chen nA ro ta pa dang / /
bod yul bstan pa'i bdag pos skya pa'i /
thugs bcud gser gyi chos zhes yongs grags kyang / /
tshad ldan shes de deng dus nyin skar spun / /
'on te snga mo'i las smon shugs btsan pas / /
bdag gis snyan rgyud tshad ma bzhi ldan thob / /
rgyud dang rgya bod mkhas pa'i gzhung mang mjal / /
yang dag ltar snang rnam dbye'ang cung zad phyed / /
de phyir sgrub dkyil bde ba chen po'i lam / /
ma lus gsal bar lta ba'i sgron me 'di / /
gzur gnas blo gsal don gnyer can rnams kyis / /
longs la mkha' spyod zhing de bgrong par mdzod / /
bdag kyang dge 'dis lus sems bral ma thag /
phyi nang mkha' spyod go 'phang mngon gyur te / /
gson gshin 'brel thogs kyis mtshon ma rgan 'gro / /
mtha' dag bde chen lam 'dis sgrol gyur cig /
ces lha 'di dang sku tshe sngon ma nas las smon btsan po yod par gsungs la /
de yang sngon du bshad pa ltar rje 'di rgyal sras phyag rdor nor bur gyur pa de'i tshe yang rje btsun ma 'di nyid yi dam gyi gtso bor bsten te snang brnyan bzheng ba dang /
khyad par dgung lo bzhi bcu zhe brgyad yan rang la oM gsum ma 'bum phrag brgya dang nyi shu rtsa drug lhag tsam song tshul 'dug cing /
gzhan yang tshar chen rdo rje 'chang gi sras kyi thu bo 'jam dbyangs mkhyen brtse'i dbang phyug gi yongs grags la mes po'i tsha bo dang /
ngon du a khu'i tsha bor gyur pa rdo rje 'chang @# / /
dbang phyug rab brtan gyi rnam thar las /
de nas mnyan yod bya rgod gshong du'ang ma dbyangs dga' ba'i bshes gnyen gyis spyan drangs /
snyan rgyud kyi chos mang du stsal /
'od gsal du rdza thog 'og gi shong la 'gro rtsis byas par skor lam du ban+de chas bzang snum bag dang ldan pas phyag bgyis byung ba'i ngag nas dngul chu na blo gsal rgya mtsho'i gter yod do / /
zer bzhin pa'i ngag nas rjes 'brangs te jo bo'i sku mdun gyi thad du nga'i ming la gnod sbyin rdo rjer grags zhes 'dzum 'dzum ngo shes gang yang zhu ba zhig rmis /
zhes dang de'i bar skabs kyi tshigs bcad du yang /
mnyan yod bya gshong lung bs+tshan ngo mtshar rnyed /
ces gsungs 'dug pa 'di'i don cung zad bshad na /
rje tshar chen gyi gsung la 'jam dbyangs mkhyen brtse'i dbang phyug gis zin bris mdzad pa'i mkha' spyod bgrod pa'i nye lam zhes par bsgom bya'i don la thos bsam gyis sgro 'dogs gcod pa bskyed rim gyi bya ba dang /
bcad don nyams su len pa sems 'dzin gyi bya ba gnyis 'dres ma lta bur bzhugs pa /
rjes 'brangs 'ga' zhig gis so sor ma phyed par phyag len 'chal ba byung ba'i nyes pa khegs phyir /
rgyal  la song ba zhig byung /
'di la sogs pa'i mdzad pa ngo mtshar ba rnams rje nyid yon tan sbed pa kho na mdzad pas phal cher mi gsung la /
gsungs pa rnams kyang mnal lam yin khul dang nges pa med tshul sha stag gsung yang /
don du dngos dang mnal lam gang yin cha ma 'tshal /
gang ltar 'di nyid ni sngon du drangs pa'i lung bstan las /
'di dang 'brel pa gang yod paH de'i skye ba bdun nas niH phyir mi ldog pa'i sa la gnasH zhes dang /
gang tshe sems can 'chi khamsH zhig po de'i mtshan thos pasH tshe 'di'i snang ba nub ma thagH rab tu dga' ba'i sa thob 'gyurH zhes gsungs pa de dag la nges pa rnam dag 'dren byed dang /
jo bo'i bstod par /
g.yor po mtshams rur bu mos mgo rgyan phul /
shi ba bsan nas de yi sgrib sbyong mdzad / /
rigs kyi bu mo lha ru skyes zhes gsungs /
'gro ba'i 'dren pa khyod la gsol ba 'debs / /
zhes gsungs pa dang tshul mtshungs pas 'gro ba'i 'dren pa bla na med pa yin cing /
gzhan deng sang gi sgom chen mtshams dang bug sgo 'dag sbyar la ming btags nas nang du lkog nyal byed pa 'ga' zhig kyang rtogs pa mang po brnyes nas grub pa'i go 'phang mthon por slebs pa'i zol gyis smin ma zengs zengs dang skad che skad chung @# / /
skad byed pa 'di 'dra la bsam na /
rnyed bkur thams cad mi gtsang ba phyis pa'i rngo ba bzhin du dor nas byang chub kho na don du gnyer ba'i bsam pas 'gro 'chag nyal 'dug gi spyod lam thams cad dge ba'i bya ba kho na la bsgyur nus pa 'di lta bus mchog dang mthun mong gi dngos grub myur du 'grub pa gdon mi za'o / /
rje nyid dgung grangs zhe gnyis su phebs pa dpal gdong zhes pa chu bya nag pa zla ba'i tshes 'go nas bzungs /
tshe 'di'i bde thabs 'grub pa tsam la chog shes mi byed par thar pa dang thams cad mkhyen pa'i go 'phang kho na don du gnyer ba'i skal ba bzang po can gyi zhal slob kha shas la /
byang chub lam gyi rim pa bde lam gyi myong 'khrid sngon 'gro sbyor ba'i chos drug nas chos kyi bdag med bsgom tshul gyi bar la chos thun sum cu dang /
chos thun re re song ba dang bla slob so sor bzhugs nas phyag mchod maN+Dal sogs gsag sbyang dang 'brel ba'i sgo nas skabs gang yin gyi don zhag drug bdun re bsgoms nas myong ba sne zin skye bar byas /
yang chos thun de'i rjes ma gnang ba sogs mdzad pas zla ba brgyad pa'i tshes nyer gsum tsam la dngos gzhi grub nas /
tshes nyer lnga'i nyen rgyal sras lha khang du sems bskyed mchod pa rgyas par mdzad cing de skabs brgya mchod sna lnga gcig dang snga lo brgya mchod gcig kyang 'bul bar mdzad /
'di la sogs pa lam rim blo sbyong gi 'khrid gnang ba'i skabs phal cher la dbyibs dang kha dog mi 'dra ba'i 'ja' sprin sna tshogs dang /
me tog gi char dbyibs dang kha dog mi 'dra ba mang po nam mkhar lding ba dang /
sngon med pa'i dri zhim pos nye skor khyab pa sogs ngo mtshar ba'i ltas mang po byung tshul pa snam khrims gling pa sogs la bshad rgyu 'dug kyang ji bzhin blo yul du ma nges /
'di skabs yin nam gang ltar lam rim blo sbyong ci rigs kyi bka' khrid gnang skabs shig mnal lam du /
rje nyid kyi sku la rgyal mtshan lta bu da lta'i dung gos su grags pa de 'dra ba zhig gsol te /
rje bi lung pa chen po nas lam rim smon tshig gsung chung ngus bskul bar mdzad pa rje 'dis gtsos tshogs pa mang pos skyor gnang dang /
khyad par mjug gi bkra shis rgya mtshos phyogs kun khyab gyur cig ces par rje 'dis gsung shin tu che ba lung pa thams cad khrol 'gro ba zhig mdzad pa byung 'dug /
de yang bkra shis rgya mtsho zhes pa ni bka' gdams glegs bam las /
bkra shis gcig tu bkra shis kun / /
'dus pa bkra shis rgya mtsho ste / /
zhes gsungs @# / /
pa ltar /
bkra shis ma tshang ba med pa thams cad kyis phyogs thams cad khyab pa'i don no / /
de mtshungs shing khyid bo zla'i tshes nyer drug nas bzungs lam rim gyi myong 'khrid sngar bzhin dang /
shing phag nag zla'i tshes lnga nas bzungs bde lam myong 'khrid sngar bzhin thog dge tshul /
dge slong /
byang sems gsum gyi bslab bya /
bla ma lnga bcu pa /
sngags kyi bslab bya bcas pa'i bka' bshad nyin bcu gcig gi bar du gnang zhing /
snga lo bkra shis lhun por mang ja gcig dang lo gnyis kyi khongs dngul chur brgya mchod sna lnga tshar lnga dang gru 'dzin du gcig /
khro phu'i byams pa'i spyan sngar gcig bcas 'bul bar mdzad do / /
rje nyid dgung grangs zhe drug tu phebs pa dbang phyug ces pa me glang lo 7skyabs mgon paN chen rin po che'i 'phrin las dang rje 'di'i thugs bskyed zung 'brel la brten thugs sras dam pa rdze gru 'dzin pa chen po nas gang ci'i thugs khur bzhes te gru 'dzin 'dir dge lugs dge slong gi sgrub sde rnam par dag pa tshugs /
lo 'di'i dbo zla'i mjug yongs 'dzin chos kyi rgyal po bzhad rlangs ma chab bzhes su phebs par /
rje 'di yang yun ring ma mjal bar brten dgyes tshor tshad med pa dang bcas sngon tshud nas phebs te /
khu bo dam pa bla ma dbu mdzad dbang rgyal lags dang bcas sku mched dbu gur gcig tu bzhugs /
yongs 'dzin mchog nas kyang sku mched gnyis ka la gzigs pa rmad du byung ba mdzad pas bzhad pa rnams nas da lam nu ru ba sku mched kyis skad btangs song zer ba byung /
bzhad sde lhan rgyas nas gsol ba btab ngor dbang mo che stsal nyin yang maN+Dal bskul ba sogs khu bo dam pa nas mdzad cing bzhugs khri'i g.yon phyogs su gdan lcog gi bkur bzos dang bcas sku mched lhan du bzhugs pa'i bar du bdag cag rang lo dgu par son pa yang ci bder gnas chog pa'i skal bzang thob /
rje nyid nas gsol ba btab ngor lam gyi gtso bo gsum gyi bshad lung /
'jam dpal nag po dang phyag rdor gtum po sogs kyi rjes gnang /
gzim chung tshe dbang bcas stsal zhing mjug tu dngos 'bul sbam mtho ba dang bcas brtan bzhugs 'bul bar mdzad skabs bdag kyang gsung rten pod chung khyer mir bka' bkod gnang ba ltar skal bzang nyams su myong /
'di skabs seng bar ji byung la yongs 'dzin mchog dang rje 'di lhan rgyas kho nar bzhugs te phan tshun du dri rtsad sogs dam pa'i chos kyi gsung gleng gis dus 'da' bar mdzad /
nyin gcig dkar @# / /
po ba'i gces bar pa zhu ba nas gzim yol gyi srubs su bsdang de lkog nyan byas par /
gsung gleng byings za zur las ma go yang /
dge slong rang nas sngar gser dngul sogs mi len pa'i dam bca' byas pa yin na'ang /
de rang re gnyis kas cung zad ma byung 'dug /
phyogs 'di'i ser skya tshang mas dang gus che nges byed kyin yod 'dug stabs de rnams kyi 'dod pa ma bsgrub na byang sems kyi bslab bya dang yang 'gal bas phyin chad 'bul ba gang byung blangs pa legs rgyur 'dug ces bka' stsal pa gsal por go /
yang rje 'dis bka' 'dri zhig zhu par mdzad song rung cher ma thos /
da a khus mi shes pa ngas ga la shes zhes bka' lan stsal pa thos /
da dung go ris bsgrims nas bsdud kyang go ma thub pa'i mur gnyis kas ches cher bshums te gsung 'phros kyang 'phro sbad kyis chad song zhes gces gces lags nas thob rgyal bla ma rin po cher zhu bar mdzad 'dug /
'di la thob rgyal bla ma rin po che nas bka' lan 'dir brtags na yongs 'dzin rje rang las kyang rje 'di lhag par thugs thag bcad pa'i gsung du 'dug ces gsungs /
gru 'dzin du snga srol ltar kyai rdor sgrub mchod zhig nges par dgos par /
thugs sras gru 'dzin pa nas rje 'di la de'i dbyang gi gsol 'debs mdzad kyang sngar ma bsan par brten /
yongs 'dzin mchog la de la sogs pa'i 'dod chos mang po zhu bar ring min gdan sar bcar chog pa'i snyan zhu phul bar dgyes bzhin zhal bzhes byung bar brten /
lo 'di'i zla ba lnga pa'i 'gor gdan sar chib bsgyur bskyangs te bkra shis lhun por paN chen bstan pa'i nyi ma'i zhabs drung nas rdo rje 'phreng ba nas bshad pa'i dus 'khor spyi ka'i dbang /
grub rgyal lugs kyi tshe dbang /
'dul ba rgya mtsho'i snying po'i ljags lung bcas bsan /
ri khrod dga' ldan chos gling du yongs 'dzin chos kyi rgyal po'i zhabs drung nas gsang 'dus 'jam pa'i rdo rje lha bcu gsum gyi bdag nyid can gyi dbang /
kyai rdor Dom+b+hi lugs kyi dbang /
bka' gdams kyi gsang chos thig le bcu drug gi dbang /
gsang 'dus 'phags lugs kyi bskyed rim dngos grub rgya mtsho'i bshad lung gong ma'i phyag len ma nyams pa /
rin 'byung nas bshad pa'i tshogs bdag glang sna dmar chen gong gnon dang bcas pa sogs rjes gnang mtha' yas pa /
paN chen bstan pa'i nyi ma dang rje yongs 'dzin nyid kyi gsung mkho gnad che ba phal cher gyi lung bcas bsan /
de nas bde chen bla ma rin po che de nyid kyi nye gnas dam pa bla ma gnas brtan blo bzang bkra shis lags nas sprul pa'i @# / /
sku rin po cher zab chos 'ga' zhig stsol ba dang bcas nges par phebs dgos zhes par brten bde can ri khrod du phebs /
sprul pa'i sku rin po cher brtan bzhugs dang 'brel ba'i dngos 'bul gzabs pa sogs phan tshun gyi mdzad sgo legs lam che ba 'gran pa bzhin du gyur /
sprul pa'i skus gtsos dang ldan mang por dbang rjes gnang lung khrid sogs bzhed pa dang mthun pa'i dam pa'i chos kyi char phabs /
sprul pa'i sku 'di yang dad pa dang mkhyen rab che ba /
kun spyod gtsang ba /
rang bzhin bzang ba sogs dam pa'i rang rtags 'gog med du gsal ba zhig yin pas 'di nas bzungs rje 'di ma gshegs kyi bar bsam sbyor gnyis kyi sgo nas yongs su 'dzin pa chen por bzhes nas bzhad du yang lan grangs du ma'i bar phebs te /
sgra snyan /
dbang rjes gnang /
lung khrid /
the tshom gyi gnas la dogs pa gcod pa sogs mdzad pas /
da lta mkhas btsun bzang gsum 'dzoms pa'i bstan 'dzin gyi skyes bu chen por gyur te nA ro mkha' spyod ma'i smin grol gyi gdams pa sogs rje 'di nas brgyud pa'i chos rgyun rgya cher spel bar mdzad /
rje 'dis kyang thugs kyi sras mchog dam par mnyes bzhin rjes su bzungs pa lags so / /
de skabs bla ma gnas brtan lags kyi zhabs drung nas sku gong ma'i gsung sku dngos nas ma bsan pa phal cher sogs lung mang po bsan /
tshur lam bkra shis lhun por phebs te sngags chen rdo rje 'chang blo bzang bstan 'dzin dpal 'byor dpal bzang po nas gsang 'dus rtsa rgyud 'grel pa bzhi sbrags dang /
lam rim chen mo la sogs pa'i lung mang po bsan /
phebs skor 'di'i chos bsan pa phal cher gyi sbyin bdag kyang rje rang nyid kyis mdzad cing /
de skabs /
zhwa gos gzabs mchor gnam yer khra thag thag /
za rgyu 'thung rgyu'i phyogs de nyag phra phra / /
zhes pa'i ngang tshul du ma song bar dngos po rtsal sprugs kyi 'bul ba gzabs shing rgya che ba ser sna dang phrag dog zung du 'brel ba rnams am gtsigs tham tham byed dgos pa phul /
de ltar bzhed don thams cad grub nas rim gyis chib bskyod de gzim phug rdo rje'i pho brang du zhabs sor bkod nas sngar bzhin thugs dam bcad rgyar bzhugs shing 'di lo dngul chur brgya mchod sna lnga tshar gcig dang /
rlangs chab lha khang du gcig /
snga lo dngul chur gsum dang /
gru 'dzin du gcig bcas kyang 'bul bar mdzad do / /
yang mtshams 'dir gleng bar bya ba ni /
thugs kyi sras @# / /
mchog thob rgyal bla ma rin po che 'di nyid ni /
tsa na ka rgyal po lugs kyi bstan bcos las /
brtson dang rtul phod brtag pa dang / /
blo dang nus pa pha rol gnon / /
yon tan drug po gang la yod / /
de la lha yang dga' ba skyed / /
ces gsungs pa ltar /
gzhon nu nyid nas bzungs dad pa dang /
brtson 'grus dang /
snying stobs rmad du byung bar brten /
pho rtsal sna dgu la rang byan tshud de che btsan rgod gsum sus kyang do zla mi spobs par ma zad /
rje btsun bla ma 'di dang sku tshe sngon ma dpag tu med pa'i 'phreng bar las dang smon lam bzang po'i 'brel ba shin tu che ba'i mthu las gzhon nu nyid nas thugs rje chen pos rjes su bzungs te re 'ga' ni byis pa 'drid pa'i phyir sa ris la sogs pa'i sgo nas ngo mtshar ba'i gnas du ma ston par mdzad pa dang /
res 'ga' ni mi chos gtsang ma bcu drug la sogs pa'i sgo nas ya rabs dam pa'i ngang tshul 'di dang 'di lta bu bya dgos zhes dang /
res 'ga' ni yon tan dang ldan pa ni yul phyogs gang du song yang bsngags brjod bsnyen bkur gyi gnas su 'gyur ba yin pas rig pa'i gnas 'di dang 'di lta bu la brtun pa skyed cig ces dang /
res 'ga' ni yon tan thams cad gang las 'byung+ba'i gzhi dang rten ni yi ge yin pas de'i 'dri klog la brtson dgos zhes dang /
res 'ga' ni mi gzugs byad mdzes kyang rgyan gos dang mi ldan na 'phya dmod kyi gnas su 'gyur ba ltar yig gzugs legs kyang dag byed dang mi ldan na mkhas pa rnams kyi ga zha'i gnas yin pas sum rtags dang dag yig la mkhas par slob dgos zhes dang /
res 'ga' ni rang cag gis thob pa'i rten 'di rnyed dka' zhing don che ba yid bzhin nor bu dang 'dra ba yin kyang yun ring mi gnas pa glog gi zlos gar dang mtshungs pa yin pas dam pa'i chos bsgrub pa la myur du brtson dgos zhes dang /
res 'ga' ni 'khor ba 'di gang du gnas kyang sdug bsngal kho na'i 'byung gnas yin pas 'di las thar ba'i thabs la 'bad dgos zhes dang /
res 'ga' ni khyim na gnas pa ni yang ba /
'jigs su rung ba /
nyes pa du ma'i 'byung gnas btson ra dang 'dra ba yin la /
rab tu byung ba ni de las ldog pa /
lha dang bcas pa'i 'jig rten gyis phyag bya ba'i 'os /
thal mo sbyar ba'i 'os /
yon gyi gnas su gyur pa yin pas de la smon lam thob cig ces sogs chos dang mthun pa'i legs bshad kyi 'o mas rgyun du bskyangs par brten @# / /
chos phyogs la'ang don gnyer dang rnam dpyod 'gran zla med par gyur te mkhas par rlom pa phal mo che yang dri ba'i sgo nas mi smra ba'i brtul zhugs la 'god par mdzad /
khyad par bla ma'i bka' bzhin khyim nas khyim med par rab tu byung ba zhig nam 'ong na snyam pa skom pa chu don du gnyer ba lta bu rgyun mar yod cing /
bla ma dkon mchog la gsol 'debs dang smon lam yang chag med du mdzad mod /
'on kyang yab dang gcen rnams paN chen rin po che'i yum mchog dam pa'i zhabs khong yin par brten re zhig drung yig gi las khur mdzad dgos byung yang /
pha dam pas /
bla mas bskyal na gang 'dod gnas su slebs / /
rkang slar mos gus phul zhig ding ri ba / /
zhes gsungs pa ltar /
bla ma dkon mchog la blo gtang pa'i bsam don bde blag tu 'grub pa chos nyid yin pas /
gang ci'i 'gal rkyen zhi zhing mthun rkyen grub ste /
rje 'di dgung grangs zhe bdun du phebs pa 'bru mang zhes pas stag lor khyim gyi gnas la sogs pa mchil ma'i thal ba bzhin du dor te pho mo tshang ma rab tu byung nas /
bla ma rin po che nyid gzim phug gi nye 'dab rgyal sras chen po'i dngos slob rgya ma ba yon tan 'od kyi bzhugs gnas rgya ma brag phug ces par lo kha shas bzhugs /
rab byung ma rnams da lta'i padma chos sdings su khang ro 'dra yod par zhig ? gso mdzad nas der bzhag /
rkyen de dang rje btsun bla ma mchog gi thugs bskyed zung 'brel la brten 'di lo padma chos sdings zhes pa'i rab byung ma'i sde 'di tshugs nas da lta yang 'don chos /
kun spyod /
bslab khrims sogs gang ci nas bstan pa rin po che'i mig rgyan du gyur pa mchis /
de ltar thob rgyal bla ma rin po che 'di nyid skyes bu khyad 'phags yin par rje 'dis snga mo nas dgongs te gzhon nu'i dus su yang bslab bya de ltar mdzad cing /
phyis kyang zhing ma gshegs kyi bar du thugs rje chen pos spyan gyi 'bras bu bzhin du rjes su bskyangs te mthun mong dang mthun mong ma yin pa'i gdams pa thams cad dgyes bzhin du stsal /
bla ma nyid nas kyang rgya gar mi gcig lha gcig bzhin du /
nga mkhas dang nga grub gzhan la 'gram chu ma ldang par rje 'di gtsug gi nor bu bzhin du bsten nas mnyes pa gsum gyi sgo nas mnyes par mdzad /
lam rim chen mo tshang ma thugs 'dzin thog thos bsam sgom gsum la brtson pa chu bo chen po'i rgyun bzhin mdzad pas /
deng gi dus su mkhas btsun bzang gsum gyi yon tan /
'chad rtsod rtsom gsum @# / /
gyi bya ba gang gi thad nas kyang 'gran pa'i zla dang bral ba 'di yin cing /
de yi sdug pa'ang bla ma bzhin / /
bla ma'i 'khor ni gnyen bzhin du / /
zhes pa'i dgongs don thugs la mnags ? te /
bdag cag nyam chung sa 'og gi srin bu'i rjes su 'gro ba la yang rang lo bcu par yi ge 'dri tshul slob par mdzad pa nas da lta'i bar du thugs rje'i gzigs pa dge bas skyong bzhin pa 'di la lags lo 'dir dngul chur brgya mchod sna lnga tshar gnyis kyang 'bul bar mdzad do / /
myos ldan zhes pas yos ? lo yang bcad rgya kho na'i sgo nas thos bsam sgom gsum spyi dang /
khyad par dpal kyi rdo rje Dom+b+hi lugs kyi ljags bsnyen rgyas pa dang /
grub mtshams rgyal sras lha khang du kha skong zhi ba'i sbyin sreg bcas mdzad cing /
'di skabs 'das ma 'das kyi lha la stod g.yogs smad g.yogs mtshon pa'i gos zung la phyi mdzod kha gsar bzhi me nang du 'bul bar mdzad pas 'ga' zhig phang sems kyis lce nar nar byed pa byung zhes rje gru 'dzin pas gsungs shing 'di lo dngul chur brgya mchod sna lnga tshar gsum dang gru 'dzin du gcig 'bul bar mdzad do / /
de ltar rgyu tshogs mtha' dag tshang ba'i sgo nas rgyun bsrings te /
'go ba shes gnyen bsten tshul nas zhi lhag gi bar gyi lam mthun mong ba dang /
mthun mong ma yin pa bskyed pa dang rdzogs pa'i rim pa gnyis la /
dpyad sgom dgos pa rnams so sor rtog pa'i shes rab kyis yang dang yang du dpyad cing bsgoms pas thag chod pa'i nges shes 'drongs /
'jog sgom dgos pa rnams nges shes kyi steng du rtse gcig tu bzhag nas bsgoms pas rtsol bcas dang rtsol med kyi myong ba khyad par can 'khrungs de'i mthus rgyal ba'i bka' thams cad rang nyid 'tshang rgya ba'i gdams ngag 'ba' zhig las yi ge na gcig kyang 'dor rgyu med par go ba'i nges pa don gyi bka' gdams pa chen po thar pa dang thams cad mkhyen pa'i lo tog don du gnyer ba rnams kyi zhing sa bla na med par gyur to / /
gang zhig thos pa rgya mtsho'i mthar son kyang / /
bsam sgom yid bzhin nor dang mi ldan na / /
gtan bde'i nor mchog don du gnyer ba yi / /
skal ldan yid kyi re ba 'gengs nus min / /
de phyir thos bsam 'dab stong grol ba'i rtser / /
rtse gcig sgom pa'i me tog 'bar ba la / /
dpag yas lung rtogs sbrang rtsi'i bcud 'chang ba / /
mkhas grub gong ma'i rnam thar bdag gir mdzad / /
rnyed bkur sprin sna 'khrugs pa'i rnam g.yeng gi /
ri mo lang long 'char @# / /
ba yid kyi mkhar / /
rtogs pa'i zla zhal mthong ba'i skabs dben phyir / /
thabs mkhas dri yi bzhon pas rgyang du bsrings / /
de tshe g.yo med ting 'dzin sprin rum nas / /
sngags rgod thog gzer spros pas gdug can snying / /
'bigs pa ma bzod sku yi rgyan gyur tshe / /
dgyes pa'i gar ni 'chi med lam du bsgyur / /
khyad par gong ma'i rten 'brel gru gzings la / /
bcibs nas mkhas pa'i ded dpon chen po khyod / /
ngo mtshar rten gsum nor bus rab gang ba'i / /
sman sdings rgya mtsho'i ngogs su de la gyis gshegs / /
der ni grub brnyes nA ro ta pa dang / /
dar babs mkha' spyod dga' ma yid 'ong mas / /
phan tshun bskul ba'i brda thabs zlos gar gyi / /
gzigs mor yab sras zung de ring zhig yengs / /
de tshe dpa' bo'i rgyan dang cha lugs dmar ser gos kyis bsgribs pa'i sgyus / /
ngur smrig 'chang ba'i zol la brten pa rdo rje chos dngos bla ma yis / /
gnas gsum ma dang mkha' 'gro'i zhal rlangs mngar por 'thul ba snyan rgyud kyi / /
gdams pa'i bdud rtsi yongs su rdzogs pa khyod thugs bum pa'i bcud du byos / /
de lta'i man ngag thug po'i lus / /
zos pa'i don gnyer skom dad kyis / /
rigs bral legs bshad chu klung kun / /
khyod kyi rnam dpyod hub kyis drangs / /
'khon rigs brgyud pa'i ded dpon gyis / /
'bad pas bsgrubs pa'i rin chen nor / /
phyag len 'chol ba'i 'dam byings pa'ang / /
khyod kyi blo gros rtsal gyis phyungs / /
log rtog rdul ldan snyan rgyud chab / /
'chad rtsod rtsom pa'i ke ta kas / /
bgrungs pa'i snyan gtam me tog 'phreng / /
khyod 'ba' zhig gi rgyan du gyur / /
lha dang bla mas byin rlob pa'i / /
cho 'phrul dbyar rnga brdungs pa'i sgras / /
mkhyen brtse'i mdongs ldan gang gi thugs / /
mchog mthun dngos grub mngal gyis dud / /
khyod kyi legs bshad gar chad gis / /
myos pa'i grub pa pho mo mang / /
rtogs pa'i mkha' la lding ba yis / /
sa 'di mkha' spyod gnyis par byas / /
snyan rgyud gter gyi chu skyes kha / /
'byed phyir blo gsal rgya mtsho'i nyi / /
dngul chu'i spo nas 'char zhes pa'i / /
lung bstan ljon pa 'bras ldan byas / /
de lta'i kun bzang spyod pa'i mtsho nang du / /
rgyal dang rgyal sras slob mar bcas pa yi / /
rmad byung mdzad pa'i gzugs brnyan kun 'char ba'i / /
ngo mtshar phung po bsam brjod yul las 'das / /
de phyir khyod gcig kho na sa gsum 'dir / /
lung rtogs dam pa'i chos kyi rgyal srid la / /
kha lo @# / /
mngon par bsgyur ba'i sangs rgyas su / /
bcos min mthong ba'i legs byas spangs su mtho / /
zhes dus gsum rgyal ba kun gyi spyi gzugs bka' drin gsum ldan rje btsun bla ma thams cad mkhyen pa d+harma b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ba las /
rnyed bkur mtha' dag rtsa bzhin dor nas sgrub pa kho na gtso bor mdzad pa'i sarga ste bdun pa'o / /
! / /
de ltar gong du bshad pa ltar 'di yan chad shi gson gyi dngos 'bul bzhes pa sogs gtan nas ma mdzad par gdams don thugs nyams su bzhes pa kho na gtso bor mdzad /
skabs 'dir thugs sras dang dad ldan gyi sbyin bdag 'ga' zhig nas /
rje bla ma mchog nges don zab mo thugs su chud nas gser dang bong ba mnyam par gzigs pa'i dbang gis stong gsum thams cad gser gyis byur bur bkangs te phul yang /
rang don du til gyi cha shas tsam la'ang sred pa'i go skabs ma mchis na /
bdag sogs snying nas dad pa dang ldan pa'i gdul bya rnams tshogs rdzogs pa'i phyir du da phyin chad dngos 'bul ji byung bzhes cha yod pa zhig thugs rjes gzigs 'tshal zhes nan chen pos gsol ba btab pa la /
rje bla ma mchog nas kyang sngon du yongs 'dzin mchog nas dngos 'bul ma bzhes na byang sems kyi bslab bya dang 'gal tshul phebs pa'i bka' sgrub pa dang /
gdul bya tshogs rdzogs pa dang /
ri rgyud 'di'i pho mo'i dgon pa rnams kyi mang ja'i thebs su btang na rang gzhan gyi dge ba gong 'phel du 'gyur ba sogs dgos pa khyad par can mang zhing /
khyad par de ltar mdzad pas rang nyid mi nyams pa'i gdeng dang ldan pa la dgongs /
rje nyid dgung grangs zhe dgur phebs pa rnam gnon zhes pa lcags 'brug lo 'di nas bzung srog chags ma gtogs gzhan dngos 'bul tshang ma bzhes nas til cha tsam phyi 'khyar med par mang dod sogs su smin 'gro mdzad mod /
'on kyang dgung lo lnga bcu nga bzhi yan chad kyi mang dod ji gnang la bsnyel tho ma byung 'dug /
'di skabs gru 'dzin pa chen po nas gsol ba nan tan btab par brten /
zla ba bzhi pa'i tshes bcu gcig la gru 'dzin du phebs /
kyai rdor dang bcu gcig zhal gyi dbang /
rdor sems mthun mong ma yin pa sogs kyi rjes gnang /
thun drug /
dga' ldan lha brgya ma /
snying po don gsum rnams kyi 'khrid /
mkha' spyod ma'i byin rlabs @# / /
dang be'u bum gyi lung /
rje tsong kha pa chen po dang /
paN chen blo bzang chos rgyan gyi gsung bka' rgya ma dang bcas pa tshang ma dang /
rgyal sras bka' 'bum sogs kyi lung /
sgra mdo ? ka lA pa'i mtshams sbyor lnga dang ming le drug gi bka' bshad /
grub rgyal lugs kyi tshe dbang sogs chos bka' mtha' yas pa'i char phabs shing /
snga phyir mang 'gyed phon che ba yang stsal te /
zla ba bcu pa'i tshes bdun la dngul chu'i gzim phug tu phebs /
zla ba bcu gcig pa'i tshes bcu bdun nas rje btsun rdo rje rnal 'byor ma'i rim gnyis kyi 'khrid zhag nyer lnga'i bar du stsal /
'di lo yongs 'dzin rdo rje 'chang gshegs pa'i dgongs rdzogs sogs su dmigs brgya mchod sna lnga tshar phyed bcu gsum dang /
rgyal sras chen por gser chab /
gru 'dzin spyan ras gzigs la gser chab dang thugs kar gser gyi rdo rje g.yu phras phyug pa dang /
dprog zhur g.yu dmar spus legs bcas 'bul bar mdzad /
lcags sprul lo ba can bla ma gnas brtan lags gshegs pa'i dgongs rdzogs sogs su dmigs dge 'phel du bsnyen bkur nyin gang brgya mchod sna lnga dang bcas pa dang /
gzhan ma dngul sogs su brgya mchod sna lnga drug 'bul bar mdzad /
chu rta zla ba drug pa'i chos lnga nas bla mchod bde stod dbyer med ma'i nyams khrid tshogs 'khor dang bcas pa nyin brgyad kyi bar dang /
gzhan yang dbang rjes gnang lung khrid sogs mang du stsal /
'di lo brgya mchod sna lnga tshar bcu gnyis 'bul bar mdzad /
chu lug zla ba gsum pa'i tshes nyer dgu nas nyin bzhi'i ring paN chen chos rgyan gyis mdzad pa'i dge slong gi bslab bya'i 'khrid dang /
zla ba bcu pa'i tshes bcu bzhi nas nyin bdun gyi ring rje nyid kyis mdzad pa'i tshem bu dmar khrid kyi 'khrid dang /
snying po don gsum shog gcig ma'i 'khrid nyin gcig /
mjug tu smon 'jug cig car 'bogs pa'i sems bskyed mchod pa bcas dang /
zla ba bcu gcig pa'i chos bcu gsum nas nyin dgu'i ring 'jigs byed bcu gsum ma'i bskyed rim gyi nyams khrid bcas stsal /
'di lo dngul chu gru 'dzin ? khul brgya mchod sna lnga tshar bco lnga dang /
grwa tshang du brgya mchod sna lnga bsnyen bkur nyin gang bcas mdzad /
shing sprel zla ba gnyis pa'i nang dngul chu'i 'du khang du bka' gdams thig le bcu drug gi dbang rgyas par stsal /
'di skabs sbyin @# / /
bdag nas kyang stong mchod sna lngas mtshon mchod pa grogs po'i blo yul du mi bshong ba phul /
gzhan yang lung khrid rjes gnang mang po gnang /
mjug tu sku grib la brten pa'i mgul cham babs lci tsam bzhes kyang ring min zla ba sprin bral ltar gyur /
'di lo dngul chu gru 'dzin gnyis su brgya mchod sna lnga tshar bco lnga 'bul bar mdzad /
shing bya zla ba gsum pa'i tshes 'go nas bzung lam rim blo sbyong gi zab khrid shin tu rgyas pa sems bskyed mchod pa dang bcas pa dang /
zla ba bcu gcig pa'i tshes gnyis nas bzung 'jigs byed bcu gsum ma'i nyams khrid rgyas pa /
tshogs 'khor /
sngags btu'i rjes gnang bcas nyin bcu gsum gyi bar dang /
gzhan yang dbang rjes gnang lung sogs shin tu mang ba stsal /
'di lo bkra shis lhun por mang ja gcig /
bzhad dgon dkar sgrogs gcig /
dngul chu /
dge 'phel /
gru 'dzin rnams su brgya mchod sna lnga bcu gnyis 'bul bar mdzad /
rje nyid dgung grangs lnga bcu nga lngar phebs pa mi zad pa me khyi lo nang 'dir bdun zur gyi sku gegs yod par brten bka' chos rgya chen ma gnang bar phal cher bcad rgya shin tu dam par bzhugs /
da dung sku gegs kyi ngos yun ring sku khams nyog tshul bzhes pa'i zhabs rim du dngul ri /
gru 'dzin /
pad chos rnams su mang ja phon che ba dang /
bkra shis lhun por mang ja gnyis paN chen rin po ches gtsos bla ma rnams la skyabs rten tshan che ba 'bul bar mdzad cing /
zhal slob dang sbyin bdag dang ldan rnams kyis zhabs brtan du dmigs bzhad dgon dkar sgrogs gcig dang /
gsol 'debs nan shin tu che ba dang bcas brtan bzhugs rgyas par phul bas zhal bzhes bzang po thob pa ltar rim bzhin sku sing dwangs su gyur /
'di lo dngul chu ri khrod pa /
gru 'dzin pa /
padma chos sdings pa /
sgrol lha'i rab byung ma bcas grwa grangs bzhi cu zhe lnga la mi rer TaM phyed bzhi re thob nges kyi mang dod dngos po dang /
dngul chu /
gru 'dzin /
dpal sdings rnams su brgya mchod sna lnga phyed bco lnga 'bul bar mdzad /
me phag zla ba gnyis pa'i tshes nyer gcig nas bzung yongs 'dzin paN+Di ta'i dge tshul gyi bslab bya'i sdom tshig gi 'khrid shin tu zhib pa nyin bzhi'i ring dang /
zla ba gsum pa'i tshes drug nas dge slong gi bslab bya'i 'khrid nyin bzhi'i ring /
zla ba brgyad pa'i tshes bcu drug nas bla mchod bde stong dbyer med ma dang phyag @# / /
chan rtsa tshig gi zab khrid nyin bcu gnyis kyi ring /
snying po don gsum shog gcig ma'i 'khrid nyin gcig bcas stsal /
'di lo grwa grangs lnga bcu la mi rer TaM bzhi kha re thob nges kyi mang dod dngos po /
bkra shis lhun por mang ja gcig /
dngul chu gru 'dzin khul brgya mchod sna lnga bcu gsum bcas 'bul bar mdzad /
sa byi zla ba gnyis pa'i tshes nyer bzhi nas bzung pa snam mtshan sgrog pa dang /
shel dkar chos sde bdag ? dge slong kha shas sogs la bde lam sngon 'gro sbyor ba'i chos drug gi zab khrid /
rdor sems mthun mong ma yin pa'i rjes gnang dang lung kha shas /
zla ba gsum pa'i tshes dgu nas nyin bdun gyi ring sdom gsum bslab bya'i zab bshad sogs chos bka' mang du gnang zhing mjug tu tshogs 'khor yang mdzad /
zla ba de'i smad nas zla ba lnga pa'i tshes bdun gyi bar la mtshan sgrog /
bde chen /
bkras lhun pa kha shas sogs la rdor sems rjes gnang /
rnal 'byor ma'i byin rlabs /
'khrul 'khor dang dge tshul bslab bya'i 'khrid /
'dul ba 'dzin pa'i gzhi gsum bshad lung /
rje nyid kyi gsung par du 'khod pa tshang ma dang /
rgyal sras bka' 'bum gyi lung sogs zab chos mang po dang /
zla ba lnga pa'i gnam gang nas zla ba bdun pa'i nyi shu brgyad kyi bar sngon 'gro sbyor ba'i chos drug dang bcas pa'i bde lam gyi myong khrid shin tu rgyas pa gnang zhing zla ba brgyad pa'i tshes gnyis kyi nyin sems bskyed mchod pa yang rgyas par mdzad /
de dag gi skabs su chos bsan pa tshang mar mang ja yang nar mar stsal /
'di skabs dkar po ba'i dka' chen babs log byung ba zhig nas sdig sbyong du dmigs rje nyid kyi gsung /
par brko bya rgyu'i thebs su TaM lnga brgya phul ba /
dbus gtsang du gsang bde 'jigs gsum gyi blos bslangs mang yang /
kun rig blos bslangs yod skad ma thos shing /
'di dkyil 'khor phyi nang gnyis yod par brten khungs dag kyang yong bka' bas /
da lam 'di la gru 'dzin du kun rig blos bslangs kyi dkyil 'khor gang legs shig bzhengs na legs par 'dug pas de'i do dam sogs mdzad dgos pa'i bka' dang bcas rje gru 'dzin pa la gnang /
rje gru 'dzin pa nas kyang gang ci'i thugs 'gan gtsang bzhes thog cha tshang sogs rje nyid la yang yang zhus te khungs dag par bzhengs nas da lta gru 'dzin bla brang du bzhugs /
@# / /
'di lo brgya mchod sna lnga bcu drug 'bul bar mdzad /
sa glang zla ba gnyis pa'i tshes nyer gnyis nas pa snam rab byung ma sogs la nyin bcu gsum ring mkha' spyod ma'i bskyed rdzogs kyi zab khrid sogs chos mtha' yas pa stsal /
de thog rje btsun rdo rje rnal 'byor ma'i yar mar gyi tshes bcu lo ltar zla ba ngo re bzhin chag med gtong rgyu'i mchod pa dang mang ja'i thebs su /
pa snam khrims ldan gling du TaM srang sum cu so gcig dang zho drug /
dge 'phel gling du TaM srang nyi shu rtsa bdun dang zho bzhi /
padma chos sdings par TaM srang sum cu so lnga dang zho drug bcas sbyor 'jags mdzad /
zla ba bdun pa'i tshes nyer gsum nas nyin dgu'i ring 'jigs byed bcu gsum ma'i bskyed rim gyi nyams khrid dang /
de'i rjes su thig dang blos bslangs kyi bka' bshad zhib par stsal /
sngon byon dam pa mang po la'ang log par lta ba dang dgrar 'dzin byed pa ji snyed byung 'dug pa ltar /
'di lo rje 'di la yang skye bo mi srun pa /
las dang smon lam ngan pa'i 'bras bu dus su bdo ba /
rnam pa kun tu dbyen dang phra ma la dga' ba /
dam sris rgyud bskul ba 'ga' zhig gi byed las la brten /
sku gegs che nges shig myur du 'ong bar nges kyang /
bla slob su la'ang thugs snang gang yang ma shar ba'i tshe /
tho rangs kyi dus shig gzim phug gi sgo nang 'dzul tsam gyi lho phyogs nas btsun pa'i gzugs mdog dmar smug sha rgyags shing gzi brjid che ba zhig gis /
da lo ri khrod pa la gegs chen po yod do zhes mngon sum du zhus /
de yang dag pa'i lung bstan du mkhyen nas zhabs rim shin tu rgya che ba 'phral du bsgrubs pas sku gegs bzlog pa'i rtags mtshan yang gsal bar byung /
de gang yin pa dang rgyu rkyen sogs bsnyad du yod kyang spros bral stong pa'i ngang du bzhag /
ston mjug paN chen bstan pa'i nyi ma byang sbug lha chab tu phebs pa'i yar phebs skabs mkha' rur phyag dbang du phebs te skyabs 'jug TaM srang bco lnga 'bul bar mdzad /
'di lo dngul chu dang gru 'dzin khul brgya mchod sna lnga bcu gsum gnang /
lcags stag zla ba gnyis pa'i tshes gnyis nas bzung nyin bcu gsum ring /
thob rgyal bla ma rin po che dang /
tre bo sprul sku sogs la rnal 'byor ma'i zab khrid dmigs pa 'char gang bder stsal /
gzhan yang lung khrid rjes gnang mang po gnang /
zla ba gsum pa'i tshes brgyad la grwa grangs lnga bcu la mi rer TaM phyed bzhi re thob pa'i mang dod dngos po stsal /
bkra @# / /
shis dge 'phel du zla ba lnga pa'i nang bsnyen bkur nyin gang brgya mchod dang bcas pa dang /
drug pa tshes bzhi'i nyin nyin gang brgya mchod phyag 'gyed dngul zho re rnam /
gzhag dang bcas pa'i thog lo ltar mkhas grub ngag dbang rdo rje'i dus mchod drug pa tshes bzhi'i nyin nyin gang brgya mchod sna lnga dang bcas pa chag med gtong rgya'i thebs su TaM srang nyi shu rtsa bzhi sbyor 'jags dang /
mkhas grub chen po'i dbu thod rten sgam du bzhugs pa'i nang gser dngul g.yu byur mu tig zhum mig sogs rin po cha 'ba' zhig gis byur bur 'gengs par mdzad cing /
bzang gos kha long gsum brtsegs kyi na bza' yang 'bul bar mdzad /
zla ba bdun pa'i tshes bco lnga'i gza' 'dzin thog bzhad dgon dkar sgrogs gcig dang /
dga' ldan lnga mchod nyin grwa grangs lnga bcu la mi rer dngul zho lnga re thob pa'i mang dod dngos po stsal /
'di lo brgya mchod sna lnga bcu 'bul bar mdzad /
lcags yos zla ba gnyis pa'i tshes drug nas nyin bcu bzhi'i ring rnal 'byor ma'i rim gnyis kyi 'khrid /
dur bdag gi rjes gnang /
yum la brten pa'i 'pho ba bcas dang /
zla ba bzhi pa'i tshes drug nas bzung nyin bdun gyi ring blo sbyong don bdun ma'i zab khrid /
chos bcu drug nas slar yang nyin bcu gsum ring nA ro mkha' spyod ma'i bskyed rdzogs kyi 'khrid /
zla ba drug pa'i tshes bcu gcig nas nyin bdun ring lam rim bshar sgom gyi 'khrid /
zla ba brgyad pa'i tshes bcu gnyis nas shes chos pa kha shas sogs la nyin dgu'i ring 'jigs byed bskyed rim gyi nyams khrid bcas rgyas par stsal /
zla ba bcu pa'i nang bzhad dgon dkar sgrogs grwa grangs brgyad brgya skor la ja nyag phyed re'i 'gyed dang /
dge lugs pho dgon rnams la mang ja 'bras 'jam dang bcas pa /
de phyin la mang ja re /
tshes gnam gang nyin bkra shis lhun por mang ja 'jam bcas dang brgya mchod sna lnga /
sngags khang rgyud ja /
dga' ldan lnga mchod nyin grwa grangs lnga bcu nga lnga la mi rer TaM phyed bzhi re thob nges kyi mang dod dngos po bcas stsal /
'di lo brgya mchod sna lnga bcu 'bul bar mdzad /
dga' ba zhes pa chu 'brug lo nang 'dir drug cu re gcig gi dgung steng du phebs par brten phal cher bcad rgya shin tu dam par bzhugs /
seng bar la bde can sprul pa'i sku rin po cher sgra snyan sogs bzhed chos mang po gnang /
'di skabs shig khyab bdag 'khor lo'i @# / /
mgon po zha lu ri sbug sprul pa'i sku yang ched gnyer gyis phebs nas zab pa dang rgya che ba'i chos bka' mtha' yas pa bsan cing /
'di nas bzung zhing ma gshegs kyi bar dad gus 'gyur ba med pas rigs kyi cod pan mchog tu bzhes /
rje 'dis kyang sprul pa'i sku'i gsung mol byung tshad la /
pha pha khong gzhan dang 'dra ba med ces lung rtogs kyi yon tan dang mdzad spyod la thugs dgyes pa'i bsngags brjod dang bcas spyan gyi 'bras bu bzhin du rjes su 'dzin par mdzad /
lo 'di'i dga' ldan lnga mchod nyin grwa grangs lnga bcu nga bzhi la mi rer dngul zho lnga skar phyed brgyad re thob pa'i mang dod dngos po stsal /
'di lo brgya mchod sna lnga tshar dgu song 'dug /
chu sbrul zla ba gsum pa nas bzung chos gsan pa dgu bcu tsam la dbang rjes gnang lung logs mtha' yas pa dang /
khyad par lam rim blo sbyong gi zab khrid rgyas par stsal /
de thog mang ja nar mar gtong rgyu'i dod du TaM srang nyi shu rtsa bdun dang zho do skar phyed gsum ri ba'i mang dod dngos po gnang /
'di skabs pa snam rab byung ma'i dgon sde zung la sngon du tshes bcu sbyor 'jags mdzad pa'i snon mar slar yang khrims gling par TaM srang bcu gnyis dang zho gang /
dge gling par TaM srang bcu dang zho drug bcas sbyor 'jags thog /
phyin chad mar ngo'i tshes bcu sngar bzhin dang /
yar ngor bde mchog dril bu lha lnga'i cho ga gtong rgyu'i bka' bkod kyang gnang /
dgung lo re gnyis su phebs pa 'di yan chad dmigs bsal byung na ma gtogs zhabs zhu gtan nas med par sku rkyang kho nar bzhugs /
'di lo dben gtsang pa jo ba'i bu ngag dbang sbyin pa zhes pa zhabs zhur 'byor /
dga' ldan lnga mchod nyin grwa grangs lnga bcu nga gnyis la mi rer TaM bzhi dang zho re thob pa'i mang dod dngos po stsal /
'di lo zla ba gsum pa'i tshes nyer bzhi nyer lnga gnyis la dngul chur stong mchod sna lnga gcig dang /
gzhan ma brgya mchod sna lnga tshar drug 'bul bar mdzad /
shing rta zla ba gnyis pa nas bzung chos gsan pa stobs che bar dbang rjes gnang lung sogs mang po dang /
khyad par bde lam gyi nyams khrid shin tu rgyas pa sems bskyed mchod pa dang bcas pa mdzad /
sems bskyed nyin kha dog mi 'dra ba'i me tog gi char 'bab pa dang /
sngon med pa'i dri ngad bzang po 'thul ba sogs ngo mtshar ba'i ltas mang du byung /
chos gsan pa rnams la TaM srang bcu dgu @# / /
dang zho gang skar phyed gsum ri nges kyi mang dod kyang stsal /
dga' ldon lnga mchod nyin grwa tshang phyi mor bsnyen bkur nyin gang brgya mchod sna lnga /
phyag 'gyed dngul skar phyed brgyad re rnam gzhag dang bcas pa'i thog /
lo ltar cho 'phrul tshes brgyad kyi nyin bsnyen bkur nyin gang brgya mchod sna lnga dang bcas pa chag med gtong rgyu'i thebs su TaM srang nyis shu dang zho lnga skar lnga sbyor 'jags dang /
de nyin grwa grangs lnga bcu nga gsum la mi rer TaM phyed gsum re thob pa'i mang dod dngos po yang stsal /
'di lo bzhad dgon dkar sgrogs gcig dang /
brgya mchod sna lnga tshar bcu gcig 'bul par mdzad /
shing lug lo rje gru 'dzin pa nas gsol 'debs mdzad par brten zla ba gnyis pa'i tshes bcu gcig la gru 'dzin du phebs bde mchog dri la bu lha lnga'i bskyed rim dang /
gtor ma brgya rtsa'i zab khrid sogs dbang rjes gnang lung khrid mtha' yas pa stsal /
zla ba gsum pa'i tshes bco lnga la sems bskyed mchod pa dang /
de thog stong mchod sna lnga 'bul bar mdzad cing chu ting brgya rtsa brgyad sbyor 'jags gnang /
zla ba bzhi pa'i nang gzim phug tu phebs nas zla ba lnga pa'i tshes nyer gcig nas bzung bde can sprul pa'i sku sogs la nyin bcu bzhi'i ring rnal 'byor ma'i bskyed rdzogs kyi zab khrid dang /
de'i sdags btu bcas stsal /
zla ba dgu pa'i tshes nyer gnyis nyin grwa grangs drug cu re gcig la mi rer TaM phyed bcu re thob pa'i mang dod gnang /
zla ba bcu gnyis pa'i nang dge slong bstan bkras dbus skor du song mdun gser byang zho bcu drug gnang ste se 'bras dge gsum la mang ja'i bsnyen bkur zhu rgyu sogs kyi bka' mngags mdzad /
'di lo bkra shis lhun por mang ja gnyis /
bzhad dgon dkar sgrogs gnyis /
gong gi stong mchod ma thi ba'i brgya mchod sna lnga tshar bcu dgu 'bul bar mdzad /
me sprel zla ba dang po'i tshes brgyad kyi nyin 'brong phu chos sder ja 'jam bcu'i bsnyen bkur dang /
brgya mchod sna lnga /
phyag 'gyed dngul zho re rnam gzhag rgyas pa dang bcas pa'i thog lo ltar cho 'phrul tshes brgyad kyi nyin ja 'jam bcu brgya mchod sna lnga dang bcas pa chag med gtong rgyu'i thebs su TaM srang bcu gcig dang zho bdun sbyor 'jags gnang /
lo 'dir sku dog gi ngo che tsam yod pa'i lung bstan byung ba ltar phal cher bcad rgya shin tu dam par bzhugs shing /
sku gegs zlog thabs su bkras dge /
dngul ri /
gru 'dzin /
pad chos rnams su @# / /
mang ja stobs che ba gnang /
slar yang zla ba dgu pa'i nang sku gegs ma bzlog pa'i mtshan ma gsal ba byung bar brten de'i tshes nyer gnyis la bkra shis lhun por mang ja gcig gnang /
da dung sku gegs bzlog med kyis zla ba bcu gnyis pa'i mjug zhabs zhu dge slong 'das shing /
rje nyid kyang yun ring sku khams shin tu myog pa'i tshul bzhes /
de skabs nub re bzhin mngon sum du skyug bro zhing 'jigs su rung ba'i bgegs kyi cho 'phrul nyi ma re re bzhin je mang du ston pa byung /
de dag la dang por zlog thabs dang drag sngags bzla ba sogs mdzad pas 'jigs rngam je che dang sku gam du je nyer song bas thugs la /
ga re /
don dam par ni gnod bya gnod byed gnod pa thams cad bden par grub pa rdul tsam yang med pa'i stong pa nyid yin /
kun rdzob tu yang gnod byed gdon bgegs 'di tsho thog med nas drin gyis bskyangs pa'i pha ma drin can sha stag yin /
'di rnams tshims pa zhig byung na lus 'di thob pa la dgos pa chen po grub pa yin pas drag sngags bzla ba dang zlog thabs byed pa sogs don med do dgongs nas /
nga'i sgyu ma'i lus kyi phung po 'di pha ma 'dre gdon rnams kyis gtso byas pa'i sems can rnams kyis sangs rgyas thob pa'i phyir /
sa gsum du gnas pa'i lha 'dre spyi dang /
khyad par 'dir tshogs pa'i gnod byed gdon bgegs rnams la phangs pa med par ster ro /
khyed rnams sha la dga' ba sha zo /
khrag la dga' ba khrag 'thungs /
pags pa la dga' ba pags pa /
tshe dang srog la dga' ba tshe dang srog /
bkrag mdangs la dga' ba bkrag mdangs /
gzi brjid la dga' ba gzi brjid la sogs pa ci 'dod pa khyer cig /
rings pa rnams kyis rjen par zo /
mi rings pa rnams kyis tshos la zo /
bsregs la zo /
ci bde bar zo zhig /
de tsam du ma zad bdag gis dus gsum du bsags pa'i dge ba dang de'i 'bras bu bde ba ji snyed yod pa rnams kyang khyed rnams la smin par gyur cig /
smin nas khyed rnams gnas skabs dang mthar thug tu bde dge phun sum tshogs pa dang ldan par gyur cig /
khyed rnams kyi sdig sdug sogs mi 'dod pa thams cad bdag la smin par gyur cig /
smin nas bdag med la bdag tu lta ba'i bdag 'dzin 'gong ? po thal bar rlog par gyur cig /
ces sogs bdag gzhan mnyam brje'i byang chub kyi sems dang stong nyid kyi lta ba zung du 'brel ba zab mo gcod kyi gdams @# / /
pa bskyangs pas cho 'phrul byings rang yal du song zhing /
btsun ma'i gzugs la ral pa ring po yod pa zhwa mo snum dreg gis tshos pa gyon pa 'jigs su rung ba zhig gad mo byed bzhin du je 'gyang gis mthar rang yal du song /
de nas bzung cho 'phrul gtan nas ma byung zhing sku khams kyang rim dwang byung /
'di dag ni rje btsun mi la bzhad pa rdo rje la bgegs kyi rgyal po sogs kyis cho 'phrul bstan pa ltar /
skyes bu dam pa sa mthon por phebs pa'i tshe bgegs kyi cho 'phrul mngon sum du 'byung bar gsungs pas de 'dra zhig yin par mngon /
dga' ldan lnga mchod nyin grwa grangs lnga bcu nga brgyad la mi rer dngul srang do zho do skar phyed gsum re thob pa'i mang dod stsal /
'di lo brgya mchod sna lnga tshar bcu dgu song 'dug /
rje nyid dgung grangs re drug tu phebs pa gser 'phyang zhes pa me bya zla ba dang po'i tshes gnam gang nyin thugs brtag bzang don dang rje nyid kyi dgongs bzhed sgo mthun la brtan bdag dge slong 'jam dbyangs zhabs zhur 'byor /
de gong nu mo kun bzang dbang mo 'di padma chos sdings su 'jog rtsis yin kyang skabs 'dir rab byung 'phral bsgrubs kyis bdag dang mnyam du zhabs zhur sdod rgyu'i bka' bkod kyang stsal /
'di'i tshe bdag cag la rmi ltas bzang ngo che ba mang po dang /
rje nyid la'ang lho phyogs su phebs 'gro ba la glo bur du mun pa bsrubs nas phebs lam stor te ci byar gya ba'i tshe nyi ma zhig lhag gis shar /
de dang dus mtshungs su ne'u gsing nyams dga' ba zhig 'dug pa'i dbus su shin tu dwangs pa'i chu mig zhig kyang brdol bas /
thugs la dgyes tshor tshad med pa 'khrungs te gnas 'dir re zhig gnas par bya'o dgongs pa sogs man la ltas bzang ba mang po byung tshul phebs /
'di skabs rje gru 'dzin par dgos gal che nges kyi na bza' nyer spyad nyung zad 'di dang 'di ma gtogs /
gzhan ma na bza' /
zangs chas /
sgam lcog sogs mdor na sku chas tshang ma dang /
shi gson gyi dngos po ji yod lhag lus med par mang dod sogs su gtong rgyu yin pas de'i dod ma mdzad dgos pa'i bka' phebs par brten /
sku chas tshang mar gong tshad ri nges phabs te TaM srang drug cu re gcig dang zho lnga skar lnga ri ba'i dngos po bzhad pho mo'i dgon khag tshang mar zhal grangs dang bstun nas phul /
de lhag ji yod dge 'phel sogs su khrom 'don mdzad nas btsongs par TaM srang @# / /
drug cu re gnyis dang zho bzhi skar phyed gsum zin pas gsol mar dang sha bsgrubs /
ja dang gsol zhib sogs dgos bya gzhan ngo thog gnang ste /
zla ba gnyis pa'i tshes gcig nas bzung nyin bcu bdun ring ri rgyud 'di'i dge tshul slong rab byung ma dang bcas pa zhal grangs bdun cu skor bskongs te nyin ltar ja thug drug re dang /
sha rdog re /
skabs 'gar gro 'bras /
bag bsregs /
bzhes spro /
tshes bco lnga'i nyin tshogs 'khor gzabs rgyas /
mi rer dngul rkyang TaM phyed gsum re dang /
TaM bzhi re ri nges kyi dngos po'i 'gyed bcas gnang /
zla ba gsum pa nas bzung dad ldan nyi shu skor la nyin bdun gyi ring bla mchod bde stong dbyer med ma'i 'khrid /
nyin dgu'i ring sbyor ba'i chos drug gi 'khring /
gzhan yang 'jigs byed kyi dbang /
bde mchog sngags btu /
rnal 'byor ma'i byin rlabs dang sngags btu sogs zab chos yun ring stsal /
bdag nyid sngar phan dge 'phel gyi ? las tshan bab lci ba dang /
khyad par don gnyer gyis dbul bas dge 'phel rang gi 'don chos dang thig tshon sogs cho ga phyag len blo yul du nges pa tsam las /
rig gnas sogs la sbyangs pa bya rgyu ma byung yang /
skabs 'dir bla ma'i thugs rjes bkug par brten 'di lo phag lugs dang dga' ldan rtsis gsar gnyis kyi lnga bsdus dang /
zhag gsum gyi gza' lnga sogs kyi rtsam gyogs kyi ri mo cha lag dang bcas pa legs par sbyangs pas /
dgyes tshul dang bcas khyod nas rig gnas la don gnyer byed res snga lo spel khang nas rig gnas kyi dpe shin tu dkon pa pod shin tu dkon pa pod bcu skor zhig rin phang med phul nas blus pa yin da de'i don 'grub par 'dug ces gsungs /
des na zhabs zhu dge slong tshe mi brtan pa dang /
bdag nyid zhabs zhur bcar nas rig gnas la phran bu'i don gnyer byed pa rnams snga mo nas thugs kyis dgongs par mngon /
zla ba bdun pa'i mjug dge sdings ne'u gsing pa'i a khu'i drung nor bu sum dar lags nas /
'char zla'i tshes gcig tsam la seng chen rdo rje 'chang rlang chab 'og tu chab bzhes la chib bsgyur gnang bzhed yod 'dug pa /
des nad? lam bstan 'gro'i phan bde'i dga' ston du skyes chen dam pa gnyis zhal 'dzom gnang shag la /
dbu gur sogs phebs gra tshang ma ne'u gsing pa rang nas zhus chog pa zhes sogs phyag bris byung bar /
rje nyid rma byas dbyar rnga dang por thos pa ltar dgyes tshul tshad med pa dang bcas /
'o de 'dra'i gtam snyan /
da cha nga'i chos @# / /
'brel yod pa'i bla ma paN chen rin po che dang /
seng chen rdo rje 'chang tsam ma gtogs zhing khams gzhan du gshegs zin /
paN chen rin po che ni lha chab tu chib bsgyur bskyangs pas zhal mjal yang yang byung /
seng chen rdo rje 'chang gi zhal mjal gsung thos shig byung na snyam pa sems la rgyun mar yod kyang /
nga rgad pos gdan sar 'gro ba ni mi yong bas re bzang ba lta bu yin rung /
bla ma thugs rje can gyis nga'i ched kho nar phebs pa yin 'dug /
des na rang cag chos gcig gi gong du chab khar 'byor pa byas te phebs bsu spos sna sogs byed rgyu yin pas de lugs gra sgrigs kyis zhes phebs pa ltar /
zla ba bdun pa'i gnam gang nyin rlang chab 'og tu phebs /
tshes gcig nyin bdag cag zhabs zhu kha shas dang bcas rje nyid sku chos dang dbu zhwa gsol /
phyag na dri ngad bzang po 'thul ba'i bdug spos chag pa bsnams te rgyang ring por phebs bsur gshegs /
phebs grub 'phral phyag dbang du phebs pas rdo rje 'chang nas kyang rje 'di la gang cir bkur bzos tshad med pa mdzad cing /
yun ring po'i bar phan tshun dgyes pa'i gsung mol 'byams klas /
'di skabs sngags chen rdo rje' 'chang chen por dge 'phel tshogs spyi nas rje 'di brgyud gsol 'debs mdzad pas 'jigs byed kyi dbang /
rje nyid nas gsol 'debs mdzad pa rta mgrin gsang sgrub kyi dbang /
dbyangs can ma dmar mo'i rjes gnang /
rnal 'byor ma'i chos skor bskyed rdzogs kyi 'khrid bai DUr+ya zhun ma'i them skas /
lcang skya'i bsnyen yig /
thU bkwan gyi bstod pa /
mngon rtogs /
spyi don nas dbu tshugs tsam sogs lung mang po dang /
phyi lo bdun zur du phebs rgyu'i sku gegs zhi phyir tshe dbang bcas legs par bsan /
gsol dkrog /
zhib thud /
gsol grang sogs yul babs kyi thugs mkho 'bul 'os tshang ma rin phangs med kyis bsgrubs te nar mar 'bul bar mdzad pas /
bdag la rdo rje 'chang nas bzhad mo dang bcas bzhad kyi thud dang grang 'khur de 'dra las zhim pa ma byung zhes kyang phebs /
mjug tu maN+Dal sku gsung thugs rten /
nang gos dmar ser so so nas kha gsum sbrel re /
gser byang zho lnga /
dngul srang sum cu /
na bza' rtse gra lus gang /
kha btags nang mdzod sogs dngos 'bul rgya che ba'i thog tshig nyung la don 'dus pa'i zhabs brtan gsol 'debs nan chen mdzad pas /
skyes @# / /
bu dam pa'i gsung gzhan dang ma 'dra bas yin nam /
gang ltar rje gru 'dzin pa /
bdag cag /
ne'u gsing pa'i a khu'i drung lags /
rdo rje 'chang gi zhabs gras kha shas sogs mchi ma rang dbang med par shor /
rdo rje 'chang yang phyag thal mo sbyar te ri mor bris pa bzhin du spyan gnyis rje 'di la mi 'dzum par yun ring gzigs pa'i mthar mgul pa log pa'i tshul mdzad /
rgyun par bka' chos dang chab bzhes kyi seng bar ji byung la lhan rgyas kho nar bzhugs te phan tshun du chos kyi dri rtsad dang /
bstan 'dzin gyi skyes bu'i mdzad 'phrin bzang ngan /
bstan pa'i 'phel 'grib sogs dam pa'i chos dang bstan 'gro kho na thugs la dgongs pa'i gsung mol gyis dus 'das /
tshes bcu gsum nyin rdo rje 'chang chib kha bsgyur /
'di lo ne'u gsing pa nas rin gnyis srang drug brgya tsam las grub pa'i jo bo gsar bzhengs mdzad pa'i phyag nas su gsol 'debs mdzad par brten /
rje 'di yang de nyin ne 'u gsing bar phebs /
jo bo yid bzhin nor bus gtsos sku gsung thugs rten gzim khang dang bcas par phyag nas rgyas pa dang tshe dbang bcas mdzad /
ne'u gsing pa'i a khu'i drung lags 'di nyid dkon mchog dang las 'bras la yid ches dang dad pa che ba /
chos srid gnyis ka la mkhyen pa rmad du byung ba /
lag pa sbyin pa la dga' ba sogs mdor na pho rtsal sna dgu dang pho rtsed sna dgu la byang chub pa /
bla brang chen po'i mnga' 'og tu skad thon pa zhig yin cing /
khyad par rje 'di la gzhon nu'i dus nas bzung mi 'phrogs pa'i dad gus chen pos tha na gzim khang gi steng du phebs pa sogs dngul chu'i ri rgyud gzigs pa tsam la yang phyag thal mo sbyar nas gsol 'debs dang zhabs brtan zhal 'don mdzad /
ljags smin gsol zhib sogs rgyun sbyong mdzad pa'i sbyin bdag 'gran zla med pa yin /
skabs 'dir yang gser byang zho lnga la sogs pa'i dngos 'bul gzabs par mdzad /
rgyun bar rnal 'byor ma'i yar mar gyi tshes bcu chag med dang smyung gnas dkar phyogs sogs nyams len la shin tu 'grus par mdzad pas gshegs pa'i tshe yang thugs smon dang mthun par cho 'phrul gyi tshes bco lnga la gshegs /
de gong zhag gnyis gsum tsam nas bzung me tog padma 'dab ma bzhi pa dpangs sor bzhi tsam yod pa /
kha dog sna tshogs dang khyad par li khri mang ba spyan @# / /
'byed 'dzum gang byas kyang khra chem me gzigs pa sogs dag pa mkha' spyod du bgrod pa'i rtags mtshan shin tu bzang ba byung /
de snga yun ring bsnyun pas zhal mdangs ya nga ba yod rung skabs der gzi mdangs shin tu che ba dang bcas zhag bzhi chos skur bzhugs pas /
zhabs zhu mi skya zhig yod pa ha las te nga'i khong la yong ba yang yod de byung yang byung skyabs su mchi zer zhing thod pa drag tu brdabs nas yar tsam yong nas phyag re btsal /
mar tsam song nas phyag re btsal byed par 'dug /
gshegs nas chos sku ma grol bar dang sku pur bya 'grem byed skabs dbyibs dang kha dog mi 'dra ba'i 'ja' sprin shin tu mang bar byung bas skya bo byang chub sems dpa' khyad 'phags yin 'dug ces pa'i grags pas khyab /
de nas padma chos sdings pas gsol ba btab pa ltar tshes bco brgyad la pad chos su phebs /
zla skor bzhugs pa'i ring nyin ltar ja thug lnga re chag med dang /
khyad par zla ba dgu pa'i tshes bco lnga'i nyin mang ja gzabs pa dang /
gsol tshigs /
gro 'bras /
brgya mchod sna lnga /
'gyed mi rer TaM gnyis re rnam gzhag dang bcas pa'i thog /
sa phag zla ba dang po nas bzung lo ltar zla ba ngo re bzhin ja 'jam bzhi mchod gtor dang bcas pa'i dgu gtor chag med gtong rgyu'i thebs su TaM srang bzhi bcu zhe gsum dang zho ngo sbyor 'jags dang /
de bar zla ba ngo re bzhin gyi dgos cha gzim phug nas gnang rgyu yin tshul bcas gnang /
sngon du brgya mchod kyi mchod kong dang 'bru ting so so nas brgya brgyad re gnang ba'i kha skong du chu ting brgya rtsa brgyad kyang sbyor 'jags mdzad /
'di skabs mi tshogs che bar tshe dbang rgyas par stsal /
gzhan ma sbyan sku khams ltem tshul gyis chos 'chad sogs rgya chen ma grub /
zla ba dgu pa'i mjug gzim phug tu phebs nas dga' ldan lnga mchod nyin grwa grangs lnga bcu nga lnga la mi rer dngul srang gang zho gang skar phyed gsum thob pa'i mang dod stsal /
zla ba bcu gnyis pa'i tshes bcu bdun nyin dge 'phel du bsnyen bkur nyin gang /
brgya mchod sna lnga /
'gyed TaM phyed re rnam gzhag dang bcas pa mdzad /
'di lo gong 'khod brgya mchod gnyis dang ser tshogs skabs kyi mchod pa ma thi bas dngul chur brgya mchod sna lnga tshar drug /
gru 'dzin du drug /
pad chos su gsum /
grwa tshang /
'brong phu /
dpal sdings rnams su re re bcas 'bul bar mdzad /
sa khyi zla ba gnyis pa'i tshes brgyad nas bzung @# / /
bya bral sprul sku sogs la bla mchod kyi zab khrid sngar bzhin dang /
zla ba gsum pa'i nang lam rim bshar sgom gyi 'khrid nyin bdun gyi ring stsal /
me sprel me bya gnyis la lo ha cang ma byung bas dngul nas kyang bre bcu mar chag nas skya sag phran tsam byung bar /
bka' las snga sor dkar po bas sbyin bdag byas nas smyung gnas gtong skabs bzhad khul 'dir lo legs sha stag byung ba yin pas /
'di lo rgyal khams spyi dang bye brag bzhad khul du lo legs skya rgyal 'byung phyir 'u rang nas rgyu yon sbyar te pad chos su smyung gnas dkar po phyogs brgyad btang na legs tshul phebs pa ltar /
rab byung ma nyi shu rtsa bzhi dkar po phyogs brgyad gtong du bcug par grol ston dang bcas nyin dgu brgya mchod sna lnga dang bcas pa'i dgos cha gzabs pa dang /
yon TaM gnyis re rnam gzhag dang bcas pa gnang ba tshang ma bsdoms TaM srang nyer gcig dang zho brgyad skar lnga'i rtsis song zhing chad lhag rtsis pa'i smyung gnas brgya go gcig byung /
'di lo rgyal khams spyi dang khyad par bzhad khul du rgan dran ma myong ba'i lo legs kyang byung /
dga' ldan lnga mchod nyin grwa grangs lnga bcu nga gcig la mi rer dngul srang gang zho gsum re thob pa'i mang dod dngos po stsal /
zla ba bcu gnyis pa'i nang bzhad pho mo'i dgon khag bzhi bcu zhe gcig la mang ja gzabs pa re /
rten gtso ji yod la snyan shal chos ldan spus legs re /
rang rang gi lugs srol dang mthun pa'i rnam gzhag rgyas pa'i thog mi rer 'gyed TaM phyed re 'bul bar mdzad pa'i 'gyed dngul bsdoms TaM srang lnga bcu nga dgu dang zho do song /
de thog dge 'phel lha khang gsum gyi khul brgya mchod sna lnga tshar gnyis /
mkhas grub ngag dbang rdo rje'i gzim phug tu gcig /
'brong phu /
dgon gsar /
thub bstan /
grwa tshang /
dpal sdings /
bka' 'gyur lha khang /
gru 'dzin /
pad chos /
dngul chu rnams su brgya mchod re /
pad chos su rten gtso thub dbang la nang gos g.yung lag ser po'i na bza' gong 'ja' can dang /
sku phang du kha btags nang mdzod bcas kyang 'bul bar mdzad /
snga sor bdun zur du phebs skabs sku gegs che tsam re nges can yong yang 'di lo bdag nas keg rtsis zhus gsal gyi zhabs brtan tshang ma bsgrubs pas sku gegs che rigs ma byung /
'di lo gong 'khod brgya mchod bcu gsum ma thi ba'i dngul @# / /
chu /
gru 'dzin /
pad chos rnams su brgya mchod sna lnga re 'bul bar mdzad /
sa phag cho 'phrul dus chen thog dge 'phel /
grwa tshang /
'brong phu gsum la bsnyen bkur nyin gang dang 'gyed TaM phyed re rnam gzhag dang bcas pa /
dngul ri /
gru 'dzin /
pad chos /
sgrol lha'i rab byung ma bcas la nyin gang dang 'gyed TaM re /
steng dga' dgon spug gnyis la mang ja re dang 'gyed TaM phyed re /
gzhan ma dgon khag tshang mar mang ja re /
rten gtso ji yod la snyan shal chos ldan re dang brgya mchod sna lnga tshar bcu gnyis snga lo ltar 'bul bar mdzad /
zla ba gnyis pa nas bzung pa snam rab byung ma sogs la nA ro mkha' spyod ma'i bskyed rdzogs 'pho ba dang bcas pa'i zab khrid nyin brgyad kyi rang dang /
tshem bu dmar khrid kyi zab khrid nyin drug bcas stsal /
de thog mang ja nar ma dang res 'ga' gsol tshigs gsol 'bras sogs dang mjug tu tshogs 'khor yang mdzad /
sa ga zla bar rab byung ma nyi shu rtsa drug gis smyung gnas dkar phyogs btang ba'i dgos char TaM srang nyi shu rtsa gnyis dang zho bdun skar lnga'i rtsis song zhing smyung gnas brgya go bzhi byung /
zla ba dgu pa'i nang 'jigs byed bskyed rim gyi 'khrid nyin dgu /
thun drug gi 'khrid nyin gnyis /
gzhan yang rjes gnang kha shas dang lung mang ba stsal /
'di lo padma chos sdings kyi rten gtso thub dbang gi khri rgyab dang /
mchog zung /
'du khang gi khyams stod thags rgyugs su 'gro ba'i mdun lcog /
gzim phug tu bzhugs rgyu'i mkhas grub ngag dbang rdo rje'i snang brnyan bcas gsar bzhengs mdzad de zla ba dgu pa'i chos bco lnga'i nyin bdag cag kha shas nas rab gnas zhus /
de thog nyin gang brgya mchod 'gyed TaM re bcas stsal /
dga' ldan lnga mchod nyin grwa grangs lnga bcu nga drug la mi rer dngul srang gang zho bdun skar phyed brgyad re thob pa'i mang dod dngos po gnang /
lo 'dir gong 'khod brgya mchod bcu gsum ma thi ba'i dngul chu dang gru 'dzin so sor brgya mchod sna lnga gnyis re song /
lcags byi cho 'phrul skabs bzhad pho mo'i dgon par mang 'gyed mchod 'bul snyan dar sogs byings sngar bzhin la dge 'phel du phyag 'gyed dngul zho re gnang zhing bkra shis lhun por yang mang ja gcig gnang /
zla ba gnyis pa'i tshes nyi shu nas dad ldan nyi shu skor la blo sbyong @# / /
don bdun ma /
dge tshul /
byang sems /
sngags gsum gyi bslab bya dang bla ma lnga bcu pa /
'od dpag med kyi 'pho ba bka' rgya ma /
rje nyid kyis mdzad pa'i dga' ldan lha brgya ma 'pho ba dang bcas pa rnams kyi 'khrid bde mchog dril bu lha lnga dang bka' gdams thig le bcu drug gi dbang /
lam rim chen mo'i bshad lung bcas stsal /
sa ga zla bar rab byung ma sum cu nas smyung gnas dkar phyogs btang ba'i dgos char TaM srang nyer bzhi dang zho lnga skar lnga'i rtsis song zhing smyung gnas nyis brgya bzhi bcu byung /
zla ba bcu pa'i tshes gsum la pad chos su 'bum sgrogs mdzad pa'i dgos char srang bzhi zho drug gi rtsis song /
sku mched dge slong ye shes chos rgyal gshegs pa'i tshe da dga' ldan lnga mchod nyin bkra shis lhun por mang ja gcig gnang /
de nyin grwa grangs lnga bcu nga drug la mi rer srang gang zho bdun skar lnga re thob pa'i mang dod dngos po dang dngul ri /
gru 'dzin /
pad chos /
sgrol lha rnams la 'jam bdun re'i dgos cha yang stsal /
zla ba bcu gcig pa'i tshes bzhi nas tshem bu dmar khrid kyi zab khrid nyin drug dang /
ne ser ba'i rjes gnang sogs bka' chos mang du gnang /
'di lo gong 'khod brgya mchod bcu gnyis ma thi ba'i dngul chu dang gru 'dzin so sor brgya mchod sna lnga gsum re dang /
pad chos su bzhi song /
lcags glang cho 'phrul dus chen thog bzhad pho mo'i dgon par mang 'gyed mchod 'bul sogs snga lo bzhin la dpal sdings su yang 'gyed skar lnga re gnang /
zla ba gnyis pa nas bzung kun rig dang /
dril bu lus dkyil gyi dbang /
snying zhugs dang bcas pa'i mgon po'i bka' chen bcu gsum /
sgrol dkar 'od zer drug sbrags /
tshe dbang rdo rje'i srog shing sogs rjes gnang mang po dang /
rje nyid kyi gsung mgur gyi steng nas 'jigs byed rdzogs rim gyi 'khrid /
rje dpal ldan ye shes kyi rdzogs rim bka' rgya ma'i steng nas bde mchog rdzogs rim gyi 'khrid /
rje nyid kyis mdzad pa'i bde mchog lhan skyes kyi sgrub thabs kyi steng nas de'i bskyed rim dang /
lus dkyil gyi steng nas de'i bka' khrid mdor bsdus sogs bka' chos rgyun ring stsal /
sa ga zla bar rab byung ma sum cu so gcig gis smyung gnas dkar phyogs btang @# / /
bar TaM srang nyer lnga song zhing smyang gnas nyis brgya nyer drug byung /
'di lo dbyar ston gnyis bdag nyid la snyan ngag me long ma'i bka' khrid zhib rgyas stsal /
zla ba bcu gnyis pa'i nang dge 'phel du nyin gang brgya mchod sna lnga 'gyed dngul zho re rnam gzhag dang bcas pa gnang /
dga' ldan lnga mchod nyin grwa grangs lnga bcu nga bzhi la mi rer dngul srang gang zho bzhi skar phyed gsum re thob pa'i mang dod stsal /
lo 'dir gong 'khod brgya mchod bcu gsum ma thi ba'i brgya mchod sna lnga bcu bzhi song /
rje nyid dgung grangs don gcig tu phebs pa dge byed ces pa chu stag cho 'phrul dus chen thog bzhad pho ma'i dgon par mang 'gyed mchod 'bul sogs sngar bzhin la dge 'phel du 'gyed TaM re /
steng dga' /
dpal sdings /
bde sbug gsum la 'gyed skar lnga re bcas pa'i dgon dkar sgrogs gcig gnang /
zla ba gnyis pa'i nang 'jigs byed bskyed rim dang blo sbyong don bdun ma'i zab khrid sngar bzhin dang /
zla ba gsum pa'i nang pad chos su zhabs brtan 'bum sgrogs sngar bzhin mdzad /
tshes nyi shu nas bzung dngul chu'i mchod rten rnams la nyams gso dang khyad par mthong grol chen mo'i bdu gzugs gsar spo mdzad cing /
sangs rgyas kyi 'phel gdung sogs byin rten sna mang dang gser thig sogs rin po che du mas bkangs pa'i dngul gyi ga'u sogs nang bzhugs su 'bul bar mdzad /
zla ba bzhi pa'i tshes bco lnga'i nyin bdag nyid la dge slong gi dngos po stsal /
de nub nam phyed tsam la dre'u che zhing rgyags pa 'od dang ldan pa zhig gzim phug gi sgor nye ba'i bar yong nas 'tsher ? skad yang yang byed pa byung ba /
bzhad khul gyi dre'u khyams pa zhig yin shag gis rtsad gcod byas kyang dre'u bor song zer ba gtan nas ma byung bar ma zad /
dge slong kha shas nas rjes bltas bas ri khrod nas mchod rten bar yar mar song shul las /
de phan chad 'gro 'od byas rjes gtan nas ma rnyed pas tshang ma som nyi'i khyogs la 'phyang ba byung /
bdag rang gi bsam tshod nyams gso mdzad pa'i mchod rten rnams la phyag nas rgyas pa zhig gnang bzhed yod pa cung zad 'gyang song bar /
paN chen chos kyi rgyal pos gnas 'di gang la gnyer du gtang pa @# / /
dpal ldan lha mos phyag nas kyi bskul ma mdzad pa yin nam snyam mo / /
tshes bcu bdun nyin mchod rten gyi drung du phebs nas bsnyen song dge slong kha shas dang bcas rab gnas rgyas par mdzad /
de skabs sngon med pa'i dri dang 'thul ba dang 'ja' sprin gyis naM mkha' khyab pa sogs ngo mtshar ba'i ltas bsam gyis mi khyab pa byung /
sa ga zla bar rab byung ma nyer brgyad nas smyung gnas dkar phyogs btang bar TaM srang nyer gsum dang zho drug skar lnga song zhing smyung gnas nyis brgya bcu dgu byung /
'di lo la sing dmag 'khrug gi nyen che bar /
bka' las /
dmag 'khrug 'di rigs mi dang dud 'gro kun la sdig sdug thams cad skyed par byed pa'i rgyu mthar thug yin zhing rgyal ba'i bstan pa la'ang 'di las gegs che ba med /
'on kyang dmag la sogs pa don gcig phyir zhes gsungs pa ltar rang phyogs rgyal na dga' ba dang gzhan phyogs pham na dga' ba'i blo byed mi rung yang /
phan tshun gyi zhe sdang sdug rtsub zhi zhing rang rang gi mnga' ris kyis chog shes te dus bde zhod 'jags 'byung phyir dkon mchog la gsol 'debs dang chos skyong la 'phrin 'chol shugs drag byed kyi yod rung /
da dung sangs rgyas thugs rje can rang nyid kyis bstan pa bstan 'dzin dang bcas pa gang la gnyer du gtad pa 'phags pa'i gnas brtan bcu drug yin pas dbyar gnas ring gnas brtan gyi cho ga btangs nas gsol ba 'debs rgyu yin pas de lugs kyis zhes phebs pa ltar /
mchod pa dang bsnyen bkur gzabs pa dang bcas ri khrod dge slong rnams dang lhan cig gzim phug rang du gnas brtan gyi cho ga yun ring mdzad /
cho ga dang po tshugs pa dang mnyam du me tog gnas brtan gyi grangs mtshungs 'bul mi byung ba sogs dge ba'i rtags mtshan mang po byung /
zla ba dgu pa'i nang thig le bcu drug gi dbang dang rjes gnang kha shas stsal /
paN chen rin po che ston chab tu chib bsgyur byung skabs bka' blon sogs sing pas lag 'dzin byas tshul sogs kyi gtam byung bar /
bka' las /
dkon mchog thugs rje can gyi thugs rje nus pas de 'dra'i sdug pa rang 'byung tshed med pas legs nyes ci yin mi shes /
'on kyang skyid sdug legs nyes ci byung yang mi bslu ba'i skyabs gcig dkon mchog rang la gsol ba 'debs pa las bya rgyu gzhan med pas /
bstan 'gro @# / /
spyi dang bye brag rje rgyal ba gnyis pa'i bstan pa bstan 'dzin dang bcas pa'i 'gal rkyen zhi phyir 'phral du'u rang nas mchod 'bul gang 'grub dang /
khyad par ri rgyud 'di'i dge tshul slong rab byung ma dang bcas pa'i ser tshogs shig bkod na snyam pas de lugs kyis zhes phebs /
'di skabs chos khri rtsi gsol byed mi bris pa 'ga' zhig yod pas /
rjes su khong pa nas de skabs bka' de 'dra phebs pa rdo rje'i gsung 'khrul pa med pa yin 'dug ces ngo mtshar byed 'dug /
de nas bka' 'brel ltar zla ba bcu pa'i tshes bcu gcig nas zhag nyer gcig ring zhal grangs bdun cu skor gyi ser tshogs bkongs te nyin ltar ja thug drug re chag med thog gsol tshigs dang gsol 'bras lan lnga /
tshes bcu dgu'i nyin tshogs 'khor shin tu gzabs pa /
snga phyir rnam gzhag dang bcas pa'i tshwa 'bo /
zhib 'bo /
TaM re /
kha btags kyi 'gyed bcas stsal ba'i dgos cha tshang ma dngul thog tu phabs par TaM srang brgya dang bdun /
zho gang skar phyed gsum rtsis song 'dug /
de thog brgya mchod sna lnga tshar bdun dang dga' ldan lnga mchod nyin dge 'phel dang 'brong phu gnyis la nyin gang /
de phyin la mang ja ro'i dgon dkar sgrogs gcig dang /
de thog dge 'phel /
dge 'phel gzim phug /
'brong phu /
thub bstan /
grwa tshang /
dpal sdings /
gru 'dzin /
dngul chu rnams su brgya mchod sna lnga re dang rten gtso ji yod la thugs smon nan chen mdzad pa'i snyan shal chos ldan re bcas 'bul bar mdzad /
'di skabs bdag nyid nas gsol ba btab ngor bde mchog tshe lha dkar po dang gnas bcu'i rjes gnang yang stsal /
tshes nyer bdun nyin grwa grangs lnga bcu nga bzhi la mi rer srang gang zho lnga skar phyed brgyad re thob pa'i mang dod gnang /
zla ba bcu gcig pa'i tshes bcu gsum nas rje gru 'dzin pa sogs dang ldan sum cu skor la nyin bdun gyi ring zab lam nA ro chos drug gi nyams khrid rgyas par stsal /
lo 'dir gong 'khod brgya mchod nyi shu ma thi ba'i brgya mchod sna lnga phyed bcu song /
chu yos rtsis gsar lugs kyi cho 'phrul dus chen thog bzhad dgon dkar sgrogs gcig dang de thog dge 'phel /
dge 'phel gzim phug /
'brong phu /
dgon gsar /
thub bstan /
grwa tshang /
dpal sdings /
pad chos /
dngul chu /
gru 'dzin bcas par brgya mchod sna lnga re /
phug lugs cho 'phrul @# / /
thog dge 'phel du gsol tshigs /
gsol 'bras /
gsol zhib dang bcas pa'i bsnyen bkur nyin gar thog rnam gzhag dang bcas pa'i 'gyed TaM re /
grwa tshang /
'brong phu gnyis la nyin gang dang 'gyed dngul zho re /
dngul re /
gru 'dzin /
pad chos /
sgrol lha rnams la ja 'jam bco brgyad re dang 'gyed TaM re /
gzhan dgon khag la mang ja re'i dgon dkar sgrogs gcig dang /
de thog dgon gsar gyi tshab tu bka' 'gyur lha khang byas pa'i stong mchod snyan shal bcas sngar ltar gnang /
'di skabs seng chen rdo rje 'chang gshegs pa'i dgongs rdzogs su zla ba gnyis pa'i nang dngul ri /
gru 'dzin /
pad chos gsum la mang ja bco lnga re dang 'gyed dngul skar lnga re /
'brong phur nyin gang dang 'gyed de mtshungs /
brgya mchod sna lnga bzhi bcas gnang nas myur 'byon gsol 'debs bka' rtsom mdzad pa 'dzugs par mdzad /
de mtshungs gdan sar rten bzhengs zhal 'debs su dngul chan gtsang brgya dang dgongs rdzogs zhal 'debs bcas gnang /
zla ba 'di nas bzung 'jigs byed dpa' gcig gi dbang /
seng ldeng nags sgrol sogs rjes gnang mang po /
'khrul 'khor dang lcags mkhar gyi 'khrid /
'od dpag med kyi 'pho ba bka' rgya ma /
khyad par nyin bcu'i ring lam rim bshar sgom gyi zab khrid rgyas par stsal /
'di skabs bdag nas 'khrid btangs pa la gzhan gyis zin bris btab pa 'di tshor legs cha dang nor pa gnyis ka mang po 'dug /
khyad par res 'ga' bdag nas gtan nas ma byas pa'i don med kyi tshig nyog kyang shin tu mang bar 'dug pas mtha' gcig tu tshad 'dzin bya mi rung tshul sogs zhib par gsungs /
sa ga zla bar rab byung ma nyer brgyad kyis smyung gnas dkar phyogs btang bar TaM srang nyer gsum dang zho drug skar lnga song zhing smyung gnas nyis brgya nyer gsum byung /
zla ba brgyad pa'i nang gnas brtan gyi cho ga sngar ltar gnang /
rgyun par ston dus sku dog che ba yod pa'i zhabs brtan du zla ba dgu pa'i tshes lnga la pad chos su 'bum sgrogs sngar ltar dang tshes bdun la bkra shis lhun por mang ja gcig gnang /
padma chos sdings par sngon du chos bcu dang dgu gtor gyi gtong thebs ma dngul sbyor 'jags gnang rung rab byung ma grangs 'phar bas mang ja sogs ji bzhin thongs @# / /
dka' bar brten /
zla ba bcu pa'i tshes brgyad la spyi sa rtsis sprod byas skabs slar yang TaM srang nyer gnyis snon mar gnang /
dga' ldan lnga mchod nyin gra grangs lnga bcu nga gnyis la mi rer srang re dang skar phyed gsum re thob pa'i mang dod stsal /
de'i gnam gang nyi 'dzin thog stong mchod sna lnga gong bzhin 'bul bar mdzad /
'di lo gong 'khod brgya mchod sum cu so bzhi ma thi ba'i brgya mchod sna lnga phyed dang brgyad song /
shing 'brug zla ba dang po'i tshes bzhi nas bzung zhag nyer gnyis ring zhal grangs bdun cu skor gyi ser tshogs mdzad pa'i bsnyen bkur phyag 'gyed sogs chu stag lo bzhin gnang bar TaM srang brgya bcu gcig dang zho gang skar lnga'i rtsis song zhing /
'di thog brgya mchod sna lnga phyed bcu gnyis song /
zla ba gnyis pa nas bzung ltung bshags kyi 'khrid /
de'i phan yon rje nyid kyis mdzad pa'i bshad lung /
rje nyid kyis mdzad pa'i gcod gzhung ma gcig mkha' 'gro'i zhal lung gi steng nas dkar 'gyed dang /
'jam dbyangs bzhad pa sku gong 'og gi gsung la gzhi byas nas mdzad pa'i steng nas dkar dmar sna tshogs 'gyed dang bcas pa'i bka' bshad /
dge slong gi bslab bya'i 'khrid nyin bdun bcas dang /
lo kyon ma rigs gsum gyi rjes gnang sogs zab chos mang du stsal /
sa ga zla bar rab byung ma nyer bdun gyis smyung gnas dkar phyogs btang bar TaM srang nyer gsum dang zho do song zhing smyung gnas nyis brgya byung /
zla ba brgyad par gnas brtan gyi cho ga sngar ltar mdzad /
zla ba dgu pa'i tshes gcig nas thob rgyal bla ma rin po che dang snang dkar sde pa dge slong lags sogs la blo sbyong don bdun ma'i zab khrid nyin bcu gcig stsal /
'di lo sde dge ba pha bu gsum nas rje nyid kyi gsung shog grangs brgya dang gnyis par bkod byas par TaM srang drug cu re bdun song /
zla ba bcu pa'i tshes bco lnga'i nyin grwa grangs lnga bcu nga gsum la mi rer srang gang zho drug skar phyed gsum re thob pa'i mang dod gnang /
lo 'dir gong 'khod brgya mchod phyed bcu gnyis ma thi ba'i brgya mchod sna lnga phyed dang brgya song /
shing sbrul cho 'phrul thog dge 'phel /
grwa tshang 'brong phu gsum la bsnyen bkur nyin gang /
de phyin gyi dgon khag la mang ja re'i dgon dkar sgrogs thog rgya mchod sna lnga bdun snyan shal dang bcas pa dang /
dge 'phel du 'gyed TaM @# / /
re /
'brong phu /
grwa tshang /
steng dga' /
dgon sbug rnams la 'gyed dngul zho re bcas sngar bzhin gnang zhing tshes bzhi nas ser tshogs sngar bzhin tshugs /
'di skabs bdag cag gi nu mo rab byung mar bya rog gi bya thal g.yogs pa sku gegs kyi ngo yin min rje nyid la phyag sho zhus par yin ngo dang /
de la zlog thabs zhabs brtan ser tshogs 'phro 'thung dang bkras lhun mang ja sogs rim pas phyag sho mdzad rung bka' 'gyur gsung sgrogs ma gtogs gang gis kyang mi bzlog par babs pas rje nyid zhal 'dzum bag dang bcas /
kun bzang dbang mor bya thal g.yogs pa de gegs cha 'dug zer ba mi 'dug /
bka' 'gyur gsung sgrogs sogs dge ba'i bya ba rlab po che gyis zhes pa'i brdar dkon mchog gis gnang bar 'dug pas /
des na dge slong nas snying gi stobs bskyed de dge ba'i bya ba spyi dang /
khyad par 'ga' zhig nas gsol ja mchod zhal la grangs tshad byed pa rang sku yon nyung zad spom 'bul byed pa de 'dra ma yin par bka' 'gyur gsung sgrogs dpe pher ba zhig gyis shig ces phebs pa ltar /
tshes nyer drug nas zla ba gnyis pa'i tshes lnga'i bar slar yang zhabs brtan ser tshogs 'phro 'thud /
tshes gnyis kyi nyin zhal slob spyi nas tshogs 'khor dang 'brel ba'i brtan bzhugs phul /
tshes gsum la bsnyen song bcu gsum nas 'jigs byed zhi ba'i sbyin sreg mdzad /
de nyin sbyin sreg mdzad mir dar lnga gras re dang TaM re /
de phyin la TaM phyed re gnang ba'i 'di skor ser tshogs dgos cha tshang ma bsdoms TaM srang brgya dang drug cu re bzhi dang zho drug song zhing de thog brgya mchod sna lnga bco brgyad song /
zla ba gnyis pa'i tshes gnyis kyi nyin bkra shis lhun por mang ja gcig gnang zhing de nyin nas bzung nyin brgyad kyi ring dge 'phel du zhal grangs so gsum nas bka' 'gyur gsung sgrogs mdzad par bsnyen bkur dang sku yon shin tu gzabs pa dang nyin ltar mchod pa sna lnga lnga bcu re phul ba'i dgos cha tshang ma bsdoms TaM srang lnga bcu nga dgu dang zho drug skar phyed gsum tsam song 'dug /
zla ba gsum pa'i nang rgya ra chos grags kyis mdzad pa'i 'khrid chen brgyad kyi bshad lung /
snying po don gsum dang dga' ldan lha brgya ma'i 'khrid sogs gnang /
sa ga zla bar rab byung ma nyer lngas smyung gnas dkar phyogs btang bar TaM srang @# / /
nyer gnyis dang zho gang song zhing smyung gnas brgya go brgyad byung /
zla ba brgyad pa'i nang slar yang bkra shis lhun por mang ja gcig gnang zhing gnas brtan gyi cho ga yang lngar ltar mdzad /
zla ba bcu pa'i tshes bcu bzhi'i nyin grwa grangs lnga bcu nga brgyad la mi rer srang do zho lnga skar phyed gsum re thob pa'i mang dod gnang /
'di lo gong 'khod brgya mchod nyer dgu ma thi ba'i brgya mchod sna lnga phyed bcu bzhi song /
me rta rtsis gsar ltar gyi zla ba dang po'i chos bzhi nas zhag nyer gnyis ring ser tshogs mdzad de mang 'gyed sogs shing 'brug ltar gnang ba'i dgos cha tshang ma bsdoms TaM srang brgya dang bcu drug zho gang rtsis song 'dug cing 'di thog brgya mchod sna lnga phyed bco lnga song /
phug lugs zla ba dang po'i nang dge 'phel /
'brong phu /
grwa tshang gsum la nyin gang dang 'gyed TaM phyed re /
dpal sdings su mang ja gsum dang 'gyed de mtshungs /
dgon sbug steng dga' gnyis la mang ja re dang 'gyed de mtshungs /
dngul ri /
gru 'dzin /
pad chos /
sgrol lha'i rab byung ma bcas la mang ja nyin gang dang 'gyed TaM re /
de phyin la mang ja re'i dgon dkar sgrogs gcig dang de thog stong mchod sna lnga snyan shal dang bcas pa sngar bzhin mdzad /
zla ba de'i tshes nyer drug nas dge 'phel du bka' 'gyur dang /
yang bskyar 'bum dang mdo mang bcas gsung sgrogs mdzad pa'i dgos cha sngar ltar song /
bdag nyid nas gsol ba btab ngor zla ba gsum pa nas bzung paN chen blo bzang chos kyi rgyal mtshan gyi gsung bka' rgya ma dang bcas pa dang /
rje nyid kyi gsung par du ma 'khod pa sogs lung mang po dang /
dbyangs can ma dmar mo dang drag po gsum dril gnyis kyi rjes gnang bcas stsal /
sa ga zla bar rab byung ma nyer lngas smyung gnas dkar phyogs btang bar TaM srang nyer gnyis dang zho gang song zhing smyung gnas nyis brgya byung /
zla ba brgyad pa'i nang gnas brtan gyi cho ga dang tshes nyer drug la pad chos su 'bum sgrogs bcas sngar ltar mdzad /
zla ba bcu pa'i tshes nyi shu la grwa grangs lnga bcu nga bdun la mi rer srang gang zho brgyad skar phyed brgyad re thob pa'i mang dod stsal /
zla ba bcu gnyis pa'i tshes bco lnga'i nyin mchod 'bul dang bcas rgyal sras chen po'i snang brnyan la gos gdan rdo rje rgya gram gyi mthongs can dang /
'gro mgon dpal ldan ye shes kyi snang brnyan thog tshang mar gos ser gyi sku ber bcas 'bul bar mdzad /
zla ba @# / /
de'i tshes gcig la gru 'dzin dang sgrol lha'i rab byung ma rnams la mang ja bdun re /
dngul rir ja thug dgu /
pad chos pad sgrol ma 'bum phrag gsog rgyur ja thug drug re'i rtsis kyi nyin gang nyi shu dang /
nyin ltar mchod pa sna lnga bcu tshar re 'bul rgyu'i dgos cha dang /
mjug tu 'gyed TaM gnyis re gnang ba tshang ma bsdoms TaM srang nyer drug dang zho bzhi song zhing sgrol ma chig 'bum chig khri chig stong lnga brgya byung /
lo 'dir gong 'khod brgya mchod nyi shu phyed rtsa lnga ma thi ba'i brgya mchod sna lnga bcu bdun song /
me lug cho 'phrul thog bzhad dgon dkar sgrogs kyi mang 'gyed dang brgya mchod sna lnga dgu dang snyan shal bcas snga lo ltar gnang /
tshes gsum nas ser tshogs zhag nyer gnyis mdzad pa'i dgos cha sngar ltar song zhing 'di skabs brgya mchod sna lnga bco lnga byung /
zla ba gnyis pa'i tshes dgu nas bka' 'gyur gsung sgrogs sngar bzhin gnang /
zla ba gsum pa'i nang rnal 'byor ma'i bskyed rdzogs kyi zab khrid nyin bdun dang /
gzhi gsum bshad lung sogs stsal /
sa ga zla bar rab byung ma nyer bdun gyis smyung gnas dka' phyogs btang bar TaM srang nyer gsum song zhing smyung gnas nyis brgya bcu drug byung /
zla ba drug pa'i tshes dgu nas bzung dge 'phel /
'brong phu /
grwa tshang /
dngul ri /
gru 'dzin /
pad chos /
sgrol lha rnams la bsnyen bkur nyin gang /
de phyin la mang ja re'i dgon dkar sgrogs dang /
de thog tshang mar rang rang gi lugs srol dang mthun pa'i rnam gzhag rgyas pa dang bcas pa'i 'gyed TaM phyed re gnang ba'i 'gyed dngul bsdoms TaM srang lnga bcu nga drug dang zho lnga skar phyed brgyad song zhing 'di thog stong mchod sna lnga snyan shal dang bcas pa'ang sngar ltar mdzad /
zla ba bdun pa'i nang gnas brtan gyi cho ga sngar bzhin dang /
zla ba bcu pa'i tshes nyer gnyis nyin grwa grangs lnga bcu nga brgyad la mi rer srang gang zho gsum skar lnga re thob pa'i mang dod dngos po gnang /
lo 'dir gong 'khod brgya mchod sum cu so bzhi ma thi ba'i brgya mchod sna lnga bcu drug gnang /
rje nyid dgung grangs don bdun phebs pa phur bu zhes pa sa sprel tshe 'phrul thog bzhad dgon dkar sgrogs kyi mang 'gyed dang brgya mchod sna lnga brgyad snyan shal dang bcas pa sngar ltar gnang zhing /
chos dgu nas ser tshogs zhag nyer bzhi'i ring mdzad @# / /
pa'i tshes nyer drug nyin tshogs 'khor dang /
zla ba gnyis pa'i tshes gnyis kyi nyin bsnyen song bcu gnyis nas 'jigs byed zhi ba'i sbyin sreg bcas mdzad pa'i dgos cha tshang ma bsdoms TaM srang brgya nyi shu dang zho drug skar lnga'i rtsis song zhing 'di thog brgya mchod sna lnga bcu gsum byang /
'di lo zla ba dang po nas bzung sku rlung dang zhabs 'bam gyis sku khams nyog tshul bzhes par brten ser tshogs tshogs 'khor nyin ri rgyud dgon khag gsum nas brtan bzhugs phul /
gzim phug nas kyang zhabs brtan phon che ba bsgrubs pas zhabs 'bam rim dwangs byung yang sman pa sogs nas mjug tu cha ? ba tshan zhig ma mdzad mthu med yin tshul zhus par /
rje nyid rgyun du gzim phug gi them pa mi 'da' bar bzhugs pas thugs 'tsher shin tu che rung sman pa'i ngag ltar /
zla ba gsum pa'i tshes bdun gyi nyin rlang chab 'og tu chab bzhes la phebs /
'di skabs bkras lhun sngags chen bi lung pa chen po yang chab bzhes su phebs pa dang mjal 'dzoms legs lam chags pa mdzad /
gsang sngags mkhar sprul pa'i sku /
grwa tshang dang 'brong phu tshogs spyi rnams nas brtan bzhugs kyang phul /
'di skabs sprul pa'i sku la bdag nas drag po'i sbyin sreg gi thab thig phul bar bzhad mo dang sbrags gsung don med cal col 'dra ba mang du phebs par da tsam brtags na lung bstan sha stag tu 'dug /
bdag dang las smon bzang pos 'brel ba dge slong bstan pa chos 'phel gnyis kyi dge 'phel gyi shag tu zhabs kyis bcags tsam zhig byung na snyam ste bdag gnyis mgrin gcig tu gsol 'debs zhus par /
dge 'phel 'di nyid 'u rang gi rtsa ba'i dgon pa yin pas khyed gnyis nas zer ba ltar srib tsam song /
de thog bla ma rin po che de nyid kyi gzim phug dang dbu thod rin po che sogs rten gsum rnams la mchod 'bul re dang zhal mjal re yang zhus byas na legs tshogs che 'dra yang /
gzugs babs 'dis cir 'gyur mi shes pas brtag pa byed pa yin gsungs nas phyag sho mdzad pa bzang don byung bar brten tshes nyer lnga'i nyin dge 'phel du chib bsgyur bskyangs /
'di skabs bdag nyid kyi ma dge bsnyen ma tshe ring sri chod la rmi lam ngo tshar ba mang po byung 'dug kyang pe ta mgon skyid kyis bde @# / /
pa lnga'i dbyangs la bstod pa byas pa'i rjes su song dogs ma bris /
phebs grub 'phral bla brang dang dbu chos rnams bcar te dgon gnas 'di nyid mkhas grub ngag dbang rdo rje dang rje bla ma khu dbon gyi rtsa ba'i gdan sa yin pas rab gtan bzhugs dang de min yun mi thung tsam bzhugs gdan 'jags ngos dbang rjes gnang sogs 'dod tshes kha shas kyang rim gyis gsol ba btab chog pa'i snyan zhu mdzad /
dgon gnas 'di nyid rtsa ba'i gdan sa yin par ma zad dge 'dun thams cad dam tshig la sel zhugs med pa sha stag yin pa'i rten 'brel gyis sku khams kyang nyi ma re re bzhin je drang du gyur te /
zla ba bzhi pa'i tshes bzhi'i nyin tshogs spyir bsnyen bkur nyin gang /
'du khang gsum la mchod kong che gras kyi brgya mchod sna lnga gnyis dang gzim phug tu gcig /
rnam gzhag rgyas pa dang bcas pa'i phyag 'gyed TaM re bcas gnang /
de thog lha khang gsum dang gzim phug gi gnas gzigs la phebs te rten gtso tshang mar snyan shal chos ldan re 'bul bar mdzad /
skal bzang lha khang du tshogs spyi nas phebs gra gzabs bsgrigs mdzad de rten sgam gzigs 'bebs zhus pa tshang mar zhib mjal dang /
khyad par mkhas grub chen po'i dbu thod la rin po che mang po dang snyan shal bcas phul te thugs smon yun ring mdzad /
slar yang dbu chos nas bka' chos mang po'i gsol 'debs nan shin tu che ba mdzad kyang /
rje nyid sku na shin tu smin pa dang sku khams yun ring nyog tshul bzhes par brten byings zhal bzhes ma thob kyang dge 'phel rang dang dgon lag steng dga'i btsun chung bcu bdun tsam la dge tshul gyi sdom pa dang /
tshes bco brgyad nyin dung rgya gling sogs kyi ser 'phreng dang bcas rje nyid phebs byams su spyan drangs te rdo gcal bzhugs khri'i steng nas dge 'phel tshogs chen gyi gtsos skya ser gyi mi tshogs shin tu che bar rje nyid kyis mdzad pa'i spyan ras gzigs kyi bla ma'i rnal 'byor shog gcig ma'i bka' bshad rgyas par stsal /
de thog spyi sger nas dngos 'bul gzabs par ma zad dgon gnas 'di nyid dpal 'byor longs spyod kyi gter du gyur cing dad gus rtse gcig pa sha stag yin stabs rang rang nas kyang skyabs zhu tshan che ba phul zhing srod thor gyi dus su rje bla ma gang du bzhugs pa'i gzim shag la zhabs skor mdzad @# / /
mi yang 'ur chems pa byung /
bdag dang dge slong bstan pa chos 'phel gnyis nas kyang maN+Dal sku gsung thugs rten dang TaM srang bco lnga sogs dngos 'bul dang bcas bdag nyid nas brtan bzhugs gsol 'debs lung 'dren bzhad bro ba mang po dang bcas 'a 'ur du zhus pas dpon slob tshang ma bzhad 'phro gcod mi thub pa byung /
sngar rje nyid nas seng chen rdo rje 'chang la gsol 'debs mdzad skabs tshang ma shum 'phro gcod mi thub pa dang /
'di skabs thams cad bzhad 'phro gcod mi thub pa byung ba 'byung 'gyur gyi ltas shig yin par 'dug ces phebs /
slar yang tshes nyer gnyis nyin bsnyen bkur nyin gang brgya mchod sna lnga rnam gzhag dang bcas pa'i thog phyag 'gyed TaM phyed re gnang /
sa ga zla bar rab byung ma nyer drug gis smyung gnas dkar phyogs btang bar TaM srang nyer gnyis dang zho gang song zhing smyung gnas nyis brgyad pa gnyis byung /
tshes nyer gsum nyin dge 'phel nas gsar bzo mdzad pa'i phebs byams grwa shar brgyad kyis spyan drangs /
bzhad grong drag rta pa nyi shu skor gyis chib bsu dang rje gru 'dzin pa chen pos gtsos ri khrod gnyis kyi dge slong dang pad chos rab byung ma rnams kyis ser 'phreng gzabs mtshor ? dang bcas pad chos su phebs /
'di skabs phu chog pa'i bla ma dge slong lags nas phebs byams ljags byus sogs gang cir 'phrin las zhabs 'degs su 'gyur bar mdzad /
phebs grub 'phral chib bsu bar kha btags re dang phebs byams pa dang ser 'phreng ba tshang mar TaM re dang kha btags re'i ser 'gyed gnang pad chos su bzhugs ring nyin ltar ja thug drug re dang khyad par tshes nyer lnga'i nyin gsol 'bras gsol tshigs sogs nyin gang gzabs pa dang brgya mchod sna lnga /
'gyed TaM re /
zla ba lnga pa'i tshes gcig gi nyin brgya mchod sna lnga dang mang 'gyed sngar ltar thog thub dbang gtso 'khor la bzang gos kyi bla re zhig 'bul bar mdzad de tshes brgyad kyi nyin sngar bzhin phebs byams la gzim phug tu phebs /
'brong phu tshogs chen dang ri khrod dge slong sogs kyis ser 'phreng mdzad par ser 'gyed sogs sngar bzhin gnang /
tshes bcu'i nyin ri khrod pa dang sgrol lha'i rab byung ma rnams la mang ja nyin gang dang 'gyed ri khrod par TaM gnyis re dang sgrol lha bar TaM re gnang /
zla ba brgyad par gnas brtan gyi cho ga sngar ltar mdzad /
zla ba bcu pa'i tshes @# / /
dgu'i nyin grwa grangs lnga bcu nga lnga la mi rer srang do zho drug re thob pa'i mang dod stsal /
'di lo grwa tshang 'du khang la me shor byung ba'i nyams gso'i zhal 'debs su TaM srang bco lnga dang gser byang zho gang gnang /
lo 'dir gong 'khod brgya mchod nyer bdun ma thi ba'i rgya mchod sna lnga phyed bcu song /
sa bya cho 'phrul thog dge 'phel grwa tshang 'brong phu gsum la bsnyen bkur nyin gang dang /
dge 'phel du 'gyed dngul zho re /
grwa tshang dang 'brong phur TaM phyed re /
dgon sbug tu mang ja gcig dang 'gyed TaM phyed re /
de phyin la mang ja re'i dgon dkar sgrogs dang /
de thog brgya mchod sna lnga bdun snyan shal dang bcas pa sngar ltar gnang /
tshes gsum la ser tshogs tshugs /
bco brgyad la bsnyen song bcu drug gis sbyin sreg mdzad nas nyer drug la grol ba'i dgos char TaM srang brgya bco brgyad dang skar phyed gsum rtsis song zhing 'di thog brgya mchod sna lnga phyed bco lnga byung /
zla ba gnyis pa'i tshes gnyis nas dge 'phel du bka' 'gyur gsung sgrogs sngar ltar mdzad /
bka' 'gyur gsung sgrogs kyi mjug nas bzung bdag nyid kyi mgrin par gnyan 'bur zhig thon nas rgyun ring mnar /
khyad par zla ba gsum pa'i nang du nub gcig mgrin pa 'gags nas 'chi tshad pa byung bar zla bo dge slong bstan chos shin tu dred nas nam phyed tsam la rje nyid kyi sku gam du thal rgyugs bcar te rgyu mtshan zhus pas /
mnal sad ma thag sdug ge khyed tshor sngangs skrag byung ba yin 'dug rung skyon gtan nas mi yong /
nga rang rmu gab kyi phya ra chen pos bkabs pa yin na ma gtogs nga lam gyi nad 'dis skyon byas yong bsam pa sems kyi zur du med /
bden mi bden ltos shig ces gsung shugs che bar phebs pa bdag rang gis kyang thos pa byung /
de nas bzung nad gzug ji tsam byung rung sdug bsngal dang sngangs skrag gtan nas med par ma zad nad 'dis sdig sgrib mang po dag 'gro ba 'dug snyam pa'i dga' ba dang bcas gtong len sogs kyang cung zad shugs drag pa byung zhing /
rdo rje'i bka' ji ltar phebs pa ltar nad kyang rim drag byung /
sa ga zla bar rab byung ma nyer gnyis kyis smyung gnas dkar phyogs btang bar TaM srang nyi shu dang zho drug song zhing spang ? ? gnas brgya don gsum byung /
rje nyid la snga lo zhabs 'bum gyi tshul bzhes byung ba'i snyun ro 'phar dogs dang /
lhag par sku na smin stabs sku gsang la yang yang bzhengs @# / /
dgos pa dang sku la za phrug gi tshul yod par sman pa dang myong byang can mang pos chab tshan yang yang dang khyad par lcags kha'i chab sku 'phrod che tshul zhus par brten /
zla ba bzhi pa'i tshes bco brgyad la lcags kha chab ba zhes su phebs /
shar can gsing khar gru 'dzin pa nas gsol tshal phebs gra dang /
chab khar 'brong phu ba nas gang ci'i phebs gra dang chib bsu ser 'phreng sogs gang gzabs mdzad /
'brong phu tshogs spyi nas gsol 'debs nan chen mdzad par brten zla ba lnga pa'i tshes gcig gi nyin 'brong phur phebs /
lha dbang rtse pa rnams nas byin rlabs che khyad phebs lam phal cher zhing btab zin gyi dkyil du bzos shing klu ra zer ba'i sa yul yid du 'ong zhing sa 'bog zhig gi 'og nas dwangs shing rgyun bzang ba'i chu 'bad med du 'byung ba zhig tu gsol tshal phebs gra zhus par /
rje nyid dgyes pa'i tshul dang bcas sa 'dir klu ra zer gdon dang mthun par 'dug pas 'di la bdag po yag po byed dgos tshul gyi bka' phebs shing sa phyogs byin gyis rlob pa'i thugs smon bden tshig dang phyag nas kyang mdzad /
skabs der chib pa dang mi mang bas btab lor nyams chag che tsam byung yang de lo nas bzung lo bstud ? mar legs pas brgya bshig stong 'gugs kyi dpe byung /
rjes su sang srung ril bu gnang skabs bzhad mo dang bcas lha dbang rtse'i klur der ril bu 'dzud thub na 'u rang dang ngo shes yin pas sad btang mi yong zhes phebs pas skabs der klu rnams kyis ci gsung bsgrub pa'i rtags mtshan zhig byung bar mngon /
'brong phu ba nas kyang chib bsu sar 'phreng sogs gzabs par mdzad /
tshes gnyis kyi nyin 'du khang du rje nyid kyis mdzad pa'i lam gtso'i bka' bshad gnang zhing tshogs spyi nas brtan bzhugs kyang phul de'i sang tshogs spyir bsnyen bkur nyin gang dang brgya mchod sna lnga /
rnam gzhag dang bcas pa'i 'gyed TaM re /
de thog sa zla'i dus chen nyin ja 'jam bcu brgya mchod sna lnga dang bcas lo ltar gtong rgyu'i thebs su TaM srang bcu gcig dang zho bdun sbyor 'jags gnang /
de nas khams ring dkyil khang shar ma ba nas gsol 'debs zhus pa ltar tshes bzhi'i nyin dkyil shar du chib bsgyur mdzad /
phebs lam du dben gtsang pa rnams kyis gsol tshal phebs gra zhus shing yul phyogs byin gyis rlob pa'i phyag nas kyang mdzad /
de thog khams ring pa'i @# / /
chib bsu rta pa bcu kha lhag pa'ang 'byor /
dkyil shar 'di nyid spyir gyi drag zhan tshang mar byed pa bzang zhing khyad par rje 'di la pha thog nas bzung dad pa dam tshig 'gyur ba med pa'i sbyin bdag yin pas skabs 'dir yang bsnyen bkur gzabs pa zhus shing rten gsum khang khyim sogs la byin gyis rlob pa'i phyag nas kyang stsal /
tshes brgyad kyi nyin gru 'dzin pa nas gsol ba btab ngor chib bsgyur mdzad pa'i phebs lam stag tshal chu thags su dkyil shar rang nas gsol tshal phebs gra zhus shing tshang mar phyag nas kyang gnang /
rong chu'i pha khar shar rtsa shar can pas phebs gra zhus shing de thog rje gru 'dzin pa nyid kyis gtsos chib bsu ba bco lnga skor yang 'byor /
gru 'dzin sku zhabs nas shar can pa sogs la chu nyen che tshul gyis phyag nas gsol 'debs mdzad pa bzhin /
rong chu'i chu 'gram brgyud chib thog nas phyag nas stsal /
skor rgya shin tu che bas sku ngal tsam byung rung de nas bzung rong chu nub phyogs su 'gyur nas da lta'i bar shar can par chu'i gnod pa med cing nub ma ba rnams skad 'tshor ? ba byung /
de snga phu sman lung pa dang khams ring pa rnams la lo nyes bstud ? mar byung bas grong pa rnams khyer 'khos je zhen la 'gro yong /
rje 'dis zhabs kyis bcags pa nas bzung da lta'i bar lo legs sha stag byung bas grong che phra tshang mar yar skyed che bar byung ba rje 'di'i bka' drin yin par tshang mas kha zhe med par gleng /
rje gru 'dzin pa dgongs zab gzhan dang ma 'dra ba'i bka' bkod ltar phyag nas grub mtshams su chib bsu ba rnams nas dpal ldan zhags sgor dang bcas rta rgyugs rngam dang bzhad ? bro che ba byas shing gru 'dzin dge slong rnams dang pad chos rab byung ma rnams kyis dung rgya gling sogs ser 'phreng gzabs pa dang /
chib bshol nas bzhugs gnas su ma phebs bar gyi sa phyogs thams cad la spos chu'i chag chag dang me tog tsam pa ka'i sil ma bcal du bgram pa sogs /
mdor na 'di phyi'i legs tshogs thams cad bla ma'i bka' drin nyag gcig tu dgongs pa'i bkur bzos bla na med pa rtag tu dus 'phags pa chos 'phags bsnyen bkur ba la co 'dri bar mdzad /
phebs 'phral chib bsu bar kha btags re dang ser 'phreng bar TaM re dang kha btags re gnang /
de'i sang rje gru 'dzin pa nas bdag cag la /
da lam chib bsgyur gyi phebs gra @# / /
tshang ma gru 'dzin spyi sa rang nas zhu rtsis yin kyang ha cang yod mdog mi 'dug pas 'di rnams thugs mkho'i zur gsos yin tshul dang bcas gsol ja gsol mar /
gsol dkrum /
ljags smin gsol zhib sogs gnang rung /
bdag rang nas kyang thugs mkho gang 'tshams khyer yod pas mtha' gtugs gtan nas ma byung /
tshes dgu'i nyin gru 'dzin par nyin gang brgya mchod sna lnga dang bcas pa'i thog 'gyed TaM re gnang /
tshes bcu gcig nyin 'du khang du mi tshogs shin tu che bar tshe dbang stsal /
de gong chab chen sku 'phrod shin tu che ba yod rung de nyin mi mang bas sku grib la brten mgul cham zhig bzhes pa'i rkyen byas sku khams sngar rgyun du log /
tshes bcu gsum nyin dngul chu ri khrod pa rnams nas tshe ring la mor thab bsu'i phebs gra dang bcas gzim phug tu zhabs sor bkod /
tshes bco lnga'i nyin ri khrod pa dang sgrol lha'i rab byung ma rnams la mang ja nyin gang dang /
'gyed dge slong rnams la TaM gnyis re dang sgrol lha ? bar TaM re gnang /
'di skabs ser sngags ram pa bka' 'gyur bla ma nam mkha' bstan skyong phebs par /
go chod med kyang 'phrang khegs kyi dpe ltar bdag nyid nas dbang rjes gnang lung logs mang po phul ba las /
rje nyid sku na ha cang smin pas tshe dbang dang doT gcod kha shas las ma grub /
dbyar gnas skabs gnas brtan gyi cho ga sdar ltar mdzad cing zla ba bcu pa'i tshes bcu gcig nyin grwa grangs lnga bcu nga drug la mi rer srang do zho drug skar phyed brgyad re thob pa'i mang dod stsal /
zla ba bcu gcig pa'i tshes bco lnga'i nyin rje nyid phyi lo bdun zur du phebs rgyu'i zhabs brtan du dmigs bzhad dgon dkar sgrogs sogs zhabs brtan phon che ba bsgrubs /
lo 'dir gong 'khod brgya mchod nyi shu phyed rtsa bzhi ma thi ba'i brgya mchod sna lnga bcu bzhi 'bul bar mdzad do / /
lcags khyi cho 'phrul thog bzhad dgon khag la mang 'gyed brgya mchod sna lnga brgyad snyan shal dang bcas pa snga lo ltar gnang /
tshes gsum la ser tshogs tshags /
tshes bco brgyad la bsnyen song nyer gcig gis sbyin sreg mdzad nas tshes nyer drug la grol ba'i dgos char TaM srang brgya nyi shu dang zho gang song zhing di thog brgya mchod sna lnga phyed bcu bzhi sngong /
zla ba gsum pa'i tshes bcu gcig nyin rlang b+chab bar du chab bzhes la phebs te zhag bcu gsum bzhugs /
tshes nyer bzhi'i nyin pad chos su phebs te tshes nyer lnga'i tshes bcu'i thog mang @# / /
ja nyin gang brgya mchod sna lnga 'gyed TaM re bcas gnang ste tshes nyer dgu la gzim phug tu phebs /
sa ga zla bar rab byung ma nyer drug gis smyung gnas dkar phyogs btang bar TaM srang ner gnyis dang zho lnga skar lnga'i rtsis song zhing smyung gnas brgya go bzhi byung /
zla ba gnyis pa'i tshes bcu bdun nas bka' 'gyur gsung sgrogs dang /
dbyar gnas skabs gnas brtan gyi cho ga sngar bzhin mdzad /
sngon du dbyid chab mdzad pa sku 'phrod che tsam byung bar da dung ston chab zhig mdzad na shin tu legs tshul sman pa sogs nas zhus par /
da cha ban sku tshe ring na lo gsum dang rkyen drag po byung na zla gsum zer ba ltar /
ban rgan la mgo'i nyi ma la chu tshan byas kyang phar 'gro tshur 'gro dka' las che ba tsam las yar bskyed ci la yod /
'on kyang za phrug 'di med par 'bo le sdong rgyu byung na phran bu'i bsam bsam sgom sgom byeng rgyu rnams gnad du 'gro ba 'dug pas de ltar byas na zhes phebs pa ltar /
zla ba brgyad pa'i tshes bcu gcig la rlang chab bar du chab bzhes la phebs nas chab zhag bcu gsum song mtshams gzim phug tu chib bsgyur mdzad /
ston mjug lung dkar chos mdad lags phebs par lcang skya rin po che'i las chog gi bka'| bshad sogs 'dod chos phran tshegs stsal /
zla ba bcu pa'i tshes nyi shu la grwa grangs lnga bcu nga bzhi la mi rer srang gang zho drug skar phyed brgyad re thob pa'i mang dod gnang /
lo 'dir gong 'khod brgya mchod nyi shu phyed rtsa gnyis ma thi ba'i brgya mchod sna lnga bcu drug 'bul bar mdzad do / /
de ltar ring mo zhig nas goms pa'i thugs bskyed rlabs po che'i mthu grub pas phyogs bcu'i rgyal ba sras dang bcas pa thams cad kyi gsang ba gsum gyi mdzad pa rmad du byung ba mtha' dag rang nyid gcig pu'i phyag mtshan du bzhes te /
snyigs ma'i rang tshang mtsho lhar brdol ba'i dus kyi tha ma 'dir yang /
rje rgyal ba gnyis pa'i mdo sngags kyi ring lugs dri ma med pa rnams bshad sgrub zung 'brel gyi sgo nas 'dzin cing spel ba sogs /
mdzad pa'i cha shas phra mo re yang bstan dang 'gro ba yongs kyi srog gzung bla na med par 'gyur bar mdzad pa'i sgo nas bstan pa rin po che mi nub pa'i rgyal mtshan srid rtse'i bar du bsgreng bar mdzad do / /
rgyal ba kun gyi mthu stobs nus pa'i gzugs / /
skal bzang kun gyi dpal du shar ba ni / /
gsang ba kun gyi bdag po dur smrig tshul / /
bzung ba kun mkhyen d+harma'i mtshan can te / /
gang thugs zab yangs gser gyi kong bu ru / /
'bar ba'i nges don gser gyi sgron me yis / /
mkha' dang lag @# / /
mthil gser dang bong ba gnyis / /
mnyam par gzigs phyir gser sogs nor gyis ci / /
'on kyang ma ru gyur pa'i ma lus 'gro'i / /
bsod nams las byung ror gyis las bzang po / /
bsags te bde chen thar pa'i bde ba la / /
ci dgar spyod phyir rgyal sras spyod par gzhol / /
sngon gyi mkhas grub skal ldan shing rtas yis / /
phags yul tshangs pa'i yul nas spyan drangs pa'i / /
mdo rgyud chos kyi rgyun bzang gang+gam / /
nyi 'od 'thungs pa'i chu thigs rjes 'gro tshe / /
dam chos chu rgyun 'dzin la smon pa'i mthu / /
yongs grub bdag gi bla ma sprin chen 'dis / /
'chad rtsod rtsom pa'i gru char cher phabs te / /
bshad sgrub rlabs kyi cha co sgrog par byas / /
de yis skal bzang shas rgyud rus pa'i dri / /
bkrus pa'i mod la grub mchog mtho ris kyi / /
dpal la longs su spyad pa'i dga' ston glu / /
legs bshad gtam dang lhan cig sgrog pas brel / /
de phyir gangs can mkha' la phyogs re'i 'od / /
spro ba'i bstan 'dzin gza' skar grangs mang yang / /
yon tan ma tshang med pa'i 'od rnon gyis / /
thub bstan pad tshal 'byed mkhas khyod kho na / /
bstan pa'i bya ba ltar snang sgyu thabs la / /
bstan 'dzin dril chen 'khrol ba 'gar bsam na / /
bstan pa'i snying po snyan rgyud bdung rtsi'i chab / /
bstan 'gro'i zhing sar 'grim 'di e ma ho / /
ma rungs bgegs kyi cho 'phrul 'jigs rung ba / /
ma lus khyod la rgol bar lhags tshe yang / /
ma star brtse ba'i thugs dang 'khor 'das chos / /
ma lus bden med stong pas zil gyis mnan / /
bkra shis rlabs ris g+k+ra ba chu bo'i gter / /
dge ldan lugs 'dzin dge 'dun klu dbang dang / /
legs bshad ror bus legs par gang ba las / /
chos dang dpal 'byor chos bzin 'phel ba sogs / /
dad ldan skya ser skye bos yongs gang ba'i / /
dge mtshan ldan pa'i yul gyi bye brag 'gar / /
mgon 'di'i zhabs pad 'khor lo'i ze'u 'bru can / /
nye bar bkod pa de dang de yi tshe / /
mchod sprin rgya mtshos rgyal ba mnyes mdzad cing / /
gtong ba rgya mtshos 'dus pa tshims par mdzad / /
legs bshad rgyu mtshos blog gsal blo gros spel / /
rnam thar rgya mtshos dad pa'i spu long g.yo / /
'dzum 'dzum khod zhal mjal ba'i skal bzang can / /
mang mang skye bo'i mig gi dbang po rnams / /
gces gces srog gi do zlar bsrungs pa la / /
zab zab dgos pa chen po da gdod rted / /
bzang bzang gtan 'dun mgron du 'gugs pa'i glu / /
snyan snyan khyod gsung yan lag drug cu can / /
yang yang nyan pa'i rna ba yol bcas kyang / /
@# / /
krong krong sgren mor 'jog la phangs sems skyes / /
zhim zhim tshul khrims gtsang ma'i dri bsung chab / /
lhung lhung yid gyi zhing sar 'dren pa'i lam / /
ring ring sna yi yur ba zung 'di la / /
yang yang byi dor mi byed rang dbang ci / /
mdzes mdzes gser gyi 'khor lo'i re kha can / /
mnyen mnyen phyag gi padma yid 'ong bas / /
byil byil mdzad pa'i yan lag mchog gi rtser / /
legs legs zhwa bzang gyon la'ang 'tsher ba tsam / /
gsal dbang po'i me tog bzhad ldan pa'i / /
ldem ldem lus kyi ljon pa ma skam zhing / /
grung grung rnam shes ko hus ma bor bar / /
yang yang skal bzang myong rnams a re skyed / /
ces dus gsum rgyal ba kun gyi spyi gzugs bka' drin gsum ldan rje btsun bla ma thams cad mkhyen pa r+d+h+r+ma b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ba las /
gtso bor bshad sgrub zung 'brel gyi sgo nas bstan 'gro'i don rgya chen po mdzad pa'i sarga ste brgyad pa'o / /
' / /
da ni rje bdag nyid chen pos jo bo rje'i rnam thar gsungs pa dang mthun par rnam thar gyi don bsdu mdor bsdus brjod par 'dod pas /
'di la gsum /
rigs phun sum tshogs par skye ba bzhes pa'i tshul /
rten de la yon tan brnyes pa'i tshul /
brnyes nas bstan pa la bya ba mdzad pa'i tshul lo / /
dang po ni /
'phags pa shA ri'i bus /
ha cang phyug pa'i kyim dang ni / /
dbul po'i khyim du mi skye bar / /
bar ma'i khyim du skyas nas kyang / /
rab tu 'byung bar byed par shog /
ces thugs smon mdzad pa dang mthun par /
bdag cag gi dpal ldan bla ma dam pa 'di nyid ston pa sangs rgyas bcom ldan 'das zil gnon zhes pa me rta la sku 'khrungs nas lo nyis stong drug brgya gya bdun 'das pa chu pho 'brug gi lo la /
gtsang stod g.yas ru'i cha bzhad kyi lung lag rong stod 'khug mo zhes pa'i sI char 'byor pa dang rgud pa'i mtha' gnyis su ma lhung ba'i khyim du sku bltams pa'i tshul bstan te / /
gnyis pa rten de la yon tan brnyes pa'i tshul la gnyis /
mang du mkhyen pa lung gi yon tan brnyes pa'i tshul dang /
tshul bzhin sgrub pa rtogs pa'i yon tan brnyes pa'i tshul lo / /
dang po ni /
rje bla ma 'di nyid sku gzhon nu'i dus su yang sngon goms bag chags bzang pos ma btang bar dam pa'i spyod tshul 'ba' zhig lhur bzhes shing /
skyes thob kyi blo gros thogs pa med pas gsung @# / /
rab kyi dgongs don mtha' dag rang dbang du 'byed nus pa zhig yod kyis /
lugs kyi bstan bcos shes rab sdong bu las /
rig pa glegs bam las bslabs kyis / /
bla ma'i thad nas ma bslabs pa / /
'phyon ma'i bud med sbrum ma bzhin / /
tshogs pa'i nang na mi mdzas so / /
zhes dang /
rje bla mas /
dang por rgya chen thos pa mang du btsal /
bar du gzhung lugs thams cad gdams par shar / /
tha mar nyin mtshan kun tu nyams su blangs / /
kun kyang bstan pa rgyas pa'i ched du bsdos / /
zhes gsungs pa'i dgongs don rjes 'jug rnams la 'doms pa'i phyir /
rab tu byung ba nas dgung lo so bzhi'i bar /
mtshan nyid dang ldan pa'i dge ba'i bshes gnyen du ma'i zhabs rdul dri ma med pa bsam sbyor gnyis kyi sgo nas tshul bzhin du bsten te shes bya rig pa'i gnas mtha' dag la mkhas pa'i phul du gyur par mdzad pals /
gtso bor gyur pa nang rig pa sde snod gsum dang rgyud sde bzhi la thob pa rgya chen po mdzad tshul gong du bris ba ltar yin la /
de yang mkhas grub thams cad mkhyen pas /
gzhung lugs don la cha tsam ma reg pa'i / /
rjes ldog nas bzung chos can zol 'jog sogs / /
'bad nas slob pa kun slong skyon med na / /
lung ma bstan gyi las su 'gyur ba tsam / /
chags sdang phrag dog 'gran sems drag po dang / /
ming gzugs 'tshol phyir thos bsam sgom gsum la / /
ji tsam 'bad kyang chos min du ma'i sgo / /
zhes gsungs pa ltar /
thams cad kha phyir bltas su song nas dang rgyud grog stong gi rdo ba bzhin du skam krog ge lus na phung tshabs de las che ba med par dgongs nas /
bla ma dam pa'i zhabs pad kho na bsten te thos bsam mdzad pa thams cad rang rgyud 'dul ba'i thabs 'ga' zhig tu 'khyer ba jo bo bka' gdams pa'i rnam thar ji lta ba bzhin mdzad do / /
sgra rig pa'i skor la / /
ka la' pa'i stod cha cung zad bsan pa tsam gyis de dang /
tsan+d+ra pa /
dbyangs can ma /
paNi' ba sogs 'phags bod kyi sgra gzhung thams cad kyi brjod don mtha' dag thugs su chung de byings las ming dang /
de la si sogs kyi rnam dbye byin nas tshig tu sgrub pa /
ming ma? brgyud pa'i byings la ti sogs kyi rnam dbye byin nas tshig tu sgrub pa sogs mdor na byings rkyen rnam dbye sbyar ba'i sgra'i rnam 'gyur gang la yang thogs pa med pas gdul bya la chos 'chad pa'i tshe yang /
ltung ba bshags pa'i mkhyen pas gzigs pa zhes pa'i rgya gzung du rnam dbye gsum pa'i rjes med pas mkhyen pa gzigs pa zer dgos tshul dang /
spyod 'jug bsngo ba'i @# / /
le'u'i /
byang chub sems da pa'i dge 'dun gyis / /
'gro ba bde la sbyod par shog /
ces pa'i tshig rkang dang po'i rgya skad dku /
bo d+hi sa twa shu b+haiH zhes shu b+ha dge ba la rnam dbye gsum pa'i mang tshig b+hes byin pa'i rjes las dge 'dun gyi skad dod med pas /
byang chub sems pa'i dge kun gyis /
zhes brjod dgos tshul sogs 'gyur bde min dang /
bod skad kyis go mi thub pa'i dka' gnad phal mo che byings sgrub kyi sgo nas saM skri ta'i skad du bsgyur te skabs don dpyis phyin par mdzad pa ni /
gsung gi bdud rtsil longs spyod myong ba'i skal bzang rnams la mngon du gyur par ma dzad /
gsung rtsom rnams kyi 'ga'i rgya skad kyi mchod brjod dang /
sgra'i bka' bshad gting phyin pa'i sgo nas sngon gyi mkhas pa rnams kyi dgongs pa 'grel ba dang gsung zur nyams pa sel ba dang /
bai DUr+yI gzungs bod skad du bsgyur ba rnams la gzur gnas rnam dpyod kyi mig dang ldan pa rnams kyis gzigs pas mkhyen cing /
sgra'i skor la nyer sgyur nyi shu'i bshad sbyar rgya mtsho'i chu thigs zhes pa dang /
ka lA pa ngang dbyangs can ma'i le'u 'jings che ba kha shas la sa bcad mdzad pa sogs legs bshad kyang kha shas mchis /
bod kyi brda dag sum rtags dang dag yig gi skor la'ang deng gi dus su bla ma 'di las thugs zhib dang mkhas tshul che ba med pa lta bu yin cing /
de dag gi gzhung yang /
sum rtags kyi 'grel pa deng dus kyi gdul bya'i blo dang 'tshams shing brjod don 'khrul pa med pa si tu'i zhal lung zhes pa dang /
ngag sgron ma'i gnad 'gag la mtshan 'debs mdzad pa sogs kyang yod do / /
tshang ma rig pa'i skor ba /
sku 'phreng gong ma rnams su lam 'di la sbyangs pa shin tu che bar mdzad pa'i stobs kyis sku tshe 'dir yang sku'i ba spu g.yo ba'i dad 'dun shin tu che ba yod rung /
sku tshe 'dir dngos su rtsod pa'i grwar zhugs te sgro 'dogs gcod pa sogs ma mdzad mod /
'on kyang gtan tshigs rig pa'i gzhung lugs smra ba la 'gran zla med pa'i dge ba'i bshes gnyen chen po rnams dang /
bka' pod chen po lnga la sogs pa gzhung ci rigs la gsung gleng mdzad pa'i tshe /
thal phyir sogs ma sbyar yang rang gi dam bca'i sgrub byed kyi nus pa mthon pa dang /
ldog zla 'gegs mi nus pa sogs gtan nas med par /
dgag sgrub kyi rigs pa snga ma snga ma las phyi ma phyi ma 'phrul dang nus pa che ba sha stag gi sgo nas pha rol po lan gyis phongs te mi smra ba'i brtul zhugs la 'god pa ma gtogs /
rje nyid kyi spobs pa zad nas lan ma rnyed pa gtan nas mi srid par brten /
rtog ge'i @# / /
rigs lam la yongs su byang ba de dag bdag cag gis lag pa tsha tsha zlog pa brgyabs pa la dgos pa ma byung 'dug ces rje 'di'i mkhyen pa dang sku yon gyi thugs phrogs pa'i gsung rjen par 'byon pa yang mang du byung ngo / /
bzo rig pa'i skor la /
lus bzo gtso bo gsang 'jigs bde dgyes dus 'khor kun rig sogs rang lugs su yod pa rnams su ma zad /
rdo rje phur pa sogs gzhan lugs kyi dkyil 'khor mtha' yas pa'ang thig tshon gyis 'dri ba dang /
blos slong ba /
gzhan yang 'khrul 'khor /
lcags mkhar /
zhi rgyas dbang drag gi thab thig rigs mi 'dra ba du ma /
lto 'phye'i thig sogs mdor na thig gi skor la 'di mi mkhyen bya ba med cing /
de don rgyud rgya gzhung sogs kyi khungs dang /
mkhas pa'i man ngag gis byed tshul mi 'dra ba du ma dang bcas te gdul bya la 'doms par mdzad /
gzhan las khyad zhugs pa'i thig rtsa yang ci rigs mdzad pas /
thugs sras chen po rnams kyi dgongs par mnga' ba lta ci smos /
skabs shig pad chos rab byung ma 'ga' zhig nas 'jigs byed dang bde mchog dril bu ba'i dkyil 'khor gyi thig btab ste blos bslang gi skad cha byas pas /
dgon sde chen po'i bla ma slob dpon gzu bor gnas pa rnams dbu ril ril dang /
cher rlom gyi thugs rgyud phyug pa rnams zhal dkyil nag log log mdzad dgos pa byung 'dug /
lha sku'i phyag tshad sogs kyang mtshan dpe'i bshad pa dang sbyar nas 'thad pa sgrub pa dang mi 'thad pa dgag pa'i legs bshad deng sang gi bzo rig la mkhas par rlom pa dag gi rna lam du yang grag ma myong ba thugs su mnga' zhing /
bdag nyid la'ang phyag chod yid bzhin nor bu'i steng nas lha sku'i phyag tshad dang /
sprul sku 'phrang kha ba'i thig rtsa sogs kyi steng nas mchod rten gyi thig byed tshul mdor bsdus stsal ba'i bka' drin la brten /
rten bzhengs phran bu byed pa'i tshe bzo bas gang byas la mngon par bstod ma dgos tsam mchis so / /
de ltar na lus bzo phal pa bzo chom sogs kyang phyag lan ma mdzad pa ma gtogs mi mkhyen pa ci la srid /
ngag bzo mchog 'chad rtsod rtsom gsum ni smos ma dgos la /
gzhan yang chos spyod bskang gso gcod gdangs sogs mi mkhyen pa med par ma zad de rigs gzhan gyis thos pa na snang ba dbang med du sgyur nus pa dang /
chos 'chad pa'i tshe yang nyan pa po rnams kyi gnyid rmugs sel ba'i phyir bzhad gang slong ba'i gsung phebs pa rnams kyang thos pa tsam gyis bzhad gad dbang med shor nas gnyid rmugs ring du @# / /
sprod nus pa /
sngon gyi lo rgyus gsungs pa yang ma 'dres pa snyan pa mthar phyin pa /
bslab bya gnang ba rnams kyang 'phral du rang rang gi rgyud tshod dang mthun zhing mthar legs pa'i lam la 'bad med du dkri nus pa /
mya ngan gyis nyam thag pa la dbugs 'byin pa'i gsung phebs pa na sdug bsngal ji tsam che yang sems bde 'bol byed nus pa /
tha na byis pa chung du sku gam du byung tshe 'phral du byis blo dang mthun pa'i bka' 'dri sogs gnang bas byis pa 'drid nus shing /
rjes su nga chung ngu'i dus su skyabs mgon bla ma rin po ches bka' 'di 'dra phebs pa da lta'i dus su yang bslab bya 'gran zla med pa byung tshul dang /
de dus tshe ring thung skyid sdug sogs 'di 'dra yong tshul phebs pa rjes su 'khrul pa med par byung tshul smra ba sogs mang du mchis /
yid bzo mchog so sor rtog pa'i shes rab kyis dpyod pa dang /
yang dag 'jog gi ting nge 'dzin sogs gong 'og tu smos pa ltar yin la /
yid bzo phal pa'i dbang du byas kyang /
'jig rten gyi mes po lta bu rnams kyi blor ma shar ba'i dge legs su byed pa'i 'dun ma bzang po chos dang mthun pa 'ba' zhig 'doms par mdzad pa sogs mchis kyang 'dir yi gis 'jigs nas ma spros so gso ba rig pa'i skor la /
dngos su phyag len ma mdzad kyang rgyud bzhi rtsa 'grel sogs sman pod nyi shu skor phyag na yod pa tshang mar dkar chag gsar bsgrigs mdzad cing dgongs don thugs su mnga' bar brten /
rtsa rgyud sdong 'grem dang byang khog lus thig sogs sman pa gzhan la mthar phyin 'khrid par mdzad cing /
sa yos lo rje nyid yun ring sku khams nyog tshul bzhes skabs /
thob rgyal bla ma rin po che sku gam du yod par /
da cha rtsa chu sogs la brtags tshe nad 'di dang 'di shas che bas sman 'di 'dra btang na legs tshul nang tshags su bka' phabs pa bzhin /
sman pas kyang skabs thams cad du 'phyug med byung bas /
sman gyi skor 'di g.yeng ba che drags lag len ma byas pa ma gtogs /
rang ras lag len byas na phan thogs yong min the tshom mi 'dug ang /
zhes dang /
dpon tshang rdo rdor zer ba'i sman pa mkhas pa zhig yod pa 'gro don che tshul dang sman gyi skor la 'gran zla med tshul sogs zhus par /
gzhan ma de ltar yin shas che em chi'i skor la mkhas po yod na ded dang nyi ma gcig gnyis shig 'phros pa byed du chug dang /
gnad 'gag che sar tshig gcig la ba rgyu byung na ngas gang yin pa byed ces gso rig skor la gdengs thob pa'i tshul mdzad do / /
snyan @# / /
ngag la yang me long ma dang de'i 'grel pa mtha' yas pa'i yang dag dang ltar snang gi rnam dbye thams cad thi bzhin thugs su chud nas gzhan la'ang mthar phyin 'khrid par mdzad cing /
snyan ngag gi tshig sbyor mdzad pa rnams kyang /
legs bshad ze mar mgo las /
ha cang mngon brjod brda tshig dam pa yis / /
kun nas bcings pa'i glegs bam grangs mang yang yi dwags phyug po'i nor gyi phung po ltar / /
su la'ang mi phan med pa nyid dang mtshungs / /
zhes dang /
'khor bar 'khor tshul thar lam bgrod tshul sogs / /
yang dag don gyis stong ba'i tshig sbyor rnams / /
ma ning gzugs mdzes rgyan gyis spras pa ltar / /
mthong na mtshar kyang 'dod pa'i don mi 'grub / /
ces gsungs pa'i skyon dang bral zhing /
rin po che gsum gyi gtam gyi sbyor ba las /
don bzang ba la yid 'phrog tshig sbyor gyis / /
spras par gyur na ches cher mdzes par 'gyur / /
zhes gsungs pa dang mthun par /
don zab cing brling ba /
tshig snyan zhing go bde ba /
tshig gi nus pa 'don lugs khyad par du 'phags pa mkhas mchog dpa' bo dang 'jam dbyangs zhi ba lha sogs rgya gar kha spu can gyi snyan ngag lta bur yod pa ni gsung rtsom gyi thog mtha' dang chab shog gnang ba rnams la gzigs pas mkhyen no / /
mngon brjod ni /
snyan ngag gi rtsom pa byed pa dang /
de 'dra'i gzhung don 'tshol ba na mngon brjod kyi dpe bal gsed gsed byed dgos pa de 'dra ma yin par /
don gcig la ming du ma yod pa dang /
ming gcig don du mar 'jug tshul 'chi med mdzod dang /
mkhas pa'i rna rgyan sogs rgya bod kyi mngon brjod mtha' yas pa nas bshad pa'i dgongs don thams cad /
'di 'di'i ming gi rnams grangs yin zer ba tsam la cha 'jog mi dgos par /
de ltar yin pa'i rgyu mtshan dang bcas pa thugs thog kho nar mnga' ba lags so / /
sdeb sbyor yang /
snyigs dus kyi thams cad mkhyen pa rin chen 'byung gnas zhi bas gzhan las yon tan brgyad kyis khyad par du 'phags pa'i bstan bcos mdzad pa'i dgongs don ltar yi ge bgrang ba br-it+ta dang phyi mo bgrang ba dzA ti /
de dag gi ngo mtshar ba'i rtogs byed dang bcas pa thugs la mnga' zhing gzhan la'ang 'doms par mdzad /
zlos gar yang /
dkyil 'khor chen po rnams kyis mchod kyi gar dang /
bkra shis dge 'phel du yod pa'i gar 'chams / /
rgyud sde bzhi'i phyag rgya 'ching tshul sogs khungs dang bcas pa mkhyen /
rtsis kyi skor la yang /
skar nag /
dbyang 'char g.yul rgyal rnams le'u tho @# / /
thon pa tsam dang /
bde dog ston thub pa tsam ma yin par de dag gi dgongs don mtha' chod bar thugs su mnga' zhing /
ri mo'i rnam 'gyur dang re'u mig gsar spel byed lugs sogs sngon gyi mkhas pa rnams kyi thugs mtshar ma shar ba'i legs bshad gsar pa yang mang du 'doms par mdzad do / /
de ltar bkod pa 'di rnams rang gi bla ma la rmongs zhen gyis bstod phyogs dang /
rang phyogs kyi la rgya bskyal dogs dang /
bla ma gong ma mang po'i rnam thar du yod pa'i lad mo sogs /
ma sbyangs pa'i sbyangs sbyangs /
mi mkhas pa'i mkhas mkhas /
rgyus yod rnams kyis gzigs na /
e de 'dra rang cung mi bden snyam du khong pa'i gting nas bzhad mo slong bde 'dra gtan nas ma yin par /
rje nyid kyi rmad du byung ba'i mkhyen pa dang rgyun ring la shugs drag pa'i don gnyer sogs kyi mthus rig pa'i gnas thams cad thugs su chud pa ni yongs su grags pa yin te /
lan cig bdag dang thob rgyal bla ma rin po che gnyis la /
khyed gnyis 'dzin rtsal nga go ba gang la yang khag dkri med stabs yon tan yong thag chod yin 'dug kyang /
don gnyer ma byas na chos ga la 'ong /
nga la khyed tsho lta bu'i 'dzin rtsal med kyang chos phran bu shes pa 'di don gnyer kho na byas nas byung ba yin /
srod la nyal tshar nas dka' gnad che sa'i dogs pa re skyes na de ma thag langs te mchod me las zhun mar spar nas dpe char blta rtog gis dogs pa ma bcad na gnyid khugs pa'i srol med /
de mtshungs spel khang paN+Di ta sogs mkhas pa rnams dang mjal rgyu'i dus bsgrigs yod na de gong zhag shas gnyid mi khugs pa sogs don gnyer che nges yod /
khyod gnyis don gnyer gang yang med pa 'di 'dra pha bzang pos brag la shur bton nas bu ngan pas bye ma la shur mi thon bya ba khyed tsho yin 'dug /
ces phebs /
'on kyang ljags 'dzin skor la thugs blo ma khengs pa'i tshul mdzad pa ma gtogs /
lan cig rje 'di dang bka' chen thugs rab shin tu che ba zhig la yongs 'dzin rdo rje 'chang nas bde mchog bskyed rim stsol skabs shog pu mda' tshad ma zhig la glo bur du 'dzin chos stsal bar rje 'dis ha cang byang po ma byung yang lhag chad med pa rgyugs 'bul grub /
dka' chen khong gis mtshams mtshams nas tshig kha shas re ma gtogs gsung rgyu ma 'byor ba byung /
gsan stobs la ni spel khang paN+Di ta chen pos dbus gtsang gang du yang rje 'di lta bu mjal ma myong zhes mang por gsungs shing /
sku dbang shin tu gsal bar brten pod stong phrag @# / /
brgal ba'i yig 'phreng rnams su gang gsal yang 'phyug med 'don par mdzad /
des na phyis bde dge phyogs nas dar ba'i rgyun kha shas yod na las rig gnas spyi dang khyad par sgra dang sdeb sbyor sum rtags rnams rje 'dis thugs sras mang por yang dang yang du 'khrid par mdzad pa'i 'phrin las kyi rgyun kho na rig pa'i gnas kyi srog gi chang 'thung bla na med par song ba ma gtogs /
gzhan ma rnam dpyod phul du byung ba phun tshogs dbang gi rgyal po nas nye skor gyi dgon sde kha shas la sum rtags kyi dpe rgyun 'tshol mi mdags par /
sum rtags zer ba yong dogs med gsung rtag zhu rgyu zhig yin 'gro zer ba sha stag las ming don ra 'phrod pa tsam yang ma byung tshul 'dug pa la dpags na /
deng gi dus su phyogs 'dir de dag gi ming tsam yang grag dka' ba'i tshod du mngon /
de ltar na rje nyid kyis /
sgra tshad bzo gso nang don mdo sngags chos / /
snyan ngag mngon brjod sdeb sbyor zlos gar rtsis / /
che chung gnas lnga rig pa'i gzhung lugs don / /
ji bzhin rtogs nas mkhas pa'i mthar son shog /
ces gang gsungs pa ltar /
bcu phrag rig pa'i gnas kyi don thams cad ji lta ba bzhin+du rtogs nas mkhas pa'i pha mthar son pas na mang du thos pa lung gi yon tan rgya mtsho lta bu la dbang 'byor pa lags so / /
gnyis pa tshul bzhin sgrub pa rtogs pa'i yon tan brnyes tshul la gnyis /
rtogs pa'i yon tan gyi rgyu tshogs bsten tshul dang /
de la brten nas rtogs pa'i yon tan brnyes chul lo / /
dang po ni /
mkhas mchog dbyig gnyen gyis /
tshul gnas thos dang bsam ldan pas / /
sgom pa la ni rab tu sbyor / /
zhes gsungs pa ltar /
bdag cag gi rje btsun bla ma 'di nyid gzhon nu'i dus nas rgyal ba'i bstan pa rin po che'i sgor zhugs tshul khrims rnam par dag pas gzhi bzung /
mkhas shing grub pa brnyes pa'i dam pa du ma'i zhabs la gtugs te rig gnas spyi dang khyad par nang rig pa snga snod gsum dag rgyud sde bzhi'i gdams pa rgya mtsho lta bu bsan /
gang bsan pa rnams la gzhan 'dring mi 'jog pa'i rnam dpyod kyis brtags shing dpyad pas gzhung lugs thams cad gdams pa'i mchog tu nges shes 'drongs /
de rnams kyang tshig tsam du ma bzhag par nyams len la gzhol dgos pa dang /
de yang rgyal ba sras dang bcas pas dben pa la bsngags pa mang du mdzad pa @# / /
ltar /
rgya bod kyi skyes chen phal mo ches kyang dben pa 'ba' zhig bsten nas sgrub pa snying por mdzad pa'i rnam thar gyi rjes su slob pa gal po cher gzigs te /
dgung lo nyi shu nas zhing ma gshegs kyi bar dben pa kho na bsten cing /
de'i tshe tshong zhing las /
phyugs kyi 'tsho skyong /
gnyen bshes kyi skyong mthar /
mi chen gyi ngo 'dzin /
grong chog sogs gtan nas ma mdzad par ma zad /
bar skabs phran bu zhig ma gtogs srung mdud gnang ba /
brtag pa mdzad pa rnams kyang gtan du spangs shing /
dgung lo zhe dgu'i bar chos mthun gyi 'tsho chas yin nges phran bu las shi gson gyi dngos 'bul che phra yang gtan nas ma bzhes /
phyis bla ma'i bka' dang dad ldan gyis gsol ba btab pa'i dor dngos 'bul ci rigs bzhes dgos byung yang /
'dzin chags gtan nas mi mdzad par lo re bzhin phyag rdzas gang byung dge phyogs kho na la 'gro bar mdzad /
cung zad gnang che ba'i dngos po 'bul mi byung na /
de phyag tu bzhes te dad pas byin pa'i dngos po 'di dge phyogs kho na la 'gro bar shog cig /
dge phyogs kho na la 'gro bar shog cig /
ces thugs smon nan chen mdzad /
khyad par na bza' nyer spyad sogs lta ci smos 'phral gyi thugs mkho'i ja mar tsam yang ma lus pa'i sku chas hril por gtong thebs lan lnga mdzad /
de 'dra'i skabs shig pa snam bde can gyi dge slong gnyis phebs par sku mtshams dam tshul gyis sku gam du ma gnang ba /
slar yang phyi lo bcar skabs de dus dngos po thams cad btang zin nas khyed gnyis la gsol ja zhu chas tsam yang med par brten gam du gtong rgyu ma byung tshul gsungs pas /
khong gnyis bla ma'i rnam thar la snying nas ngo mtshar te spyan chab nar mar 'byin pa byung /
skabs shig che khang sde zhabs drung dge 'phel lags nas byams gling zer ba'i mo dgon rten zhing sogs babs 'grig yod pa zhig 'bul rtsis mdzad pa'ang gtan nas ma bzhes shing /
khyad par ri bo gru 'dzin rten gsum dang chos gzhis bzang zhing dge tshul slong gi sgrub sde nan gyis phul rung mchil ma'i thal ba ltar dor ba bcas 'di rigs dang bzhes ma mdzad pa kha shas mchis /
dgung lo re gnyis par zhabs zhu yang gtan nas med par sku rkyang kho nar bzhugs te /
gdul bya la chos 'chad pa'i skabs 'ga' zhig dang /
phyis dgung lo don bdun nas snyun gzhi'i babs kyis chab bzhes su lan kha shas phebs dgos byung ba @# / /
tsam ma gtogs /
dgung lo so lnga nas bzung brgyad cu tham pa'i bar gzim phug gi them pa mi 'da' bar sgrub pa kho na mdzad /
de lta'i rang nyid kyi sngar gyi mdzad pa la thugs dgyes shing /
phyis kyang de ltar mdzad pa'i lcag 'debs kyi tshul du dgung lo zhe lngar phebs pa'i skabs gsung mgur mdzad pa ni /
! na mo gu ru many+dzu g+ho ShA ya /
'khor mtha' med pa'i drin can gyi bla ma / /
rab 'byams rgyal ba'i spyi gzugs su mthong nas / /
snying dbus padma'i ge sar la bkod de / /
'gyur med dad dang gus phyag cig 'tshal lo / /
yar bskyed med pa'i dkor zan gyi dred po / /
thar med ngan 'gro'i rgyu gsog tu mthong nas / /
rang la rang gces gros 'debs kyi glu chung / /
mgrin pa longs spyod 'khor lo nas len no / /
gso dgos med pa'i tshong zhing dang nor gsog /
gtad med smyon pa'i zlos gar du mthong nas / /
grod 'grangs rgyab dros zas gos tsam bsten te / /
'gyur med 'phags pa'i nor gsog la 'bungs shig /
mgu dus med pa'i gnyen bshes kyi skyong thar / /
mdzad med chu bo'i gnyer ma ltar mthong nas / /
mdza' min 'khon min btang snyoms su bzhag ste / /
mkha' mnyam ma rgan 'gro don la 'bungs shig /
dad gus med pa'i nye gnas dang 'khor g.yog /
zhe sdang khong khro'i slong rkyen du mthong nas / /
gcig pur dran shes brtson lcag gis brabs te / /
spyod lam dag pa'i bya ba la sbyor cig /
zhe nas med pa'i kha gsag gi dad gus / /
sla brid zas nor 'phrel thabs su mthong nas / /
chu 'gros ko skya'i dpe don la sbyar te / /
'phral tshod 'phral len spyang grung la 'bod cig /
nges pa med pa'i dgra gnyen gyi 'gyur ldog /
dbyar dus nam mkha'i chu 'dzin ltar mthong nas / /
ha cang byams sdang rnam 'gyur de bskyangs te / /
rang rgyud drang po'i brgya lam du srongs shig /
phan sems med pa'i grong chog dang 'gro don / /
gla rngan 'dod pa'i bzo ba ltar mthong nas / /
mi med dben pa'i ri phug tu bsdad de / /
mdo sngags lam la bag chags re zhog cig /
mngon shes med pa'i brtag pa dang mo phya / /
dmus long mun nag 'doms 'jal du mthong nas / /
lung dang rigs pa'i skya dbar nas drangs te / /
zab rgyas gdams ngag snod ldan la shod cig /
sems 'khul med pa'i za zir gyi chos nyan / /
ltar snang las ro skam po ru mthong nas / /
sngon byon dam pa'i zab thugs kyi nying gu / /
mdo rgyud dgongs 'grel bstan bcos la ltos shig /
yid brtan med pa'i cal rgyugs kyi snyan grags / /
gangs dkar ti @# / /
si'i rgyar sa sgra ltar mthong nas / /
sngon bsten chos 'brel dngos thob kyi bla ma / /
bsam sbyor gnyis kyis spyi gtsug tu mchod cig /
yon tan med pa'i 'gying tshul dang sgrob chil / /
blun po lha yi chas zhugs ltar mthong nas / /
mtha' gnyis spangs pa'i zas gos dang gnas mal / /
bsten nas ma bcos lhug pa ru zhog cig /
nyams len med pa'i shes shes dang thos thos / /
glu mkhan 'bras dkar stong shob ltar mthong nas / /
gang shes chos kyi thab bcud kun bsdus te / /
rang rgyud nyon mongs gnyen po ru thongs shig /
rten gzhi med pa'i dgon chung gi 'dzin skyong / /
nang mi mang po'i za dpon ltar mthong nas / /
rnyed pa ci byung rang kha ru btab ste / /
gu yangs zos bde'i skyid nyal re rgyob cig /
kha zhe med pa'i shugs 'byung gi 'char sgo / /
rang la phan pa'i bskul lcag tu mthong nas / /
'dzin byed snon zla'i zla gzugs kyi tshes la / /
dngul rir d+ha rma b+ha dra yis smras so / /
dge legs 'phel /
zhes pa'o / /
de ltar yang thams cad mkhyen pa lnga pa chen pos phyag mchod bsnyen bkur mdzad tshul rnam thar du gsal por bkod na rjes 'jug la phan che bar gsungs na yang /
dgung lo so drug yan la bsnyel tho med cing /
de tshun gyi bsnyel tho thor bu yod rigs la yang /
so so'i dus chos dang dgos pa gang gi ched du gnang sogs yi ges 'jigs nas ji bzhin 'god ma nus kyang rags rim gong du bkod pa ltar dang /
de mtshungs gdul bya la chos 'chad spel gnang tshul gong du phran bu bkod pa yang /
bsnyel tho phran bu yod rigs dang rang gi thob yig sogs su gsal ba tsam bkod pa yin la /
gzhan yang dus chen tshang mar ri brgyud 'dir mang ja phon che ba dang /
khyad par drug pa tshes bzhi mkhas grub ngag dbang rdo rje'i dus mchod kyang yin stabs dbul phongs lnga brgya skor la rtsam pa dang skam ja so so nas gzar bu re lo ltar chag med /
gzim phug rang du yang nyin mtshan khor yug gi rgyun mchod mar me ri dang /
phyis slar yang de mtshungs gcig bcas chag med mdzad pas mtshon mchod pa rgya che bar mdzad /
de rnams kyang lo ma'i ser sa dang thud kyi sngo sa lta bur ma song bar gang bzang sa nas 'bul ba ma gtogs /
lho mar sogs rgyu ngan pa las mdzad srol gtan nas med /
de mtshungs rje nyid kyi gsung dang mkhas grub ngag dbang rdo rje'i gsung gnad che ba sogs shog grangs stong la nye ba par bkod mdzad par yang par shing dang shog rin /
@# / /
drung yig dang par mkhan gyi gla cha bcas tshang ma bsdoms na TaM srang stong la nye ba song 'dug /
gang ltar bzhad dgon dkar sgrogs kyi phyag 'gyed /
par dang chos kyi blu yon sogs dmigs bsal ma thi bar lo ra'i 'char can lta bu'i dge phyogs la yang rdo tshad dgu tsam re ma mthar 'gro tshod 'dug par brten /
rtog dpyod med cing 'o la tshod sgro btags kyi gtam gleng ba la goms pa 'ga' zhig nas gzim phug rang gi brag gseb zhig nas dngul gang dgos 'don rgyu yod pa yin 'dug zer ba sogs /
blo yul dum bshongs pa'i gtam mang du gleng ba byung yang /
don du bsam grub dar rgyas zer ba shes rgyud drang po'i lam du srong ba zhig yod pa nas /
skyabs mgon bla ma rin po che nas mchod 'bul bsnyen bkur sbyin gtong sogs mdzad pa 'dir bsam mno legs par btang na blo yul du gtan nas mi bshong ba 'dug /
'di la rten ma ni dud 'gro tshigs 'dzugs gcig /
sa zhing khab mig gi rgya tsam /
'char can gyi yong 'bab til gyi cha shas tsam med par ma zad /
phyi rgyang gi 'bul ba yang cung zad rin thang che ba pho mo'i gyon chas yin 'dug kyang /
de ni khyi mjug la rdul ma gos par mang dod du gnang /
gzhan ni drag pa re gnyis nas TaM lnga drug dang ja sbag re tsam brgya ma lam nor du 'bul mkhan yod na ma gtogs /
lung khugs su song gshis byings 'dis 'bul rgyu ni rtsam khug tog tog re rtsam /
gsol dkrog re tsam /
dngul phyed brgyad skar ma re tsam yin 'dug /
lo re'i dge phyogs mdzad pa rnams la rtsis bsdoms byas na ni rdo tshad bcu bgrang 'gro tshod 'dug pas 'di nam mkha' mdzod la mnga' brnyes pa'i mthu zhig nges par yin 'dug /
ces zer ba ni dngos gnas kho nar 'dug cing /
'di pa snga song dbang po brtul nges shig yin rung /
phyis rje 'di'i zhal gdams la nyams len snying por byas pas rab tu rnam 'byed kyi shes rab cher rgyas te rnam thar bstod pa legs nges brtsams 'dug kyang 'dir 'god ma thub /
de ltar na lam gyi lus yongs su rdzogs pa'i nyams bzhes la brtson pa chu bo'i rgyun bzhin mdzad pas na spong ba bsam gtan gyi 'khor lo /
rtogs par dka' ba'i gzhung lugs chen po rnams kyi tshig don la phra zhing mdzangs la zhib pa'i blo gros kyis dpyad de sngon med pa'i legs bshad gsar pa'i 'phreng ba spel ba dang de don gdul bya la 'doms pas na klog pa thos bsam gyi 'khor lo /
pad chos 'du khang dad der bzhugs @# / /
thub dbang gtso 'khor gyi khri rgyab sogs gong du bshad pa rnams dang /
gzhan yang mkhas grub ngag dbang rdo rje'i tshems gdung sku rgyu tsan+dan las grub cing g.yu dang mu tig spus legs sha stag gis phra dang dra ba dra phyed kyis phyug pa /
zur bshan thams cad gser kho na las grub pa dang /
dkon chos sha stag gi pod stong phrag brgal ba rgyu yon phangs med kyis bsgrubs par mdzad pa sogs dge bshes spyan snga pa'i rnam thar gtsug lag khang dang rten bzhengs kyi bya ba /
dgung lo so drug tshan chad rang la brgya mchod sna lnga rang yang bdun brgya dang gcig 'bul bar mdzad pa sogs dge bshes phu chung ba'i rnam thar dkon mchog mchod pa'i bya ba /
dge 'dun gyi bsnyen bkur byings cam bzhag /
rgyu yon sbyar ba'i smyung gnas rang yang nyis stong drug brgya drug cu re dgu byung 'dug pa sogs dge bshes po to ba'i rnam thar dge 'dun bsnyen bkur gyi bya ba ste /
mdor na bka' gdams sku mched gsum ga'i rnam thar bdag nyid chen po 'di kho nas bdag gir bzhes pas na bya ba las kyi 'khor lo ste 'khor lo gsum gyis dus 'da' bar mdzad pa 'di ni 'phags chen dam pa'i rnam thar tha mal ba'i blo yul du chud dka' ba zhig go /
gnyis pa de la brten nas rtogs pa'i yon tan brnyes tshul ni /
nyams rtogs kyi yon tan thams cad 'dus byas yin pas rgyu cung zad kyang ma bsgrubs par 'bras bu rtogs pa'i yon tan spang la sha mo brdol ba bzhin du rgyud la skye ba mi srid la /
rgyu ma tshang ba med pa las ni 'bras bu phun sum tshogs pa 'byung ba rten 'brel gyi chos nyid yin pas /
rje bla ma 'di nyid kyis bshad ma thag pa ltar gyi rgyu tshogs bsten pa la brten nas 'chad 'gyur ltar gyi nyams rtogs kyi yon tan bsam gyis mi khyab pa thugs rgyud la 'khrungs pa yin la /
gzhan tho co'i spyod pa byung rgyal du ston cing 'dre mthong gi gtam smra ba sogs ni blun po gti mug pa rtog dpyod dang bral ba ya so can gyi dud 'gro'i rigs su gtogs pa rnams mgo rmongs par byed pa'i thabs las rtogs pa'i yon tan du rgyal ba'i gsung rab las ma bshad do / /
de yang spyir rgyal ba'i bstan pa lung rtogs gnyis su 'du la /
de'i lung gi bstan pa sde snod gsum du 'du ba ltar /
rtogs pa'i bstan pa yang bslab pa gsum du 'du dgos pas /
'dir yang bslab gsum nor bus thugs kyi rgya mtsho gtams tshul mdo tsam bsnyad par bya'o / /
des na @# / /
'di la gsum las /
thog mar tshul khrims kyi bslab pa'i dbang du byas pa'i rtogs pa'i yon tan brnyes tshul ni /
so sor thar pa'i dgag sgrub gnang gsum gyi bcas mtshams phra mo tshun chad la yang 'dor len tshul bzhin du mdzad pas nyes ltung gi dri mas nam yang gos pa med cing /
gzhan dag la'ang so thar gyi skor 'di rang gis rang bslus te lag tu ma blang na ma gtogs /
sangs rgyas bka' drin can gyis rang res nyams len mi nus pa sna gcig kyang gsungs pa med pas 'di la rtsal ci yod kyis 'bad dgos zhes 'doms par mdzad /
phyis sku na shin tu smin khar zhabs 'bam gyi snyun gzhi yod par brten zhabs la snam bu'i hor su lta bu re rgyun tu bzhes dgos yod par yang /
rab byung bsnyen rdzogs gnang skabs las gral gyi dge slong rnams la gus 'dud dang bcas gnang ba zhu bar mdzad pa sogs 'dul ba'i phyag len phra mo la'ang sla khyad dang khyad gsod rigs gtan nas mi mdzad /
de'i dbang gis sku las tshul khrims kyi dri dang zhim po rgyang ring por 'phro zhing /
na bza' rnying pa gzhan gyis byin rten du zhus par yang lo ji tsam song yang tshul khrims kyi dri mi nyams pa dang /
tha na zhabs lham nang gi dreg par yang dri ngad zhim po 'thul ba sogs kun la mthun snang du grub bo / /
byang sems kyi bslab pa'i rtsa ltung bco brgyad dang nyes byas zhe drug sogs mi mthun phyogs mtha' dag gis dben zhing /
khyad par byang sems kyi bslab bya'i rtsa ba dang snying po lta bu ni byang chub kyi sems rin po che yin pas /
de ni sku gzhon nu'i dus nas rang chas su yod pa'i khar dam pa du ma'i zhabs drung nas blo sbyong gi gdams pa du ma yang dang yang du bsan nas byang chub kyi sems rin po che thugs dam gyi mthil du mdzad pas bcos min thugs rgyud la 'khrungs par mngon te /
bde mchog gi ljags bsnyen skabs shig srod yol tsam la gzim sgo tsig tsig zer bar gzigs pas /
mi zhig gis sgo'i steng nas lag pa brkyangs te nang gnon 'byed par thom pa la gsung skad mdzad pas /
kho mgyogs par gros pas hrag sgra dang bcas lho phyogs kyi g.yang sar rdog 'dred shor bar /
sdug ge kho la skyon tshabs che 'ong ba las 'os med snyam du bcos min gyi snying rje chen po mchi ma 'khrug pa 'khrungs shing de nub mnal yang ma byung /
rkun ma su yin mkhyen yang kho rang la skyon tshabs chen byung min thabs mkhas kyis dri ba las bda' 'ded @# / /
mdzad pa'i thugs blo tsam yang med par ma zad nye 'gyangs su la yang rkun ma ngo mkhyen pa'i gsung gleng tsam yang ma mdzad /
nges na sku srog la rgol ba'i dgra bo'i dwang ma lta bu de 'drar yang thugs khro ba tsam yang med pa'i khar /
kho'i thugs las kyis spyan chab 'khrugs shing mnal yang chag pa ni bdag pas gzhan gces pa'i byang chub kyi sems bcos min thugs rgyud la mnga' ba'i 'bras rtags rmad du byung ba yin la /
gzhan yang dkon mchog dang las 'bras la mi dad pa dang sdig pa spyod pa'i gtam sogs gsan na yang /
a kha kha kha'i skyo ba la zhes sogs snying rje chen pos gsung gcong shin tu che ba dang /
phan tshun rtsod pa can du gyur pa'i tshe nye 'gyang su thad nas skyabs 'jug zhus na yang /
phan tshun gyi 'khon 'gras thams cad chos phyogs su zhi nas gcig phan gcig thogs kyis byams pa la gnas par gyur cig /
ces gsol 'debs dang thugs smon mdzad pa las rang rgyal gzhan pham gyi phyogs lhung gtan nas mi mdzad /
rgyun du yang rang re rgyal sras rin po che'i bzhugs gnas 'dir bsdad nas rgyal sras rin po che'i lad mo zhig e 'khyor lta dgos yod gsungs nas nges 'byung byang sems yang dag pa'i lta ba gsum la thugs dam gyi mthil du mdzad /
mdor na mdzad pa che phra thams cad bstan 'gro spyi la 'phral yun du phan pa'i thabs kho na mdzad pa las bstan 'gro spyi'i bsam mno'i sgra dri med par rang phyogs kyi sde dgon sbyin bdag rnams dar zhing rgyas pa'i thabs tshul la bad rtsal 'gran pa'i ngang tshul rgyang ring du mdor bar mdzad pas /
'di ni byang sems kyi bslab pa yongs su dag pa'i rang rtags ma 'khrul bar gsungs so / /
rdo rje theg pa la yang dngos grub kyi rtsa ba dam tshig dang sdom pa yin par dgongs te /
tha na gso sbyong gi mdo lan cig bsan pa tsam la'ang dam sel phra mo tsam 'jug ma myong ba sogs rtsa ba dang yan lag gi dam sdom thams cad spyan gyi 'bras bu ltar bsrung bar mdzad /
dam tshig mi nyams pa'i thabs su rje rgyal ba gnyis pa'i mthun mong ma yin pa'i zab chos /
lugs gzhan gyi gser chos su grags pa rnams kyis kyang sgrun du med pa thun drug gi rnal 'byor du grags pa de nyid nyin gung dngos gzhi rgyas pa dang /
de thog rtsa ltung sbom po ma rgyung mthun mong ma yin pa'i dam tshig rnams la sdom tshig gi sgo nas bsngo bgrang dang /
snga dro thun drug dngos gzhi 'bring pa dang de thog so @# / /
thar byang sems gnyis dang /
sngags kyi yo ga nas bshad pa /
bla med spyi nas bshad pa /
dus 'khor nas bshad pa sogs rtsa ba dang yan lag gi dam tshig thams cad la sdom tshig gi sgo nas bsngo bgrang rgyas pa dang /
dgong mo dang mtshan gyi gsum la thun drug bsdus pa re bcas chag med mdzad cing /
gdul byar gyur pa rnams la yang dbang thob pa'i rjes su lam rim gnyis la nyams len cher ma byung yang dam sdom tshul bzhin du bsrung na ma mtha' skye ba bcu drug tshun la mchog thob pa dang /
dam tshig dang sdom pa res su bor nas lam rim gnyis nyams su len pa skad byas kyang 'gro sa rdo rje dmyal ba las gzhan med /
rgyu mtshan de'i phyir dbang thob pa'i rjes su lam rim gnyis sgom pa las kyang dam sdom tshul bzhin du srung ba gal che zhes sogs nan tan du 'doms par mdzad /
dam tshig gso phyir yi dam chos srung gi gtor 'bul /
yig brgya nyer gcig /
za byed mkha' 'gro'i sbyin sreg rnams nyin ltar dang /
gzhan yang gza' srung bsten pa'i dam tshig mtha' dag nyams med /
khyad par yar ngo'i tshes bcu la bde mchog dril bu lha lnga'i bdag 'jug dang /
mar ngo'i tshes bcur nA ro mkha' spyod dbang mo'i sin+d+hu ra'i dkyil 'khor sgrub mchod bcas chag med mdzad cing /
bka' las kyang /
rje btsun ma'i dkyil 'khor sgrub mchod 'dis sngags sdom nyams pa gso nus zhes yongs grags su byas na cung mi 'grig pa 'dug rung /
don du rang gi sems ma yengs na sngags sdom gso nus min la the tshom byed mi dgos pa 'dug /
ces kyang phebs so / /
de ltar sdom pa gsum gyi bcas mtshams rnam par dag pa 'di ni gsung rab kyi gnad mkhyen pa'i mkhas pa rnams dgyes pa skyed pa'i rnam thar rmad du byung ba yin pas thar pa don du gnyer ba rnams kyis snying thag pa nas 'di'i rjes su bslab par bya'o / /
gnyis pa ting nge 'dzin gyi bslab pa'i dbang du byas pa'i rtogs pa'i yon tan brnyes tshul ni /
mthun mong ba sems gnas dgu'i sgo nas lus sems dge ba'i bya ba la ci 'dod du bkol rung ba'i zhi gnas brnyes pa ni /
rgyun du gzhung don gyi dpyad par thugs 'byams pa'i tshe dang /
thugs dam mdzad pa'i tshe rnams su sku gam du 'gro 'dug byas pa /
gtam smra ba /
dngos po phar tshur khyer ba sogs gtan nas mi mkhyen par ma zad /
snyan zhu ma byas mthu med kyang lan gnyis gsum par skad chen pos zhu dgos pa la /
nga @# / /
'jig rten gyi bya bar blo rmongs pa dang rna ba ma gsang bas yin 'dug gsung par /
thob rgyal bla ma rin po che nas de 'dra lta ga la yin thugs dam kho nar thugs rtse gcig tu gzhol bas yin 'dug zhus par /
de 'dra yang yin 'dug ces phebs /
mthun mong ma yin pa bskyed pa'i rim pa'i ting nge 'dzin mnga' ba yang bka' las /
'jigs byed spyod lam gyi lhar ldang ba'i tshe gr-i gug dang thod pa 'dzin pa zhes gsungs 'dug kyang /
phyag mtshan ma spangs na bya ba byed pa'i tshe mi bde ba chen po dang de'i rkyen gyis lha'i nga rgyal dang gsal snang yang 'thor 'gro ba zhig yong gi 'dug pas phyag mtshan med pa'i rnam pa byed kyi yod ces phebs /
des na thun mtshams su yang lha'i nga rgyal gsal snang dang mi 'bral na mnyam gzhag gi skabs tha mal gyi snang zhen 'gog nus pa'i bskyed rim brtan po brnyes pa gdon mi za'o / /
gsum pa shes rab kyi bslab pa'i dbang du byas pa'i rtogs pa'i yon tan brnyes tshul ni /
mthun mong ba zhi lhag zung 'brel gyi ting nge 'dzin brnyes pa ni /
ji lta ji snyed sems can gyi don byed tshul mkhyen pa'i shes rab spyi dang /
khyad par gnas lugs stong pa nyid kyi don /
dam pa mang po'i zhabs drung nas mdzub khrid kyi tshul du lan grangs mang po bsan cing /
lta ba ston pa'i gzhung mtha' yas pa dang /
khyad par lhag mthong chen mo'i sa bcad zur du bkol ba la sogs pa'i sgo nas dpyad pa mthar phyin mdzad pas zab mo'i lta ba ji bzhin thugs su chud cing /
gzhan la lta ba'i skor gsungs pas kyang thugs sras chen po rnams la nges shes 'drong ba lta ci smos /
khyim pa'i rten can thob rgyal bla ma rin po che'i gcan po zhig la gsungs pas 'jigs skrag shin tu che ba skyes te de nub gnyid kyang ma khugs /
de'i sang sogs kyang sdug bsngal ji tsam myong dgos rung nga yod pa rang legs zhes zer ba dang /
bsam grub dar rgyas zer ba zhig la dga' spro dpag tu med pa skyes te stong nyid las ngo mtshar ba ci yod /
grong khyim la sogs pa'i gnas dan ? 'di tsho yang 'khrul snang sha stag las don la ci yang mi 'dug /
bden par grub na rang cag khyim pa skyug bro po 'di tshor bya thabs med rung bden bar med pa 'di'i thugs rjes rang cag rnams kyis kyang sangs rgyas kyi go 'phang 'thob rgyu sogs byung ba yin 'dug zer bar /
bka' las /
gnyis ka la go ba dga' rab rnyed pa dang /
snga ma la skye ba gong ma nas stong nyid la bag @# / /
chags med pa'i rtags yin zhes phebs /
gzhan yang skabs shig dad ldan bcu kha bgrangs tsam zhig la bde lam gyi lhag mthong gsungs rjes /
da khyed rnams kyi thugs la ji 'dra 'char gyi yod dam /
bdag rang ni nga ? bden grub gtan nas med pa la nges shes gting nas 'drongs pa yin zhes kyang phebs so / /
mthun mong ma yin pa rdzogs pa'i rim pa'i ting nge 'dzin brnyes pa yang /
mkhas grub ngag dbang rdo rje'i zhabs drung nas 'jigs byed kyi rim pa gnyis pa'i nyams khrid lan cig bsan pa tsam gyis thams cad thugs su chud pa byung /
de rjes phun tshogs gling gi slob dpon rtse skor ka dgu ma zhes pa rdzogs rim gyi mnga' bdag tu grags pa zhig yod pa dang mjal ba nas sngar chos ji 'dra thob gsung bar /
'jigs byed bskyed rdzogs sogs thob tshul zhus pas /
'o na /
sprul pa'i 'khor lor 'dod lha yab yum la /
zhes sogs tshigs bcad 'di'i don ji 'dra yin phebs par /
tshang ma zhib rgyas zhus pas /
'o thob nges su 'dug su las zhus gsung par /
bdag rang gi dgon par sku mtshams pa bgres po zhig yod pa nas bsan tshul zhus pas /
bgres po de 'dra la ga man ngag 'ong da dung zhabs la gtugs shig gsung ba las gsar pa'i legs bshad ci yang ma byung stabs bla ma dang gdams ngag la thugs nges 'drongs pa byung zhing /
bka' las kyang /
nga la rdzogs rim gyi skor 'di gzhan las skabs su babs pa zhig byung zhes dang /
sngar yin na rlung bum can gcig gi ring oM gsum ma nyer gcig re yid bzlas byed pa la bde dogs med kyang /
nga na so rgas gshis bdun tsam la cha 'jog byed dgos pa 'dug ces phebs /
des na ljags bzlas kyi tshe thon gang thub mdzad srol gtan nas med pas bum can rab kyi tshad du 'khyol min la the tshom med pa bcas rdzogs pa'i rim par yang mnga' brnyes pa yin no / /
de ltar mthun mong dang mthun mong ma yin pa'i zhi lhag gi ting nge 'dzin khyad par can brnyes pa rje rang nyid kyi gsung tshad ma de dag las nges pa rnyed nus la /
de'i phyir yi dam lha'i zhal gzigs dang rdzu 'phrul ston pa sogs sdom stobs kyis thob pa'i yon tan dpag med la mnga' brnyes pa gdon mi za yang /
bka' gdams gong ma'i rnam thar ltar nyams rtogs gang yang ma skyes pa'i tshul kho na mdzad stabs 'dir yang rang dang skal mnyam 'ga'i mngon gyur de dag las 'god nus @# / /
dben /
'on kyang gong du bshad pa ltar rang gzhan gyi blang dor byed lugs kyi snyan sgron zhus pa la zhar byung lta bur thag chod pa'i bka' phebs rigs la 'pho 'phyug gtan nas 'ong srol med par brten rgyus ldan tshang ma mngon shes thogs med mnga' ba'i nges shes byed par ma zad /
bka' rtsom gyi mjug gi smra tshig la'ang gzhung de la 'phrin las dang log rtog ji yod sogs gsal bar lung bstan pa mang ste /
'byung bzhi gtor ma'i mjug gi tshigs bcad du /
'on te sa le sbram dang gseg ma'i phye / /
rin thang mnyam por 'degs pa deng gi dus / /
dpyad gsum yongs dag legs bshad smra ba yang / /
tsu ta'i yul du rkang gnyis sgrub pa 'dra / /
zhes gsungs pa ltar /
paN chen chos kyi rgyal mtshan gyis mdzad pa'i 'byung bzhi gtor ma'i 'bul sngags dang po gnyis sngags klog sogs dang ma mthun par brten /
phyis kyi mkhas pa 'ga' zhig gis thugs nor du ngos 'dzin mdzad par /
rje 'dis chu dbar nam mkha' rgyal mtshan sogs sngon gyi yig rnying sor bzhag mdzad pa yin tshul gyis paN chen rin po che'i gsung ma nor bar bsgrubs pa la /
brgyabs pa'i kha la ma phog /
ma brgyabs pa'i sna la phog pa'i dpe ltar paN chen rin po cher dgag pa byas zhes log par smra ba byung ba dang /
gzhan la zhal gdams bslab bya gnang bar yang gang zag de rang gi tshe mjug gi skyid sdug sogs ji bzhin gsal ba mang du byung yang 'dir yi ges 'jigs nas ma spros so / /
gsum pa brnyes nas bstan pa la bya ba mdzad tshul la gsum las /
dang po 'chad pa'i sgo nas bstan 'gro'i don mdzad tshul ni /
rje btsun bla ma 'di nyid kyis gsung chos gang gnang yang /
thog mar slob mas maN+Dal 'bul ba dang mnyam du ngo bo skabs gang yin gyi rtsa ba'i bla ma yin pa la rnam pa rje tsong kha pa chen po'i tshul can gtso bor bzhugs pa'i tshogs zhing skad cig gis dmigs pa la phyag gi maN+Dal phul te bshad pa'i chos kyis slob ma la phan thogs pa'i gsol 'debs dang /
de rnams 'od du zhu nas rang la thims pas rang nyid rje tsong kha pa chen po sku tshad shin tu mtho ba'i rnam par lam gyis gyur pa sogs mthun mong dang mthun mong ma yin pa'i spyan dmigs mdzad /
'chad pa dngos gzhi'i skabs 'jig rten chos brgyad sogs kun slong ngan pas ma spags par byams snying rje byang chub kyi sems 'ba' zhig gis kun nas bslangs te @# / /
'chad cing /
'chad tshul yang skabs gang yin gyis gzhung gnyis ka blo 'dzin ma byas na rtsa ba med pa la 'khrid kyis ci 'ong gsungs nas gnang srol med cing /
rtsa ba yod pa rnams la yang dang por dag gsal snyan gsum gyi sgo nas sa bcad kho na'am /
bde lam sogs las gzhung cha tshang 'dzin chos lan gsum stsal rjes /
nyan pa po rnams mgrin gcig gis rgyugs 'bul dang /
de rjes kun slong gsal 'debs sngon du 'gro bas rtsa ba bsam bya dang bcas pa nas 'bru gcig la'ang chad lus dang go ldog med par skabs su gang babs re gsungs pa la 'khril te /
gsung rab dal gyis 'chad pa'i smra mkhas dang /
zhes gsungs pa ltar /
gsung dal zhing go bde ba 'ba' zhig gi sgo nas stsol bar mdzad /
de yang gong du bshad pa ltar rab chos thun re stsal ba la myong ba sne zin ma skyes kyi bar du sgom du 'jug pa'i myong 'khrid dang /
ma tha nyams len ma byas na thob grangs mang la sgom grangs nyung ba chos dred kyis 'khyer ba'i rgyu yin pas nyin rer gang thob la thun bzhi chag med byed dgos tshul dang bcas stsol ba'i nyams khrid gang rung las /
thod brgal gyi bshad pa re la 'khrid kyi ming btags pa nam yang mdzad srol med /
de lta'i 'chad tshul des sa gzhung ra sprad pa tsam gyis kyang go ba chen po skyes te gzhan du 'khrid lan mang zhus pa las /
'dir sa gzhung ra sprod gnang ba 'di gcig pu blo bskyed che ba byung /
'di 'dra mdzad mkhan gang du'ang mi 'dug gsung pa'i dge bshes kyang mang bar byung zhing /
lugs gnyis la mkhyen pa rmad du byung ba la mo phyag mdzod sde pa dar rgyas nas kyang /
dbus gtsang gi bla ma gzhan dang gzhan la chos nyan pa na thal mo dngul chur sbyor dgos pa 'dug /
de'i rgyu mtshan yang khong tshos bshad pa re gnang ba na e de 'dra lta cung min /
dngul chur 'di la bka' bshad 'di ltar gnang gi yod snyam pa 'char 'dug ces gsungs /
'jigs byed lta bu'i bskyed rim stsol ba'i tshe yang dang por thig rtsa shin tu byang bar byas pa la thig 'khrid legs par stsal nas gzhal yas khang gi skor thig gi sgo nas ra 'phrod par mdzad /
dngos gzhi'i skabs sa gzhung zhib par ra sprad pa'i steng du rgyud dang rgya gzhung gi lung dpe dang gtan tshigs /
bla ma'i man ngag rnams skabs su gang babs dang bcas gsungs pas /
blo ldan rnams lta ci smos blun po rnams kyang nges shes lhag par 'drongs te gang gsungs @# / /
la yid lhan gyis 'gro ba zhig yod /
so thar gyi sdom pa stsol ba'i tshe yang las gral ba rang rang gis gsung 'os gang yin zhal nas thogs med du thon nges kyi bka' bkod sngon tshud nas mdzad thog /
las la 'dus 'phral yan lag bdun pa'i mchod pa dang bshags pa'i bar du dge slong gi phyir bcos gsum tshig bsgyur dang bcas pa dang maN+Dal /
yon tan gzhi gyur ma /
sems bskyed bcas legs par mdzad /
snga phyi gang gi tshe yang bsgrub bya gsum las mi mang ba la blo khugs nges kyi gsung bshad dang bcas te cho ga'i rim pa thams cad kar ma sha tam gyi sdom tshig la 'khril nas skyon phra mo tsam yang ma shor bar sdom pa rnam par dag pa thob nges su stsal rjes /
rtsa ba bzhi nas rung chu 'debs pa tshun chad nyams med dgos pa'i rgyu mtshan dang bcas dge slong yin na bslab bya nyer mkho ma dang /
dge tshul pha ma yin na rje rang nyid kyis mdzad pa'i sdom tshig lta bu 'phral du blo 'dzin byed du 'jug pa sogs kyi sgo nas bslab bya'i nyams len la sbyor bar mdzad pas /
rje nyid dgung lo bzhi bcur phebs nye'i skabs su dngul chu'i bla ma rin po cher sdom pa zhus na bsrung bya dam drags glags kha dogs med gsung mkhan yang byung /
'on kyang lo lo bzhin zhu mi je mang du gyur par bslab byar sbyor lugs sngar bzhin mdzad pas /
bzhad khul lta ci phyogs mang por yang chang dang phyi dro'i kha zas sogs la spyod pa ga la srid /
phud mchod yon sbyong dang /
chab len lham 'bud /
rung chu 'debs pa tshun chad la rtag tu brtson par mdzad pa'i ngur smrig 'dzin pa shin tu mang bar mchis shing /
sku khams nyog tshul bzhes skabs dang sku na smin pa'i tshe yang /
'di bstan pa'i bya ba gal che shos yin gsungs nas 'gyangs myur phran bu las zhal gyis mi bzhes pa gtan nas mi mdzad do / /
de mtshungs sems bskyed chog rgyas pa sta gon dang bcas pa dang dbang dus sogs su byang sems dang sngags kyi sdom pa stsol ba'i tshe yang /
gdul bya rnams kyi yid rang dbang med par 'khul zhing nges pa rnam dag 'dren pa'i gsung bshad shin tu rgyas pa dang bcas so so'i sdom pa sngar ma thob pa la gsar du thob pa dang /
thob kyang nyams rigs la nyams pa sor chud pa dang /
thob la ma nyams par gong 'phel gyi tshul du thob nges stsal rjes so so'i bslab bya phra rags rnams mig phug lung brgyus kyi tshul du gsung te mnyaMs @# / /
par srung ba gal che tshul /
gal te nyams na nyes ltung dang zhag tu mi 'grogs par phyir bcos pa'i thabs la 'bad dgos tshul /
dam tshig mi nyams pa'i phyir thun drug gi rnal 'byor rdor sems bsgom bzlas /
rdo rje mkha' 'gro'i sbyin sreg sogs la nyin ltar brtson pa gal che tshul dang /
bla mas bslab bya rnams ma bshad na khyed rnams smyon pa'i lag tu ral gri gtang nas gtong ba ltar don ma yin pa chen po la sbyor ba yin pas bla mas nyes pa yin /
bshad kyang nyams su ma blangs na mig can g.yang la mchong pa ltar rang gis rang phung bar byas pa yin pas khyed rang rnams kyis nyes pa yin zhes nan tan shin tu che bar mdzad pas phyogs 'di'i skya ser pho mo mang po nyams len de dag la brtson pa 'di byung ba lags /
bklag lung stsol ba'i tshe yang bla mas sgra dag la gsal ba dang /
slob mas kyang tshig gi zur cha tsam ma nyams par thos dgos par ma zad /
bla slob gnyis kas tshig don rnams 'di dang 'di'o snyam du dran gang thub byas na tshig 'khrid thob pa'i go chod par yongs 'dzin rdo rje 'chang gi zhal las thos tshul gyi bka' slob dang bcas shog logs sogs kyi bar bskyar bzhes dgos rigs byung yang thugs ngal spangs te sgra dag cing gsal ba sha stag las /
ljags rtse nas zar zur re thon pas shog grangs mang po yag yug tu song na lha rgyal ba'i phyag len nam yang mi mdzad /
gzhan yang rgyal ba'i gsung rab dang /
de dag gi dgongs pa 'grel byen rgya bod kyi bstan bcos rnam dag thams cad nyams su blang bya sha stag las 'di mi dgos pa med /
rnam par dag min yang rje yab sras kyi dgongs pa dang mthun min yin pas mthun tshe grub mtha' su 'dra zhig gi phyogs nas gsungs kyang nyams su blang bya dang /
ma mthun na dge lugs ma rang nas gsungs kyang 'dor bya yin /
dpe cha par ma yin pa tsam gyis kyang mtha' gcig tu yid brtan dka' bas tshig don thams cad la legs par dpyod dgos /
de yang rjod byed kyi tshig ma dag na brjod bya'i don 'khrul ba mngon sum du grub gshis bris zhus gang byed kyang sum rtags dang /
za ma tog sogs nas ji ltar gsungs pa ltar ma 'khrul ba dgos shing /
tha na tsheg thob min dang /
rkyang shad /
nyis shad /
bzhi shad /
tsheg shad bcas dang /
dbu chung la gcod tsheg byed na'ang 'khrul med dgos zhes tshig don thams cad la phyogs re ba tsam @# / /
ma yin pa'i gdams pa phra rag sa 'doms par mdzad /
sku gam du sog po /
khams pa /
a mdo /
mnga' ris /
dbus gtsang /
'brog rigs sogs yul tha dad pa ji 'dra zhig bcar rung de rnams la rang rang gi yul gyi bla ma dang rgyal po sogs kyi lo rgyus snyan zhing 'jegs pa'i sgo nas gsungs pas de dag kyang rang yul gyi mi dang 'phrad pa lta bus dga' bar byed cing /
dri ba gang zhus thams cad la sku tshe hril po de kho na la nyams bzhes mdzad pa lta bu'i lan thogs med gsungs nas yid kyi re ba rdzogs par mdzad de /
skabs shig thob rgyal bla ma rin po che dang /
tre bo sprul pa'i sku sogs dge ba'i bshes gnyen chen po drug gis nyi ma brgyad tsam zhig nas mdo sngags /
rig gnas /
bla rabs sogs kyi dka' gnas che sa gang yin la gcig rjes gcig zin gyi bka' 'dri du ma zhig zhus par /
thugs bsam phra mo tsam bzhes mi dgos par de ma thag lung rigs gnyis ka rnam dag gi sgo nas so sor bka' lan nges shes shin tu 'drongs pa sha stag stsal bas /
nam phyed zin nyer khong drug gi zhu bya sbad kyis zang nge gcig mig gcig la gur nyur byed cing dar gcig lus pa'i tshe /
nga blo bzang rgyal ba gnyis pa'i bu /
zhes sogs paN chen blo bzang chos kyi rgyal mtshan gyi gsung de ljags skyor gyis rje rang nyid kyi mkhyen pa la thugs ches pa'i tshul mdzad pas /
khong rnams sangs rgyas dngos la zhus kyang de bas lhag pa ga la 'ong zhes zhal 'chams shing /
tre bo sprul pa'i sku rgyang tsam bzhugs par de lta bu kho nas dus 'das gshis /
ngas mtshan nyid la slob gnyer byed khul lo drug gi ring byas kyang 'di yin gang yang ma byung /
de ma byas par thog ma nas 'dir bcar na gang byas rnams don dang ldan pa zhig 'ong nges yin 'dug kyang de ma byung /
da ni pha yul la thon par gtugs song zhes thugs 'gyod chen po mdzad /
yang ne'u gsing pa'i sum dar lags nas sa skya ba'i gdung la 'khon rigs zer ba nyon mongs pa dang 'khon pa'i rgyu mtshan gyis yin zer 'dug pa de ga e yin zhus song bar /
de 'dra mi no /
g.ya' spang skyes dang srin po skya rengs khrag med 'khon pa'i bar du si li mar bu btsas pa la 'khon bar skyes zhes btags pa de'i rigs yin pa'i rgyu mtshan gyis 'khon rigs zer pa yin bka' gnang bar /
de sa skya pa des khungs rang gis gsungs pa yin zhes sum ngar lags @# / /
the tshom chen po mdzad bdug par /
de ma thag 'di ru 'di ltar gsungs zhes so sor gsung tshul dang bcas te gzhung le tshan bcu bzhi thugs dran gso dgos med par thol byung du 'dren par mdzad /
yang srib tsam nas gzhung gsum gsungs rjes /
da dung bsam mno btang na thon rgyu mang po yod 'gro zhes phebs pa sogs brjod pa'i yul las 'das so / /
de lta bu'i rmad du byung ba'i rnam par thar pas thugs yid drangs te zhabs pad bsten pa rnams la gang la gang 'tshams pa'i legs par bshad pa sna tshogs kyis smin grol mdzad pa'i gsung las skyes pa'i slob ma yang /
rje gru 'dzin pa chen po blo bzang tshe ring sogs bshad sgrub nyi zla'i snang bas 'jam mgon bstan pa'i snying po gsal bar mdzad pa'i skyes chen dam pa /
bla ma rin po che ngag dbang snyan grags sogs shes bya rig pa'i gnas mtha' dag thugs su chud nas 'chad rtsod rtsom gsum gyis rgyal bstan gsal bar mdzad pa'i mkhas pa chen po /
ri sbug sprul pa'i sku blo gsal bstan skyong /
bde chen sprul pa'i sku blo bzang tshul khrims /
gsang sngags mkhar sprul pa'i sku blo bzang tshul khrims rgyal mtshan sogs dam pa'i skyes rab kyi 'phreng ba 'dzin pa'i 'gro 'dren sprul sku chen po /
dka' chen rin po che bkra shis dge 'phel dang /
bla ma dka' chen rin po che rnam rgyal bzod pa sogs gzhung lugs rab 'byams la sbyangs pa mthar phyin te bshad sgrub zung 'brel gyi sgo nas bstan 'gro'i don la gzhol ba'i dge ba'i bshes gnyen chen po /
rje btsun red mda' ba chen po'i gdung bla ma dge slong ye shes chos 'phel /
bla ma dbu mdzad ye shes rnam rgyal /
dge slong rin po che byams pa dar rgyas sogs ya ma rA dzA /
hrIHShiT'H oM gsum ma rnams kyi bye bsnyen sogs yi dam gyi bsnyen sgrub mthar phyin mdzad pas zhi rgyas dbang drag gi las rab 'byams sgrub pa la nus pa chen po thob pa'i rnal 'byor gyi dbang phyug /
rkyang chad dge slong rin po che sogs 'tsho chos ngan ngon la brten nas sgo gsum dge ba'i bya ba la drag tu bkol bas phyi ma'i gnas skabs su mi 'jigs pa'i gdengs thob pa'i bya bral ba /
rje 'di grwa rkyang gi dus nas rigs kyi cod paN mchog tu bsnyen bkur ba che khang zhabs drung ye shes mtshan can brgyud par bcas pa /
nges pa don gyi paN+Di ta chen po spel khang rje drung blo bzang dge 'dun /
chol rgyal dge ba'i dbang po ngur smrig dpal @# / /
gyis mdzes pa mgron gnyer sman ri ba chen po sogs rig gnas mtha' dag la mkhyen pa rmad du byung zhing dkon mchog dang las 'bras kho na dbang du bzhag ste lugs gnyis kyi sgo nas bstan 'gro'i phan bde spel ba'i mi chen rab byung gi slob ma /
tsha rong rtsis dpon bskal bzang dgra 'dul sogs las smon bzang po'i stobs kyis rje 'di'i mtshan thos pa tsam gyis dad gus tshad med pa 'khrungs te 'di phyi'i skyabs mgon zla med du 'dzin pa'i mi chen khyim pa'i slob ma /
dpon tshang tshe dbang rdo rje dang /
tshod dpon rdor legs sogs nges 'byung skyo shas drag pos pha gzhis pha khang sogs btsan thabs su spangs te sgrub pa kho na la 'bad pas rim gnyis kyi rtogs pa chen po mngon du gyur pa'i gos dkar lcang lo'i 'phreng ba 'dzin pa'i sngags 'chang /
ne'u gsing pa'i co nor bu sum dar sogs khyim na gnas bzhin du mkhyen pa dang lhag bsam bzang po zung 'brel gyis yul spyi'i bde skyid spel zhing phyag mchod sogs dad khyad par lam rim blo sbyong rje btsun rdo rje rnal 'byor ma'i bskyed rdzogs kyi nyams len la gzhol bas 'chi ba'i tshe phyi nang gi ltas ngo mtshar ba du mas gzur gnas kun gyi yid rab 'phrog pa'i khyim pa byang chub sems dpa' /
bslab khrims rnam par dag cing bsnyen sgrub phyag mchod 'dzin skyor sogs sgo gsum dge ba'i las la gzhol ba'i rab byung ma'i sde /
dbang 'dus tshe ring sogs srog gcod pa sogs mi dge ba'i las la rgyab kyis phyogs shing gzhis byas gang du yang maN+Dal 'bral med du bcangs te thugs rje chen po'i bsgom bzlas sogs rnam dkar dge phyogs la brtson pa'i khyim pa pho mo ste mdor na slob dpon dpa' bos /
khyod kyi slob ma bzang po'i shing / /
dge ba'i me tog cher rgyas pa / /
dpyid ka'i shing ni me tog gis / /
brgyan pa lta bur mdzes par gyur / /
ces gsungs pa ltar skabs de'i chos la snying nas don gnyer dang ldan zhing blo gzu bor gnas pa phal mo ches rje 'di'i zhabs rdul spyi bos bsten pas na gsung las skyes pa'i slob ma bgrang las 'das pa mchis so / /
gnyis pa rtsod pa'i sgo nas bstan 'gro'i don mdzad tshul ni /
bla ma rin po che ngag dbang snyan grags kyis /
blun nam phyogs lhung ldan pa re zung nas / /
rgol ba'i rnam pa 'ga' re zhus pa'i tshe / /
'jam pa'i tshig gis gsong po'i lan gsungs te / /
pha rol smra ched mdzad la gsol ba 'debs / /
zhes gsungs pa ltar /
blun po phyogs @# / /
lhung can 'ga' zhig nas rgol ba'i rnam pa zhus kyang /
dgag lan tshangs pa'i thig gi spun zla las /
mkhas pa'i bgyi ba gsum la sems kyi rtsal / /
'gran pa sngon byon dam pa'i srol yin phyir / /
gting nas sdang ba min kyang kyal ka'i tshig /
thon kun dpyod ldan khyod kyi'ang bzod par gsol / /
zhes gang gsungs pa ltar /
bskul ba po'i mdod sbyar gyi kyal tshig phran bu mi gnang dbang med byung ba'ang rang gis nongs par zhal gyis bzhes te rang rgyal gzhan pham gyi dgongs pa gtan nas med par 'di la brten nas kyang rang gzhan gyi ma rtogs pa dang log par rtog pa dang the tshom gyi dri ma thams cad bsal nas blo gros gong 'phel du song na ci ma rung snyam pa'i sgo nas 'jam po'i tshig gis drang po'i lan 'ba' zhig gsungs pas gzur gnas blo ldan mtha' dag nges shes je 'drong du 'gro zhing gsung gi 'phrin las kyang yar ngo'i zla ba ltar je rgyas su 'gro ba byung ste /
de yang sa skya ba'i gdams pa'i bdag po zhig nas oM gsum ma'i sngags 'phreng g.yon skor sha stag mdzad pa mi 'thad tshul zhus par lung rigs dri ma med pa'i char babs te mi smra ba'i brtul zhugs la bkod pa dang /
bla ma 'jams dbyangs zhes pa mkhas pa'i grags pa can zhig nas maN+Dal gyi 'khrid yig tu 'gro mgon chos rgyal 'phags pa dang /
'byung bzhi gtor khrid du paN chen chos rgyan la dgag pa byas 'dug ces phrag dog 'gran sems kyi kun nas bslangs pa'i snyan sgron zhus par yang /
dang por pho nya brgyud lung rigs dri ma med pa'i dgag sgrub mtha' yas pa stsal cing /
de rjes dngos su bgro gleng mdzad du phebs par thugs thag bcad pas de 'phral pha rol po 'jol thabs kyis gleng ma nus pa dang /
bon gyi drang srong rig gnas phal mo che la mkhyen pa rmad du byung ba bla ma mkhas grub ces pa dang sum rtags kyi skor la 'bel gtam yun ring mdzad pas mthar khong lan gyis phongs te /
sum rtags la nga rang tsho'i kun grol grags pa'i gzhung 'di 'gran zla med pa yin bsam rung /
bla ma rin po che'i sku gam du 'di'i yang bzo lta 'chor 'dug ces gzur gnas dam pa'i gsung rjen par phebs pa dang /
phyis mdo khams nas 'phyan pa'i sngags gzugs zhig nas blun po'i khrod du rang nyid la mkhas pa'i grags pa bsgrub phyir sum rtags kyi 'grel par dgag tshig brtsams par yang tshangs pa'i thig gi spun zla zhes mtshan don mthun pa'i dgag lan stsal bas sngags 'chang gi kha la don @# / /
dang mthun pa'i lan gleng du med pa'i rgyu byin pas mtshon /
rje 'di nyid kyis mdo rgyud rig gnas sogs kyi dka' gnas la 'bel gtam mdzad pa na rtog ge la sbyangs pa'i mkhas pa ji lta bu zhig yin rung dgun gyi khu byug gi ngang tshul lhur len pa 'ba' zhig byung ngo / /
gsum pa rtsom pa'i sgo nas bstan 'gro'i mdzad tshul ni /
de yang bstan bcos rtsom pa'i rgyu la rig pa'i gnas lnga la mkhas pa /
sangs rgyas rgyas nas bzung ste dam pa bar ma chad pa'i man ngag dang ldan pa /
yi dam lha'i zhal mthong ba'am gsung gi gnang pa gsum yod cing /
de dag re res kyang gzhung phun sum tshogs pa rtsom nus par gsungs pa la /
rje 'di la ni de gsum ga tshang ba gong du bshad pa'i rnam thar gyi dngos shugs cir khas rtags nus so / /
des na rje bla ma 'dis mdo sngags rig gnas kyi gzhung dang /
bslab bya gsol 'debs sogs bka' rtsom ji 'dra zhig mdzad pa thams cad /
rjod byed kyi tshig tshogs chung zhing brjod bya zab la rgya che ba /
dbang po'i rim pa thams cad kyis lag tu blang bde zhing rnam par dag pa'i khungs dang ldan pa /
tshig sbyor legs la snga phyi 'brel chags pa /
bsdus don sa bcad 'god dgos kyang rje sa paN gyi dgongs pa sngags ram du gsungs pa bzhin sa bcad gnyis las med na dang sgras 'byed pa dang /
gsum phan chags dang sgra med pa /
sa bcad kyi tshig rkang re dbugs thad gcig la mi 'gro ba'i tshig ring po med pa /
gzhung don thams cad blo yul du lam gyis 'char thub pa sha stag mdzad pa las /
de 'dra'i gnad don blo yul du med par mi'i lad ? mo spre'us bskyar ba'i ngang tshul gtan nas med do / /
de lta bu'i lags bshad kyi bka' rtsom mdzad pa'ang 'khrid yig gi skor /
bla ma'i rnal 'byor gyi skor /
sgrub thabs kyi skor /
bslab bya'i skor /
dri lan gyi skor sogs sngar bar du 'khod pa shog grangs stong la nye ba dang /
bar du ma 'khod pa'ang shog grangs bzhi brgya skor yod 'dug pa rnams kyi mtshan tho mdor bsdus re 'god thub na dgos pa che yang yi ge'i khur gyis 'jigs nas ma spros so / /
de ltar mkhas pa 'chal bar ma shor /
btsun pa rmongs par ma shor /
bshad pa kha bshad du ma shor /
sgrub pa rang don du ma shor ba'i bdag nyid chen po 'dis mthon po'i khril 'gyings nas bzang po'i zas gos la longs spyod cing tshe 'di kho nar zhen pa'i rmongs pa'i 'khor gyis @# / /
bskor ba'i bstan 'gro'i don rnam ngag mi 'ong bar gzigs nas /
dben pa'i ri la bzhugs /
'tsho ba bya tshol mdzad /
yon tan thams cad sbas /
dman pa'i sa bzungs /
chos brgyad rlung la bskur /
dkon mchog spyi bor khur /
chen po'i ngo 'dzin spangs /
nyam chung brtse bas bskyangs /
sde snod gsum gyi don thams cad skyes bu gsum gyi lam gyi rim par bsdus nas nyams su bzhes /
khyad par du yang rje bdag nyid chen pos /
tshul khrims nyes spyod dri ma 'khrud pa'i chu / /
nyon mongs tsha gdung sel ba'i zla ba'i 'od / /
skye rgu'i dbus na lhun po lta bur brjid / /
stobs kyis bsdigs pa med par 'gro kun 'dud / /
ces gsungs pa ltar zhal gyis bzhes pa'i bslab khrims thams cad ngo lkog med par bsrungs pas zhabs kyi padma gang du bkod pa'i sa rdul phra mo yan chad lha mi'i mchod gnas dam par gyur pa yin no / /
sku ni do mtshar mtshan dpe'i ri mos mdzes / /
gsung ni mtha' dag 'gro ba'i yid bzhin 'jug /
thugs ni bden na rnam par mi rtog pa'i / /
rgyal ba'i sras khyod bstan 'gro'i dpal du shar / /
gsang gsum yon tan nyi ma'i snang ba yis / /
bstan 'gro' rgud mun sel la ngo mtshar ci / /
'phrul gyi mdzad pa'i cha shas phra mor yang / /
gzhan phan bdud rtsi'i zil mngar 'bum du 'dzag /
yang dag chos pa'i sgron mes 'gro ba la / /
blang dor gsal bar ston pa'i mthu med na / /
bsam bzhin byon par zhal gyis 'ches ma yang / /
lnger bzo'i sku bzhin mchod yul tsam du bas / /
mgon khyod thos bsam sgom pa'i khang bzang rtser / /
ring nas son kyang thar 'dod gdul bya la / /
thams cad mkhyen pa'i lam chen 'di na zhes / /
ston phyir dang por thos pa'i skas la 'dzegs / /
khyad par rig gnas 'chi ba med pa'i bcud / /
ma lus longs su spyad pa'i dga' ston glu / /
sngon med legs bshad nyams 'gyur sna tshogs par / /
'char ba'i go skabs mkha' bzhin yangs par gyur / /
'di snang bya bas dben pa'i gnas mchog tu / /
sgo gsum dge la bskul ba'i ting 'dzin las / /
nam yang g.yo ba med pa'i rnam thar gyis / /
lhar bcas 'gro ba'i gtsug tu ngal gso bsten / /
nyon mongs mtshon la sra ba'i bslab gsum go /
brtan por bgos pa'i rgyal sras dpa' po khyod / /
sgrib gnyis dgra las rgyal ba'i snyan grags kyi / /
ba dan srid zhi'i khang bzang rtse na bslangs / /
thub @# / /
gsung mdo sngags mu thil yi 'phreng / /
'jam dbyangs bla ma'i dgongs bzhed srad bu la / /
bstar ba'i legs bshad 'phreng ba yid 'ong bas / /
skal ldan blo yi mgul pa mdzes par byas / /
sgrub dang sun 'byin dam bca'i mnga' rnon po / /
lung dang rigs pa'i rtsal gyis 'phangs pa'i mod / /
rgol ngan sbyin skyes spobs pa'i grong khyer kun / /
rmeg med bcoms pa'i rgyal rnga srid rtsar brdungs / /
dri med lung rigs skya dbar nas drangs pa'i / /
sngon med legs bshad gser gyi gru ba che / /
gzhung lugs rgya mtsho'i pha mthal gzhal bzod pa / /
skal bzang don mthun yongs kyis bsten byar bskrun / /
de lta'i rmad byung mdzad pa'i lcags kyo yis / /
'dren pa'i las bzang can gyi 'gro ba mang / /
bde chen thar pa chen po'i grong khyer du / /
dga' ba'i ca co dang bcas ngal gyis song / /
zhes dus gsum rgyal ba kun gyi spyi gzugs bka' drin gsum ldan rje btsun bla ma thams cad mkhyen pa d+harma b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ba las /
rnam thar gyi don bsdus pa'i sarga ste dgu pa'o / /
! / /
de ltar rang dbang thob pa'i skyes bu dam pa rnams ni mdzad pa ji 'dra zhig mdzad kyang gnas dang dus dang gdul bya dang dgos pa la ma gzigs par mi mdzad pas / /
bdag cag gi rje btsun bla ma dam pa 'di nyid kyis kyang gang la gang 'tshams kyi mdzad pa 'phrin las kyi sgo nas sku dngos kyi gdul bya rnams smin grol la bkod zin nas /
'khor ba'i phun tshogs kun gyi mtha' rgud pas sdud pa dang /
bla ma dang dam pa'i chos dkon par ston pa dang /
sku gdung dang ring bsrel tsam gyis kyang 'dul bar 'os pa mang zhig mchis pas na de dag gi don la gzhol ba skabs su babs par dgongs pa na sngar zhabs 'bam kyi snyun gzhi zhig dang /
sku na ha cang smin pa'i dbang gis sku la za phrug dang sku bzhengs yang yang mdzad dgos pa bcas yod par brten bka' chos 'chad spel rgya chen ma grub pa lo shas song yang /
chab tshan lan kha shas mdzad pa sogs la brten de dag kyang phal cher rang zhir song nas dmigs bsal sku khams nyog tshul gtan nas med rung /
bdag cag bya ba 'ga' zhig gi phyir dge 'phel du zhag shas song nas /
mthun mong zhes pa lcags khyi zla ba bcu gnyis pa'i tshes nyer drug gi snga char sku gam du 'byor par /
da cha dge slong gis dge 'phel @# / /
phyogs su bya ba byed dgos rnams legs par grub nas 'di khar 'byor pa de shin tu legs pa byung /
da rang re khu tshan snga dro ba'i ched nged kyi 'khris su sdod cig /
ces phebs pa bzhin sngar gzim phug gi byang phyogs su rje nyid bzhugs /
lho phyogs su bdag nyid sdod pa yin kyang /
de nub nas bzung sku gam kho nar 'jog pa gnang /
lhag par de nyin sngar dang mi 'dra ba'i dgyes tshul tshad med pa dang bcas gang ci'i gsung gleng shin tu 'gol ba'i dus 'das nas dgong mo ljags thun tshugs khar yang bzhad mo dang bcas /
de ring yul gshis shin tu grang ba byung yang dge slong slebs nas snga shin tu dro ba byung bas yul gshis kho rang grang na yang grang /
zhes phebs /
de'i sang nyin yang dgyes pa'i gsung gleng 'gol ba'i mu zhig nas dge slong dang kun bzang dbang mo gnyis deng kyi zla bor slebs nas lo ji tsam song 'dug ces phebs par ? lcags phag tshes na lo ngo bco lnga 'gro bar 'dug zhus pas /
pha pha lo de tsam song bar 'dug lcags phag tshes na nga yang lo brgyad cu tham par sleb rgyu yin /
de skabs 'jig rten phyi ma'i gzigs mo la yang thegs 'gro ste lo de tsam 'u rang khu tshan 'bral med du bsdad nas blo kha mi rdzogs pa su la yang mi 'dug ang /
zhes phebs par /
spyir skyes bu dam pa'i gsung dang lhag par rgyun du mi mkhyen pa'i tshul kho na las de 'dra'i rigs gtan nas mi gsung ba la /
da lam thugs thag sbad chod kyi gsung de 'dra phebs pa shin tu ma legs par bsams nas bdag nyid mi bzod pa'i sngangs skrag gis glo bur du gdungs te mchi ma drag tu 'bab pa'i du ngag gis /
de 'dri'i dgongs pa gtan nas mi bzhes pa mkhyen /
dgung lo brgyad cu yang sku na ha cang smin pa ci la yin /
paN chen chos kyi rgyal po dgung lo go gsum dang zha lu lo chen brgyad cu gya brgyad sogs sngon gyi skyes chen phal mo che yang dgung lo dgu bcu go bgrang bzhugs pa mang bar ma zad /
deng gi dus su yang rtsi ba ri ne rang gi bla ma dang srung mo khar gsar gyi rmol gnyis go drug bsdad pa mig mthong lag zin lags pas| de tsam nges par bzhugs pa'i zhal bzhes thob pa zhig ci nas kyang mkhyen zhes gdung shugs drag pos zhus par /
he he| de 'dra'i sdug mdog byed mi dgos /
snga mo nga lo sum cu zin tsam la so mang po bud pa sogs tshe ha cang mi yong ba'i rtags yod kyang /
bla ma rin po che de nyid kyis tshe sgrub gnang smin ma chag pa byed dgos /
tshe 'di'i rang don kho nar bsams nas tshe sgrub mi rung @# / /
yang| byang chub sgrub pa'i lus rten 'di 'dra rnyed dka' bar bsams nas tshe sgrub byas pa la phan yon ma gtogs nyes pa gtan nas med ces phebs pa nas bzung tshe sgrub re ma chag pa byed kyi yod /
de'i mthus re bdun bar gyi gegs las grol ba dang /
de nas bdun cu'i bar gyi gegs las grol ba'i lung bstan byung /
de nas kyang tsha bo g.yang chags khyod kyis zla bo yang rtse byes nas nga rang ses dal du thos bsam kho nar 'bad chog pa byung bas spro langs te /
tshe'i 'du byed nges par brgyad cu'i bar thub pa zhes bla ma dkon mchog la gsol ba btab pa yin pas /
da bsam don lag tu lon rgyu red /
gzhan bla ma mkhas grub mang po dgung lo bdun cu dang brgyad cu bzhugs yod zhes rang gis zhal gyis bzhes pa dang /
gzhan gyis lung bstan pa sogs 'ga' zhig la'ang don du de 'dra'i phyogs yul na med pa byung song /
des na /
brgyad cu'i lo la slebs pa'i dpyid zla tha'i / /
bco lnga'i tshes gyi nang par de bzhin gshegs / /
'jig rten khams su mi snang ltar gyur nas / /
mya ngan 'da' bar mdzad la phyag 'tshal lo / /
zhes gsungs pa ltar /
spang rtogs kyi yon tan mthar phyin pa'i sangs rgyas thugs rje can de yang brgyad cu tham pa'i lo rtswa mchog grong du mya ngan las 'da' ba'i tshul bstan pa red /
nga yang brgyad cu tham pa'i lo 'di la gnad gcod kyi sdug bsngal rgyun ring shugs drag med par lus sems 'di ngang gis 'bral thub na /
kha nas zer ba ltar don lag thog tu blangs nas kho dge slong d+harma b+ha dras skad btangs pa red /
lo de las lhag pa bsdad na skyes bu dam pa rang dbang thob pa re gnyis ma gtog rga ba'i sdug bsngal gyis yun ring mnar ba de la tshe ring ba mi zer tshe 'chal ba zer ba yin /
zhes sogs zhing khams gzhan du gshegs pa'i gsung sba gsang med par phebs /
de yang sku tshe'i skor la lung bstan mang po dang khyad par bsnyel tho chung du zhig tu /
shing sbrul zla ba brgyad pa'i tshes bcu gnyis kyi tho rangs lo drug nas 'jig rten pha rol tu 'gro ba'i lung bstan byung /
zhes gsal 'dug pa de'i dus thog tu phebs par mngon /
lcags phag zla ba dang po'i tshes gcig gi nyin yi khrod spyi'i dgung gsar sku skal 'bul skabs rten 'brel shin tu legs pa byung /
de nyin bdag nas sngar chab tshan mdzad pa rnams kyang gang cir sku 'phrod shin tu che ba byung bas /
'di lo yang zla ba gnyis pa'i nang chab tshan zhig gnang ba legs min gyi thugs brtag bka' drin che ba zhes zhus par /
@# / /
mi 'chi khar chu tshan byas pas ci yong /
nga 'di lo mi sdod par thag chod pa'i skad cha kha sang nas lab pa ltar yin /
de bas ser tshogs sogs dge phyogs byed rgyu rnams gong 'phel yong ba'i thabs kyis gsung bar /
da dung rgyu mtshan dang bcas thugs brtag cig ci nas kyang bka' drin che dgos tshul zhus par /
'o na dge slong gi glo kha rdzogs phyir brtag pa byas chog ste /
rgyun par yang nga rang gi sems la gang bsam las gzhan du 'bab pa'i srol med pas da lam yang babs ni mi yong zhes gsungs nas thugs brtag mdzad kyang ma babs par bzhad mo dang bcas /
'o| ngas ka byas kho dge slong b+harma d+ha dra la gang zer phran bu yod pa'i bzo ma byung ngam /
de la bsams nas da phyin chad nga rang gis gang zer las sman pa la ston /
sman zo zhes sogs don med kyi u tshugs ma byed /
nged so so skye bo la nus pa med rung mthong thos dran reg gi 'gro ba rnams gnas skabs dang mthar thug tu dge ba'i bla ma dkon mchog la gsol 'debs dang smon lam re byed kyi yod pas /
'chi kha'i smon lam mtha' btsan pa dang /
dkon mchog gi thugs rje nus pa dang /
kho rang tshe'i dad pa'i nus pas phan thogs phran bu mi 'byung ba'i nges pa med pas /
nga dang 'phrad 'dod pa thams cad bkag pa med par srib tsam re gtong lugs gyis /
zhes phebs pa ltar 'di nas bzung zla ba gsum pa'i tshes nyi shu'i bar bcar mi tshang ? ma sri btsam re sku gam du gtong gnang gis mjal phyag dang /
sdig spong dge sgrub kyi bslab bya chos 'brel sogs rang rang gi re ba skong bar mdzad cing /
thams cad la dam rdzas bdud rtsi ril bu /
rten bsdus /
ma Ni ril bu sogs byin rlabs 'bor che ba re stsal /
khyad par drag gzhan thams cad la zhing khams gzhan du gshegs pa'i gsung sba gsang med par gnang bas phal mo ches sngar byas kyi sdig pa la bshags pa dang /
phyin chad mi byed pa'i dam bca'i thog 'bral med rjes su 'dzin pa'i gsol 'debs nan che bar mdzad 'dug /
'di lo cho 'phrul thog bzhad dgon khag la mang 'gyed snga lo ltar dang /
brgya mchod sna lnga tshar dgu snyan shal dang bcas pa gnang /
tshes gsum la ser tshogs tshugs /
tshes bco brgyad la bsnyen song nyer gsum nas sbyin sreg dang nyer gcig la tshogs 'khor bcas mdzad nas nyer drug la grol /
de thog brgya mchod sna lnga phyed bcu bzhi song /
'di skabs kyang zhal slob spyi dang khyad par gru @# / /
'dzin bla ma rin po cher zhing khams gzhan du dgongs pa gtad pa'i gsung gsal rjen du phebs par brten tshar ma thugs ngal shin tu che bas 'khos bstun zhabs brtan la 'bang 'bung dang /
khyad par tshogs 'khor nyin ri rgyud dgon khag gsum nas zhabs brtan gsol 'debs zhus par rten 'brel shin tu legs pa byung yang zhal bzhes la 'gyur ldog ma byung /
de snga sku na smin pa'i dbang gis sku bzhengs rtag tsam gnang dgos dang /
sku bad kyi rkyen lta bus ma gul glo phran bu bzheng ba las dmigs gsal sku khams nyog tshul med rung /
zla ba dang po nyis brtsegs yod pa'i phyi ma'i 'og nas bzung ljags smin bzhes rgyu je zhen dang bgres tshul yang nyi ma re re bzhin je cher 'gro zhing zhabs ngar la skrangs sbos phran bu'i tshul bzhes byung bar /
gsung babs dang bcas mi legs par bsams nas /
chab kyi nyen dogs dang bcas im chi 'phrin las mgon po bos nas gsol sman zhig nges par bzhes na legs tshul zhus pas /
da lta rkang pa ji tsam skrangs rung rlung gi rkyen las chu'i dogs pa gtan nas med /
lar nas sngon du lab pa ltar nga'i nad 'di sman par bstan rung phan tshun bca' gzing ba tsam las phan bskyed mi 'byung bar ma zad gnod rkyen yang byed nyen yod pas rang babs su bzhag na legs /
'on kyang da lam dge slong gi re ba rdzogs phyir sman pa 'bod rgyu sogs blo mthun gyis phan bskyed yong min blta'o / /
zhes phebs pa ltar /
sman pa bos nas phyag rtsa sogs phul bar /
da lta sku rlung skya sbos yin rung 'di nyid chab chu'i sna 'dren yin pas nges par gsol sman zhig bzhes de gos tshul zhus pa ltar /
de dgong se 'bru kun lngan thun gcig bzhes pas sang nyin zhabs kyi skrangs sbos shin tu che bar song 'dug pas /
'o| ngas ka sman zas nas gnod rkyen ma gtogs phan bskyed mi yong byas pa /
da phyin chad sman thun gcig za rung rgyu ma red /
ces phebs pa ltar /
de nas bzung zhabs dar la mar khu dang gsol zhib kyi sku byug phran bu las gzhan pa'i sman dpyad rigs gtan nas ma bzhes /
'on kyang skabs skabs su ni skrangs sbos thams cad rang zhir 'gro zhing /
res 'ga' ni rkyen ci yang med rung sngar bzhin 'phar ba dang /
chos kyi gsung gleng la thugs gzhol ba'i tshe ni snyun gzhi gang yang yod pa'i rnam pa mi mdzad cing sku bzhengs kyang yun ring po'i bar du gnad mi dgos par bzhugs gdan 'jags rkyang @# / /
mdzad pa sogs tha mal ba rgas pa dang na ba lta bu'i rnam pa phra mo tsam yang mi mnga' bas gdul bya dad gus kyi dpal la sbyor bar mdzad /
'di skabs bdag nyid nas bzhad dgon khag spyi dang /
khyad par dngul ri /
gru 'dzin /
pad chos rnams su mang ja 'bor che ba dang /
tshes nyi shu nas bzung bkra shis dge 'phel du bka' 'gyur gsung sgrogs /
pad chos su sgrol ma 'bum phrag sogs zhabs brtan rgya gang che zhus shing /
de mtshungs bkra shis lhun por yang mang ja'i bsnyen bkur zhu rtsis la zhal 'don gang zhus pa legs kyi bka' slob zhus par /
dge slong nas lhag bsam bzang pos bka' 'gyur rin po che'i gsung sgrogs sogs byas pa legs tshogs che /
nga yang tshogs chen mang ja'i zhal 'don ltung bshags dang bzang po spyod pa sogs smon lam zhus na dge 'dun sum stong brgyad brgya'i byin mthu bsam gyis mi khyab pas phan thogs chen po yong bar 'dug gsung par /
da lam sku rim rnam gsum zlog bcas shig zhus chog pa zhus par /
nga rang gi 'dod pa ni gong du lam pa de yin /
bla ma'i 'dod pa sgrub pa las lhag pa'i zhabs brtan bya rgyu ci yod /
ces phebs /
rkyang chad bla ma dka' chen rin po che yang ched gnyer gyis phebs nas brtan bzhugs gsol 'debs dang /
khyad par nges 'byung dang byang chub kyi sems bcos min thugs rgyud la mnga' ba'i shugs dang /
bla ma la mi phyed pa'i dang gdung rtse gcig pa'i dbang gis spyan chab lhug par 'byin bzhin du /
mkhas grub ngag dbang rdo rje dang mtshungs par dgung lo gya bzhi'i bar zhabs pad brtan dgos pa'i gsol 'debs lung rigs kyi lam nas drangs pa zhag lnga drug ring btud mar zhus /
de skabs dge 'phel tshogs spyi nas bla ma dbu chos gsum bcar te gsol 'debs nan chen mdzad kyang zhal bzhes la 'gyur ba ma byung /
'on kyang de nyin dgyes tshul shin tu che zhing snyun gzhi gang yang yod pa'i tshul med par bla ma dka' chen rin po che dang bcas sku gam du lhod bzhugs thog /
mkhas grub ngag dbang rdo rje'i ngo mtshar ba'i rnam thar dang rang nyid kyi sku tshe 'di'i mdzad pa rags bsdus /
khyad par lung 'dren du ma dang bcas sangs rgyas thugs rje can dang mtshungs par brgyad cu tham pa'i skabs 'dir zhing khams gzhan du gshegs par thugs thag chod pa'i gsung mang po bzhad mo dang bcas phebs pas /
khong rnams kyis dge 'phel grwa byings la'ang zhal bzhes shin tu @# / /
ngan pa las sku khams nyog pa gtan nas mi bden tshul gsung 'dug /
de mtshungs zla ba 'di'i mjug thob rgyal bla ma rin po che phebs par yang /
lo brgyad cu lhag sdod pa'i 'dun pa snga mo nas med pas rang gi 'dod pa yang de khas rdzogs /
slob ma'i ngos nas byas na rkyang chad bla ma dka' chen lags 'di yang dga' mo byas /
gru 'dzin bla ma dka' chen lags kyang dga' mo byas /
dge slong lags rang yang dga' mo byas /
de'i mur bdag kyang 'dren par mdzad nas slob ma yang de tsam red /
da bya ba gang yang ma 'grub bsam pa dang /
'khor dang gnas lus longs spyod gang la yang chags shing zhen pa ni gtan nas mi 'dug /
'di 'dra'i mur mnyem mnyem song na de khas 'grig pa 'dug /
ces sogs zhal mi bzhugs pa'i gsung kho na gsal rjen du phebs par /
bcos min gyi dang gdung shugs drag gi sgo nas snga sor bzhad lung gang gis gsol 'debs zhus skabs rab sku tshe rdzogs mtha' med pa zhig dang /
mthar yang mkhas grub chen po ltar brgyad cu gya bzhi bzhugs dgos pa'i gsol ba btab skabs de don gnang rgyur thugs thag chod pa yin pas /
de las ma g.yos pa zhig thugs rjes gzigs 'tshal zhes phyag thal mo sbyar nas gsol ba 'debs pa dang /
res 'ga' ni drag tu bshums shing gsung gcong gi smre sngags 'don pa dang /
zhal gyis mi bzhes pa'i gsung phebs rigs la'ang gcig lan gnyis 'debs kyis sdug yus dang bcas nyin mang po btud nas gsol 'debs mdzad kyang /
snga mo rang nas dkon mchog la gsol ba 'debs pa dang /
rang gi 'dun pa gtong lugs bcas gang gi sgo nas kyang brgyad cu tham pa kho na la thag chod pa yin /
sangs rgyas thugs rje can yang brgyad cu pa la mya ngan las 'da' tshul bstan pa ltar brgyad cu'i skabs 'dir shi na de las skal ba bzang ba ga la 'ong /
brgyad cu rtsa bzhi bsdad na ltas ngan brgyad cu rtsa bzhi zhes sdug pa'i tshad du'ang 'jog pa yin zhes dang /
dgong gcig bdag cag mched dang bcas sku mdun du yod skabs kyang rgyu mtshan dang bcas zhabs pad brtan dgos pa'i gsol 'debs nan chen mdzad song bar /
de 'dra ta nga rang la sha tsha tshad kyis zer ba red /
rkyang chad bla ma dka' chen lags nas kyang gsungs byung te /
nga'i sems 'di gzhon dus rang nas nga rang gis 'khrid pa ma gtogs gzhan gyi khas nam yang 'khrid ma myong /
nga yang nga rang gi blor gang shar @# / /
ba 'di ma gtogs gzhan gyi ca le co le la nyan rgya ci yod ces bka' bkyon pa'i tshul gyis ded dpon nor bu lon nas rang yul du ldog pa'am /
bu pha khyim du 'gro ba lta bu'i rngam pa'i tshul mdzad /
zla ba gnyis pa'i tshes bcu bdun nyin gru 'dzin sku zhabs nas bka' bkod mdzad de /
ri rgyud dgon khag gsum sogs zhal slob spyi sger nas bzhad dgon khag la mang ja dang /
'ga' zhig la dngul 'gyed dang bcas zhabs brtan zhus par ma zad /
rje bla ma mchog la maN+Dal sku gsung thugs rten la sogs pa'i dngos 'bul dang bcas rje gru 'dzin pa nas gsol 'debs dngos gzhi mdzad cing /
gzhan yang mang pos snying nas gsol ba btab skabs zhal ras kyi mdangs gsal zhing 'od 'bar ba /
rten gsum rnams re re nas phyag tu bzhes te byin zhu mdzad pa /
smin mtshams su li khri'i thig le bzhes pa rnams dgyes tshul gyis mdzad /
khyad par zhabs brtan 'bul nye rang du rnam dpyod dang ldan pa bkras lhun dge slong drung ram pa dge legs rgyal mtshan lags brgyud gzhis zhol se ma spag ra ba'i gzim dpon tshe dbang rnam rgyal lags nas yongs 'dzin blo bzang bstan 'dzin gyi dbu zhwa dang sku chos /
dngul gyi tshe bum gsar bzhengs bcas 'bul rgyu ba rnams ti phebs par rje yang ches dgyes pa dang bcas /
da lam thugs 'dun 'gyur ba'i zhal bzhes thob nges 'dug snyam nas lus sems dga' ba des khyab 'gro ba byung yang /
gsol ja'i ja gral 'grig ma thag grub pa'i dbang phyug blo bzang rnam rgyal zhing brje khar yongs 'dzin paN+Di ta chen po la sogs pa'i zhal slob rnams nas rtse gcig gus gcig gis zhabs brtan dang /
thugs khral shin tu che ba mdzad gshis /
khyed grogs po tshos 'di kha tsam gyi dag snang byed lugs kyis dben nas snyan brgyud kyi bstan pa 'di da dung dar rgyu yin shas che gsungs pa ltar /
khyed rnams nas kyang bdag cag bla mar bzungs te dngos po phangs pa med par gtong ba dang bcas dad gus rtse gcig tu mdzad lugs 'dis rje btsun rdo rje rnal 'byor ma la sogs pa'i snyan brgyud kyi bstan pa 'di re zhig dar po yong rgyu yin pa 'dra zhes dang /
thugs sras chen po rnams la dgyes pa'i spyan gyis gzigs te /
nga pha rgan gyi bya ba zin nas gda' / /
khyed bu slob tsho'i res su babs nas gda' / /
zhes zhing khams brje kha ma'i rnam thar dpe don sbyar nas gsung pa las zhal bzhes bzang ba gang yang ma thob /
khong rnams phyir phebs @# / /
'phral bdag cag sku gam du 'bod gnang gis /
nga la rim gros dgos pa gzhan med rung da lta nga'i 'byung ba 'di tsho cha snyom po rang mi 'dug /
'di cha snyom du song nas bde ba'i skabs shig lus sems 'bral thub pa bya rgyu yin pas de'i ched du dgon khag gsum la sgrol ma grangs gsog bya rgyu dang /
rkyang chad bla ma dka' chen lags dang /
dbu mdzad rnam rgyal gnyis su 'byung bzhi gtong rgyu re phu la zhes phebs pa ltar mang ja sogs 'bor che ba phul /
gzhan yang 'brong phu 'dus spyi /
re bar bla ma dge slong lags /
bla ma dbu mdzad rnam rgyal lags /
'brong pa chos mdzad lags dpon 'khor /
ne'u gsing pa /
dkyil shar /
dbang 'dus tshe ring lags sogs ser skya mang po nas kyang zhing gshegs nye'i bar gsol 'debs nar mar zhus rung zhal bzhes gtan nas ma thob /
thob rgyal bla ma rin po che phebs ka'i thon phyag skabs kyang sku khams dwang tshul gyis rab mkhas grub chen po dang mtshungs pa /
tha na'ang lo re gnyis shig zhabs pad brtan dgos pa'i gsol 'debs mdzad song yang /
de la bka' lan gang yang mi stsol bar /
'o dge slong lags rang gzhi tshul khrims rnam par dag pa la gnas nas thos bsam sgom gsum la brtson pa gal che zhes sogs dang /
khyad par bdag cag gi skor la da snga nas bka' yang yang stsol mus las kyang nan che ba'i tshul du /
nga da lta tsha bo g.yang chags 'dis mgo 'don pa red /
'di gzugs gzhi bde min byung na nga long ba thang dkyil du lus 'gro ba 'dug pas /
re zhig 'di la na tsha sogs mi 'byung bar ma zad /
'di khams bzang zhing tshe ring ba /
thos bsam sgom gsum 'phel ba'i skyabs 'jug gang drag rgyun du byed dgos zhes lcag nan gyi tshul du stsol ba las zhabs pad brtan pa'i thugs 'dun tsam mdzad rgya'i bka' ma stsal /
zla ba gsum pa'i 'go nas ljags smin gzhan lta bzhag gsol ja yang nyung zad re las ma bzhes shing zhabs kyi skrangs spos sogs sku khams kyang je zhan du song ste bzhengs bzhugs la yang phyag sbrel zhu dgos pa byung /
rtsis gsar sogs zla ba shol ma thon pa'i lugs kyis zla ba 'dis ga zla ba yin stabs pad chos su rab byung ma nyer gsum nas smyung gnas dkar phyogs sngar bzhin btang bar smyung gnas grangs brgya gya bzhi byung /
sngar phan thugs brtag mdzad skabs chos kyi rgyal po tsong kha pa chen po rang ngo bo dbyer ma @# / /
mchis pa'i rje btsun ngag dbang rdo rje dpal bzang po zhes sogs gsung yang /
'di tsam nas bzung bla ma dang rje btsun mkha' spyod dbang mo zhes gsung ba sogs mkha' spyod ma la gtso 'don dang /
lhag par snga dro zhal 'don sman bla mdzad skabs shig bdag gis gzim chung du 'gro rtsis byas pas /
rje nyid phyag thal mo sbyar /
spyan gnyis nam mkha'i dbyings su g.yo med du gzigs bzhin par /
ston pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dpal rgyal ba shA kya thub pa la phyag 'tshal lo / /
mchod do skyabs su mchi'o / /
zhes gsungs 'dug pas bdag nyid kyang zil bun pa zhig byung /
'di skabs shAkya'i rgyal po sogs sman bla'i lha tshogs kyi zhal dngos su gzigs par mngon /
gang ltar de nas bzung sman bla'i nyams bzhes la'ang thugs brtson shin tu che bar mdzad /
chos bcu gnyis nas bzung mtshan mo'ang bdag cag sku gam kho na dang /
dge slong bstan pa chos 'phel gzim sgo'i phyir bsdang nas nyin mtshan 'khor mar gnyid dang rnam g.yeng le lo'i dbang du ma btang bar zhabs zhu la brtson pa chen pos+'+bad pa yin /
de'i mthus bdag nyid so skye nyon mongs pa'i rgyal bu lung rtogs yon tan gyi rdul dris ma gos pa 'di ltar rung /
phyogs 'di'i skya ser phal mo ches gzigs phyogs dge ba 'di byung ba lags /
bdag nyid sku gam du thog mar nyal ba'i tho rangs kyi dus nyi zla gnyis ka dus gcig tu gzas zin pa'i rmi lam byung ba rjes su brtags na rje bla ma 'di nyid zhing khams gzhan du gshegs par ma zad thugs sras gru 'dzin pa yang lo 'di nang du gshegs pa'i ltas su 'dug /
de mtshungs rje btsun bla ma 'di nyid zhing khams gzhan du gshegs par nges pa dkar phyogs kyi lha klu gzhi bdag rnams kyis ma bzod pa'i mya ngan gyi rnam pa mtshon pa'i ltas kyang /
snga lo zla ba bcu gnyis pa'i tshes brgyad la 'khrungs yul rong kho nar sa g.yo chen po dang /
lo 'di'i zla ba dang po'i tshes lnga drug la phun tshogs gling gi lcags 'og tsam gyi gtsang chu'i dkyil du sbal 'brug shin tu che ba zhig zhag gnyis gsum gnas pa 'ga' zhig gis dngos su mthong ba byung zhing /
tshes brgyad kyi nyin 'brug de rang yin nam gang ltar bstan ma bcu gnyis kyi nang tshan sman btsun ug chos rdo rje g.ya' mo bsil gang du gnas pa'i ri jo mo nags rgyal gyi mgul @# / /
nas 'brug sgra drag po lan gsum tsam bsgrags pa dang /
zla ba gnyis pa'i tshes brgyad kyi nyin gzim phug gi nye logs su sngon med pa'i srog pa'i khyu chen po gsum tsam gnas bcas pa dang /
zla ba gsum pa'i tshes brgyad kyi tho rangs bzhad kho nar sa g.yo chen po lan bzhi tsam byung ba dang /
gzhan yang nye logs su wa skyes yang yang brgyal ba dang /
sngon med pa'i rlung dmar ldang ba sogs mi dge ba'i rtags mtshan shin tu mang bar brten /
da ni rje btsun bla ma 'di nyid kyi thugs bskyed rgya mtsho'i rlabs bzhin gang gis kyang zlog tu med par nges par zhing khams gzhan du gshegs par gdon mi za'o snyam nas /
tshes bcu gsum nyin phyag 'tshal du ngag gis bdag cag nyam thag rnams la dgongs lo re gnyis shig zhabs pad brtan pa dang /
de'i ched du zhabs brtan yang ji 'dra sgrub pa legs /
gal te zhing khams gzhan du gshegs pa'i dgongs pa zlog thabs med pa zhig yin tshe bdag nyid la shes yong dang myong byang gang yang med stabs dgongs rdzogs bsgrub rgyu'i skor la blos mi 'khyud pa 'dug pas gang ci'i bka' mngags lam pa zhig ci nas kyang thugs rje che ba zhes gdung shugs kyis zhus pas /
da lo 'dir mi sdod pa'i skad cha deng skabs gzugs po'i mdog skya mthong nas mkhas mdog byas pa min /
kha sing lo tshes ma tshes la gsal gsal rjen rjen du lab pa yin /
da ni na so dang gzugs babs gang la brtags rung sdod pa'i re med pa khyed rang tsho'i mig gis mthong ba 'di red /
'on kyang rang dang 'brel thogs kyi ched da dung gsol 'debs byed rgyu 'dra yod pas tshes bco lnga'i nyin bzhad kyi rten 'gangs che ba rnams la stong mchod sna lnga snyan shal dang bcas pa zhig phul /
gzhan sngar yang da na so rgas pa'i dbang gis dge phyogs tshang ma dge slong rang gi blos bcad nas byas pa la 'di ma byung snyam pa gtan nas med par ma zad blo stobs kyang dge slong rang che ba yod /
de yang rjes kyi bya ba byed rgyu rnams lam 'gro 'byung phyir ngas kyang dkon mchog la gsol ba 'debs pa yin pas /
dge slong rang gis blo thag sbad gcod kyis byas na mi shes pa dang mi 'grig pa mi yong bas mngag gtam byed rgyu med 'on kyang nga'i maN+Dal /
gtor chas /
DA dril /
chos gos kha gsar ba 'di rnams rten 'brel gyi gnang zhig yod pas gzhan du ma gtong bar dge slong rang gi yo byad kyis zhes sogs dang /
dge @# / /
slong bstan pa chos 'phel la spyan gzigs nas /
nga sangs rgyas thugs rje can dang mtshungs par mi lo chen po brgyad cu bsdad pa red /
des blo kha mi rdzogs pa rang gzhan su la'ang mi 'dug ang /
zhes gsung par /
dge slong mchi mas mgrin pa brnangs nas lan 'bul ma thub par /
slar yang /
brgyad cu tham pa'i lo 'di la gnad gcod kyi sdug bsngal rgyun ring shugs drag med par lus sems bde bar 'bral thub na /
kha nas zer ba ltar don lag thog tu blangs nas kho dge slong d+harma b+ha dras skad btang song snyam pa ma gtogs sems ngal ma byed ang /
zhes kyang phebs /
tshes bco lnga'i nyin bka' gnang ltar bzhad kyi rten gtso rnams la stong mchod sna lnga dang /
de thog thugs smon nan chen mdzad pa'i snyan shal bcas 'bul bar mdzad /
de nyin bdag nas dngos 'bul phran bu dang bcas rje nyid kyi zhabs spyi bor blangs te gnas skabs dang mthar thug gi 'dod don rnams la smon lam shugs gang drag dang /
lhag par legs tshogs thams cad kyi rtsa ba rje btsun bla ma bka' drin 'khor zla med pa khyod nyid mnyes pa kho na yin par bsams nas 'khos bstun zhabs zhu la brtson pa thugs mi khrel ba zhus khul yang /
mi shes rmongs pa'i dbang gis sku gsung thugs dang 'gal ba thams cad gnong zhing 'gyod pa'i sgo nas mthol zhing bshags na bdag la sgrib par mi 'gyur ba zhig dang /
deng nas byang chub ma thob kyi bar du yang re sa'i skyabs mgon rje btsun bla ma khyed las gzhan du ma dmigs na da lta'i mu bzhin thugs rje chen pos 'bral med rjes su 'dzin pa zhig ci nas kyang mkhyen zhes du ngag gis zhus pas /
yug gcig bdag la thugs rje gting nas g.yos pa'i spyan ce re gzigs nas /
'o dge slong gis nga'i sems dang 'gal ba gtan nas ma byas par brten khyod nyid gnas skabs dang mthar thag tu dge ba'i gsol 'debs smon lam shugs drag byed mus yin /
khyad par nga rgas ka 'chi ga gal che ba'i skabs 'dir lhag bsam dag pa'i sgo nas zla bo rtsar thag bskyed nas byas pa'i rten 'brel gyi mthu la brten skye ba gzhan dang gzhan du'ang phan tshun phan 'dogs bya 'dogs res 'dra yong nyan yin no / /
zhes bzhad mo dang bcas phebs /
da dung gang ci'i bka' slob zhu 'os 'dra yod par bsams nas gru 'dzin sku zhabs chab tshan du yod pa'i sar bang mi ched mdags kyis srib tsam chib bsgyur zhus te /
dgongs rdzogs bsgrub tshul la @# / /
bka' slob bskyar lcag dang /
rgyun gyi gsung babs la brtags na sprul sku ngos 'dzin ma byed ces pa zhig nges par phebs tshod rung /
da phan de'ang gtan nas ma phebs pas som nyi phran bu dang /
lhag par 'gyod med lta bus de skor la yang gsol 'debs shig bka' drin che dgos tshul zhus par /
dgongs rdzogs skor la khyod nas mi shes pa med rung bka' mngags shig byung na byed bde ba yong bas nges par zhu rgyu dang /
sprul sku'i re ba yong tshod med pa khyod rang nas zer ba ltar yin 'dug pas ngas kyang zhu nus mi 'dug tshul phebs pa bzhin sku gam du srib tsam bcar /
de skabs gsung mol ci 'gre tsam las dgongs rdzogs skor yang zhu ma 'tshal ba'i tshul la /
bdag nas de ring gru 'dzin sku zhabs phebs pa'i skabs 'dir bka' mngags gnang 'os 'dra med dam zhus par /
mngag gtam bya rgyu gang yang med /
nga 'chi ba la phyogs pa'i tshe yang gsal 'debs sogs ni byed mi dgos /
rdzogs rim gyi skor la deng dus la bltos nas go ba dga' mo blo yul du yod cing nyams len yang phran bu byas pa yin rung /
lo zla ba sbrags nas nyams su len thub pa zhig ma byung bas 'chi khar gdengs thob pa rang zhig mi 'dug /
ces sogs dang /
nges 'byung byang chub kyi sems yang dag pa'i lta ba gsum la bka' bshad shin tu 'dril ba yun mi thung tsam gnang ste /
da ? bka' gdams pa'i nyams len gal che ba de gsum la 'bad 'bad byed rgyu yin /
des na de skabs dge slong rang yang tsab tsub ma byas par 'jam sag ge bsdad na nga la sad rkyen mi byed pa yong bas de lugs gyis /
zhes phebs /
rgyun bar lam gyi gtso bo gsum la nyams bzhes mdzad par ma zad /
sku khams nyog tshul bzhes pa nas kyang de gsum re re la tshigs bcad gsum bzhi re ljags skyor gyis mjug tu /
mi dmigs stong pa'i ngang du mnyam par bzhag /
ces gsung pa dang yun ring po'i bar stong nyid la rtse gcig tu mnyam par 'jog par mdzad 'dug pas /
skabs 'dir yang bdag nas de rnams la tshigs bcad kha shas 'dug pa de rnams sus mdzad pa yin zhus pas /
tshigs bcad rnams ljags skyor mdzad nas de rnams mkhas grub nor bzang rgya mtsho'i gsung la nga rang gis tshig bsgyur phran bu byas pa yin zhes phebs /
slar yang bdag nas thugs dam gsal 'debs kyi skor de ltar lags rung dgongs rdzogs kyi skor la bka' slar mdor bsdus shig thugs rje che @# / /
dgos tshul zhus par /
mjug gi dge rtsa la mngag gtam bya rgyu de bas kyang med /
'u rang ri khrod pa khum chung yin par ma zad /
rgyun bar yang shi gson gyi dkor 'di 'jigs drags yar dkon mchog gi mchod pa /
mar ngan slong gi sbyin gtong /
bar 'phags pa'i dge 'dun gyi bsnyen bkur sogs la gang 'gro ci 'gro byas pa yin pas chen po ni yod rgyu ma red /
'on kyang skabs thob las ka byed mkhan byed mi shes pa'i tha gtugs po de 'dra yang yong rgyu ma red /
gang ltar mi shes pa dang mi 'grig pa che ba yod tshod med rung cung zad bya ba 'phyugs 'gro ba min nam snyam pa byung na rje drung lags nas 'di 'dra byas na zhes gsung dgos na ma gtogs gzhan dge slong rang gis gang byas pa las /
de la khyed cag sus kyang bsgyur bkod ma mdzad /
sngar yin na dkon chos khyad par can 'di tsho la sems 'phreng ba zhig yod kyang /
nga re zhig gi bar ni bdag po byed mkhan dge slong 'di yod pas blo bde /
phugs ni rgyal ba yab sras kyi gzigs dpe yang phyir gyar 'gro ba red pas de la sems ngal bya rgyu ci yod /
gzhan ma gnas lus longs spyod gang la yang chags shing zhen pa snga mo nas med /
da brgyad cu tham pa'i lo 'di'i sa ga zla ba'i nang du lus sems 'di bde bar bral te /
skye rga na 'chi'i sdug bsngal 'di 'jigs drags rab dag pa'i zhing khams shig tu rdzus te skye ba blangs de min dal 'byor gyi mi'i lus rten zhig blangs te ring min sa lam gyi bgrod pa myur du mthar phyin pa byas /
de nas sprul pa'i bkod pa bsam gyis mi khyab pas sems can gyi don byed pa'i gsol 'debs dang smon lam shugs drag byed kyi yod /
ces sogs phebs /
sngar zhabs pus man chad la skrangs sbos phran bu yod rung tshes nyi shu'i snga dro thams cad gtan med du song 'dug pas dwangs bskyed yong rgyu'i re ba byas kyang /
nyer gcig gi snga dro zhabs pus man chad tsam du ma zad de yan la yang skrangs sbos che tsam bzhes 'dug par /
sngar yin na rlung skya sbos tsam yin /
chu yin thag chod da yin par 'dug /
ces gsungs /
tshes nyer lnga'i nyin rje btsun rdo rje rnal 'byor ma'i sin+d+hu ra'i dkyil 'khor sgrub mchod dang 'brel ba'i tshes bcu nan tan shin tu che ba mdzad /
de nyin nam mkha' la dbyibs dang kha dog mi 'dra ba'i 'ja' sprin sna tshogs dang /
khyad par nyi ma'i mthar chos 'byung gru gsum nyis brtsegs bzo bo mkhas pas bris pa lta bu shin tu gsal ba zhig byung zhing /
de @# / /
mtshungs nyin ltar 'ja' sprin sna tshogs dang /
zhing gshegs kar 'khrungs yul rong gi phyogs nas 'ja' dkar po rtsa ba gcig la rtse mo gnyis su gyes pa'i rtse gcig gzim phug gi thad du gzug pa dang /
byang shar phyogs nas 'ja' kha dog sna lnga pa dngul chu'i ri rtser gzug pa sogs ngo mtshar ba du ma byung /
tshes bcu grub 'phral de ring rje btsun ma'i tshes bcu de gnang du smin po zhig byung bas blo bde /
da chu nad 'di'i babs kyis 'don pa skad bton nas byas na cung zad ngal ba'i rnam pa zhig 'dug pas phyin chad nga'i rgyun gyi kha 'don byed dgos rnams dge slong gis byas nas ngas de'i rjes su ying skyor byed pa yin zhes phebs pa ltar /
de nas bzung bdag nyid nas zhal 'don gyi zhabs phyi zhus /
sa ga zla ba'i tshes gcig gi snga dro /
dge slong da lta dkyil 'khor gyi 'khor lo gsal 'debs kyi yod dam zhes gsung bar /
bde mchog gi gtor 'bul byed pa'i skabs yin tshul zhus pas /
nga ni khra chag chag mang po zhig 'dug pas bde mchog gi lha tshogs gsal 'debs pa yin 'dug bsam pa byung zhes phebs pas /
de skabs bde mchog gi lha tshogs kyi gzigs snang gsal ba zhig byung bar mngon /
de mtshungs tshes gsum gyi snga dro bdag nyid sman bla nyams len bde 'jug skyor ba'i skabs /
phyag thal mo sbyar nas yun ring bzhugs te /
ston pas sangs rgyas zhing bskul ting 'dzin gyis / /
bde gshegs bdun po mngon ma spyan drangs ltar / /
de nas gang zer ba yin pas zhes phebs par /
dad mos thugs rjes bde gshegs 'khor bcas rnams / /
'dir gshegs rang rang gdan la bzhugs su gsol / /
zhes gsung yin tshul dang /
de bka' 'dri gnang ba'i dgongs pa gang yin nam snyam nas /
de'i tshig don ji ltar yin zhus pas /
slar yang phyag thal mo sbyar nas /
skyabs su mchi /
dad pa dang mos pa byas na de gshegs brgyad 'khor dang bcas pa thugs rje chen pos mngon sum du phebs yong gsung rgyur 'dug /
ces dang /
tshes lnga'i snga dro /
dge slong gis bde gshegs bdun po mngon sum du spyan drangs pa yin nam gsung par /
de ltar lags pas gzigs snang 'dra mi 'dug gam zhus pas /
'khrul snang yin 'gro 'am /
zhes phebs pas /
de dag gi skabs su yang sman bla'i lha tshogs kyi gzigs snang yang yang yod pa gdon mi za'o / /
tshes drug gi nyin bdag nas zhabs la skrangs sbos che tsam 'dug rung grang chu'i rigs 'dir snyun gzug yong srol mi 'dug pas 'o brgyal ba mi 'dug @# / /
gam zhus par /
kha rtsar gong du rked pa 'dir mi bde ba phran bu byung yang /
nyin gcig mthong snang lta bur bal po 'dra ba zhig gis sman thun gcig khyer nas bcos bcos shig byas song ba /
de nas bzung mi bde ba gtan nas mi 'dug /
ces kyang phebs /
tshes bdun gyi snga dro zhal 'don sman bla ma rdzogs tsam gyi tshe /
dge slong nga'i dbu ma'i yar sne kha bye ma song ngam ? gsung bar /
phyi la rtags ni gang yang mi 'dug zhus pas /
dge slong gis sman bla'i bla rgyud skyor ba'i skabs su tshangs bug grang sir byas song bas dbu ma'i yar sne kha bye ba yin pa 'dra /
de ring tshes pa gang yin gsung bar /
tshes bdun yin zhus /
de nas gsol ja zhal hub gang tsam zhig bzhes nas /
'o de ring de tsam las bza' btung mang po bya rgyu min no / /
tshes da gang yin byas pas gsung bar /
tshes bdun yin zhus pas /
'o na tshes brgyad sang nyin yin 'dug /
de ring nga gzhogs g.yas phabs nas nyal stabs su sdod pa las ske rags bcings nas lang rgyu min no zhes phebs /
de nas bzung nyi ma phyed kyi bar snyan sku gang byas kyang gtan nas mi bsan pa'i tshul gyis rgya skad kho na'i zhal 'don gsung shugs che tsam 'dug rung /
skabs mtshams su shud+d+he bi shud+d+he zhes dang /
swA hA zhes pa tsam las tshig 'bru mi gsal ba zhig rgyun chad med par mdzad /
gsol tshigs ran pa'i skabs su mgul glo zhig bzhengs song bar /
bdag gis mtshan nas bos pas gsung sngar rgyun byung bar /
da gsol tshigs kyang ran song /
mi spro ba mi 'dug gam zhus pas /
mi skyid pa gang yang mi 'dug gsungs nas gsol ja phran bu zhig bzhes nas sngar bzhin gzims stabs su bzhugs te /
zhal 'don dang snyan zhu mi bsan pa gong mtshungs khar thugs dran yang ha cang mi gsal tshul byung bar /
dge slong bstan chos nas da yag po mi 'dug pas gru 'dzin sku zhabs chib bsgyur zhu mi btang na zer yang /
de gong bka' mngags su /
nga 'chi ba'i tshe yang bya ba byed dgos rnams dge slong rang gis dal lhod de byas /
de nas rje drung lags 'bod na de ltar byed pa las tsab tsab dang mgyogs khyad byed mi dgos zhes phebs par bsams nas re zhig theng tsam byas /
de nas mtshan phyed zin tsam gyi tshe sngar bzhin mgul blo zhig bzhengs song bar mtshan nas bos pas gsung sngar rgyun ltar phebs par /
mi spro ba mi 'dug gam sku rlung gi nyan dang bcas bzhes tsha phran bu zhig bzhes @# / /
bzhes na zhus pas /
lus sems gnyis ka shin tu bde ba zhig 'dug /
ces bdag la tshe 'di la bltos pa'i gsung gi tha ma de ltar phebs nas bzhes tsha zhal hub gang tsam bzhes /
de nas bod skad tshigs bcad kyi zhal 'don gsol ba 'debs zhes dang /
bskyab tu gsol zhes pa tsam las tshig 'bru mi gsal ba zhig sngar bzhin mdzad pas /
dge slong bstan chos nas skyes bu dam pa tha mal ba dang gtan nas mi 'dra 'dug /
sngar tab tob la gru 'dzin sku zhabs phebs bsur ma btang ba de yag po byung /
da phan bka' mngags ji ltar mdzad pa ltar gtan khel byung na ma gtogs tsab tsub byed mi rung 'dug zer /
gang ltar sang nyin nam gsal gdag tsam gyi bar zhal 'don rgyun chad med par mdzad cing /
bdag nyid nas sku gam du zhal 'don tshang ma sngar bzhin byed skabs nam mkha' gnas su spyan skor skor gzigs shing phyag thal mo sbyar nas bzhugs /
de nas rje nyid dgung grangs brgyad cu tham par phebs pa 'gal byed ces pa lcags phag zla ba bzhi pa'i tshes brgyad kyi nyi dros ? snga cha tsam gyi dus zhal 'don sman bla song ba dang mnyam du yud tsam zhig spyan 'bru tshugs su gzigs te ljags dbugs kyi rgyu ba cung zad brel ba tsam yang med par bde bar bsdus te /
stong pa gsum rim gyis thims pa'i mthar thams cad stong pa 'od gsal chos kyi skur mngon par byang chub pa'i tshul bstan to / /
de'i tshe sku'i gzi mdangs lhag par rgyas shing /
gnyer ma dang kham khum sogs med par gzhon sha chags pa zhig tu gyur cing /
skyes bu chen po 'dis mngon du mdzad pa'i 'chi ba 'od gsal ni 'di lta bu'i zhes mtshon pa'i phyir nam mkha' g.ya' dag cing rlung gi rgyu ba phra ma tsam yang med pas yud tsam zhig gnas /
de nas mi ring bar rtsibs shar dang /
gyen 'greng dang /
gdungs dang /
rgyal mtshan dang /
me tog gi sdong bu dang /
chos 'byung la sogs pa dbyibs dang kha dog mi 'dra ba'i 'ja' sprin gyis nam mkha' khyab pa sogs lha rnams kyis mngon par mchod pa'i ltas dpag tu med pa byung /
de lta bu'i 'od gsal chos kyi skur nyan mtshan brgyad mnyam par bzhag ste tshes bcu gnyis kyi nyi dros tsam la /
steng 'og gi rna rtsa nas byang sems dkar dmar gyi rgyun 'bab pa dang bcas phung po rnying pa'i za ma tog gi nang nas sprin gyi gseb nas glog 'khyug pa ltar lam dus kyi longs spyod rdzogs pa'i skur bzhengs pa /
mchod pa'i bye brag dpag tu med pa thogs pa'i mkha' @# / /
spyod kyi dpa' bo dang rnal 'byor ma rnaMs kyis bsus te skyes bu stobs ldan lag pa brkyang bskum byed pa'i tshod tsam du mkha' spyod dag pa'i gzhal med khang chen por gshegs par gyur to / /
kye ma thub bstan pad tshal skyod ba'i gnyen / /
'jig rten rmongs mun sel ba'i 'od po che / /
bskal med 'bad pas btsal kyang rnyed dka' ba'i / /
gdung ? sel nyin gyi mgon po gcig pu khyod / /
'di tsam zhig na zhing 'di'i gdul bya'i mtha' / /
rdzogs pas mkha' spyod rdo rje'i pho brang du / /
'byon par 'os zhes phyogs bcu'i rgyal ba kun / /
bgros pa'i gsang ba'i lung gi dus babs te / /
chos kyi dbyings las bzhengs pa'i gzugs kyi sku / /
mkha' la sprin dang tshul chu bur bzhin / /
slar yang chos dbyings bde ba'i ngo bo ru / /
yongs su sdud la mngon du phyogs par gyur / /
de tshe kun gsal pha mtha' yangs pa'i gzhir / /
chos 'byung dbyibs can 'ja' gur bris pa'i nang / /
grangs med lha dang mkha' 'gros yongs bskror te / /
rdo rje btsun mo nyid kyang bsu mar gshegs / /
snyigs ma'i mgon khyod zhing gzhan gshegs pa na / /
snyogs ma'i 'gro 'di'i mgon skyabs sus bya zhes / /
snyigs ma'i mgon po bde gshegs mched brgyad kyang / /
snyigs ma'i 'gro mgon khyod drung lhags na yang / /
ngo mtshar mchod pa'i sprin phung 'khrigs pa'i dbus / /
lha dang lha mos bteg pa'i gser gyi khri / /
nor bu'i phra yis mdzes la zhabs bkod de / /
mkha' spyod dag pa'i zhing du yud kyis gshegs / /
kye hud blang dor lta ba'i mig dang bral / /
phan bde'i nor bu 'phyung pa'i rgya mtsho skam / /
rgyal bstan gsal bar byed pa'i nyi ma nub / /
skal ngan nyam thag bdag cag shul du las / /
gang gi mkhyen brtse nus pa'i stobs shugs kyis / /
'jam mgon snyan brgyud bstan pa'i gdugs dkar po / /
gangs can phan bde'i d+ph+yid ? du da bar bteg /
da ni de 'dzin skyes bu su la re / /
bka' dang dgongs 'brel mdo rgyud gzhung don la / /
sgro 'dogs gcod par 'dod pa'i blo ldan rnams / /
ma rtogs log rtog the tshom rgyar chud na / /
'gol mdzad dge ba'i bshes gnyen su la re / /
rgyal bas bsngags pa'i dben gnas nyams dga' bar / /
sgrub la gcig tu gzhol ba'i skal bzang rnams / /
nyams dang rtogs pa'i brngar sha ma chod na / /
gegs sol bogs 'byin bla ma su la re / /
rkyen ngan rlung gis bus pa'i nad gdon mes / /
lus sems skal ngan gyur pa'i nyam thag rnams / /
khyod kyi byin rlabs chu rgyun dran gyur na / /
dbugs @# / /
'byin mdzad pa'i skyabs gnas su la re / /
brtse med 'chi bdag gshin rje'i zhags pa yis / /
dbang med drangs pa'i nyam thag 'gro ba rnams / /
'jigs rung ngan /
'gro'i g.yang khar phyogs pa na / /
lam sna 'dren pa'i skyabs mgon su la re / /
khyad par dug gsum gcong nad drag po yis / /
rgyun chad med par mnar ba'i nyam thag bdag /
dam chos bdud rtsis skyod ba'i sman pas por / /
skal ngan bdag cag da ni su la re / /
las ngan chom rkun dgra bo gnas pa'i sa / /
'jigs rung 'khor ba'i 'phrad du bgrod pa bdag /
slu med 'jigs pa sel ba'i skyel mas bor / /
da ni bdag cag mgon skyabs su la re / /
blang dor lta ba'i mig dang mi ldan pas / /
ngan 'gro'i g.yang khar gom 'gros 'cha' ba bdag /
lam ston dge ba'i bshes kyi dmigs bus bor / /
da ni thar pa'i sa mkhan su la re / /
kye hud re sa'i skyabs gnas gcig pu ba / /
yab rje drin can bla ma zhing gzhan gshegs / /
snyigs ma'i rgud pa sprin lar 'thibs pa'i khrod / /
nyam chung bdag cag gcig pur lus 'dis skyo / /
gzhon nu'i dus dang dar la babs pa'i tshe / /
khyod kyi legs bshad 'o mas gces par bskyangs / /
nga ni 'chi bdag gshin rje'i khar slebs kyang /
nyams rtogs lus stobs gzhan 'dis snang ba skyo / /
dal 'byor mi yi lus rten rnyed pa yang / /
'di snang phun tshogs g.yo sgyu'i slu brid kyis / /
mi dge'i sa bon 'di bsal bskul ba las / /
ngan 'gro'i 'bras bu 'grub par nges 'dis skyo / /
de ltar bsam bzhin skyo ba'i rlung shugs kyis / /
sdug bsngal me chen snying la sbar ba 'di / /
'dren byed mkha' las mchi ma'i char gyi rgyun / /
drag tu phabs pa'i stobs kyis zhi ma gyur / /
blo dang lang tsho phra ba'i byis pa rnams / /
mdangs legs dbang gzhu'i rjes su bsnyegs na yang / /
'ja' tshon nam mkha'i dbyings su yal ba'i tshe / /
btsal nas rnyid pa rang gi rkang rjes tsam / /
de bzhin sdug bsngal tshor bas nyen pa bdag /
du dag dbyangs kyis 'o dod bos na yang / /
yab gcig bla ma mjal ba'i skabs dben phyir / /
bos nas yong ba khod pa'i shugs ring tsam / /
'on te byang chub bar du re ba'i mig /
rje btsun bla ma khyed la legs gtad nas / /
'gyur med dad pa'i dbyu gus sems kyi rnga| |bskul ba'i gdung dbyangs nga ro skog pa 'di / /
mkha' la spyod pa'i ngo mtshar gzhal yas nas / /
sgrib med snyan gyi dbang pos nyer dgongs la / /
phyag gi padma bdag gi mgor bzhag ste / /
@# / /
gsung gis dbugs dbyung mdzod cig thugs rje'i gter / /
zhes dus gsum rgyal ba kun gyi spyi gzugs bka' drin gsum ldan rje btsan bla ma thams cad mkhyen pa ! d+harma b+ha dra dpal bzang po'i rnam par thar pa zhwa ser bstan pa'i mdzes rgyan zhes bya ba las /
zhing 'di'i gdul bya rdzogs nas tha ma'i mdzad pa bstan pa'i sarga ste bcu pa'o / /
! / /
de ltar chos dbyings bde ba'i gzim khrir tha ma'i mdzad pa'i tshul bstan pa na /
bdag nyid 'jigs sar skyel mas bor ba ltar sdug bsngal gyi tshor ba drag po nyams su myong ba las yug cig ci bya'i gtol dang bral bar gyur /
de nas bsam par da ni skyabs yul dam pa rnams mchod cing bsnyen bkur ba sogs dgongs pa rdzogs thabs la 'bad pa kho na gal che ba las /
mya ngan gyi sgo nas du zhing sme sngags 'don bzhin du gnas pa ni 'jig rten rmongs pa rnams kyi spyod tshul yin par bsams nas snying gi stobs bskyed de /
de 'phral dri bzang 'bul ba dang /
bla gos dang stod g.yogs smad g.yogs dbu rgyan sgron pa sogs sri zhu bgyi 'os rnams zhus te rje gru 'dzin pa /
rkyang chad sla ma dka' chen rin po che sogs thugs sras bzhi spya
