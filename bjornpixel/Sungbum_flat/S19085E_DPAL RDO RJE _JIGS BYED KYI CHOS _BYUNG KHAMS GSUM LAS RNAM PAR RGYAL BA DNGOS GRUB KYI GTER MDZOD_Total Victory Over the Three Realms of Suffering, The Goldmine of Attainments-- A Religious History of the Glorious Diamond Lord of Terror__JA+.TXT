@# / /
shrI badzra b+hai ra wa sya d+harmA ka ra stri d+hA to rbi dza yaH sid d+ho rni d+hi ko Sha nA ma bi ha ra ti sma / /
@# / /
dpal rdo rje 'jigs byed kyi chos 'byung khams gsum las rnam par rgyal ba dngos grub kyi gter mdzod ces bya ba bzhugs so / / / /
@# / /
sdeb sbyor mnyam pa'i brit+ta las yi ge bcu gnyis pa skye 'gro la rnam grangs bzhi stong go drug yod pa las bye brag chig stong dgu brgya bdun cu don dgu pa me tog 'phreng can zhes bya ba'i thA stAr / /
@# / /
rgyud rgyal 'dren mdzad grub chen lA li ta / /
@# / /
'jam dpal khros pa'i gar mdzad dus dgra'i dbang / /
@# / /
si d+hi rat+ne Na saM b+hA ba sA gA ra baH at+b+hu taM gau Na g+hA nai na me rau si d+haM / /
@# / /
dngos grub rin chen 'byung gnas rgya mtsho bzhin / /
rmad byung yon tan tshogs kyis lhun por grub / /
@# / /
rim gnyis dbang phyug r+wa lo rdo rje grags / /
@# / /
rgyal kun ngo bo 'jam mgon blo bzang grags / /
@# /
dzA ya ni r+she Sha dza n+maH pi tA NAM sa khA many+dzu shrI badzra b+hai rA ka rA yA na maH /
@# / /
rgyal ba ma lus bskrun pas mes po'i zla / /
'jam dpal rdo rje 'jigs byed la phyag 'tshal / /
@# / /
kun mkhyen chen po 'jam dbyangs bzhad pa'i sde /
mthong thos dran pas dus mtha'i snyigs mun zhi / /
gdug can 'byung po ma lus 'dul ba'i slad / /
'jam dpal khros pa mi yi zlos gar mkhan / /
rgyal ba gnyis pa yab sras gtsug na mdzes / /
mgon de'i ring lugs gser sbyangs 'khor lo che / /
smon pa'i mu khyud lung rtogs rtsibs stong gis / /
thub bstan gling bzhir dbang bsgyur spyan ras gzigs / /
rgyal ba'i dbang po yab sras skyed gu'i mgon / /
mchog thun dngos grub rgya mtsho'i rlabs ldan rgyud / /
rdo rje'i mdzod phye ster mdzad ro langs ma / /
grub pa'i grags snyan mkha' khyab lA li ta / /
gangs can mthu stobs dbang phyug r+wa lo dang / /
'jigs mdzad mngon sum zhal gzigs don rin zhabs / /
man ngag gsum gyi gnyer 'dzin mkhas grub rje / /
mthu stobs bdud sde'i gnyen gyur zhwa lu ba / /
rim gnyis snyan brgyud pa so sher seng sogs / /
brgyud pa'i bla ma mchog rnams phyag gi yul / /
lha mchog gang gi dbang lung rim gnyis dang / /
man ngag snyan rgyud thugs kyi bum bzang nas / /
bdud rtsi'i rgyun gyis skal ldan ma lus pa / /
tshim mdzad bdag gi bshes rnams rdo rje 'chang / /
rgyud rgyal gsungs tshul rgyud sogs rnam bzhag dang / /
au rgyan 'phags yul gangs can yul rnams su / /
byon tshul khungs ldan dag byed gang+gA'i rgyun / /
'khrul ba'i dri bral sa gsum mchod yon spel / /
de la 'dir rang cag gi rnam 'dren zla med pa rgyal sras kyi dus nas rgyal ba @# / /
sras dang bcas pas padma dkar po lta bur bsngags pa /
thugs rje dang mthu la zla med pas snyigs ma'i dus su chos kyi phung po dang chos kyi sgo stong phrag brgyad cu rtsa bzhis mtshon /
mdo ting nge 'dzin rgyal po las /
ngas ni bdud rtsi'i sgo yang rab tu phye /
zhes gsungs pa ltar /
'chi ba med pa'i bdud rtsi'i sgo mtha' yas mu med pa phye tshul gsang ba bsam gyis mi khyab par bshad pa lta bu dang /
sngags la gdul bya dang /
cho ga dang /
nyon mongs lam du byed tshul ci rigs kyis phye na /
rgyud sde bzhi dang /
de bzhi re re la yang mtha' yas kyang /
ming mtha'i bsdus na dbyangs gsal gyi mtha' can gyi rgyud sde stong phrag sum cu rtsa gsum du /
bshad rgyud ye shes rdo rje kun btus las /
rnal 'byor chen po'i rgyud kyi ming / /
stong phrag bcu gnyis zhes bya ste / /
rgyas par phye na grangs med do / /
zhes gsungs shing /
bla med la sdom 'byung las /
rnal 'byor rgyud rnams kyi ni tshad / /
bye ba phrag ni drug tu nges / /
de bzhin rnal 'byor ma rgyud grangs / /
bye ba phrag ni bcu drug grags / /
zhes dang /
thod pa'i rgyud las /
rnal 'byor gyi rgyud bye ba phrag drug go /
rnal 'byor ma'i rgyud bye ba phrag bcu drug go /
zhes gsungs shing /
sa ra ha'i thod pa'i dka' 'grel las kyang /
rnal 'byor gyi rgyud bye ba phrag drug nyid do / /
zhes bya ba ni rnal 'byor gyi rgyud rnam pa drug la'o / /
rnal 'byor ma'i rgyud la bye ba bcu drug nyid do / /
zhes pa ni rnal 'byor ma'i rgyud rnam pa bcu drug la'o / /
zhes gsungs pas /
pha rgyud bye ba drug /
ma rgyud bye ba phrag bcu drug tu bshad pa las /
dug gsum rags pa'i 'gro ba rjes su bzung ba'i phyir du byas nas 'dod chags lam byed dang| zhe sdang lam byed dang /
gti mug lam byed gsum gsungs par /
rdo rje snying po rgyan gyi rgyud las /
de nas gzhan yang bshad bya ba / /
'dod chags thabs chen po yi rgyud / /
gang gis legs par shes na ni / /
tshe 'dir dngos grub sbyin par bshad / /
gsang ba 'dus pa stong phrag gcig /
ces pa nas /
'di rnams dgongs pa'i bye brag gis / /
nga yis yang dag bstan par byas / /
'di ni gnyis po 'khyud pa yi / /
rgyud kyi dbye ba bstan pa yin| |de bzhin du ni lag bcang dang / /
rgod dang bltas pas shes par bya / /
de bzhin zhe sdang gti mug gi /
rgyud rnams kun kyang shes par bya / /
zhes pas 'dod chags lam du byed tshul la gnyis sbyor gyi rgyud kyi dbye ba de ltar yod cing /
de bzhin du lag bcang gi rgyud kyi chags pa lam byed dang /
rgod pa'i rgyud kyi chags pa lam byed dang /
bltas pa'i chags pa lam byed kyi rgyud kyang du ma yod par shes par bya zhing /
de bzhin du rgyud sde 'og ma gsum la zhe sdang dang gti mug lam byed yod tshul shes dgos par bshad pa dang /
ma rgyud la yang dug gsum lam byed yod tshul ni /
de nyid las /
mkha' 'gro ma yi rgyud kun yang / /
'di yis rim par shes par bya / /
@# / /
zhes gsungs pas bstan pa'i rgyud sde bzhi las bla med dang /
pha rgyud ma rgyud gnyis las pha rgyud /
de la dug gsum lam byed kyi rgyud gsum las zhe sdang lam byed kyi rgyud /
dpal gshin rje gshed dmar nag 'jigs gsum gyi byung tshul la /
rgyud gsungs tshul dang /
rgyud kyi rnam bzhag dang /
rgyud byung tshul bshad pa dang gsum /
dang po ni /
gtso bor dpal rdo rje 'jigs byed kyi rgyud gsungs tshul dang /
zhar byung dmar nag gi rgyud gsungs tshul gnyis /
dang po la'ang gdul bya blo gros tha dad pa'i ngor gsungs pa'i gnas du ma yod par lung rigs kyis blo bzo med par spyir bshad pa dang /
gdul bya rab kyi blo ngor gnas dus mtha' yas par gdul bya mtha' yas par dus gcig sogs la gsungs tshul zhib mo rgyud dang 'grel pa bstan bcos du ma'i dgongs par bshad pa dang /
rnam grangs bla ma snga ma rnams la grags pa'i lo rgyus la dogs pa 'god pa dang gsum las /
dang po ni /
spyir mdzad pa dang sku dang dus sogs sna tshogs bstan kyang 'gal ba med pa'i rgyu mtshan dang /
de ltar ston pa'i rgyu ni /
chos yang dag par sdud pa las| byang chub sems dpas sems can gang dang gang gzugs dang kha dog dang spyod lam ji lta bu gang dang gang gis 'dul bar 'gyur ba de dang de lta bu'i gzugs dang kha dog dang spyod lam gyis 'dul bar gyur cig ces smon lam btab pas na de sangs rgyas kyis 'dul ba rnams ni sangs rgyas kyi gzugs kyis 'dul te /
zhes sogs gsungs pa ltar sngon sku gang la gang 'dul dang /
kha dog gang la gang 'dul dang /
mdzad spyod gang la gang 'dul dang /
gsung yang gang la gang 'dul gyi gzugs sogs 'grub par smon lam btab pa mthar phyin na sangs rgyas lta ci smos /
dag sa'i byang 'phags rnams kyis kyang 'bad rtsol rags pa med par de ltar ston pa sha stag yin pas /
nyi ma'i 'od tsha zhing gsal ba yang mi la tsha gsal dang /
yi dwags kha cig la dgun dus grang bar snang ba dang /
'ug pa la mun par snang ba gsum dus gcig tu nyi ma gcig pus byed pa ltar /
rgyal ba thams cad kyi yab gcig 'jam pa'i dbyangs gcig pus /
zhi ba ye shes kyis /
thugs mchog 'jam pa'i ngang las ma g.yos kyang / /
thugs rjes gdug pa ma lus 'dul ba'i phyir / /
'jigs byed 'jigs pa chen po'i skur ston pa / /
zhes gsungs pa ltar thugs zhi ba'i ngang las ma g.yos kyang /
gang la gang 'dul gyi sku sna tshogs kyis rgyud 'di sna tshogs su gsungs tshul dang /
dus gsum gyi sangs rgyas gzhan gyis kyang gsungs tshul gnas dus sogs du ma yod de /
dus 'khor ltar dpal ldan 'bras spungs su ston pa shAkya seng+ges 'jigs byed dgra nag sogs kyi dkyil 'khor du ma sprul nas 'khor phyag rdor dang /
longs sprul sogs 'khor mtha' yas pa @# / /
la'ang gsungs /
sngon bskal pa dpag med nas longs sprul gyi sangs rgyas gzhan gyis 'og min sogs su 'khor sangs rgyas byang sems du ma la gsungs shing /
gsung bar 'gyur ba ltar dus gsum du yang dang yang du'ang gsungs /
dbang phyug 'dul ched du sa steng du'ang gsungs /
gshin rje chos kyi rgyal po ma mo dregs pa can mtha' dag 'dul ched du ri rab kyi rtsa ba'i lho phyogs rgya mtsho'i pha rol thod pa lcags kyi grong khyer du yang gsungs /
rdo rje gdan du bdud 'dul ba'i ched du'ang gsungs pa'i phyir /
de'i khyad par dang po 'thad de /
ston pa shAkya seng+ges zla bzang sogs la dus 'khor rtsa rgyud gsungs pa ltar zhal so so nas rgyud sde bzhi'i dkyil 'khor mtha' dag gsungs par ma zad /
chos 'byung gru gsum pa la gnas pa'i rten gzhal yas khang gi dbus su padma'i lte bar dpal rdo rje 'jigs byed la yum ro langs ma'i ngo bo sna tshogs gzugs can mas gsol ba btab ste /
rnal 'byor rjes su rig pa'i rgyud /
'khor dkyil 'khor gyi lha tshogs dang /
sangs rgyas byang sems du ma dang /
zla bzang sogs mi'i drang srong bye ba phrag du ma dang /
lha klu sogs skal ldan mtha' yas pa la gsungs pa'i phyir /
dper na bde mchog gi rgyud zhu ba po rdo rje phag mo dang phyag rdor gnyis su bshad pa bzhin yin pa'i phyir /
de'i tshe rdo rje 'jigs byed kyi gnas kyi khyad par ni /
dus 'khor 'grel chen du rdo rje 'jigs byed kyi rtsa rgyud rnal 'byor rjes su rig pa'i rgyud drangs nas /
rdo rje mkha' 'gro'i padmar gnas / /
lhag pa'i lhan gcig pu 'di / /
lhan cig skyes dga'i rang bzhin gyis / /
srid gsum bdag nyid dag la gnas / /
zhes dang /
bskyed rim chen mor mkhas grub thams cad mkhyen pas /
'jigs byed kyi rtsa rgyud rgyas pa'i gleng gzhir rdo rje mkha' 'gro'i padma la bzhugs par bshad pa de nyid dang /
rgyud gzhan du bzhugs pa po rdo rje can du bshad pa'i dod /
rgyud der rdo rje 'jigs byed ces gsungs pa de yin par bshad cing /
zhes dang /
de bzhin du 'grel chen dri med 'od las /
de bzhin du stong phrag sum cu rtsa drug pa'i rnal 'byor rjes su rig pa las| rdo rje mkha' 'gro'i padmar gnas / /
zhes pa nas /
srid gsum bdag po yang dag gnas / /
zhes bya ba la sogs pas rnal 'byor rjes su rig par bzhugs pa'i gnas bstan to / /
zhes dang /
gnas der rdo rje 'jigs byed la yum gyis zhus tshul yang /
'grel chen du drangs pa'i rnal 'byor rjes su rig pa'i rgyud las /
dpal ldan sna tshogs gzugs can mas / /
rdo rje 'jigs byed la btud zhus / /
rnal 'byor rjes su rig pa'i rgyud / /
rdo rje sems dpa' bde mchog ci / /
zhes dang /
bskyed rim chen mo las /
rdo rje mkha' 'gro zhes pa de la ni sna tshogs gzugs can ma zhes kyang bshad de /
rdo rje ro langs ma dang don 'dra la /
bde mchog gi rgyud rgyas pa yum phag @# / /
mos zhus pa ltar /
'di yi rgyud rgyas pa yang 'jigs byed rang gi yum sna tshogs gzugs can mas zhus par ston pa'i 'jigs byed kyi rgyud rgyas pa'i tshig dus 'khor 'grel chen du drangs pa /
zhes dang| 'grel chen r+wa 'gyur las kyang /
de bzhin du rnal 'byor rjes su rig pa las /
sna tshogs gzugs can ma yis zhus pa /
sna tshogs gzugs can dpal phyag 'tshal / /
rdo rje 'jigs byed la zhus pa / /
rnal 'byor rjes rig rgyud ni ci / /
rdo rje sems dpa' bde ba che / /
zhes bya ba la sogs pas rnal 'byor rjes su khyab pa zhus so / /
de bzhin du 'bum par brjod pa las /
rdo rje phag mos zhus pa /
rdo rje phag mos phyag 'tshal te| |srid gsum bdag po khrag 'thung la / /
zhes sogs gsungs pa'i phyir dang /
de dus ston pa'i gsung la nyan pa'i 'khor yang /
'grel chen dri med 'od r+wa 'gyur las /
sangs rgyas dang byang chub sems dpa' dang /
khro bo'i rgyal po dang /
lha dang /
klu dang /
lha nyid dang /
lha mo'i tshogs kyis yongs su bskor ba zhes bya ba ni /
sangs rgyas ni mi bskyod pa la sogs pa'o / /
byang chub sems dpa' ni kun tu bzang po la sogs pa'o / /
khro bo'i rgyal po ni rdo rje gtsug tor la sogs pa'o / /
lha ni dbang phyug la sogs pa'o / /
klu ni mtha' yas la sogs pa'o / /
lha mo ni rdo rje dbyings kyi dbang phyug ma la sogs pa dang /
chos kyi dbyings ma la sogs pa dang /
shin tu sngo bsangs ma la sogs pa dang /
tsa ra tsi ka la sogs pa dang /
gau ri la sogs pa dang /
khyi gdong ma la sogs pa dang /
'di rnams 'dus pa ni tshogs te /
de rnams kyis yongs su bskor ba ni lha nyid dang lha mo'i tshogs kyis yongs su bskor bzhes bya'o / /
zhes gsungs pas so / /
de dus kyi rgyud rnams nyan pa'i thun mong gi 'khor bstan pa yin pas /
de dus kyi rgyud 'di dag sogs nyan pa'i 'khor gsal pa 'di 'dra gcig kyang bshad rgyu med par bod rgan mang pos snang ba gang dran mang po bris pa ni 'khrul pa'i tshong zong du mkhas pas shes par gyis shig /
'di dag 'grel pa skor gsum sogs dang sbyor rgyu mang ngo / /
Tika chen ltar na gnas der dus de nyid du rgyud sde bzhi po mtha' yas pa gsungs pa yin te /
dus 'khor rtsa rgyud las /
ston pas bya rgod phung po ru / /
shes rab pha rol phyin tshul bzhin / /
chos bstan dpal ldan 'bras spungs su / /
de bzhin gsang sngags tshul rab gsungs / /
zhes pa dang /
mtshan brjod 'grel pa nyi ma dpal ye shes kyis mdzad pa las /
'dir nges par dpal ldan 'bras spungs rgyal ba'i mchod rten chen por sangs rgyas bcom ldan 'das shAkya seng+ge zhes bya ba la rgyud sna tshogs pa nyan par 'dod pa rnams kyis gsol pa btab pas dpyid zla 'bring po'i nya la dpal chos kyi dbyings gsung gi dbang phyug gi dkyil 'khor dang /
de'i steng du dpal ldan rgyu skar gyi dkyil 'khor @# / /
dang po'i sangs rgyas rnam par spros nas /
der nyi ma de nyid la lha la sogs pa rnams la sangs rgyas kyis dbang bskur nas rgyas pa dang bsdus pa'i dbye bas gsang sngags kyi tshul thams cad bstan to / /
zhes gsungs pa'i rgyud sna tshogs nyan 'dod pa dang /
nyi ma de nyid la zhes dang /
rgyas bsdus kyi dbye bas sngags kyi tshul lam theg pa thams cad gsungs par bshad cing /
'grel pa gsum na grub mtha' dang rgyud mang po'i lung 'byung bar ma zad /
sgrub ler dkyil 'khor gyi gtso bo 'phos na lnga brgya dang brgyad cu rtsa drug dang /
'khor lo sdom pa che chung gnyis dang /
sgyu 'phrul gsum dang /
gsang 'dus drug sogs dang /
kun bsdoms na dkyil 'khor bdun brgya dang nyer bdun bshad cing /
le'u gzhan du 'jigs byed kyi 'khrul 'khor bshad pa dang /
de dus mtshan brjod kyang gsungs la /
mtshan brjod las /
rdo rje 'jigs byed 'jigs par byed / /
sogs gsungs pa'i phyir /
! /
gsungs tshul gnyis pa yang 'thad de /
'di skad ma smos pas 'di'i rgyud rgyas pa la 'char nub med par bstan par rgya bod kyi mkhas grub dag gsungs pa ltar yang yin /
gnas 'og min tu rje btsun gyis sa bcu'i byang sems rnams la gsung dbyangs rnam pa thams cad pa rgyun mi 'chad pas kyang gsungs pas so / /
dang po ni /
rtog bdun gyi rgya 'grel ye shes 'byung gnas kyi slob ma lA li tas mdzad pa las /
de nas zhes bya ba la sogs pa la /
'dir 'di skad ces bya ba la sogs pa'i gleng gzhi ci'i phyir ma gsungs she na /
mi gnas pa'i mya ngan las 'das pa'i phyir de rgyun du gnas pa'o / /
yongs su mya ngan las 'das pa yin na ni /
de ltar na ma 'ongs pa'i dus na 'di skad bdag gis thos pa zhes bya ba la sogs pas gleng rigs te /
de bas na gzhan du sdud pa po zhes bya ba ni /
ston pas sems can rnams gzhug pa'i don du 'di skad ces bya ba la sogs bsdus nas bstan pa yin te /
de yang gzhung las /
sdud pa po nga chos kyang nga / /
'khor gyi tshogs ldan nyan po'ang nga / /
zhes gsungs pa'i phyir ro zhes pa la 'dod ces gsungs pa dang /
bde mchog TIka chen las kyang bshad do| |gnyis pa ni /
sgyu dra las /
'das pa'i sangs rgyas rnams kyis gsungs / /
ma 'ongs rnams kyang gsung 'gyur la / /
de ltar byung ba'i rdzogs sangs rgyas / /
yang dang yang du gsungs pa gang / /
zhes dang /
rdo rje 'jigs byed 'jigs par byed / /
ces sogs dang /
nag po pa'i 'grel pa mngon par mthong ba'i lam gyi sgron me las byang chub thugs su chud pa'i gnas 'og min gyi gnas su gsungs par bshad pa dang /
sgyu dra'i rgyud 'og min du de ltar gsungs par kun snying gis bshad pa dang /
gsung gi khyad par yang /
tshig thams cad bskyed pas tshig rje dang /
tshig sbyor 'byung ba rgyun mi 'chad pas tshig bdag dang /
skad rigs thams cad la dbang bas tshig la @# / /
dbang ba dang /
yul dus gnas skabs thams cad du rgyun mi 'chad pas tshig mtha' yas zhes bshad pa'i phyir /
sgyu dra las /
tshig rje tshig bdag smra mkhas pa / /
tshig la dbang ba tshig mtha' yas /
zhes dang /
mtshan brjod kyi 'grel chen 'jam dpal grags pas mdzad pa las /
tshig 'byung ba rgyun mi 'chad par sbyor bas na tshig bdag go /
zhes pa nas /
de bas na yul dang dus dang gnas skabs kyi bye brag gis rgyun 'chad pa med par rnam pa thams cad du rgyun mi 'chad pa'i tshig gi rgyun 'byung bas na tshig mtha' yas /
zhes gsungs so / /
'di dag shin tu gsal lo /
! /
sngar gyi khyad par gsum pa dbang phyug 'dul ba'i ched du sa steng du gsungs pa shin tu 'thad de /
slob dpon zhi ba ye shes kyis /
dbang phyug chen po'i dkyil 'khor na / /
dbang med dad bas 'dus pa dang / /
zhes dang /
'dod chags chen po 'dul ba'i phyir / /
rtag tu ling+ga rgyas pa'i tshul / /
zhes dang /
slob dpon mi bskyod pa'i 'grel pa las kyang /
mtshan ma 'greng ba zhes bya ba ni /
'dir lha chen po dang 'dra bar bstan pa des 'dul ba'i phyir te /
de ni lhag par chags pa can yin pas lo gsum du dka' thub bzlog pa'i dang gnyis kyis gnyis sprad pa'i bde bas ma tshim zhing rtag tu mtshan ma las su rung ba'o / /
zhes grags so / /
de bas na /
chags pa dang ldan zhe sdang brda' / /
lha chen tshangs pa khyab 'jug 'dul / /
zhes bshad do / /
zhes dang /
sgyu dra las kyang /
srid pa'i ri bo chen po 'joms / /
sogs dang /
de'i 'grel chen 'jam dpal grags pas mdzad pa las /
yang na srid pa ni lha chen po ste /
de yang bdag nyid che ba nyid kyi dngos por sprul nas ri'i rgyal po ri rab bzhin du 'khor gyi tshogs dang bcas pas yongs su bskor la shin tu drag cing drag shul che ba'i 'jigs byed chen po'i gzugs 'jigs su rung ba bstan nas gzhan kun tu skrag pa'i bsam pas gnas pa la /
de 'dul bar bya ba'i phyir rje btsun 'jam dpal gzhon nu'i rol pas sems can gdug pa 'di 'dul bar mi nus so snyam du dgongs nas rdo rje 'chang chen por gyur te /
srid pa'i ri bo 'joms par mdzad pas na /
srid pa'i ri bo chen po 'joms / /
zhes bya ste /
zhes gsungs /
chags can dbang phyug dang /
zhe sdang can khyab 'jug dang /
gti mug can tshangs pa 'dul bar byed pa yin te /
sgyu dra las /
mchod pa chen po chags pa che / /
zhes dang /
de'i 'grel chen 'jam dpal grags pas mdzad pa las /
de yang 'dod chags che ba ni lha chen po yin te /
des lha'i lo stong gi bar du 'khrig pa chen po spyad kyang chung ma tsam yang ngoms par ma byas te /
u ma gcig bu yang tshim par ma gyur to / /
zhes pa nas /
rje btsun 'jam dpal gyis ni sems can thams cad skye ba med pa'i dga' bas tshim par mdzad de /
che ba bas kyang ches che ba'i phyir /
mchod pa @# / /
chen po 'dod chags che / /
sems can thams cad dga' bar byed / /
ces bya'o / /
zhes dang /
sgyu dra las /
mchod pa chen po zhe sdang che / /
zhes pa'i 'grel chen las /
zhe sdang che ba ni khyab 'jug ste /
zhe sdang gi dbang du gyur pas lha ma yin thams cad la sogs pa gsod kyang rang gi sems la gnas pa'i nyon mongs pa'i dgra ni bzlog par mi nus so / /
zhes dang /
sgyu dra las /
mchod pa chen po gti mug che / /
zhes pa'i 'grel chen las /
gti mug che ba ni tshangs pa ste /
gti mug las byung ba'i srog chags la 'tshe ba dang nye bar ldan pa'i mchod sbyin ston pas /
rang gi rgyud du gtogs pa'i gti mug gis kun tu rmongs pa'i phyir ro / /
yang 'jam dbyangs ni /
mchod pa chen po gti mug che / /
gti mug blo ste gti mug sel / /
zhes bya ba ste /
zhes gsungs pa dang /
'di dag zhabs 'og tu mnan pas kyang shes la /
slob dpon zhi ba ye shes kyis kyang /
dbus kyi zhal gsum 'bar ba ni / /
khro dang chags dang zhi ba'i tshul / /
zhes gsungs pa'i dgongs pa dang /
slob dpon mi bskyod pa'i lung drangs pa'i don yang de ltar ro /
! /
rtsa ba'i khyad par bzhi pa gshin rje chos kyi rgyal po ma mo dregs pa can mtha' dag 'dul ba'i ched du /
ri rab kyi rtsa ba'i lho phyogs nang gi rgya mtsho'i pha rol thod pa lcags kyi grong khyer du yang gsungs te /
de yang lho phyogs phyi'i rgya mtsho'i pha rol gyi 'og gser gyis gzhi rim pa bdun gyi 'og na gshin rje chos kyi rgyal po'i pho brang /
rgyu las rtsub po dang nyon mongs gdug sems kyi rgyu las grub pa'i phyi lcags kyi khang pa sgo med mun khang bcu drug pa /
bar bcu gnyis pa dang brgyad pa /
nang lcags khang zur gsum pa phyi la mi ro rta ro gsar rnying du mas gang ba /
nang khrag gi mtsho dang /
kha thod skam gyis bu shu byas pa /
de na las ngan pa rtsub po smin pa'i gshin rje rang rgyud pa ma rungs pa dag dang mthun pa'i sprul pa'i gshin rje chos kyi rgyal po yum tsa muN+Ti dang /
'khor gshin rje pho brgyad /
mo bcu gnyis /
ging bco brgyad sogs gnas pas sa gsum dbang du bsdus te /
phyogs skyong bcu /
rgyal po chen po sde bzhi /
tshangs pa dbang phyug sogs dang /
dbang po sogs nye dbang so gnyis /
dur khrod chen po brgyad kyi ging brgyad /
'og gi klu brgyad /
'byung po'i rigs /
sa steng gi nad brgyad /
gdon brgyad dang /
ro langs kyi rigs /
tsha rims ro langs dmar po mgo gsum lag gsum dang /
grang rims ro langs sngo skya mgo gsum lag gsum sogs rims brgyad rgyu skar nyer brgyad dang bcas pa dbang du bsdus nas sems can mi dge spyod du 'jug la nad rims sna tshogs gtong bar byas pas /
rje btsun 'jam pa'i dbyangs la phyag rdor dang yum sna tshogs gzugs can mas de dag 'dul bar gsol ba btab pas /
rje btsun dpal rdo rje 'jigs byed zhal dgu phyag so bzhi zhabs bcu drug pa @# / /
mtshan ma gyen 'greng gi rnam pas lho phyogs rgya mtsho'i phar rgal te /
gshin rje 'khor bcas sku gsung thugs rdo rje gsum gyi tsham rngam gyis 'dul bar mdzad pa'i phyir te /
mchog gi dngos grub brnyes pa dar+pan atsAr+ya'i 'tsho ba'i de nyid las /
lho phyogs sa 'og rim pa bdun / /
sgo med mun khang bcu drug na / /
chos kyi rgyal po las kyi 'khor / /
bye ba 'bum bcas gshin rje ste / /
brgyad gnyis grub pa phun sum tshogs / /
gdul dka' 'dul phyir mi sdug gzugs / /
'jam pa'i dbyangs gang de yi gshed / /
ces dang /
gtam rgyud kyi rtog pa las /
de nas yang dag bshad bya ba / /
bcom ldan nyid kyi sku gsung thugs / /
rdo rje rnams las byung ba yi / /
rdo rje 'jigs byed chen po yis / /
lho phyogs rgya mtsho'i phar rgal nas / /
de na gshin rje'i grong khyer ni / /
ga la pa yi gnas su byon / /
zhes dang /
grub dbang zhi ba ye shes kyis /
gnyis med thun mong ma yin khyab pa'i sku / /
kun la snyoms mdzad rgyal ba kun gyi yab / /
chos kyi dbyings gyur rgyal ba kun gyi yum / /
ye shes sems dpa' rgyal ba kun gyi sras / /
phyag 'tshal 'jam dpal dpal gyur rdzogs pa khyod| |chos kyi sku la byams sdang mi mnga' yang / /
srid gsum gdug pa ma lus 'dul ba'i phyir / /
thugs rje'i thabs kyis khro rgyal skur bstan pa / /
'jigs byed gshin rje gshed la phyag 'tshal bstod / /
ces gsungs pa'i phyir /
de dag btul tshul rgyas par cho 'phrul bzhi'i sgo nas btul ba sgyu 'phrul dra ba'i rgyud kyi dgongs pa ltar 'og tu 'chad la /
gtam rgyud ltar sku gsung thugs kyi rdo rje gsum gyis drag shul gsum gyi sgo nas btul te /
sku'i drag shul zhal dgu phyag so bzhi zhabs bcu drug pa bskal pa'i me ltar bzod par dka' bas zhabs bcu drug gis lcags mkhar bcu drug brdzis shing sa gsum g.yos /
gsung gi drag shul ha ha hi hi sogs drag shul chen po bton /
thugs kyi drag shul snying rje chen pos 'gro ba mtha' dag nyer 'tshe thams cad dang bral /
nad dang 'jigs pa thams cad nye bar zhi na snyam du dgongs pas thugs ches cher bskyod cing /
gdug pa can 'dul ba'i ting nge 'dzin la mnyam par bzhag pas /
'ur 'ur chem chem sogs dang /
mtha' mtho na dbus dma' /
dbus mthon mtha' dma' /
shar mtho na nub dma' ba sogs rnam pa drug tu g.yo bar mdzad de /
gshin rje 'khor bcas skrag brgyal rengs par mdzad nas dam la btags /
bstan pa bsrung bar khas blangs pa de yin pa'i phyir /
gtam rgyud kyi rtog pa las /
mi bzad zhabs ni bcu drug gis / /
lcags mkhar sgo med bcu drug brdzis / /
ye shes rtse gcig mtshan ma yis / /
dbus kyi lcags mkhar chen po brdzis / /
de tshe bdud chen las rgyal bas / /
ha ha hi hi sgra bsgrags pas / /
zhes dang /
lha btsun rin rgyam gyi bskyed rim las kyang /
bcu drug zhabs ni brdabs pas @# / /
lcags mkhar bcu drug 'jigs mdzad cing /
zhes dang /
sna tshogs gdug pa 'dul phyir /
zhes dang /
zhi ba ye shes kyis /
dur khrod chen po'i dkyil 'khor na / /
bdud dang gshin rje thabs kyis 'dul / /
ma mo mkha' 'gro dbang du sdud / /
ces gsungs so / /
de'i tshe skrag nas srog gi snying po phul te so sos 'phrin las bsgrub par khas blangs shing /
bcom ldan 'das kyis kyang lnga brgya tha ma la /
sangs rgyas kyi bstan dgra dang bdud rigs kyi tshogs 'dul bar gyis zhes bka' bsgos pa rnams yin te /
de'i tshe gshin rje chos kyi rgyal po'i 'khor du gtogs pa'i sa 'og sa steng sa bla'i dregs byed so gnyis 'khor bcas dang| gnas gsum gyi mkha' 'gro chos skyong rnams kyis kyang srog snying ya sogs so gnyis dang /
phyogs skyong bcus hrIHSh+T+rI dang /
phyogs bzhi dang /
sa la spyod pa dang /
mkha' la spyod pa dang /
'byung po'i phyogs gtogs thams cad kyis kyang yi ge bdun phul te bcom ldan 'das kyis sngags su byin gyis brlabs bar mdzad pa ni /
gtam rgyud kyi rtog pa las /
chos kyi rgyal po la sogs pas / /
gzir bzhin du ni rab smras pa / /
dpa' bo chen po ga la ci / /
dpa' bo'i dgongs pa bdag gis bgyid / /
bdag cag srog gi snying po rnams / /
tshul bzhin 'bul gyi dpa' bos bzhes / /
ya ma rA dza sa do me ya /
ya me do ru Na yo da ya /
ya da yo ni ra yak+She ya| ya k+She yats+tsha ni rA ma ya /
de skad ces ni smras pa dang / /
zhes gsungs la /
lA li tas /
sha dang bza' ba thams cad kyi / /
phud ni gshin rje gshed la 'bul / /
lhag ma 'byung po'i tshogs la sbyin / /
oM b+hU tsa ra NaM /
ya pa tA la tsa ra ya sogs gsungs pa'i dgongs pa dang /
srog snying phul nas thun mong du thams cad kyis dkon mchog gi sku dgra 'dul ba dang bar gcod kyi bdud rigs rnams tshar gcod pa dang rgyal ba'i bstan pa'i bya ra mel tshe bsrung mar khas blangs shing /
gshin rje 'khor bcas kyis kyang rim pas smyo 'bog dang /
glang thabs dang /
pho log dang /
lhog pa dang /
grum bu dang /
gzer nad dang /
khrag skyugs rims nad dang /
mkhris pa dang /
skya rbab dang /
khrag gzer dang /
phyed nad dang /
mgo skyel dang /
gzhog skam dang /
rangs pa dang /
cho 'phrul sogs gtong bar so sos khas blangs shing de rnams kyis rigs bzhir khyad par du rgyu ste /
nyer drug la mgo 'khor ba dang /
nyer bdun la khrag skyugs pa dang /
nyer brgyad la lus ngag yid gsum rengs pa dang /
brgyal ba dang /
nyer dgu la gsod par byed par khas blangs /
dpa' bo mkha' 'gro lha sogs gzhan gyis kyang zhi rgyas dbang drag gi las sogs byed bar khas blangs /
slob dpon zhi ba ye shes kyis /
bcom ldan chos rje 'jam dbyangs spyan lam du / /
bdud 'dul bstan pa bsrung bar khas blangs pa / /
las kyi gshin rje ma mo @# / /
mkha' 'gro ma / /
'byung po ro langs ci bgyi bka' nyan tshogs / /
zhes gsungs pa'i don bzhin mkhas grub du mas bshad cing /
de'i tshe bcom ldan 'das kyis de dag zhabs 'og tu mnan bzhin du bka' bsgos tshul yang /
btsun pa khrims la mi gnas /
sngags pa dam tshig med pa dang /
rgyal rigs chos bzhin mi byed pa dang /
skye bo spyod ngan sna tshogs dang /
khyad par chad dang /
dge 'dun gyi rdzas la brku ba'i tshe gnam la char med /
sa la lo tog dang bcud med pa 'byung /
de'i dus su 'di'i rnal 'byor pa mang du 'byung /
de rnams kyi bka' bzhin du bgegs zhi ba sogs kyi 'phrin las thogs med bsgrub par gyis shig /
ces bka' bsgo bar mdzad pa'i phyir te /
gtam rgyud las /
rdo rje 'jigs byed chen po yis / /
chos kyi rgyal po la sogs pa / /
gshin rje'i pho nya thams cad kun / /
sgrol ba'i gying du byin gyis brlabs / /
ma dang sring mo bu mo rnams / /
'khor bcas kun la bka' bsgo ba / /
lnga brgya dus kyi tha ma la / /
nga yi bstan pa 'byung ba'i tshe / /
rnal 'byor rigs 'dzin mang ldan pas / /
bka' bsgo'i las rnams tshul bzhin gyis / /
zhes gsungs te mnan bzhin du mna' bor ro / /
zhes dang /
slob dpon zhi ba ye shes kyis /
g.yas kyi zhabs brgyad bskums pa ni / /
dregs pa'i lha brgyad thabs kyis gnon / /
g.yon gyi zhabs brgyad brkyangs pa ni / /
dregs pa'i lha mo brgyad la rol / /
zhes sogs gsungs so /
! /
lnga pa rdo rje gdan du bdud 'dul ba'i tshe yang dmar nag 'jigs gsum sogs sna tshogs su sprul te /
bdud kyis kho khro bo de dang des btul snyam pa'i snang ba skyes nas kyang btul bar mdzad pas /
phyis kyi rjes 'jug gi gdul byas kyang de bsgom na 'dul bar byin gyis brlabs pa'i phyir /
dper na mdo phyogs phal cher du byams pa'i ting nge 'dzin gyis btul ba ltar dgra nag gi rgyud las gshin rje gshed dgra nag bcu gsum ma sprul nas btul bar mdzad pa'i phyir /
dgra nag gi rgyud las /
de nas gtam rgyud bshad par bya ste /
bcom ldan 'das mngon par byang chub pa'i dus su bcom ldan 'das thub pa chen po la byang chub kyi bar du gcod pa'i phyir /
shin tu 'jigs su rung ba'i 'jigs pa chen po ston cing bdud kyi dbung chen po lhags te /
de'i dus na bdud chen po las mchog tu rnam par rgyal ba zhes bya ba'i ting nge 'dzin la snyoms par zhugs te /
bcom ldan 'das nyid kyi sku gsung thugs rdo rje rnams las gshin rje gshed kyi khro bo nges par phyung ste /
bcom ldan 'das kyis nges par phyung nas kyang lag na rdo rje thub pa chen po'i bka' bzhin byed pa la phyag na rdo rje khyod 'di lta bu'i gshin rje gshed kyi khro bo'i gzugs su bsgyur te /
bdud dang klu dang gnod sbyin dang lha ma yin dang /
lha rnams kyang choms shig /
chings shig /
gtogs shig /
ces gsungs pa'i phyir /
'dis @# / /
sngags kyi gdul bya la sde brgyad yod par yang shes so /
! /
gnyis pa gdul bya rab kyi blo ngor gnas dus mtha' yas par gdul bya mtha' yas par dus gcig sogs la gsungs tshul zhib mo rgyud dang 'grel pa bstan bcos du ma'i dgongs par bshad pa ni /
bskyed rim chen mo las /
rgyud rgya gzhung gang nas kyang zur tsam yang ma byung zhing khungs rnam dag gang gis kyang yid ches bskyed par byar med pa'i gtam rgyud snga ma dag la tshad mar bzung na mdo rgyud bstan bcos dang legs par 'gal ba'i cal col du ma smra dgos pa 'byung ngo / /
zhes gsungs pa ltar mdo rgyud bstan bcos tshad ldan gang nas kyang mi 'byung ba'i tshe kyi lo rgyus dang /
lha'i mdzad pa la tshad mar byas na gnas skabs dang mthar thug gi don ma yin ba chen po bskyed pas /
de dag spangs te rgyud dang 'grel pa gzhan gyis zur tsam bshad pa mang la /
'jam dpal zhi drag gi rgyud dang 'grel pa skor nas ci tsam byung ba'i phyogs gcig mkhas grub yongs kyi 'khor los bsgyur ba chen po'i bskyed rim gyi man ngag mkhas pa'i dbang po rgyun mchad pa'i gsung rgyun rtsa ba'i bla ma srad rdo rje 'chang gi gsung rgyun bzhin brjod na /
de yang spyir 'jam dpal mtshan brjod la bkral tshul mang yang /
'phags yul gyi mkhas grub chen po 'jam dpal grags pa'i gsung dang /
zhi ba ye shes sogs kyi gzhung la brten nas bshad tshul ni /
gnas dag mdag gi 'jig rten gyi khams nam mkha'i mtha' yas par dus gang la gang 'dul gyi dus su 'khor gdul bya rab sa yi dbang phyug thob pa'i rgyal sras chen po mtha' yas pa rnams dang /
de 'dra'i dpa' bo mkha' 'gro sangs rgyas kyi zhing rab 'byams kyi rdul snyed dang /
sangs rgyas byang chub sems dpa' chen po rnams kyi sgyu 'phrul gyis sprul pa'i lha'i rnam can dang /
de bzhin du klu'i dang /
gnod sbyin gyi dang /
srin po'i dang /
ma mo'i dang /
gshin rje'i dang| gzugs dang spyod pa ma nges pa'i 'byung po'i rnam can re re la mtha' yas pa'i 'khor pho nya bka' nyan ci bgyi tshogs dpag med dang /
gdul bya'i 'gro bar gtogs pa'i lha klu gnod sbyin gshin rje ma mo lha ma yin srin po sogs sde brgyad dang /
dregs byed so gnyis sogs kyi dbus la sogs par nam mkha'i mtha' khyab tu gdul bya gang la gang 'dul gyi mdzad par mi dang gcig char du sku gsung thugs zhi drag gi rol pa mtha' yas pas gdul bya 'dul bar mdzad pa 'khor ba ji srid gnas kyi bar du ston pa'i phyir /
ji skad du 'jam dpal las /
dpa' bo bdud dgra bdud 'dul ba / /
bdud bzhi'i 'jigs pa sel bar byed / /
ces dang /
'grel chen las /
de ltar re zhig nang gi nyon mongs pa rnams las nges par rgyal nas phyi rol gyi lha'i bu'i bdud la sogs pa rnam par bzlog cing bcom par bstan pa'i phyir /
dpa' bo zhes bya ba la sogs pa gsungs te /
bdud rnams dgrar gyur pa gang @# / /
yin pa'am bdud rnams kyi dgra yin pas na bdud kyi dgra'o / /
bdud las rgyal bar mdzad bas na bdud thul ba'o / /
de nyid kyis na phyi dang nang gi bdag nyid can gyi dgra bo nges par bzlog par mdzad pa'i brtson 'grus dang ldan pas na dpa' bo'o / /
yang na tshangs pa dang /
dbang phyug chen po dang /
khyab 'jug mthus zil gyis gnon par mdzad nas /
tshangs ma dang /
dbang phyug ma dang /
khyab 'jug ma dang /
'dod pa'i lha'i dga' ba mo mthu stobs kyis de rnams blangs pa ste /
drag po'i stobs kyis len par mdzad pas na dpa' bo ste /
'jig rten pa'i dpa' bo rnams kyang 'jigs pa med pa dang /
snying stobs dang ldan pas gzhan dag zil gyis gnon pa'i rang bzhin can la dpa' bo zhes bya'o / /
bdud bzhi ni phung po'i bdud dang /
nyon mongs pa'i bdud dang /
'chi bdag gi bdud dang /
lha'i bu'i bdud ces grags pa ste /
de rnams las 'jigs pa gang dag yod pa de dag mthar 'byin cing sel bar mdzad pas na /
bdud bzhi'i 'jigs pa sel bar byed / /
ces bya'o / /
gang gi phyir bdud thams cad kyi dpung ste /
bdud thams cad kyi sde las rgyal bar mdzad cing /
pham par byed de /
de nyid kyis na /
rdzogs pa'i sangs rgyas 'jig rten 'dren / /
zhes bya'o / /
zhes dang /
yang de nyid las /
rdzogs pa'i sangs rgyas 'gro ba rnams kyi bla ma de sems can thams cad kyi don gyi phyir /
thogs ba med par bzhud pa nyid du bstan par bya ba'i phyir /
'jig rten gsum po gom gcig bgrod / /
mkha' ltar mtha' med rnam par gnon / /
zhes bya ba gsungs te /
'jig rten gsum po thams cad cig car gom pa gcig pa'i gom pas 'gro ba gang yin pa de la de skad ces bya'o / /
de bzhin du nam mkha' la ni mtha' med pas de'i mthar thug pa'i rnam par gnon pa dang ldan pas na /
mkha' ltar mtha' med rnam par gnon / /
zhes gsungs pa 'di bshad gzhir byas nas 'og ma dag gis rgyas par rim pas bshad par bya'o / /
de yang yin te /
phyogs bcu'i 'jig rten gyi khams rnams su skal pa dang ldan pa la chos ston pas na /
'jam dpal las /
phyogs bcu'i chos kyi rnga bo che / /
zhes dang /
'grel chen las /
phyogs bcu'i 'jig rten gyi khams rnams su skal ba dang ldan pa'i sems can rnams dang rjes su mthun pa'i chos ston pa'i sgras mngon par dga' bar mdzad pas na /
phyogs bcu'i chos kyi rnga bo che / /
zhes gsungs /
de yang chos sku'i gzugs med pa dang /
longs sku mtshan dpes spras pas na gzugs bzang ba dang /
'jam dpal las /
gzugs med gzugs bzang dam pa ste / /
zhes so / /
sprul sku chu nang gi gza' dang rgyu skar ltar zhi drag gang 'dul ston pas na sna tshogs gzugs can yin pa ni /
'jam dpal 'grel chen las /
sprul pa'i sku gdul bya rnams dang mthun par sna tshogs pa'i gzugs @# / /
kyi sku yang dag par ston par mdzad bas na /
sna tshogs gzugs can no / /
zhes so / /
de yang yid ltar yid tsam gyis skyed pa dang /
brtan g.yo'i gzugs thams cad la dbang bsgyur pa thob pas na /
'jam dpal las /
yid las skyes /
gzugs rnams thams cad snang ba'i dpal / /
zhes gsungs /
de yang snga phyi mi dgos par cig car du 'jig rten gyi khams thams cad du gdul bya'i rgyud dang 'tsham pa'i sku gsung thugs kyi bkod pa ston pas na /
gzugs brnyan ma lus 'chang ba /
zhes mtshan gsol ba ni /
'grel chen las /
'jig rten gyi khams ma lus pa rnams su cig car 'dul bya'i skye bo dri ma med pa'i chu lta bu'i rgyud la gzugs brnyan 'char ba so sor snang bar mdzad pas na /
gzugs brnyan ma lus 'chang ba po / /
zhes gsungs /
de yang 'jig rten gyi khams thams cad du thogs pa med pa'i nus pa mi g.yo bas na /
tshugs pa med pa'i mtshan dang /
khams gsum gyi bdag po tshangs pa dang dbang phyug chen po sogs kyi lha rnams sku khro bo sna tshogs pas zil gyis gnon pas na che bar grags pa khams gsum dbang phyug chen po'i mtshan 'chang ba'i phyir| 'jam dpal las /
tshugs pa med cing che bar grags / /
khams gsum dbang phyug chen po ste / /
zhes dang /
'grel chen las /
khams gsum ma lus pa'i bdag po nyid du byed pa'i dbang phyug chen po la sogs ba rnams kyi yang de nyid gcig pu dbang phyug chen po yin zhing /
zil gyis mi gnon pa'i sku mnga' bas na /
che bar grags /
khams gsum dbang phyug chen po ste / /
zhes bya'o / /
zhes gsungs so / /
de ltar gdul bya sna tshogs kyi don cig car mdzad pa yang stobs bcu'i dbang gis yin te /
'grel chen las /
de ltar stobs bcu dang ldan pas zil gyis mi gnon cing chags pa dang thogs pa med pa'i nus pas 'gro ba ma lus shing sna tshogs pa mos pa tha dad pa'i dbye bas phye ba'i 'gro ba'i don thar pa thob pa'i mtshan nyid can skal ba ji lta ba bzhin mdzad pas na /
kun gyi don ni ma lus byed / /
ces bya ste /
'jam pa'i dbyangs so / /
zhes gsungs /
mA ya zhes pa sgyu 'phrul dang sprul pa gnyis kar 'jug cing sprul pa'am sgyu 'phrul mtha' yas pas sems can gyi don mdzad pas na mtshan yang sgyu 'phrul du btags pa du ma yod pa'i don bzhin skye bo'i yid du 'thad par sprul pas na mkhas pa'i mtshan dang /
gdul bya dang mthun par gzugs ston pas na sgyu 'phrul chen po 'chang dang /
gdul bya ngan song ba rnams kyang sgyu 'phrul chen po sangs rgyas la 'god pas na /
sgyu 'phrul chen po'i don sgrub pa dang rnam pa thams cad du sems can gyi don la dgyes pas na skyu 'phrul chen po dga' bas dga' dang /
de ltar sna tshogs sprul pas sgyu 'phrul chen po mig 'phrul can zhes bya ba yin te /
'jam dpal 'grel chen las /
sprul @# / /
pa'i sgo'i khyad par du gyur par bstan pa'i phyir /
mkhas pa sgyu 'phrul chen po 'chad / /
sgyu 'phrul chen po'i don sgrub pa / /
sgyu 'phrul chen po dga' bas dga' / /
sgyu 'phrul chen po mig 'brul can / /
zhes bya ba gsungs te /
skye bo rnams la ji ltar sdug pa de lta bu'i rang bzhin can gyi sku ston par mdzad pas na mkhas pa'o / /
gdul bya'i sems can ji ltar 'dul ba dang rjes su mthun pa'i gzugs sprul pa ste /
de lta bu'i sgyu 'phrul mnga' bas na sgyu 'phrul chen po 'chang ngo / /
zhes pa nas /
de nyid kyi phyir /
sgyu 'phrul chen po mig 'phrul can / /
zhes bya'o / /
zhes gsungs /
des na da lta'i rten brten pa'i dkyil 'khor sogs sprul pa thams cad kyis gdul bya 'dul par mdzad pa thams cad kyang cho 'phrul dang rdzu 'phrul gnyis su 'du zhing /
rgyal ba kun gyi yab gcig rje btsun 'dis sems can gyi dbye ba dang mthun par rdzu 'phrul dang cho 'phrul mdzad pa ni /
'grel chen las /
da ni rdzu 'phrul dang cho 'phrul gyis 'dul ba'i sems can sdud pa'i rang gi ngo bo bstan pa'i phyir bya ba dang spyod pa dang rnal 'byor rgyud kyi thabs kyi dbye bas sems can rnams kyi don mdzad pas na /
stobs chen pha rol gnon ba po / /
zhes bya ba gsungs te /
de la rdzu 'phrul chen po ni rnal 'byor pa la bya'o / /
zhes gsungs /
de yang sku gsung thugs kyi rdzu 'phrul gsum las /
sku'i rdzu 'phrul ni /
'grel chen las /
de yang rnam pa gsum ste /
lus kyi rdzu 'phrul ni /
'jig rten gyi khams mtha' yas pa na gnas pa'i sems can rnams kyi lus dang rjes su mthun pa'i sku'i mchog cig car ston zhing 'dul bar mdzad pa'o / /
zhes gsungs shing /
de'i rgyas par bshad pa ni /
'jam dpal las /
kun tu 'gro ba'i don yod stobs / /
de bzhin gshegs pa'i yid ltar mgyogs / /
rgyal ba dgra rgyal rnam par rgyal / /
'khor los bsgyur ba stobs po che / /
zhes gsungs pa yin te /
'grel chen las /
rje btsun 'jam dpal gyis 'gro ba thams cad kyi don /
don yod par mdzad pa la sogs pa'i khyad par gyis phul du byung ba'i ngo bo nyid du bstan par bya ba'i phyir /
zhes sogs dang /
de nyid las thams cad du cig car gdul bya rnams la snang zhing gshegs pas na kun tu 'gro ba'o / /
zhes dang /
de nyid las /
don yod pa ni 'bras bu yod pa ste /
gdul bya rnams kyi bsam pa ji lta ba bzhin du rdzogs pa'i 'gro ba gang la yod pa de ni stobs so / /
bshad pa gnyis pa ltar na yang chos kyi sku la mnga' brnyes pas don yod /
thogs pa med par gshegs pa ni thugs su chud pa ste /
de bzhin nyid thugs su chud pas /
skal ba dang ldan pa rnams la yid bzhin gyi nor bu rin po che dang 'dra bar gyur bas na /
kun tu 'gro ba'i don yod stobs / /
zhes bya'o / /
zhes gsungs /
sku'i rdzu 'phrul rgyas pa dang /
khro bo'i skor 'og tu 'chad /
gsung gi rdzu @# / /
'phrul ni /
'grel chen las /
dag gi rdzu 'phrul ni /
sems can thams cad kyi skad dang brdas chos ston par mdzad pa'o / /
zhes dang /
de'i rgyas bshad ni /
'jam dpal las /
bdag med seng+ge'i sgra dang ldan / /
mu stegs ri dwags ngan 'jigs byed / /
ces sogs rtsa 'grel dang /
yang 'grel chen las /
da ni ngag gi rab tu dbye bas bdag por gyur pa nyid du bstan par bya ba'i phyir /
tshig rje tshig bdag smra mkhas pa| |tshig la dbang ba tshig mtha' yas / /
tshig bden pa dang bden par smra / /
bden pa bzhi ni ston pa po / /
zhes pa nas /
don so so yang dag par rig pa de ni don thams cad bstan pa la mi zad pa yin te /
de lta bu'i mi zad par bstan pa'i tshig rnams la dbang phyug tu gyur pas na tshig rje'o / /
zhes dang /
yang de nyid las /
chos so so yang dag par rig pa ni /
gang chos thams cad la rjes su 'jug pa shes pa nas /
ji srid du sems can gyi spyod pa brgyad khri bzhi stong po de dag gi sems kyi 'jug pa dang /
'bab pa shes pa dang /
so so ci rigs par chos ston pa shes pa dang /
dus las mi 'da' bar shes pa dang /
snod kyi bye brag ji lta ba bzhin du shes pa dang /
'bras bu yod par chos ston pa shes pa dang /
ma chad ma lhag par chos ston pa shes pa ste /
de ltar tshig rnams kyi bdag por gyur pas na tshig bdag go /
de la nges pa'i tshig so so yang dag par rig pa ni| gang sems can thams cad kyi skad la 'jug pa shes pa ste /
lha'i skad dang /
klu dang /
gnod sbyin dang /
dri za dang /
lha ma yin dang /
nam mkha' lding dang /
mi 'am ci dang /
lto 'phye chen po dang /
mi dang /
mi ma yin pa'i skad la 'jug pa shes pa ste /
mdor na ji snyed du 'gro ba lngar skyes pa'i sems can rnams kyi skad dang /
sgra dang /
dbyangs dang /
tshig gi lam dang /
nges pa'i tshig dang /
brda dang /
spyod pa ji snyed pa de dag thams cad rab tu shes te /
shes nas kyang sgra de dang de dag dang /
nges pa'i tshig de dang de dag gis sems can de dang de dag la sgra ji lta ba bzhin du 'jug pas chos ston pas na smra mkhas pa'o / /
zhes pa nas /
saM skr-i ta dang /
skad tha mal pa dang /
zur chag pa dang /
sha za'i skad dang /
ma ga d+ha pa'i skad dang /
zung du 'jug pa'i skad dang /
tha dad pa la sogs pa'i skad thams cad la mkhas shing thams cad du tshig gis ston nus pas na tshig la dbang pa'o / /
zhes pa nas /
de bas na yul dang dus kyi gnas skabs kyi bye brag gis rgyun chad pa med par rnam pa thams cad du rgyun mi 'chad pa'i tshig rgyun 'byung bas na tshig mtha' yas zhes bya ste /
zhes gsungs /
gsum pa thugs kyi rdzu 'phrul ni| 'grel chen las /
yid kyi sprul pa ni /
sems can gyi spyod pa'i rjes su zhugs nas yang dag par bskul zhing snang par byas te /
sangs rgyas kyi byang chub la rab tu 'jog par mdzad pa'o / /
zhes so / /
de skad cig ma gcig @# / /
la chos thams cad cig char du rnam rtog med par mngon sum du rtogs pas na lha klu nyan rang kun gyi dbang por gyur pas thub dbang zhes pa ni /
'jam dpal las /
shes rab chen pos skad cig la / /
chos kun khong du chud pa 'chang / /
chos kun mngon par rtogs pa ste / /
thub pa blo mchog yang dag mtha' / /
zhes sogs dang /
rnam rtog thams cad dang bral bas bsam gtan bzhi pa'i rtse mo thob pas na 'jam dpal las /
bsam gtan bzhi pa'i rtse mo 'chang / /
zhes so / /
dpa' bar 'gro ba dang /
rin chen phyag rgya dang /
seng+ge rnam rtsen dang /
zla ba bzang po dang /
zla ba'i rgyal mtshan tog gi ting nge 'dzin sogs mkhyen cing| bsam gtan gyi yan lag len gtong la dbang thob pas na /
'jam dpal las /
bsam gtan yan lag kun shes shing / /
ting 'dzin rig dang rgyud rig pa / /
sogs dang /
nam mkha' lta bur chags pa med| |sems can kun gyi yid la 'jug /
sems can kun gyi yid ltar mgyogs / /
zhes sogs dang /
'grel chen las /
'jam pa'i dbyangs de nyid pha rol tu phyin pa bcu dag pa la sogs pa'i tshul gyis bzhugs so zhes bstan pa'i phyir /
pha rol phyin bcu thob pa ste / /
pha rol phyin pa bcu la gnas / /
zhes pa nas /
thub dbang ngo / /
stobs bcu khyab pa'i bdag ces bya ba ni /
de bzhin gshegs pa'i stobs bcu dang ldan pas na stobs bcu khyab pa'i bdag ste /
gtso bo zhes bya ba'i don to / /
zhes gsungs so / /
des na rdzu 'phrul de dag gi stobs yang /
tshangs pa dang khyab 'jug dang dbang phyug dang sred med kyi bu ste /
bdud bzhi dang /
brgya byin sogs lha lha min klu sogs dang /
mu stegs pa'i drang srong sogs dang /
nyan rang byang sems sa bcu pa man chad kyis sku gsung thugs kyi rnam par sprul pa bstan pa de g.yo ba'am bskyod mi nus pa ni /
'grel chen las /
rdzu 'phrul gyi stobs ni rdzu 'phrul gyi stobs te /
bdud dang mu stegs la sogs pas bskyod par mi nus shing thogs pa med pa'i nus pa dang ldan pa ni stobs zhes bya ste /
de lta bu'i rdzu 'phrul chen po'i stobs dang nye bar ldan pa gang yin pa de ni /
rdzu 'phrul chen po'i stobs dang ldan / /
zhes gsungs /
de yang stobs chen po nges kyang 'jig rten thams cad la khyab pas na shugs che ba dang /
yid bzhin myur bas na mgyogs pa chen po zhes pa ni /
'grel chen las /
g.yo ba med kyang thams cad du bdag nyid kyi dngos po ston pas na shugs chen no / /
de bzhin du yid ltar mgyogs pa'i 'gro ba rnam pas mgyogs pas na mgyogs pa chen po'o / /
gang gi phyir de ltar yin pas na /
rdzu 'phrul chen po ches grags pa / /
zhes bya ba ste /
thams cad kyi gtso bo zhes bya ba'i don to / /
zhes so / /
rdzu 'phrul gyi gom pa gcig gis kyang 'jig rten gyi khams thams cad gnon /
nam mkha'i mthar @# / /
thug par gom pa gcig gis gnon pa ni /
'grel chen las /
rdzu 'phrul gyi rkang pas kyang 'jig rten gyi khams mtha' yas pa gnon par mdzad pas na /
'jig rten khams brgya kun bskyod pa / /
rdzu 'phrul rkang pa'i stobs chen ldan / /
zhes bya ste /
'jig rten khams brgya zhes pa ni nye bar mtshon pa'i don tsam yin gyi /
gzhan du na sa dang po nyid la 'jig rten gyi khams brgya g.yo bar byed po yin pas /
phul du byung ba ci zhig yod par bshad /
ces dang /
yang de nyid las /
rdzogs pa'i sangs rgyas 'gro ba rnams kyi bla ma de thams cad du sems can thams cad kyi don gyi phyir thogs pa med par bzhud pa nyid du bstan par bya ba'i phyir /
'jig rten gsum po gom gcig bgrod / /
mkha' ltar mtha' med rnam par gnon / /
zhes bya ba gsungs te /
'jig rten gsum po thams cad du cig car gom pa gcig pa'i gom pas 'gro ba gang yin pa de la de skad ces bya'o / /
de bzhin du nam mkha' la ni mtha' med pas de'i mthar thug pa'i rnam par gnon pa dang ldan pas na /
mkha' ltar mtha' med rnam par gnon / /
zhes bya'o /
zhes gsungs so / /
de lta bu'i rdzu 'phrul gyi bkod pa re res kyang gdug pa can dang dregs pa can rnams kyi dug lnga sbyangs nas mngon mtho'i dpal dang /
mthar thug nges legs thams cad mkhyen par sbyor bas na /
'dod pa'i don thams cad grub par gnang ba dang /
ngan song ba rnam smin rtsub po myong pa rnams kyang rdzu 'phrul gyi rnam par 'phrul bas /
de'i rgyu las nyon dang bcas pa spyod pa'i thabs ston pas na /
rim bzhin /
'dod pa'i don sgrub dam pa dang /
ngan song thams cad rnam sbyong dang| mgon po sems can thams cad rab grol byed du mtshan grags pa'i phyir /
'jam dpal las /
'dod pa'i don sgrub dam pa ste / /
ngan song thams cad rnam sbyong ba / /
mgon po sems can kun gyi mchog /
sems can thams cad rab grol byed / /
ces dang /
'grel chen las /
'dod pa'i don zhes bya ba la /
'dod pa ni dgos pa'i gtso bo ste sangs rgyas nyid do / /
mtho ris dang /
longs spyod dang /
dbang phyug dang /
rig 'dzin grub pa la sogs pa ni zhar la 'grub ste /
de bas na dgos pa rnam pa gnyis ka'i yang 'dod pa'i don sgrub pa ni rdzogs par byed pa'o / /
zhes dang /
de nyid las /
sems can dmyal ba dang yi dwags dang /
dud 'gror 'gro ba 'jug par byed pa'i las kyi gnyen por gyur pa /
thar pa dang rjes su mthun pa'i chos rnams ston par mdzad pas na /
ngan song thams cad rnam sbyong ba / /
mgon po sems can kun gyi mchog /
ces bya'o / /
gang gi phyir nyon mongs pa'i 'ching ba thams cad las thams cad la mkhas pa'i stobs kyis sems can thams cad yongs su grol bar mdzad pas na /
sems can thams cad rab grol byed / /
ces bya'o / /
zhes gsungs so @# /
! /
de ltar 'jam dbyangs kyis sku zhi khro sna tshogs kyis 'jig rten khams thams cad du gdul bya mtha' yas pa dus cig car du 'dul bar bshad pa de dag gis gang grub na /
rdo rje 'jigs byed kyi sku gsung thugs kyi khyad par sna tshogs pa gcig gis dus so so ba sna tshogs su btul lam /
sku'i khyad par 'jigs pa 'di lta bu gcig gis kyang dus cig car du 'dul zhe na /
de gnyis ka rung ste /
sku gsung thugs gsum las /
sku'i khyad par zhal gcig phyag gnyis /
zhal gnyis phyag gnyis /
zhal gsum phyag drug /
zhal drug phyag drug zhabs drug pa /
zhal dgu phyag so bzhi zhabs bcu drug pa dang /
zhal brgya phyag brgya pa dang /
zhal 'bum phyag nyis 'bum can dang /
phyag bye ba can gyi bar gyi sku dang gsung yang de mthun sna tshogs sam /
de re res kyang dus gcig la gdul bya de dag 'dul ba'i phyir te /
dper na sna tshogs nor bu shel sgong sna tshogs su 'char ba dang /
dus gcig la gsung gcig gis skad so sor chos 'chad pa dang /
sems can gyi grangs dang mnyam pa'i skad kyis chos 'chad par phal chen las bshad pa bzhin yin pa'i phyir te /
'grel chen las /
'jigs byed chen po'i gzugs kyis 'jig rten gsum la 'jigs pa yang dag par bstan pa'i phyir bzhengs nas /
lha chen po la sogs pa dregs pa bcom pas gdul ba'i phyir /
'phags pa gshin rje gshed la sogs pa'i gzugs kyis rje btsun 'jam dpal gzhon nur gyur pa bzhugs pa ste /
de yang /
gang dang gang gi gzugs kyis ni / /
lus can rnams ni 'dul gyur pa / /
de dang der ni rnam ston te / /
sna tshogs nor bu ji bzhin no| |zhes gsungs pa'o / /
zhes gsungs /
sku gsung thugs kyi drag shul gsum de ltar bstan nas gdul bya thams cad dang khyad par du zhi bas mi 'dul ba rnams sku dang gsung gi drag shul gyis btul ba /
sku'i drag shul chos sku nam mkha' lta bu'i ngo bo nyid sku dang /
de dang ro gcig tu zhugs pa'i don dam pa'i 'od gsal las longs sku 'jam dbyangs gser mdog can dang /
'jam pa'i rdo rje sogs su sprul pa'i khyad par dang /
thugs mchog tu byams snying rje'i 'jam pa dang /
don dam 'od gsal nam mkha' lta bu las ma g.yos bzhin du khro bo sna tshogs sprul pa'i khyad par /
thugs rjes sems can thams cad rjes su 'dzin pa'i ched du lha chen brgyad /
'jigs byed dgu /
gza' chen brgyad /
phyogs skyong bcu khams gsum gyi bdag po rgyal bar byed pa dang /
sbrang rtsir byed pa dang /
don kun grub pa gsum dang /
gshin rje'i rigs so drug /
gtso bo dregs pa chos kyi rgyal po 'am b+hai ba satwa yang zer ba dang /
dam can gshin rje'i rgyal po ma he'i zhal can dang /
yab ti sogs pho brgyad /
pho nya mo sogs mo bcu gnyis sogs dang /
rgyu skar nyer brgyad sogs gdug pa can ma lus pa 'dul ba'i 'jigs @# / /
byed zhal gcig phyag gnyis nas rdo rje 'jigs byed dbu 'bum dang phyag bye ba can gyi bar gyi skur ston pa'i khyad par dang /
de thams cad kyi sku'i skra sen mche ba zhal sogs gzi brjid nyi ma bye ba'i 'od las lhag pa bskal pa'i nyi ma bdun gyi me ltar 'bar zhing rdo rje ltar thogs pa med pa'i khyad par dang /
zhal khams gsum gyi 'jig rten za ba lta bur rngam zhing gdangs pa'i sprul ha la ha la'i dug lta bu'i dbugs 'phro ba'i khyad par dang /
smin ma'i dbus su khro gnyer dang spyan rdo rje 'jigs dus kyi me ltar 'bar ba blta bar mi bzod pa dang /
mche ba gangs ri ltar gtsigs pa rdo rje'i 'od can gyi khyad par /
thugs rje chen pos khros pa'i tshul gyis zhabs brkyangs bskums tsam gyis 'jig rten thams cad g.yo bar ma zad /
zhabs g.yas g.yon gyi rkang pa'i mthil gyi rting bas dkyil 'khor bzhi nas phyi pa ltar na khams gsum gyi steng na tshangs pa'i 'jig rten thod pa'i rnam pa can nam /
srid rtse'i bar rkang mthil gcig gi mtheb 'dzub sen mos gnon par mdzad pa'i khyad par /
phyag g.yas g.yon gyi sdigs 'dzub kyis nam mkha' thams cad til gang ltar gang ba'i sangs rgyas byang sems mkha' 'gro chos skyong sogs 'jig rten las 'das pa la bsdigs nas dngos grub sgrub pa po la myur du stsol cig pa'i bka' dang /
'jig rten khams kyi rigs gtogs kyi 'gro bas bsdus pa'i lha chen brgyad nas| gshin rje'i tshogs kyi bar gyi 'jig rten pa rnams la bsdigs nas sgrub pa po la bar chad byas na tshar gcod pa dang /
dus tha ma'i tshe bgegs zhi ba dang /
lung rtogs tshe bsod rgyas pa /
mchog thun dngos grub thams cad dbang du mdzad pa sogs myur du ma stsal na mgo bo 'gems pa'i bka' bsgos tshul /
zhi ba ye shes kyis /
bcom ldan chos rje 'jam dbyangs spyan lam du / /
bdud 'dul bstan pa bsrung bar zhal bzhes pa / /
las kyi gshin rje ma mo mkha' 'gro ma / /
'byung po ro langs ci bgyi bka' nyan tshogs / /
phyi nang skyong ba'i dam can /
zhes pa lta bu'i bka' bsgo ba'i khyad par /
zhabs g.yas bskums pas lha brgyad dang /
mi ma he sogs gyis gur ltar na nad brgyad dang /
gshin rje brgyad /
g.yon brkyangs pas tshangs ma sogs dregs pa'i lha mo brgyad dang /
bya rgod sogs kyis gur ltar na gdon brgyad dang /
mi tra brgya rtsa'i nang ltar gshin rje kha brgya ma dang lag brgya ma sogs gshin rje mo brgyad btul zhing 'phrin las sgrub pa'i khyad par /
gsung gi drag shul nam mkha'i mtha'i bar du khyab pa'i gsung gi nga ro ha ha sogs bzhad pa brgyad kyis chags chen dbang phyug sogs dang /
gti mug che ba tshangs pa sogs so sor btul ba'i khyad par /
dbang gi zhal sogs nas phem dang phaT sogs kyis sangs rgyas byang sems dpa' bo mkha' 'gro sprin bzhin du 'du ba'i nam mkha' khyab par sgrogs pas dngos grub myur ba'i khyad par /
@# / /
thugs kyi drag shul sku dang gsung rdo rje'i rang bzhin du mdzad kyang thugs rje dang mnyam nyid las mi g.yo ba'i khyad par /
'phrin las kyi khyad par dus gsum gyi rgyal ba thams cad kyi yab dang yum dang sras su gyur pa'i khyad par /
dur khrod chen po'i dkyil 'khor du bdud dang gshin rje sogs gdug pa can bka' nyan mdzad pa'i khyad par /
dbang phyug chen po'i dkyil 'khor gyi gtso bor gyur pa'i khyad par sogs dang bcas te rgyud 'bum pa sogs gsungs pa'i phyir /
de'i khyad par dang po ni /
zhi ba ye shes kyis /
hUM 'jam dpal mkha' las byung ba'i gser mdog can / /
'jam dpal thugs la chos kun rang bzhin gsal / /
'jam dpal gsung gi dbang phyug 'jam pa'i dbyangs / /
zhes so / /
nam mkha' ni 'od gsal la bla med kyi rgyud du grags che zhing /
dpal 'dzin gyis mdzad pa'i bstod pa de nyid lnga pa las /
chos dbyings ma bcos mkhyen pa'i thugs / /
'jam dbyangs rgyu yi byang sems sku / /
ral gri ut+pal rab bsnams shing / /
zur phud lnga ldan gur gum mdog /
zla gdan la bzhugs ye shes kyi / /
sku can de la phyag 'tshal lo / /
zhes dang /
'jam dpal las kyang /
nam mkha' las byung rang byung ba / /
zhes dang /
'grel chen las /
de ni nam mkha' dang mnyam par chos thams cad thugs su chud pa las yang dag par 'khrungs pa yin pas na nam mkha' las byung ba'o / /
gdul bya'i dbang gis de dang de'i gzugs su rang nyid du gyur pas na rang byung ba'o / /
zhes gsungs /
! /
khyad par gnyis pa yang yin te /
grub dbang zhi ba ye shes kyis /
thugs mchog 'jam pa'i ngang las ma g.yos kyang / /
thugs rjes gdug pa ma lus 'dul ba'i phyir / /
'jigs byed 'jigs pa chen po'i skur ston pa / /
zhes dang /
'jam dpal las /
drag po chen po drag shul che / /
'jigs chen 'jigs par byed pa po / /
zhes dang /
'grel chen las /
thog ma med pa'i bag chags kyi rnam par rtog pa dang nye bar dmigs pa'i nyon mongs pa'i dgra bo drag po'i bag chags rtsa ba nas 'byin pas na drag po chen po'o / /
shin tu gdug pa'i sems dang ldan pa'i sems can rnams 'dul bas na drag shul che ba'o / /
zhes dang /
yang de nyid las /
yang na srid pa ni lha chen po ste /
de yang bdag nyid che ba nyid kyi dngos por sprul nas ri'i rgyal po ri rab bzhin du 'khor gyi tshogs dang bcas pas yongs su bskor la /
shin tu drag cing drag shul che ba'i 'jigs byed chen po'i gzugs 'jigs su rung bar bstan nas /
gzhan dag kun tu skrag pa'i bsam pas gnas pa la /
de gdul bar bya ba'i phyir /
rje btsun 'jam dpal gzhon nu'i rol pas sems can gdug pa 'di gdul bar mi nus so snyam du dgongs nas rdo rje 'chang chen por gyur te srid pa chen po'i ri bo 'joms par mdzad pas so / /
srid chen ri bo yang dag 'joms / /
zhes bya ste /
zhes dang /
yang de nyid las /
'jigs @# / /
byed chen po yang yin la 'jigs par byed pa yang yin pas na /
'jigs byed chen po 'jigs par byed / /
ces bya ste /
shes rab dang thugs rje'i rang bzhin can gyi ngo bo nyid yin pa'i phyir ro / /
de yang shes rab kyis ni dngos po med pa nyid thugs su chud la /
thugs rjes ni drag po chen po la sogs pa'i gzugs su ston par mdzad pa yin pas na /
thams cad 'gal ba med par legs par gnas pa yin no / /
zhes gsungs pa'i phyir| ! /
khyad par gsum pa lha chen brgyad nas gshin rje'i bar gyi gdul bya btul ba ni /
grub chen dpal 'dzin gyi bstod pa de nyid lnga pa las /
lha dang lha min klu sogs btud / /
gshin rje'i rnam rtog dra ba rnams / /
gar mkhan ral gri rab 'bar bas / /
gnyug ma'i gnas na 'god pa'o / /
'jam dpal ye shes thugs rjes khro / /
e ma srid gsum gdug pa 'dul / /
bu la ma byams gshe ba ltar / /
bcos ma'i khro khyod la phyag 'tshal / /
zhes dang /
paN chen don yod rdo rje'i bstod pa las kyang /
a la la ho 'jigs byed 'jigs pa'i gzugs / /
rngam pa'i rgyal po 'jigs pa'i rol thabs can / /
dur khrod gnas na rol sku'i cha lugs ldan / /
tshangs chen khyab 'jug gzhen nu lha tshogs dang / /
dbang phyug thag bzang ris rnams ma lus zhal du gsol / /
zhes dang /
'jam dpal las /
dpa' bo bdud dgra bdud thul ba / /
bdud bzhi'i 'jigs pa sel bar byed / /
ces dang /
'grel chen las /
de ltar re zhig nang gi nyon mongs pa rnams las nges par rgyal nas /
phyi rol gyi lha'i bu'i bdud la sogs pa rnam par bzlog cing 'joms par bstan par bya ba'i phyir /
dpa' bo zhes bya ba la sogs pa gsungs te| bdud rnams dgrar gyur pa gang yin pa'am bdud rnams kyi dgra yin pas na bdud kyi dgra'o / /
bdud las rgyal bar mdzad pas na bdud thul ba'o / /
zhes gsungs la /
dregs pa'i lha mo brgyad btul ba ni /
'grel chen las| yang na tshangs pa dang /
dbang phyug chen po dang /
khyab 'jug mthus zil gyis gnon par mdzad nas /
tshangs pa ma dang /
dbang phyug ma dang /
khyab 'jug ma dang /
'dod pa'i lha'i dga' ba mo mthu stobs kyis de rnams blangs pa ste /
drag po'i stobs kyis len par mdzad pas na dpa' bo ste /
zhes dang /
de yang tshangs pa dang dbang phyug sogs g.yas kyi zhabs 'og tu mnan /
g.yon gyi zhabs brkyangs pas tshangs pa ma khyab 'jug ma sogs la rol par mdzad par bde mchog ltar dung ste /
de dus nye ba'i sras nyer bzhis drag po 'khor los btul tshul bshad /
bde mchog rtsa rgyud du yang de nyid bsdus pa gsang 'dus 'jigs byed du sngar bshad pa yang yang bshad pa'i phyir /
sangs rgyas mnyam sbyor las /
sdig med stobs kyis ngo thon du / /
dbang phyug dam pa rab mnan nas / /
lha mo b+hi mi phrogs nas ni / /
de tshe longs spyod rang gir spyod / /
ces gsungs la /
b+hi 'jigs pa yin @# / /
pas 'jigs ma'am b+hi mo zhes pa'o / /
bdud bzhi btul ba ni /
'grel chen las /
bdud bzhi ni phung po'i bdud dang /
nyon mongs pa'i bdud dang /
'chi bdag gi bdud dang /
lha'i bu'i bdud ces grags pa ste /
de rnams las 'jigs pa gang dag yod pa de dag mthar phyin cing sel bar mdzad pas na /
bdud bzhi'i 'jigs pa sel bar byed / /
ces bya'o / /
zhes gsungs /
'dul byed sku'i khyad par zhal gcig phyag gnyis nas /
dbu 'bum dang phyag bye ba'i bar yod de /
bskyed rim chen mo las /
zhal gsum phyag drug pa /
zhal gcig phyag bzhi pa /
zhe dgu ma'i dkyil chog rgyas pa /
dbu stong phyag bye ba yed pa la sogs pa rgyud 'bum pa'i dgongs pa yin zhes bla ma b+ha ro gsung bar r+wa los bshad do / /
zhes gsungs pa ltar rigs pa'i phyir te /
dgra nag gi rgyud las /
de nas yang dag bshad bya ba / /
lag pa brgya pa rab sgrub thabs / /
gsang sngags chen po yi ge gcig /
de yi bzlas pa mngon bshad bya / /
yi ge Sh+DiHlas byung ba yis / /
ma he'i zhal can bsgom bya ste / /
rdo rje dkyil 'khor la gnas pa / /
ma he'i steng du bsgom par bya / /
zhes sogs kyis bshad pa 'jigs byed la byas chog la /
de lta bu'i 'jigs byed yod pa ni /
'jam dpal las /
ha la ha la gdong brgya pa / /
zhes dang /
lag pa brgya po kun bskyod cing / /
gom pa'i stabs kyis gar byed pa / /
dpal ldan lag pa brgyas gang la / /
nam mkha' khyab par gar byed pa / /
zhes gsungs pa'i nges don phyag lta bu'i thabs sna tshogs kyis gdul bya sangs rgyas la drangs pa lag pa bskyod pa'i don yin la /
de mtshon pa'i zhal phyag brgya nas mtha' yas pa'am nam mkha' khyab pa'i sku'i rdzu 'phrul ston pa'i phyir te /
'grel chen las /
de yang sgeg pa dang /
dpa' ba dang /
mi sdug pa dang /
rgod pa dang /
rngams pa dang /
snying rje dang /
'jigs su rung ba dang /
zhi ba dang /
rmad du byung ba'i gar gyi bye brag gis kun tu bskyod cing smin ma'i khro gnyer dang /
spyan 'bar bar snang zhing /
zhal gyi dbyibs du ma rnams dang /
mtshon cha sna tshogs pa bsnams pas gtums pa'i lag pa brgya po gar gyi rnam pa'i bya ba sna tshogs par bzhag pa'i zhabs brgya rnams kyis nam mkha'i khongs thams cad khyab cing sku dang phyag dang zhabs kyis khyab pa'i rnam par rol pa rnams kyis gar mdzad cing /
sgyu 'phrul chen po'i gar gyi dbang phyug tu gyur ba ni bcom ldan 'das nyid yin no / /
zhes bya ba ni /
lag pa brgya po kun bskyod cing / /
gom pa'i stabs kyis gar byed pa / /
dpal ldan lag pa brgyas gang la / /
nam mkha' khyab par gar byed pa / /
zhes bya ba bsdus pa'i don yin no / /
yan lag gi don yang bstan par bya ste /
sems can gdug pa rnams brdeg pa dang /
gdul ba dang chad pas gcod pa'i phyir lag pa rnams kyi lag ngar brgya ste /
des kun nas sems @# / /
can thams cad kyi sdug bsngal g.yo bar byed cing bskyod pa gang yin pa de ni /
lag pa brgya po kun bskyod cing / /
zhes bya'o / /
zhangs 'jog pa ni sems can gdul bar byed pa'i rgyu /
rdzu 'phrul gyi rkang pa rnam pa bzhi ste /
rdzu 'phrul gyi rkang pa rnam pa bzhi ni zhabs so / /
zhes gsungs pa'i phyir ro / /
de bas na rdzu 'phrul dang cho 'phrul rnams kyis mgu bar mdzad nas mi gnas pa'i mya ngan las 'das pa la nges par 'jog par byed pa'i stabs ni gom pa'i stabs so / /
de nyid kyi gar gang la yod pa de ni /
gom pa'i stabs kyis gar byed pa'o / /
zhes gsungs so / /
rdo rje 'jigs byed kyi rgyud le'u bzhi pa paN chen a mo g+ha dang /
lots+tsha ba mar pa ban de chos kyi dbang phyug grags pas bsgyur pa /
slad kyi grub thob kar+Na shrI dang /
thar los 'gyur bcos dang mchan dang byin rlabs thob pa de nyid las /
de nas 'dir ni bsad pa yi / /
cho ga'i rim pa bshad par bya / /
zhal drug phyag drug zhabs drug pa'am / /
yang na zhal gnyis phyag bzhi pa'am / /
zhal gcig phyag gnyis pa yang rung / /
ma he'i gdong gi sbyor ba yis / /
zhes gsungs pa ltar /
don yod zhabs kyis kyang /
srung 'khor skabs zhal drug pa dang /
phyag drug gshin rje pho brgyad rnams kyi 'khor can dang /
zhal gsum phyag drug pa'i rgya gzhung sogs kyang 'og tu 'chad par 'gyur ba ltar yin no / /
rtog bdun las /
des ni lha rnams thams cad la / /
drag shul che zhing 'jigs par byed / /
ces dang /
lA li ta chung ba'i rgyud 'grel las kyang /
de nas zhes bya ba ni tshig gi phrad te /
rim pa dang rgyu'i don te /
de'i 'og tu zhes pa'i don to / /
da bas na snga ma la ltos pa'i bkra shis pa'am dbang du byed pa'i don to / /
rdo rje 'jigs byed ni drag po chen po'i gzugs 'dzin pas 'jigs pa'o / /
tshangs pa dang khyab 'jug la sogs pa'i lha rnams dang /
mahA de ba la sogs pa drag po 'jigs par byed pas 'jigs byed de /
ma he'i zhal lo / /
zhes dang /
slob dpon mi bskyod pa'i 'grel pa las kyang /
'jig rten gsum zhes bya ba ni bdag po ste /
rgyal bar byed pa dang /
sbrang rtsir byed pa dang /
don kun grub par ro / /
zhes gsungs so /
! /
khyad par bzhi pa skra sen ba spu'i khyad par rdo rje ltar thogs pa med par sreg pa'i dus mtha'i me'i gzi brjid 'bar bas tshangs pa'i 'jig rten bar du khyab pa'i skra'i khyad par ni /
'jam dpal las /
skra yang rdo rje 'bar ba ste / /
zhes dang /
'grel chen las /
khro bo rdo rje me ltar rab tu 'bar ba'i gzugs kyis tshangs pa'i 'jig rten mthar thug pa 'bar zhing sreg pa'i ngo bo nyid kyi skra gang la mnga' ba de ni /
skra yang rdo rje 'bar ba zhes bya'o / /
zhes gsungs /
ba spu de ltar 'bar ba'i khyad par yang| rdo rje'i spu ni gcig pu'i lus / /
zhes dang /
'grel chen las /
rdo rje'i gzugs can gyi ba spu ni rdo rje'i spu ste /
de yang shin tu rno ba'i myu gu lta bu dang ldan pa'i lus gang yin pa de ni /
lus ni rdo rje'i ba spu can zhes bya'o / /
@# / /
mi mthun pa'i ba spu med pas na rdo rje'i spu zhes bya ste /
de lta bu'i gcig pu gnyis su med pa'i lus gang yin pa de la ni /
rdo rje'i spu ni gcig pu'i lus zhes bya'o / /
zhes gsungs /
phyag sen rdo rje ltar rno ba'i rtse mo dang ldan zhing dus mtha'i me ltar 'bar ba'i khyad par ni /
'jam dpal las /
sen mo skyes pa rdo rje'i rtse / /
zhes dang /
'grel chen las /
rdo rje'i rtse mo rnams kyis shin tu brtan zhing sra bar byas pa'i sen mo skye zhing rtse rno ba gang yin pa de ni /
sen mo skyes pa rdo rje'i rtse / /
zhes bya'o / /
zhes gsungs /
! /
khyad par lnga pa zhal gdangs pas khams gsum za bar nus pa ni /
rtog bdun las /
rdo rje'i 'jigs byed khams gsum po za bar nus pa /
zhes so / /
zhal de'i dbugs sreg pa'i dud pa ltar 'phro ba yang /
'jam dpal las /
ha la ha la gdong brgya pa / /
gshin rje gshed po bgegs kyi rgyal / /
zhes dang /
'grel chen las /
lta ba dang| mche ba dang /
kha chu dang /
reg pa'i dug dang ldan pa'i klu chen po rnams ni ha la ha la zhes pa ste /
me 'bar ba ltar dug 'bar zhing rnam par 'phro bas gzengs pa mig shin tu gdug pa lce shin tu bskyod cing glog ltar 'gyu ba shin tu 'jigs su rung ba zhes pa nas /
sbrul chen po'i gdengs ka'i gdong brgya snyed 'dus par ston pa'i sku dang ldan pas na ha la ha la gdong brgya pa /
zhes bya'o / /
zhes pa nas /
'jigs byed ba zhes bya ba la gdug pa rnams zhes bya ba ni lhag ma'o / /
zhes gsungs so / /
de nyid lnga pa las kyang ngo /
! /
khyad par drug pa smin dbus khro gnyer ni /
rtog bdun las /
rnam par gcig pa'i khro gnyer 'jigs pa zhes so / /
spyan rdo rje'i kha gyes pa brtsegs pa'i 'od zer 'bar ba khro bo'i gzi brjid nyi ma brgya ltar 'bar ba ni /
slob dpon zhi ba ye shes kyis /
mi bzad dus mtha'i bskal pa'i me ltar 'bar / /
zhal gdangs khro gnyer smin ma glog ltar 'khyug /
spyan bgrang mche ba gtsigs pa rab tu 'bar / /
zhes dang /
'jam dpal las /
rdo rje 'bar ba mig mi bzad / /
ces dang /
'grel chen las /
rdo rje 'bar ba'i kha rnam par gyes pa shin tu drag cing dmar la ser skya dang /
dmar ser gyi spyan gang la mnga' ba de ni rdo rje 'bar ba mig mi bzad /
ces bya'o / /
nang gi ting nge 'dzin nam mkha'i sgron ma sogs brgya phrag dang mthun par phyi ru yang gdul bya 'dul ba'i rdo rje'i 'od zer spyan brgya sogs mnga' ba ni /
'jam dpal las /
mig brgya pa ste rdo rje'i mig /
ces dang /
'grel chen las /
nam mkha'i sgron ma zhes bya ba la sogs pa grangs brgyar chad pa'i ting nge 'dzin gyi ngo bo nyid kyis dngos po'i don ji ltar gnas pa bzhin du gzigs pa'i ngo bo nyid du gyur pa'i mig gang la yod pa de ni mig brgya pa ste /
de yang rdo rje chen po 'bar ba dang ldan pas na rdo rje'i mig go /
zhes dang /
'jam dpal las /
keng rus mche ba gtsigs pa po / /
zhes dang /
'grel chen las /
mi mgo @# / /
rlon dang skam po dang / /
yi dwags 'phreng bas brgyan par bsgom / /
zhes gsungs pas na keng rus kyi rgyan dang ldan pa'i phyir keng rus so / /
nges par 'byed pa'i shes rab rnon po'i mche ba gtsigs pa'i tshems mthon po mnga' bas na mche ba gtsigs pa po /
keng rus can yang yin la mche ba gtsigs pa yang yin pas na /
keng rus mche ba gtsigs pa po / /
zhes bya bar sbyar ro / /
zhes gsungs /
de lta bu'i skra spyan tshems smin ma rdzi ma rdo rje'i 'od zer re res kyang gdug pa can thams cad kyi g.yul ma lus ba sel ba ni /
'jam dpal las /
rdo rje gcig pu g.yul sel ba / /
zhes dang /
'grel chen las /
rdo rje gcig pus bdud dang mu stegs dang nyon mongs pa'i dgra rnam par 'joms par mdzad pas na /
rdo rje'i gcig pu g.yul sel ba / /
zhes bya'o / /
zhes gsungs so /
! /
khyad par bdun pa zhabs kyi stabs tsam gyis 'jig rten thams cad mnan pa dang /
zhabs re re'i mthil tsam gyis 'jig rten gsum mngon pa dang g.yo bar mdzad nas 'chad 'gyur ltar bka' bsgo dang rgyud gsungs dus kyi cho 'phrul du 'thad pa yin te /
slob dpon zhi ba ye shes kyis /
khros pa'i stabs chen brdabs pas sa gsum gnon / /
zhes dang /
'jam dpal las /
'jig rten gsum po gom gcig bgrod / /
mkha' ltar mtha' med rnam par gnon / /
zhes dang /
slob dpon zhi ba ye shes kyis /
bdud rigs gnon pa'i zhabs ni brkyangs bskum mdzad / /
ces dang /
'grel chen las /
'jig rten gsum po thams cad du cig car du gom pa gcig pa'i gom pas 'gro ba gang yin pa de la de skad ces bya'o / /
de bzhin du nam mkha' la mtha' med pas de'i mthar thug pa'i rnam par gnon pa dang ldan pas na /
mkha' ltar mtha' med rnam par gnon / /
zhes bya'o / /
zhes dang /
'jam dpal las /
rkang mthel sen mo'i khyon gyis kyang / /
tshangs pa'i yul sa rtse nas gnon / /
sa yi dkyil 'khor gzhi yi khyon / /
rkang pa ya gcig mthil gyis gnon / /
zhes dang /
'grel chen las /
sa yi dkyil 'khor ni sa chen po'i dkyil 'khor ro / /
de'i gzhi ni steng gi cha ste /
de zhabs gcig gi mthil gyis gnon cing ljid kyis phab pas bzung nas bzhugs pas na /
sa yi dkyil 'khor gzhi yi khyon / /
rkang pa ya gcig mthil gyis gnon / /
zhes bya'o / /
tshangs pa'i yul sa'i sgras ni /
srid pa'i rtse mo'i steng nas nam mkha'i mthar thug pa'i thod pa'i gzugs su mu stegs pa rnams kyis yongs su brtags pa'o / /
de'i rtse mo ni steng gi cha ste /
de ni tshangs pa'i yul sa'i rtse mo'o / /
gnon pa ni mnan pa'o / /
zhabs gang gis tshangs pa'i yul sa'i rtse nas gnon pa'i zhabs de'i mthe po'i sen mo der 'jog pa gang yin pa de ni /
rkang mtheb sen mo'i khyon gyis kyang / /
tshangs pa'i yul sa rtse nas gnon / /
zhes bya'o / /
'di skad ston par 'gyur te /
zhabs gcig gi mthil gyis sa gzhi'i 'og nas mnan nas /
@# / /
zhabs gnyis pa'i mthe bo'i sen mos tshangs pa'i rtse mo nas mnan te /
gar gyi byed pa sna tshogs pa'i thabs kyis rnam par gnon cing /
zab cing brtan bas nam mkha'i khongs thams cad khyab pa'i gar gyis 'gengs la| dri ma med cing mtha' yas pa'i sgyu rtsal dang ldan pa'i 'jam pa'i dbyangs rab tu gar mdzad cing bzhugs pa'o / /
la la las ni /
rkang mtheb sen mo gnas pa ni / /
tshangs pa'i yul sa rtse nas gnon / /
zhes zer te /
der sa'i dkyil 'khor du rkang pa gcig gis mnan nas gnas pa'o / /
de gang yin zhes dris pa la /
rkang mtheb sen mo zhes bya ba ni lan no / /
des ci tsam khyab nas gnas so zhes rtog pa la tshangs pa'i yul sa rtse nas gnon /
zhes bya ba ni lan no / /
der de lta bu'i khyad par can gyi zhabs kyi mthe bo'i sen mos bcom ldan 'das bzhugs so / /
zhes bya ba ni /
tshig gi lhag ma'o / /
yang na sa'i dkyil 'khor gyi gzhi'i khyon la gnas pa gang yin pa de nyid tshangs pa'i yul sa rtse nas gnon pa ste /
zhabs kyi rkang pa'i mthe bo'i sen mo gcig gis der yang gnas so zhes bshad do / /
'jog pa ni gnyis ka dang sbyar ba yang rigs pa las /
'dir tshigs su bcad pa'i shugs kyis de dang 'byor pa'i don dang sbyar bar bya ste /
rang dgar ni ma yin no / /
zhes gsungs /
de yang rgyud gsungs dus bdud dang mu stegs sogs khams gsum las rgyal ba'i gar de ltar mdzad pa ni /
'grel chen las /
shes rab kyi rang bzhin gyi sku dang ldan pa rje btsun 'jam dpal gcig pu nyid sangs rgyas dang byang chub sems dpa' thams cad kyi bdag nyid du gyur pas de la lhag pa gzhan med par bstan nas /
nyon mongs pa dang /
bdud dang /
mu stegs la sogs pa ma lus pa las rnam par rgyal ba'i dga' ston gyi gar gyis 'dul ba'i 'gro ba rnams gdul par bya ba'i phyir sgeg pa la sogs pa gar stabs kyi nyams dgu'i khyad par gyis phul du byung bar bstan par bya ba'i phyir /
dpal ldan blo ldan sgeg pa 'chang /
zhes bya ba la sogs pa gsungs te /
zhes pa ni /
bdud la sogs pa'i dgra nges par bzlog cing 'jigs pa mi mnga' ba'i gzugs mod la 'dzin par mdzad pas na brtan po'i gzugs 'chang ba'o / /
shin tu drag cing mi zad pa 'jigs su rung ba'i gzugs 'dzin par mdzad pas na /
mi sdug gzugs 'chang ba'o / /
de yang sgeg pa dang /
dpa' ba dang /
mi sdug pa dang /
rgod pa dang /
rngam pa dang /
snying rje dang /
'jigs su rung dang /
zhi ba dang /
rmad du byung ba'i gar gyi bye brag gis kun tu bskyod cing /
smin ma'i khro gnyer dang /
spyan 'bar bar snang zhing zhal gyi dbyibs du ma rnams dang /
mtshon cha sna tshogs pa bsnams pa'i gtum pa'i lag pa brgya po gar gyi rnam pa'i bya ba sna tshogs par bzhag pa'i zhabs brgya rnams kyis nam mkha'i khams thams cad khyab cing /
sku dang phyag dang zhabs kyis khyab pa'i rnam par rol pa rnams kyis gar mdzad cing /
sgyu 'phrul chen po'i gar gyi dbang phyug tu gyur pa ni /
bcom ldan @# / /
'das nyid yin no / /
zhes bya ba ni /
lag pa brgya po kun bskyod cing / /
gom pa'i stabs kyis gar byed pa / /
dpal ldan lag pa brgyas gang la / /
nam mkha' khyab par gar byed pa / /
zhes bya ba bsdus pa'i don yin no / /
zhes pa nas /
de nyid kyis na /
dpal ldan lag pa brgyas gang la / /
nam mkha' khyab par gar byed pa / /
zhes bya ba ste /
bsod nams dang ye shes kyi tshogs tshad med pa nye bar bsags pas khyab pa dang /
nam mkha'i khongs na gnas pa'i sems can gyi don mdzad pa'i bya ba'i gar gyis gar mdzad pa'i dbang phyug dam pa gar gyi sgyu 'phrul chen po'i dbang phyug ni rje btsun 'jam dpal yin no / /
'jig rten las 'das pa'i gar gyi bya ba rnam par bzhag pa'i khyad par bstan par bya ba'i phyir /
sa yi dkyil 'khor gzhi yi khyon / /
rkang pa ya gcig mthil gyis gnon / /
rkang mtheb sen mo'i khyon gyis kyang / /
tshangs pa'i yul sa rtse nas gnon / /
zhes bya ba gsungs te /
'di lta bu'i zhal gsal ba'i lung bzhag nas the tshom gyi rab rib las rtog pas bzos pa sna tshogs ma byed par bem po zhal dril du bzhugs par gyis /
! /
khyad par brgyad pa sdigs mdzub gyis 'jig rten las 'das ma 'das la bsdigs nas bka' bsgos tshul yang yin te /
rtsa rgyud las /
mi'i khrag dang tshil dang zhag dang rkang za ba 'jig rten dang 'jig rten las 'das pa'i lha la sdigs mdzub mdzad pa /
zhes dang /
rje btsun 'jam pa'i dbyangs kyis kyang rje bla ma la gdams pa las /
rdo rje 'jigs byed rang gi khyad chos gzhan na med pa'i thun mong ma yin pa ni /
me thab dang /
sdigs mdzub dang /
skyes bu gsal shing la bskyon pa gsum yin la /
de yang me thab kyis shes rab gzhan las che ba mtshon pa'o / /
sdigs mdzub kyis 'jig rten dang 'jig rten las 'das pa'i lha la nyon cig ces bka' bsgos bas /
rgyud gzhan la med pa'i pha rgyud ma rgyud gnyis ka'i mthar thug nga la yod ces mtshon pa dang /
'jig rten las 'das pa'i lha la bsdigs na /
'jig rten pa'i steng 'og phyogs bcu'i gdon 'joms pa lta ci smos pa'o / /
skyes bu gsal shing la bskyon pas ni mi dge ba bcu dang /
chos spong dang /
mtshams med sogs byas pa'i sdig po che btsan thabs su 'tshang rgya bar ston pa'o / /
zhes dang /
grub chen dpal 'dzin gyi bstod pa de nyid lnga pa las kyang /
mnyam nyid mi g.yo dur khrod rje / /
lhung ba'i lha gnyis sdigs pa'i sku / /
sdigs mdzub drag pos gdul dka' 'dul / /
mgo ldog mnan nas rab tu gsol / /
zhes gsungs so /
! /
khyad par dgu ba zhabs g.yas bskum pa dang /
g.yon brkyangs pas gdul bya lha brgyad pho mo /
gshin rje pho mo /
nad gdon rnams brgyad brgyad sogs btul ba yin te /
rtsa rgyud las /
brgya byin dang tshangs pa dang /
khyab 'jug dang /
gzhon nu rnams kha sbub tu byas nas zhabs kyi 'og tu mnan pa /
zhes dang /
saM bu Tar /
tshangs pa dang bcas pa nye dbang dang drag po la @# / /
sogs pa 'jig rten gsum po za ba dang /
zhes dang /
de'i 'grel pa man snye las /
tshangs pa dang /
dbang po dang /
nye dbang dang /
drag po dang /
nyi ma dang /
gzhon nu la sogs pa kha sbub tu zhabs 'og tu lhung ba rnams 'jigs par mdzad pa'o / /
zhes dang /
lA li ta'i sgrub thabs chung ba las /
brgya byin tshangs pa biSh+Nu dang / /
gzhon nu bi nA ya ka sogs / /
thams cad yang ni gsol bar byed / /
ces dang /
grub chen dpal 'dzin gyis mdzad pa'i sgrub thabs las /
brgya byin dang /
tshangs pa dang /
zla ba dang /
nyi ma dang /
gzhon nu dang /
nag po la sogs pa kha thur du bltas pa zhabs 'og tu mnan pa /
zhes dang /
slob dpon zhi ba ye shes kyis kyang /
brjid rngam zhabs kyi tsham rngam las / /
g.yas kyi zhabs brgyad bskums pas ni / /
dregs pa'i lha brgyad thabs kyis gnon / /
g.yon gyi zhabs brgyad brkyangs pas ni / /
dregs pa'i lha mo brgyad la rol / /
zhes gsungs la /
mngon brjod du dkyil 'khor mang po'i gtso bo dag gi zhabs 'og tu mnan pa dang /
de nyid bsdus par khams gsum rnam rgyal gyi lo rgyus dang shin tu mthun pas legs par bshad pa kho na legs so /
! /
khyad par bcu pa gsung gi drag shul nam mkha'i mthar khyab pa'i bzhad pa brgyad sogs kyis tshangs pa sogs btul tshul 'thad de /
ma he'i zhal gyis ha ha drag tu bzhad pas sa steng gi nad brgyad gdon brgyad sogs 'byung po'i dkyil 'khor dang bcas pa'i chags can dbang phyug btul ba ni /
'jam dpal las /
drag chen ha ha zhes sgrogs pa / /
zhes dang /
'grel chen las /
'byung po'i dkyil 'khor du phra men mar gtogs pa'i ha ha'i sgra'i ngo bo nyid drag po chen pos sems can dman pa brgyal bar bya ba'i phyir drag chen ha ha zhes pa'am /
zhes gsungs /
rta mchog gam rta mgrin gyi ngo bo dbang gi zhal dmar po khrag 'dzag cing mche ba gtsigs pas hi hi zhes bya bas tshangs pa sogs sam he he zhes pas khyab 'jug nyi zla sogs dang ho ho zhes pas gzhon nu log 'dren srin po brgyal zhing ltung bar byas pa ni /
'jam dpal las /
hi hi zhes sgrogs 'jigs par byed / /
ces dang /
'grel chen las /
rta mchog gi gzugs kyis hi hi zhes bya ba'i sgras tshangs pa la sogs pa ltung bar byed cing /
gzhan rnams kyang 'jigs pa bskyed par mdzad pa'am /
zhes dang /
rtog bdun las /
zhal rnam par 'gyur pa /
ha ha zhes sgrog cing ljags 'dril ba /
zhes dang /
rong 'gyur las /
zhal gtsigs pa /
ha ha zhes ljags 'dril ba /
zhes dang /
zhang 'gyur rtog pa dang po las /
ha ha zhes sgrog cing /
rde chung dkrol nas /
zhes dang /
r+wa 'gyur las /
mtshan phyed na cang te'u dgrol bas ha ha zhes bya zhing shin tu mnyam par bzhag ste /
zhes dang /
de'i thad kyi rdo rje grub pa'i 'grel pa las /
ha ha zhes sgrog cing zhes pa gad mo brgyad kyi rnam par byed pa'o / /
zhes dang /
so na shrIs /
ha ha zhes bya ba ni gad mo rnam pa brgyad byed @# / /
cing| zhes dang /
dgra nag gi rgyud las /
lha rnams kyang ni tshim par byas / /
ha ha zhes kyang sgrags par bya'o / /
zhes dang /
oM in+d+ra ya /
nas /
sarba b+hu te b+h+yo hA /
hA hA hi hi hUM hUM pheM pheM phaT phaT /
ces dang /
nag po zhabs kyi dgra nag gi 'grel par dam pa dang po'i lung drangs par /
ha ha sdig pa'i gad mo dang / /
he he rab tu dgyes pa dang / /
hi hi bde bar sgeg pa nyid / /
ho ho zil gyis gnon pa 'o / /
zhes gsungs la /
bde mchog skor nas kyang /
ha ha he he ho ho haM haH brgyad la bzhad pa brgyad du lwa ba pa dang lha sbas kyis bshad la /
'jam dpal las kyang /
drag chen ha ha zhes sgrogs pa / /
hi hi zhes sgrogs 'jigs par byed / /
gad mo chen mo gad rgyangs can / /
rdo rje gad mo cher sgrogs pa / /
zhes dang /
rdo rje hUM ste hUM zhes sgrogs / /
zhes dang /
gad rgyangs ha ha nges par sgrogs /
yi ge drug pa rdo rje'i sgra / /
'jam dbyangs chen po sgra che ba / /
'jig rten gsum na sgra gcig pa / /
nam mkha'i mtha' klas sgra sgrogs pa / /
sgra dang ldan pa rnams kyi mchog /
ces dang /
'grel chen las kyang /
hi hi zhes sgrogs 'jigs par byed / /
ces bya'o / /
'jig rten gyi khams ma lus par khyab par mdzad pas na gad mo chen po'o / /
rdo rje bzhad pa'i gzugs kyis shin tu rmad du byung ba'i don ston par mdzad pas na gad rgyangs can zhes bya'o / /
gzhan gyi dbye bas mi phyed pa'i ye shes kyi bdag nyid can yin pas na rdo rje'i gad mo'o / /
sgra chen po nyid dang ldan pas na cher sgrogs pa'o / /
zhes dang /
'grel chen las /
sems can shin tu gtum po rnams gdul bar bya ba'i phyir drag po'i gzugs 'dzin par mdzad pas na rdo rje drag po'o / /
zhes dang /
de nyid las /
khams gsum rnam par rgyal ba rdo rje hUM mdzad kyi gzugs kyis /
srid gsum ma lus pa rnams su yang yi ge hUM spro bar mdzad pas na /
rdo rje hUM ste hUM zhes sgrogs / /
zhes bya'o / /
zhes gsungs so / /
zhi ba ye shes kyis /
spyan bgrad mche ba gtsigs pa rab tu 'bar / /
rdo rje'i rta skad drag po ha har bzhad / /
ces gsungs so /
! /
khyad par bcu gcig pa dbang gi zhal gtso bor gyur pa'i zhal thams cad nas pheM dang phaT ces drag tu nam mkha'i khams khyab par bsgrags pas /
mkha' khyab kyi sangs rgyas byang sems dpa' bo mkha' 'gro dregs pa can thams cad til gang ltar bsdus nas sgrub pa po la dngos grub myur du stsol cig gi bka' bsgos pas dngos grub shin tu myur khyad yod de /
'jam dpal las /
nam mkha'i mtha' klas sgra sgrogs pa / /
sgra dang ldan pa rnams kyi mchog /
ces pa rtsa 'grel dang /
zhi ba ye shes kyis /
dbus kyi zhal gsum 'bar ba ni / /
khro dang chags dang zhi ba'i tshul / /
zhes dang /
mkha' 'gro bsdu ba'i pheM skad gnam du sgrogs / /
zhes dang /
dpal 'dzin gyi bstod pa de nyid lnga pa las /
rdo rje khros pas srid gsum sbyong / /
spro zhing bsdu ba'i ma he'i zhal / /
ljags 'dril pheM gyi 'brug sgra sgrogs / /
hrIHSh+T+rIH'i gsung 'jigs la phyag 'tshal / /
zhes dang /
don @# / /
yod rdo rje'i bstod ba las kyang /
mthing nag mi'u thung gzugs can gcer bu ma he'i zhal / /
pheM dang ha ha hi hi drag po'i sgra dang ldan / /
zhes dang /
slob dpon las kyi rgyal po'i bstod pa las kyang /
zhal dgu khros gtsigs 'jam dpal chos kyi sku / /
ma he'i zhal 'dzin byol song skrag mdzad cing / /
r+wa mdog in+d+ra nI la'i 'od 'phro zhing / /
hUM dang pheM dang sgra chen 'jigs par sgrogs / /
zhal nas ljags 'dril ha ha he he dza / /
zhes dang /
dzA dzA ke ke hUM hUM ha la ha / /
ha ha ya ya ma ma ra ra zhes / /
tsa tsha las rnams ma lus kun mdzad pa / /
zhes gsungs so /
! /
khyad par bcu gnyis pa thugs kyi drag shul sku dang gsung rdo rje'i rang bzhin du mdzad kyang thugs rje dang mnyam nyid las mi g.yo pa yin te /
thugs rje chen pos gdul bya 'dul pa'i sku'i zlos gar 'jigs su rung ba rgyal ba rnams kyang skrag pa skyed pa lta bu du mas ma rung ba tshar gcod pa sogs gdul bya gang 'tshams su 'dul pa dang /
gsung gi drag shul sngar bshad pa lta bu'i snod bcud rnams kyis bzod par dka' ba'i rdo rje'i sgra 'byin par mdzad pa lta bu sogs kyis gdug pa can rnams brgyal sdangs skrag pa sogs gdul bya gang 'tshams su 'dul bar mdzad kyang thugs chos dbyings mnyam bzhag las mi g.yo ba rgya mtsho'i rba rlabs bzhin du g.yo yang gting mi 'khrug pa la thugs rje chen po'i rlan gsher gyi phung po mi zad bar rtag tu bzhugs pa'i phyir /
rtsa rgyud las /
da nas rdo rje 'jigs byed kyi / /
sgrub pa yang dag bshad par bya / /
de ni lha rnams thams cad las / /
drag shul che zhing 'jigs par byed / /
ces gsungs pa yin te /
slob dpon gzhon nu zla ba'i 'grel pa las /
rdo rje ni shes rab kyis so / /
thabs kyi phyir na 'jigs byed do| |de yang shin tu drag po'i lha thams cad 'jigs par byed pa'i phyir ro / /
de yang snying rje'i 'bras bu nyid do / /
gang rdo rje can gyis gsungs pa /
sdang ba'i sems can rnams la snying rje can du min / /
gang phyir de yang zhi ba'i yon tan gyis mdzes min / /
de phyir rdo rje can de yang dag 'jigs su rung bar gyur / /
thod pa'i 'phreng pas brgyan pa'i phyir na 'phreng ba can /
nyi ma'i 'od zer tsha ba rgya mtsho cher mnyam pa / /
rgyas par byed pas kyang ni snying rjes sku grub pa / /
nang du kha ba'i pha mo 'bab 'gyur ba / /
phyi yi ri mo 'gro ba rnams la 'babs / /
zhes dang /
yang de nyid las /
rang dbang can gyi 'jigs byed la sogs pa rnams kyis gzhan gyi srog chags la sogs pa rnams kyis so / /
gsal bar byed pa'i don gyis lha'o / /
de rnams kyis shin tu drag po sems can gyi don du gnod par byed pa 'jigs par byed pa ste /
'jigs pa 'tshams su byed pa'o / /
zhes dang /
grub chen lA li tas zhe dgu ma las /
gzugs mchog mchog tu drag po che / /
dpa' bo mchog gi spyod yul can / /
gdul dka' 'dul ba'i don mdzad pa / /
rdo rje 'jigs byed /
ces dang /
grub chen don yod zhabs kyis kyang /
ngo bo nyid med sku mnga' zhing / /
sgyu ma'i gzugs can 'byung gnas che / /
sangs rgyas @# / /
rnams kyi sprul pa yi / /
sras kyi thu bor rab tu grags / /
bcom ldan mgon po de nyid mkhyen / /
dpal ldan khyab bdag las kyi bdag /
yid bzhin nor bu chen po ltar / /
ji ltar 'dod pa'i skur ston mdzad / /
ces dang /
grub chen dpal 'dzin gyi sgrub thabs las kyang /
gus ba'i bla ma dang ni rdo rje gshin rje 'joms pa'i mchog /
lus ni sgyu ma'i rang bzhin bde pas gang zhing gzhan don 'jug /
gri gug la sogs mtshan ma 'dzin cing khro bcas thun mong min / /
'jigs byed zhal dgu pa la mgo bos phyag 'tshal lo / /
zhes dang /
zhi ba ye shes kyis kyang /
thugs mchog 'jam pa'i ngang las ma g.yos kyang / /
thugs rje gdug pa ma lus 'dul pa'i phyir / /
zhes dang /
ye shes thugs kyi dkyil 'khor ni / /
ji lta bur ni sprul gyur kyang / /
rnam dag dbyings las ma g.yos te / /
mnyam nyid khyod /
ces dang /
slob dpon rdo rje grub pa'i 'grel pa las kyang /
rdo rje stong pa nyid du brjod / /
'jigs byed snying rjer 'dod pa ste / /
rdo rje 'jigs byed sbyor ba las / /
gnyis ka de yi bdag nyid 'grub / /
ces pa nas /
drag shul zhes bya ba ni khro bo'i thugs nyid las so / /
'jigs byed ces pa ni rnam par 'gyur ba'i gzugs las so / /
zhes gsungs pa ltar son shrI dang ta thA ga ta rak+Shi ta yang bzhed cing /
lA li ta'i 'grel pa'i lung drangs zin /
man snye dpang 'gyur las kyang /
nyi ma'i dkyil 'khor las bzhengs pa de'i steng gi hUM yig las so / /
rdo rje ni shes rab nyid kyi phyir te /
'jigs byed ni thabs nyid kyi phyir /
shin tu drag cing 'jigs par byed pa nyid ni thugs rje kho na las so / /
de gsungs pa /
nyi ma'i 'od kyis gdung ba'i mtsho chen dang / /
mnyam pa'i sku chen thugs rje'i bdag gang rnams / /
nang du ba mo lta bur bsil yin yang / /
phyi rol kho na 'gro ba rtsub par 'gyur / /
zhes so / /
de'i phyir stong pa nyid dang snying rje chen po dbyer med pa'i byang chub kyi sems rdo rje 'jigs byed do / /
ma he'i gzugs can zhes pa rtsa ba'i zhal te /
sprul gyi mchod phyir thogs pa can /
tshangs pa dang /
dbang po dang /
nye dbang dang /
drag po dang /
nyi ma dang /
gzhon nu la sogs pa kha spub tu zhabs 'og tu lhung pa rnams 'jigs par mdzad pa'o / /
zhes gsungs pa lta bu mang la /
rdo rje 'jigs byed de ltar yin tshul ma shes par zhe sdang dam po gcig la bskyed rim snyam pa ni /
lha'i cod pan dang khyi'i rngam nor ba lta bu yin no /
! /
bcu gsum pa 'phrin las kyi khyad par de yan chad kyi mdzad pa der ma zad /
dus gsum gyi rgyal ba thams cad kyi yab dang yum dang sras su gyur pa'i khyad par yang 'thad pa yin te /
rgyal ba thams cad kyang slob lam gyi skabs su /
thabs kyi chos rdzogs par ston pas na pha lta bu /
chos kyi dbyings rdzogs par ston pas na ma lta bu ste /
mdo las /
ma ni shes rab pha ni thabs /
zhes sogs lta bu dang /
sdong po bkod par @# / /
nor bzang gis kyang /
'di dag bskyed pas bdag gi ma lta bu / /
yon tan 'o ma ldud pas ma ma 'dra / /
nas /
rga shi mthar byed sman pa lta bu ste / /
bdud rtsi'i char 'bebs lha dbang brgya byin 'dra / /
zla ba lta bu dkar po'i chos kyis rgyas / /
sogs dang /
sngon gyi rgyal ba ches mang dpag tu med pa dang /
da ltar dang ma 'ongs pa'i rgyal ba thams cad kyi thabs sogs ston pa'i yab dang /
chos nyid sogs ston pa'i yum du gyur par ma zad /
de dag gi mdun du rgyal sras gzhon nu'i tshul bzung nas bstan 'gro mtha' yas pa'i don byed pa'i phyir te /
slob dpon zhi ba ye shes kyis /
gnyis med thun mong ma yin khyab pa'i sku / /
kun la snyoms mdzad rgyal ba kun gyi yab / /
chos kyi dbyings gyur rgyal ba kun kyi yum / /
ye shes sems dpa' rgyal ba kun gyi sras / /
zhes dang /
de ltar 'gyur ba'i sems bskyed tshul las /
zhing bkod kyi mdo 'grel chen du drangs pa las /
sngon bcom ldan 'das 'jam pa'i dbyangs 'khor los bsgyur ba'i rgyal po nam mkha' zhes bya bar gyur pa na /
bcom ldan 'das de bzhin gshegs pa 'brug sgra'i dbyangs kyi rgyal po'i spyan sngar smon lam tshad med pa btab pa lta bu ste /
de yang de nas rgyal po nam mkha' srog chags byed ba khrag khrig brgya stong phrag brgyad cus yongs su bskor zhing mdun du bdar te /
bcom ldan 'das de bzhin gshegs pa 'brug sgra'i dbyangs kyi rgyal po ga la ba der dong ste /
lhags nas bcom ldan 'das kyi zhabs gnyis la spyi bos phyag 'tshal te /
bcom ldan 'das de la lan bdun skor ba byas nas phyogs gcig tu 'khod do / /
rigs kyi bu de nas rgyal po nam mkha' zhes bya ba des bcom ldan 'das de bzhin gshegs pa 'brug sgra'i dbyangs kyi rgyal po gal ba de logs su thal mo sbyar ba btud nas /
bcom ldan 'das la tshigs su bcad de gsol pa /
khyod kyi spyan sngar dam chos zhu / /
skyes bu dam pa mchog skye bar / /
rnam pa gang gis gyur pa de / /
rnam par 'dren pas bdag la gsungs / /
rnam 'dren khyod la mngon sum du / /
mchod pa yangs pa bgyid bgyid kyang / /
ma nges sems kyis bgyid gyur cing / /
gang yang yongs su bsngo ma bgyis / /
bdag ni gcig pu dben gnas tshe / /
'di 'dra'i sems shig skyes par gyur / /
bdag gis bsod nams che bsags na / /
ji ltar yongs su de bsngo snyam / /
tshangs par bsngo 'am brgya byin nam / /
gling bzhi'i dbang phyug 'thob pa'am / /
'on te nyan thos dngos por ram / /
rang rgyal 'thob pa'i phyir bsngo snyam / /
de ltar sems bskyed de ma thag /
lha rnams sgra 'byin brjod pa ni / /
dam pa'i sems kyi bsod nams 'di / /
rnam par chud gzon ma byed cig /
sems can kun la phan pa'i phyir / /
smon lam rlabs chen gdab par gyis / /
byang chub sems rab bskyed byas shing / /
'jig rten rnams kyi don yang gyis / /
de bas chos kyi dbang phyug gtso / /
rdzogs sangs rgyas la bdag zhu ste / /
thub pa ji ltar sems bskyed na / /
rdzogs @# / /
pa'i byang chub skyes par 'gyur / /
ye shes de ni gang gis 'thob / /
de don bdag la bstan tu gsol / /
byang chub sems ni bskyed bgyis shing / /
thub pa khyod 'drar bdag kyang smon / /
de yi tshig de gsan gyur nas| |de bzhin gshegs pas bka' stsal pa / /
rgyal po chen po shes par gyis / /
rim gyis khyod la bstan par bya / /
chos rnams thams cad rkyen bzhin te / /
'dun pa'i rtsal rab tu gnas / /
gang gis smon lam ci btab pa / /
de yi 'bras bu 'thob par gyur / /
rgyal po ngas kyang sngon chad ni / /
rdzogs pa'i byang chub sems bskyed gyur / /
sems can kun la phan don du / /
ngas ni smon lam dam pa btab / /
smon lam ji ltar btab tshul du| |ngas ni 'bras bu thob par gyur / /
byang chub dam pa ngas thob pas / /
nga yi bsam pa rdzogs par gyur / /
rgyal po chen po brtan gyis la / /
mi 'gyur sems ni bskyed par gyis / /
gal te spyod pa spyad byas na / /
khyod kyang yang dag sangs rgyas 'gyur / /
thub pa'i gsung ni thos gyur nas / /
rgyal po de ni dga' bar gyur / /
'jig rten kun gyi mngon sum du / /
seng ge'i nga ror tshig 'di brjod / /
'khor ba'i tha ma med pa yi / /
sngon gyi mtha' ni ji srid pa / /
de srid sems can phan don du / /
spyod pa dpag yas spyad par bya / /
'jig rten mgon po'i spyan snga 'dir / /
byang chub mchog tu sems bskyed do / /
'gro ba thams cad mgron gnyer te / /
dbul zhing phongs las dgrol bar bya / /
de ring phan chad gal te yang / /
bdag gis 'dod chags sems bskyed na / /
phyogs bcu dag na gang bzhugs pa'i / /
sangs rgyas thams cad bslus par gyur / /
byang chub nam zhig thob par du / /
tha ba'i sems dang gnod sems dang / /
phrag dog dang ni ser sna yang / /
de ring phan chad mi bya'o / /
tshangs pa'i spyod pa bdag gis spyad / /
sdig pa'i spyod pa yongs su btab? / /
tshul khrims sdom dang nges pa la / /
sangs rgyas rjes su bslab par bya / /
bdag ni byang chub rings tshul du / /
'tshang rgyar mos shing spro ba med / /
phyi mthar thug gi bar du yang / /
sems can gcig phyir spyad par bya / /
tshad med bsam gyis mi khyab pa'i / /
sangs rgyas zhing ni sbyang bar bya / /
phyogs rnams bcu po thams cad du / /
bdag gi ming ni thos par bya / /
bdag gis bdag la lung bstan te / /
sangs rgyas 'gyur bar dogs pa med / /
bdag gi lhag bsam rnam par dag /
bdag dbang 'di na 'dren pa rnams / /
lus dang ngag gi las rnams kyang / /
rnam pa kun tu bdag gis kyang / /
yid kyi las kyang sbyang bar bya / /
mi dge las ni spyad mi bya / /
ma 'ongs dus na sangs rgyas te / /
'jig rten mgon du gyur zhe na / /
bden pa de yis sa 'di yang / /
rnam pa drug tu g.yos gyur cig /
bdag gis bden tshig gang brjod pa / /
ma nor yang dag smras she na / /
bden pa 'di yis mkha' dbyings las / /
sil snyan dag gi sgra grag shog /
bdag la gal te g.yo med cing / /
de bzhin tha @# / /
ba med ce na / /
man dAr ba'i me tog bzang / /
bden pa 'di yis char du phob / /
yang dag don du nges pa yis / /
tshig bden 'di skad brjod pa dang / /
phyogs bcu mtha' yas thams cad kyi / /
bye ba'i zhing rnams rab tu g.yos / /
de yi mod la mkha' dbyings las / /
sil snyan bye ba'i sgra yang byung / /
me tog man dA ra ba dag /
mi 'greng bdun srid bab par gyur / /
rgyal po de yi rjes bslabs te / /
srog chags bye ba nyi shu yis / /
'dren par bdag cag 'gyur smon zhes / /
yid du 'ong pa'i sgra yang bsgrags / /
zhes bya ba dang /
gzhan yang de nas bcom ldan 'das la 'jam dpal gzhon nur gyur pas 'di skad ces gsol to / /
bcom ldan 'das bskal pa bye ba khrag khrig brgya stong grangs ma mchis pa nas nye bar bzung ste /
bdag gis smon lam btab pa ni nam bdag gis phyogs bcu mtha' yas mu med pa'i 'jig rten gyi khams su sangs rgyas kyi spyan sgrib pa med pas bltas /
sangs rgyas bcom ldan 'das gang ji snyed pa de dag thams cad bdag gis byang chub la yang dag par btsud pa dang /
bdag gis byang chub kyi sems la bkod pa dang /
bdag gis spyin pa la yang dag par btsud pa dang /
de bzhin du bdag gis tshul khrims dang /
bzod pa dang /
brtson 'grus dang /
bsam gtan dang /
shes rab la yang dag par btsud pa dang /
bdag gis bskul ba dang /
bdag gis rjes su bstan par gyur pa ma mthong ba de srid du bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bya'o / /
nam bdag gis sangs rgyas kyi spyan sgrib pa med pas phyogs bcur rnam par bltas kyang bdag gis sangs rgyas nyid la ma bkod pa'i de bzhin gshegs pa de lta bu gang yang mthong bar ma gyur pa de'i tshe bdag kyang bla na med pa yang dag par rdzogs pa'i byang chub tu mngon par rdzogs par 'tshang rgya bar bya'o / /
zhes mi bgyi bar smon lam btab po / /
bcom ldan 'das gzhan yang bdag gis smon lam 'di skad ces btab ste /
bdag gis ni bdag gi sangs rgyas kyi zhing gcig la gang gA'i klung gi bye ma snyed kyi sangs rgyas kyi zhing tsam gyi tha gru yangs par yongs su ma grub cing sangs rgyas kyi zhing de'i phyi rin po che 'bum phrag du ma las grub pa dang /
rin po che brgya stong du mas spras pa srid pa'i rtse mo'i tshad tsam du ma gyur gyi bar du bla na med pa yang dag par rdzogs pa'i byang chub tu mngon par rdzogs par 'tshang rgya bar mi bgyi bar smon lam de skad btab po / /
bcom ldan 'das gzhan yang bdag gi sangs rgyas kyi zhing der stong gsum gyi stong chen po'i 'jig rten gyi khams bcu'i tshad tsam gyi byang chub kyi shing skyes te /
byang chub kyi shing de'i 'od kyis sangs rgyas kyi zhing de thams cad rgyas shing khyab par gyur cig ces bgyi bar smon lam de skad btab po / /
bcom ldan 'das gzhan yang bdag gis byang chub kyi shing de'i drung du bdag 'dug pa'i tshe bla na med pa yang dag par rdzogs pa'i byang chub tu mngon par rdzogs bar sangs rgyas pa @# / /
nas yongs su mya ngan las 'das pa'i bar du byang chub kyi shing drung de nas ma langs kyang bdag gi sprul pa phyogs bcu'i phyogs re re zhing sangs rgyas kyi zhing bye ba khrag khrig brgya stong grangs med pa dag tu dong zhing sems can rnams la chos ston par gyur cig ces bya bar smon lam de skad btab po / /
bcom ldan 'das gzhan yang bdag gis bdag gi sangs rgyas kyi zhing der nyan thos dang rang sangs rgyas kyi ming tsam yang ye med par gyur te / /
byang chub sems dpa' zhe sdang dang /
thab dang /
'chab pa med pa dang /
tshangs par spyod pa yongs su dag par spyod pa sha stag gis sangs rgyas kyi zhing gang la /
sangs rgyas kyi zhing de na bud med kyi ming yang mi grag cing mngal du skye ba med pa dang /
byang chub sems dpa' de dag thams cad kyang gos ngur smrig byon cing skyil mo krung bcas par rdzus te 'byung ba dang sangs rgyas kyi zhing de shin tu rnam par dag par gyur te /
de bzhin gshegs pa'i sprul pa phyogs bcu'i 'jig rten gyi khams bye ba khrag khrig brgya stong phrag grangs med par gshegs shing sems can rnams la chos ston pa de dag theg pa gsum las brtsams te mos pa'i tshul bzhin du sems can rnams la chos ston pa ma gtogs par sangs rgyas kyi zhing de na nyan thos dang rang sangs rgyas med cing byang chub sems dpas yongs su gang bar gyur cig ces bgyi bar smon lam de skad btab po / /
de nas yang bcom ldan 'das la 'jam dpal gzhon nur gyur pas 'di skad ces gsol to / /
bcom ldan 'das bdag gi smon lam ni de bzhin gshegs pa 'od dpag med kyis dga' pa'i zas dang ldan par 'gyur bar smon lam mdzad pa lta bu'ang ma lags te /
bcom ldan 'das bdag gis ni bdag gi sangs rgyas kyi zhing der byang chub sems dpa' gang dag skyes par gyur pa de dag kha zas kyi 'du shes gcig skyes par gyur na de ma thag tu skad cig de la de dag gi lag pa g.yas par ro bro ba brgya phrag du ma dang ldan pa'i kha zas kyis gang ba'i snod mngon du byung bar gyur la /
snod de dag byung ma thag tu de dag 'di snyam du 'di ltar bdag cag gis phyogs bcu'i sangs rgyas bcom ldan 'das de rnams la ma phul /
sems can dbul zhing phongs pas sdug bsngal ba dang /
mgon med par gyur pa dag dang /
yi dwags kyi 'jig rten du skyes pa gang dag lo stong phrag du mar yang mchil ma'i thal ba 'ga' yang mi rnyed pa de lta bu dag yongs su tshim par ma byas par bdag nyid kyis zab ni tshul dang mi 'dra'o zhes bgyi bar dran pa thob par gyur cing /
de'i mod la de dag mngon par shes pa lnga yongs su grub par gyur te /
rdzu 'phrul dang ldan zhing nam mkha' las 'phyo ba dang /
rlung ltar thogs pa ma mchis pa'i shugs kyis phyogs bcu'i 'jig rten gyi khams grangs dang tshad ma mchis pa dag tu phyin nas kha zas de las de bzhin gshegs pa'i nyan thos kyi dge 'dun dang bcas pa la yang phul /
sems can phongs shing ltogs pa dang /
mgon ma mchis pa rnams dang /
yi dwags kyi 'jig rten du skyes pa rnams kyang yongs @# / /
su tshim par bgyis nas de dag la chos ston te /
skad cig gcig gis sangs rgyas kyi zhing der slar mchi bar gyur cig ces bgyi bar smon lam de skad btab bo / /
bcom ldan 'das gzhan yang bdag gis ni bdag byang chub thob pa'i tshe bdag gi sangs rgyas kyi zhing der byang chub sems dpa' gang ji snyed cig skyes pa dag gos rin po che rnam pa sna tshogs kyi longs spyod pa dang ldan par gyur te bsam pa tsam gyis ci la dga' ba'i gos rin po che dge sbyong gi tshul dang mthun pa rung ba dag byung bar gyur la /
gos rin po che de dag byung ma thag tu 'di snyam du 'di ltar bdag cag gis gos 'di lta bu phyogs bcu'i sangs rgyas bcom ldan 'das rnams la ma phul bar bdag cag nyid kyis yongs su spyod pa ni tshul dang mi 'dra'o snyam pa'i dran pa thob par gyur nas de dag gis sems de ltar skyes ma thag tu 'jig rten gyi khams tshad ma mchis grangs ma mchis pa dag tu mchis shing gos de dag sangs rgyas bcom ldan 'das rnams la mngon par bkab ste /
slar sangs rgyas kyi zhing der mchis nas ci dga' ba'i gos rin po che la spyod par gyur cig ces bgyi bar smon lam de skad btab po / /
bcom ldan 'das de bzhin du sangs rgyas kyi zhing de na byang chub sems dpa' sems dpa' chen po de dag gi longs spyod dang yongs su spyod pa gang ji snyed cig mchis pa de dag thams cad kyang sangs rgyas bcom ldan 'das nyan thos kyi dge 'dun dang bcas pa dag la phul nas slad kyis bdag cag yongs su spyod par 'gyur ba dang /
sangs rgyas kyi zhing de na mi khom pa brgyad ma mchis pa dang /
sangs rgyas kyi zhing de na mi dge ba'i sgra ma mchis pa dang /
sangs rgyas kyi zhing de na sdug bsngal gyi sgra ma mchis pa dang /
sangs rgyas kyi zhing de na skyon du 'gyur ba'i sgra ma mchis pa dang /
sangs rgyas kyi zhing de na gzugs dang /
sgra dang /
dri dang /
ro dang /
reg pa yid du mi 'ong ba ma mchis par gyur cig ces bgyi bar smon lam btab bo / /
bcom ldan 'das la 'jam dpal gzhon nur gyur pas gzhan yang 'di skad ces gsol to / /
bcom ldan 'das bdag gis ni smon lam 'di ltar btab ste /
bdag gi sangs rgyas kyi zhing de rin po che bye ba khrag khrig 'bum phrag du mas gang zhing /
nor bu rin po che du mas spras pa'i nor bu rin po che kun tu bstan pa 'dra la /
rin po che de dag kyang phyogs bcu'i 'jig rten na dkon la /
sngon chad ma mthong zhing mi srid pa sha stag ste /
de dag gi ming brjod na yang lo bye ba brgya stong thogs par 'gyur ba de lta bu'i nor bu rin po che de dag gis sangs rgyas kyi zhing de yongs su gang bar gyur te /
sangs rgyas kyi zhing de la byang chub sems dpa' la la zhig sangs rgyas kyi zhing 'di gser las grub par mthong bar dga'o snyam na yang des gser las grub par mthong ba dang /
dngul las grub par mthon bar dga'o snyam na yang dngul las grub par mthong la /
gzhan gyis gser las grub par mthong ba ma mchis par mi 'gyur ba dang /
de bzhin du baiDUr+ya las grub pa dang /
shel las grub pa dang /
mu tig dmar po las grub pa dang /
@# / /
rngo'i snying po las grub pa dang /
sgug las grub pa dang /
de bzhin du rin po che sna tshogs kyi rgyu las grub pa'am /
tsan dan las grub pa 'am /
a ka ru las grub pa'am /
ta ma la'i lo ma las grub pa'am /
tsan dan sbrul gyi snying po las grub pa'am /
tsan dan dmar po las grub pa'am /
su rnam pa ji ltar grub par 'dod pa de dag gis de bzhin du mthong ste /
phan tshun nas sangs rgyas kyi zhing tha dad par mthong ba yang ma mchis par mi 'gyur ba dang /
sangs rgyas kyi zhing de na byang chub kyi shing de las 'od byung ba dang /
byang chub sems dpa' rang rang las 'od byung bas snang zhing gsal ba ma gtogs par nyi ma dang zla ba'i 'od kyang mi mngon /
skar ma dang /
rin po che dang /
zhugs dang /
glog gam| sems can gzhan dag gi 'od kyang mi mngon pa dang gang dag ci tsam du 'od kyis khyab par dga' ba tha na sangs rgyas kyi zhing bye ba khrag khrig brgya stong de snyed du de dag gi 'od kyis gsal bar gyur te /
sangs rgyas kyi zhing de na byang chub sems dpa' rnams ni bsam pa'i khyad par gyis me tog kha phye ba dang /
kha zum par 'gyur ba dang /
gang dus dang chos rnam pa ji lta bur yongs su spyad par 'tshal ba de bzhin du de'i grub pa ma gtogs par nyin mtshan gyi ming ma mchis pa dang /
sangs rgyas kyi zhing de na grang ba dang tsha ba'ang ma mchis /
rga ba dang na ba dang 'chi ba yang ma mchis te /
byang chub sems dpa' gang byang chub mngon par rdzogs par 'tshang brgya bar 'tshal ba de 'jig rten gyi khams gzhan du mchis shing dga' ldan gyi gnas su tshe bas bar bgyis nas byang chub mngon par rdzogs par 'tshang rgya bar 'gyur ba dang /
sangs rgyas kyi zhing de'i steng gi bar snang las sil snyan ba ltar mi gda' ba bye ba khrag khrig brgya stong rtag tu rgyun mi 'chad par sgra 'byin pa dang /
sil snyan de dag las kyang 'dod pa dang ldan pa'i sgra mi 'byung zhing /
gzhan du na pha rol tu phyin pa'i sgra dang /
sangs rgyas kyi sgra dang /
chos kyi sgra dang /
dge 'dun gyi sgra dang /
byang chub sems dpa'i sde snod kyi chos kyi rnam grangs kyi sgra 'byin par 'gyur te /
byang chub sems dpa' de dag ji lta bur mos pa'i sgra de lta bu thos par 'gyur ba dang /
byang chub sems dpa' de dag de bzhin gshegs pa de la blta 'tshal na /
'chag gam /
'gro 'am /
sdod dam /
mchis kyang rung ste| gang dag der sangs rgyas blta ba'i yid la bgyi ba skyes ma thag tu de dag gis de bzhin gshegs pa dgra bcom pa yang dag par rdzogs pa'i sangs rgyas kun tu gzigs pa byang chub kyi shing drung na bzhugs pa de /
de nyid na bzhugs par mthong bar gyur cing mthong nas kyang bcom ldan 'das de mthong ma thag tu de dag gi the tshom ma mne ma nur ram yid gnyis sam chos kyi som nyi gang mchis pa yongs su chud par gyur te /
bstan mi 'tshal bar chos kyi tshig de'i don yongs su 'tshal bar gyur cig ces bgyi bar smon lam btab po / /
bcom ldan 'das gzhan yang bdag gis ni 'di ltar phyogs bcu'i 'jig rten gyi khams bye ba khrag khrig brgya stong tshad med grangs med pa dag na bcom ldan 'das bzhugs pa rnams kyi @# / /
sangs rgyas kyi zhing gi yon tan bkod pa'i rgyan dang /
smon lam gyi rgyan dang /
mtshan nyid dang /
mtshan ma dang /
spyod pa dang /
gnas kyi rnam pa'i rgyan gang ji snyed cig mthong ba las nyan thos gyi bkod pa dang /
snyigs ma lnga'i sangs rgyas rnams ma gtogs par de dag thams cad bdag gis sangs rgyas kyi zhing gcig gi nang du 'dus pa dang khongs su chud par bya'o zhes bgyi bar smon lam btab ste /
bcom ldan 'das bdag 'tshal na bskal pa gang gA'i klung gi bye ma snyed du bdag gi sangs rgyas kyi zhing gi yon tan bkod pa las brtsams te /
rnam pa gzhan dang gzhan du thogs pa ma mchis pa'i tshul gyis sug las gzhan ma mchis par bshad dam /
de bas kyang ring du bshad kyang sangs rgyas kyi zhing gi yon tan bkod pa de dag mthar thug par mi 'gyur ro / /
zhes so / /
'di ltar bkod pa 'jam dbyangs kyi mdzad pa re re la mtshan re byung pa'i lo rgyus shin tu legs la /
'jam dbyangs zhi khro'i yon tan shes nas sgrub pa'i ched yin pa'i phyir te /
'grel chen las /
de dag la sogs pa smon lam mtha' yas par btab pa de dag yongs su rdzogs shing lhun gyis grub par 'jug pa dang /
phyin ci ma log pa chen por gyur pa ni smon lam chen po'o /
de dag kyang rje btsun 'jam dpal la dad pa rnams kyis smon lam ji skad gsungs pa de lta bu'i smon lam gdab par bya'o / /
zhes bstan par bya ba'i phyir cung zad tsam zhig rnam par spros nas bshad pa yin no / /
zhes gsungs so /
! /
khyad par bcu bzhi pa dur khrod chen po'i dkyil 'khor du bdud dang gshin rje sogs gdug pa can bka' nyan mdzad pa'i tshul yod de /
sngar bshad pa de dag gis srog snying phul nas dam tshig dang sdom pa dang ldan pa'i rnal 'byor pa bstan pa'i dgra 'dul zhing bshad sgrub nyams len gyi bstan pa bstan 'dzin dpon po nas g.yog gi bar dang de dag gi bar srung bar byed pa la rang gi sug las kyang dor nas bsgrub par khas blangs pa'i phyir dang /
slob dpon zhi ba ye shes kyis /
dur khrod chen po'i dkyil 'khor nas / /
bdud dang gshin rje thabs kyis 'dul / /
ma mo mkha' 'gro dbang du sdud / /
dbang sdud khyod la phyag 'tshal lo / /
zhes dang /
dpal mgon bdun cus srog snying phul nas dam bcas tshul /
sbyong rgyud las kyang| phyogs skyod bcu bo rnams kyis bcom ldan 'das la phyag 'tshal nas 'di skad ces gsol to / /
bcom ldan 'das bdag cag rnams kyis kyang sems can rnams la phan pa dang /
bde ba'i slad du rang rang gi snying po rnams dbul bar bgyi'o / /
bcom ldan 'das kyis bka' stsal pa /
'jig rten skyong ba rnams legs so legs so / /
legs kyis phul cig /
de nas 'byung po rnams kyi bdag po dbang ldan la sogs pas rang rang gi snying po rnams phul ba /
oM I /
oM i /
oM a /
oM ya /
oM r-i /
oM ba /
oM ya /
oM ku /
oM A /
oM ba /
nas /
de nas de dag mgu nas 'di skad ces gsol to / /
bcom ldan 'das gang su zhig rgyal po rgyal rigs spyi bo nas dbang bskur bas /
dkyil 'khor 'dir zhugs te dbang @# / /
bskur ba thob pa'am /
gzhan yang rigs kyi bu'am rigs kyi bu mo dad pa de dag bcom ldan 'das rtag par dus thams cad du bsrung ba dang skyab ba dang sba bar bgyi'o / /
pha rol gyi phrum kun gzhom par bgyi'o / /
dus dus su char dbab par bgyi'o / /
'bru dang me tog dang 'bras bu rnams bskyed par bgyi'o / /
de nas chos kyi rgyal po chen po gshin rjes kyang bcom ldan 'das la phyag 'tshal nas 'di skad ces gsol to / /
bcom ldan 'das bdag cag gis kyang rgyal po chen po de'i tshe sring bar bgyi'o / /
dus ma lags par 'chi ba brgyad so sor dgag par bgyi'o / /
de nas srin po rnams kyi bdag po chen po ni ri dis kyang 'di skad ces gsol to / /
bcom ldan 'das bdag cag gis kyang rgyal po de dang /
rgyal bu dang /
bram ze dang /
rje'i rigs dang /
mi 'am gzhan gang yang rung nga la nad dang /
yi dwags dang /
'dres 'jigs par mi bgyi /
srin po la sogs pas 'jigs par mi bgyi /
dus ma yin par 'chi bdag gis 'jigs par mi bgyi ste /
dus thams cad du bsrung ba dang bskyang pa dang sba bar bgyi'o / /
sogs dang /
yang spyod rgyud las /
de nas brgya byin dang /
tshangs pa la sogs pa'i lha'i bu rnams dang /
rgyal po chen po bzhi dang /
phyogs skyong ba bcu dang /
'jig rten skyong nga brgyad dang /
gnod sbyin gyi sde dpon chen po nor bu bzang po dang /
nor bu bzang po chen po la sogs pa dang /
byang chub sems dpa' sa la rab tu gnas pa rnams dang /
klu'i rgyal po dga' bo dang /
nye dga' bo gnyis dang /
'phrogs ma'i bu lnga brgyas bskor ba dang /
gnod spyin gyi sde dpon pan ci ka dang /
pan tsika chen po la sogs pa dang /
gang gzhan dag kyang rgya che zhing rgya che ba dang /
lha dang /
klu dang /
gnod sbyin dang /
srin po dang /
lha ma yin dang /
nam mkha' lding dang /
dri za dang /
mi'am ci dang /
lto 'phye chen po dang /
'byung po dang /
yi dwags dang /
'dre dang /
rims dang /
gdon dang /
dug dang /
skar ma la sogs pa thams cad kyis mgrin gcig tu 'di skad ces gsol to / /
bcom ldan 'das bdag cag 'dus shar tshogs pa thams cad kyis skyes bu dam pa chen po de'i rkang ba gnyis mgo bos blang bar bgyi'o / /
mdor na rtag par rgyun du dus thams cad du bsrung ba dang /
bskyab pa dang /
sba bar bgyi'o / /
bcom ldan 'das bdag cag gang du brtag pa'i rgyal po 'di rigs kyi bu'am rigs kyi bu mo dad pas 'chang dam /
klog gam /
gzhan la rgya cher yang dag par 'chad par 'gyur ram /
gdugs dang rgyal mtshan ba dan la sogs pas mchod par 'gyur /
nas| su gang yang rung bas 'chad zhing klog pa nas /
gzhan la rgya cher yang dag par 'chad cing ston pa'i bar du bgyid na /
bcom ldan 'das bdag cag 'dus shing tshogs pa thams cad de'i bran du gyur pa lags so / /
rang gi skye bu'am /
gnyen gyi skye po'am /
yongs kyi skye bu'am /
grong dang /
grong khyer /
grong rdal dang /
ljongs dang /
rgyal po'i 'khor rnams yongs su bskyang bar bgyi /
dus dus su char dbab par bgyi /
'brul sogs pa bskyed par bgyi /
skyes bu mang po la @# / /
phan ba dang bde ba'i slad du rjes su bsgrub par bgyi /
pha rol gyi phru ma gzhom par bgyi'o / /
zhes gsungs pa ltar rgyud 'dir yang yang bshad la /
rgyud gzhan du'ang mang la /
de bzhin du mdo du mar yang bka' bsgos tshul gyi nang nas dpe gcig bkod na /
jo bo lha gcig gi phyag dpe mdo btus su nam mkha'i spyan gyi mdo drangs ba las /
yang de'i tshe lha'i dbang po dang /
klu'i dbang po dang /
gnod sbyin gyi dbang po dang /
lha ma yin gyi dbang po dang /
nam mkha' lding gi dbang po dang /
mi'am ci'i dbang po dang /
lto 'phye chen po'i dbang po dang /
grul bum gyi dbang po dang /
yi dwags gyi dbang po dang /
sha za'i dbang po dang /
sa la rgyub dang /
nam mkha' la rgyu ba khyed thams cad kyi lag tu chos kyi rnam grangs 'di yongs su gtad par bya'o / /
da ltar dang ma 'ongs pa'i dus su gang zag don yid la byed pa /
chos la gnas pa /
chos kyis rjes su mthun pa'i chos sgrub pa /
chos dang mthun pa'i chos spyod pa /
dpen pa la mngon par dga' ba rnams srungs shig /
yongs su skyongs shig /
de'i spyin pa po dang spyin bdag de dag kyang srungs shig /
yongs su skyongs shig /
gang dag de rnams kyi yo byad 'dzin pa dang /
yongs su skyong ba de dag kyang srungs shig /
yongs su skyongs shig /
de ni khyed cag la yun ring por phan pa dang bde bar byed par 'gyur ro / /
de nas lha'i dbang po de snyed thams cad nas /
sha za'i dbang po dang /
nam mkha' la rgyu ba dang /
sa la rgyu ba'i bar thams cad kyis mgrin gcig gis 'di skad ces gsol to / /
btsun ba bcom ldan 'das de ltar lags so / /
btsun pa bde bar gshegs pa de ltar lags so / /
ma 'ongs pa'i dus na ji srid du de bzhin gshegs pas byin gyis brlabs pa'i chos kyi tshul 'bar bde srid du kho bo cag gis rang gi sug las dor nas /
de bzhin gshegs pas bstan pa'i chos 'dul bar bsrung bar bgyi /
yongs su bskyang bar bgyi'o / /
nas /
ji srid du bcom ldan 'das kyi nyan thos re ba thams cad yongs su mi 'dzin cing /
chos kyi 'du shes mngon par dga' bar 'gyur ba de srid du /
bdag cag gis grong khyer dang /
grong rdal dang /
ri sul dang /
yul 'khor dang /
ljongs de dag dang /
sbyin pa po dang /
sbyin bdag de dag kyang bsrung bar bgyi'o / /
yongs su bskyang bar bgyi'o / /
nor dang 'bru dang dga' ba dang rtse ba dang nad med pa dang /
phan tshun rab tu dga' ba'i tshogs pa tshe ring ba nyid mtshang ba med par bsgrub par bgyi'o / /
zhes gsungs so /
! /
khyad par bco lnga pa dbang phyug chen po'i dkyil 'khor gyi gtso bor bzhengs par gyur nas sgyu 'phrul sna tshogs pas rgyud 'bum pa sogs gsungs pa yin te /
sangs rgyas byang sems chen po dbang bcu dang de bcu rjes mthun pa thob pa la dbang phyug chen po zhes bya la /
gnas dur khrod chen po'i dbus su rdo rje btsun mo'i b+ha ga'i dbyibs can chos 'byung cu gsum brgya dang ris yongs su mchad par sna tshogs padma'i lte bar ye shes lnga'i rang bzhin gyi sna tshogs rdo rje'i lte bar thar pa chen po'i rang bzhin byang chub phyogs kyi ngo bo gzhal yas @# / /
khang steng 'og rtsig pa thams cad kha dog lnga'i 'od zer can gyi nang du de 'dra'i dbang thob pa'i 'khor gti mug gshin rje gshed sogs dug lnga'i gnyen po ye shes lnga'i gshin rje gshed lnga dang bdud bzhi'i gnyen po dang sogs dbang po dang stobs sogs kyi ngo po tho ba'i dang /
dbyug pa'i dang /
padma'i dang /
ral gri gshin rje gshed bzhi dang /
'byung bzhi dang /
tshad med bzhi dag pa'i spyan sogs bzhi'i ngo bo rtsa rtsis / /
phag mo /
dbyangs can ma /
gau rI bzhi dang| 'khor de rnams kyis bskor pa'i bcu gsum ma bai ro tsan dang ka ma la'i lugs lta bu dang /
gzhan yang 'khor rdo rje dbyings phyug ma'i ngo bo ra langs ma dang gshegs pa bzhi'i ngo bo gti mug rdo rje /
ser sna rdo rje /
'dod chags rdo rje phrag dog rdo rje bzhi dang /
rdo rje rnon po dang rdo rje ral gri sogs sems dpa' so gnyis dang /
gshegs ma bzhi'i ngo bo sems ma rdo rje ma /
rin chen rdo rje ma /
chos kyi rdo rje ma /
las kyi rdo rje ma bzhi dang /
rdo rje lcags kyu zhags pa lcags sgrog dri la bu bzhi dang /
gnod mdzes gtsug tor tUM mdzad gzhan gyis mi thub pa ste lha zhe brgyad kyi ngo bo rdo rje mgo nas /
rdo rje bzhad kyi bar gyi khro mo bzhi ma gtogs pa'i lha zhe bzhi po thams cad ma he'i zhal can ma he la zhon pa'i 'khor gyis bskor pa'i zhe dgu ma dang /
yang mthar byed brgyad /
gshin rje yab ti /
chos rgyal /
tel ba /
a ba glang mgo /
rmig pa /
phyA sangs /
mig dmar /
ral ba tshar dgu brgyad kyi rnam par bstan pa'i 'khor can gyi lha dgu ma /
grub chen mi tra dzo kis bkral blta bu dang /
yang gtso bo zhal phyag yongs rdzogs yum bcas la /
'khor mthar byed brgyad yab yum gyi ngo bo /
gshin rje chos kyi rgyal po yum mgo dgu rkang gcig mas 'khyud pa ma hel zhon pa dang /
tel ba yum khro mo phag mgo mas 'khyud pa rda mong la zhon pa /
ab glang mgo yum kha brgyams 'khyud pa drel rta rkang gsum la zhon pa /
yab til yum nag mo shel mi gams 'khyud pa chu glang la zhon pa dang /
mig dmar la yum lag brgya mas 'khyud pa lug la chibs pa /
phya sangs la yum a sham mas 'khyud pa sha ba la zhon pa /
rmig pa la yum nag mos 'khyud pa rta nag la chibs pa /
ral ba tshar dgu la yum ma mo nag mos 'khyud pa ma he la chibs pa /
sgegs sogs bzhi dang /
sgom bzhi sogs kyi rnam pa can gyis bskor ba bai ro tsa na dang /
mi tra dzo kis bshad pa'i bco brgyad ma'i 'khor dang /
gzhan yang gtso bo de la 'khor gshin rje pho nya mo sogs mo brgyad kyi rnam pa can gyis bskor ba don yod zhabs kyis bkral ba lta bu re re'i yang gtso bo zhal gsum dang zhal drug dang zhal dgu yongs grags dang /
zhal brgyad bzhal dang phyag bye ba can ci rigs par sprul nas gdul bya rab la cig char dang /
rtul bor rim gyis bzhengs nas phyogs bcu'i sangs rgyas byang sems nam mkha' gang ba dang /
'jig rten las 'das ma 'das kyi dpa' bo mkha' 'gro sangs rgyas kyi zhing rdul phra rab kyi grangs snyed kyi dbus su yum rdo rje ro langs ma'am rna tshogs gzugs can mas zhus te rgyud 'bum pa'am rgyud rtog pa sum brgya ba dang /
@# / /
rnal 'byor rjes su rig pa'i rgyud sogs gsungs pa'i phyir /
slob dpon zhi ba ye shes kyis /
dbang phyug chen po'i dkyil 'khor na / /
dbang med dad pas 'dus pa dang / /
ye shes sprul ba'i 'khor gyis bskor / /
zhes gsungs pas gnas dang 'khor bstan la /
dus 'khor 'grel chen las /
'dir rtsa ba'i rgyud du bcom ldan 'das kyis bka' stsal ba /
e dang gsang ba nam mkha'i khams / /
b+ha ga chos 'byung padma yi / /
seng ge'i gdan bzhugs rdo rje can / /
rgyud gzhan du ni ngas bstan waM / /
rdo rje rdo rje sems dpa' dang / /
rdo rje 'jigs byed dbang phyug dang / /
he ru ka dang dus 'khor lo / /
dang po'i sangs rgyas sogs ming dang / /
sna tshogs yul gyi tha snyad kyis / /
gnas dang rten gyi mtshan nyid dang / /
brten pa nga yis brjod pa ste / /
sems can sna tshogs bsam pa yis / /
ston pa kun mkhyen rdo rje 'dzin / /
sangs rgyas seng ge'i gdan la bzhugs / /
ston pa dus kyi 'khor lo la / /
zla ba bzang po khyod kyis zhus / /
zhes so / /
zhes dang /
rigs ldan rnam 'phrul mkhas grub thams cad mkhyen pa'i bskyed rim chen mo las /
gzhan yang rgyud rdo rje phreng ba las /
e ni gsang ba mkha' dbyings dang / /
b+ha ga chos 'byung padma la / /
rnal 'byor seng ge'i gdan la bzhugs / /
mchog tu rmad byung ston par mdzad / /
rdo rje sems dpa' waM rdo rje / /
rdo rje 'jigs byed dbang phyug dang / /
he ru ka dang dus 'khor lo / /
dang po'i sangs rgyas la sogs mtshan / /
zhes ston pa gang la bzhugs nas chos ston par mdzad pa'i rten /
rgyud la lar gsang ba zhes pa dang /
la lar mkha' dbyings dang /
de bzhin du b+ha ga dang /
chos 'byung dang /
padma dang /
seng ge'i gdan zhes gsungs pa rnams e yig gi don ston byed du 'dra ba dang /
ston ba la rdo rje can dang /
rdo rje sems dpa' dang /
rdo rje 'jigs byed dang /
rdo rje dbang phyug dang /
he ru ka dang /
dus kyi 'khor lo dang /
dang po'i sangs rgyas zhes rgyud so sor gsungs pa rnams kyis kyang waM yig gi don ston pa la khyad par med cing| de 'dra ba'i e waM gyi nges don rgyud gang du brjod pa de la de nyid mchog yod cing /
med na med par gsungs la /
des ni 'dus pa kyai rdor sogs du ma'i gleng gzhir rdo rje btsun mo'i b+ha ga la bzhugs zhes bshad pa'i dod /
'jigs byed kyi rtsa rgyud rgyas pa'i gleng gzhir rdo rje mkha' 'gro'i padma la bzhugs par bshad pa de nyid dang /
rgyud gzhan du bzhugs pa po rdo rje can du bshad pa'i dod /
rgyud der rdo rje 'jigs byed ces gsungs pa de yin par bshad cing /
'jigs byed kyi rtsa rgyud rgyas pa las gleng gzhi'i skabs kyi bzhugs pa'i gnas ston pa'i tshig dus 'khor 'grel chen du drangs pa las /
rdo rje mkha' 'gro'i padmar gnas / /
lhag pa'i lha ni gcig pu 'di / /
lhan gcig skyes dga'i rang bzhin gyis / /
srid gsum bdag nyid dag la gnas / /
zhes 'byung ngo / /
'jigs byed la rdo rje btsun mo mi srid na de'i b+ha ga padma ga la srid /
ces gsungs pas gnas sngar bshad pa ltar bstan cing /
'khor yum gyis zhus tshul sogs ni /
dus 'khor 'grel @# / /
chen las /
de bzhin du rnal 'byor rjes su rig pa'i rgyud las /
sna tshogs gzugs can ma yis zhus / /
sna tshogs gzugs can dpal phyag 'tshal / /
rdo rje 'jigs byed la zhus pa / /
rnal 'byor rjes rig rgyud ni ci / /
rdo rje sems dpa' bde ba che / /
zhes bya ba la sogs pas rnal 'byor rjes su rig pa zhus so / /
de bzhin du 'bum par brjod pa las /
rdo rje phag mos phyag 'tshal te / /
srid gsum bdag po khrag 'thung la / /
'bum par brjod pa'i rgyud ni ci / /
rdo rje sems dpa' mchog tu bde / /
zhes bya ba la sogs pas 'bum par brjod pa zhus so / /
zhes dang /
bskyed rim chen mo las /
rdo rje mkha' 'gro zhes pa de la ni sna tshogs gzugs can ma zhes kyang bshad de /
rdo rje ro langs ma dang don 'dra la /
bde mchog gi rgyud rgyas pa yum phag mos zhus pa ltar /
'di'i rgyud rgyas pa yang 'jigs byed rang gi yum sna tshogs gzugs can mas zhus par ston pa'i 'jigs byed kyi rgyud rgyas pa'i tshig dus 'khor 'grel chen du drangs pa yang /
dpal ldan sna tshogs gzugs can mas / /
rdo rje 'jigs byed la btud zhus / /
rnal 'byor rjes su rig pa'i rgyud / /
rdo rje sems dpa' mchog bde ci / /
zhes gsungs so / /
'jigs byed la yum mi srid na yum rgyud zhu ba por ji ltar 'thad /
ces gsungs la /
rgyud kyi grangs 'bum pa ni /
bskyed rim chen mo las /
dpal rdo rje 'jigs byed kyi rgyud rgyas pa ni /
bod kyi bla ma dag sho loka 'bum par bzhed la /
slob dpon mi bskyod pa'i rtog bdun gyi dka' 'grel las kyang /
de nas zhes bya ba la sogs pa'i gzhung le'u bdun du byas pa'i rtog pa 'di brjod bya gtso bor rgyud 'bum pa las /
ba ni ngag gi lam las 'das / /
ra ni bde ba dang bcas pa / /
dza ni grol ba gsum khyab pa / /
b+he ra 'jigs byed ces grags so / /
zhes gsungs pa nyid dang zhes bshad cing /
zhes gsungs /
rgyud rgyas pa la rtog pa sum brgya yod pa ni /
bskyed rim chen mo las /
rtsa rgyud rgyas pa de la yang rtog pa sum brgya yod par grung chen lA li ta badzra gyis gsungs te /
des mdzad pa'i zhe dgu ma'i sgrub thabs las /
dpal gyi sgrub thabs 'di bsdus pa / /
rdo rje 'jigs byed rtog pa ni / /
sum brgya pa ste 'jam dpal gyi / /
rgyud las cung zad tsam zhig phyung / /
zhes gsungs pas so / /
zhes gsungs /
yang dus 'khor 'grel chen las| rnal 'byor rjes su rig pa'i rgyud stong phrag so drug par yang bshad cing /
e bam med kyang dang po'i sangs rgyas dang bde mchog 'bum pa bzhin skyon med tshul rgyas par yang bshad de /
ji skad du dus 'khor 'grel chen las /
de nas legs par sbyar ba'i skad kyis kyang sdud par byed pa pos rgyud kyi rgyal po la lar 'di skad bdag gis thos pa la sogs pas bzhugs pa'i gnas bstan pa bris la /
la lar ni ma yin no / /
dang po re zhig stong phrag nyi shu rtsa lnga pa'i dpal 'dus pa dang| stong phrag bcu drug pa sgyu 'phrul dra ba zhes bya ba la sogs pa rgyud kyi rgyal po du mar ni /
'di skad bdag gis thos pa zhes bya ba la sogs pas bzhugs pa'i gnas bstan la /
la lar ni med do / /
dang por re zhig stong phrag bcu gnyis @# / /
pa'i dang po mchog gi sangs rgyas dang /
stong phrag sum cu rtsa drug pa'i rnal 'byor rjes su rig pa dang /
'bum par brjod pa chen po dang /
de ltar rgyud kyi rgyal po du mar yang ngo / /
zhes gsungs pa'i phyir dang /
rnal 'byor rjes su rig pa'i rgyud zhu ba po yum sna tshogs gzugs can mas ston pa rdo rje 'jigs byed chos 'byung gzhal yas khang dang bcas pa'i dbus su sna tshogs padma la bzhugs pa la zhus pa'i tshul bde mchog 'bum pa phag mos zhus pa dang mthun pa ni| dus 'khor 'grel chen las /
de bzhin du stong phrag sum cu rtsa drug pa'i rnal 'byor rjes su rig pa las /
rdo rje mkha' 'gro'i padmar gnas / /
gcig pu 'di ni lhag pa'i lha / /
lhan cig skyes pa'i dga' gzugs kyis / /
srid gsum bdag po yang dag gnas / /
zhes bya ba la sogs pas rnal 'byor rjes su rig par bzhugs pa'i gnas bstan to / /
de bzhin du 'bum par brjod pa yang /
bcom ldan 'das kyis bka' stsal ba / /
pho nya rnams kyi gsang chen du / /
sems can kun gyi bdag nyid bzhugs / /
pho nya kun bdag sems dpa' ni / /
rdo rje sems dpa' bde ba che / /
zhes bya ba la sogs pas bzhugs pa'i gnas bstan te /
de yang bla ma'i man ngag las khong du chud par bya'o / /
zhes bya'o zhes dang| ru rgyud stong phrag bco brgyad par bshad tshul ni /
dpal chen rdo rje grub pa'i 'grel chen las /
de nas zhes bya ba'i sgra bstan pa ni /
'jam dpal gyi rgyud stong phrag bco brgyad pa las /
'jigs byed chen po sgrub pa'i thabs kyi rjes las rgyud 'di phyung ba ste /
de ltar rtogs par byas la rgyud kyi dang por sbyar bar bya'o / /
zhes dang /
son shI'i 'grel ba las /
'on gal te de ltar yin na ni /
'di skad bdag gi zhes bya ba'i ngag por nas ji ltar rgyud kyi dang por bstan zhen /
de nas zhes bya ba'i sgra bstan pas gzhung gi grangs stong phrag bco brgyad pa'i 'jam dpal gyi rgyud las /
'jigs byed chen po'i sgrub thabs kyi de ma thag tu 'di grangs pa'i rgyud yin no / /
zhes bsgrub par bya ba'i phyir /
rgyud kyi dang por lhag par sbyar ba yin no / /
zhes gsungs so /
! /
gnyis pa bod kyi bla ma gong ma rnams kyis gsungs pa la dogs pa 'god pa ni /
r+wa chen pos dbang phyug chen po 'dul ba'i ched du ma he'i zhal du sprul nas btul bar bshad pa 'thad kyang /
gzhon nu gdong drug gi lo rgyus dang lha ma yin gyi rgyal po ru tra pha ma tshul sogs la shes byed dka' la /
yang ba ri lots+tsha ba'i gsung sgros yin zer bar /
rgyud gsungs tshul rnying ma'i me tra da ru tra'i dpe blangs pa lta bus /
go'u da ma khyod kyis nga mi thul khyod rang gso sbyong gzhan du gyis sogs dang /
de bzhin du rta mgrin dang 'jam dbyangs rnams la la ba tshul sogs dang /
de lta bu'i rong zom gyi gsung rgyun yin zer ba 'ga' zhig dang /
phyis kyi gtam rgyud kyi TIk+ka byed pa kha cig gis kyang de ltar bshad pa sogs la shes byed dka' ste /
bskyed rim chen mo las /
rgyud dang rgya gzhung gang nas kyang zur tsam yang mi 'byung zhing khungs rnam dag gang gis kyang yid ches bskyed bar byar med pa'i gtam rgyud sdam dag ces gsungs pa'i phyir @# / /
dang| mtshan brjod lta bu ni mdzad pa khyad par can re mdzad dus kyi ming yin pas mdzad pa'i skor gyi lo rgyus la babs 'brel shin tu che bas de lta bu 'dren dgos pa lam drangs pa dang /
yang 'gal zhig gis mtshan brjod kyi khro bo'i rgyal po gdong drug ces pas 'jigs byed gdong drug ma bstan par gshin rje gshed gdong drug gzhan zhig bstan par 'dod pa yang mi 'thad de slob dpon mya ngan med pa'i dpal gyis mdzad pa'i 'jigs byed zhal drug phyag drug pa'i sgrub thabs las /
rab tu khros shing gdug pa 'dul / /
ma lus log pa'i bdud 'dul ba / /
zhal dang phyag drug mtshon cha 'dzin / /
ma he'i zhal la phyag 'tshal te / /
de yi sgrub pa'i rim pa zhig /
bdag gis dran nas brtsam par bya / /
zhes dang /
oM hrISh+TIHwi kri tA na na hUM hUM zhes pa'am /
oM duHkha chod hUM hUM zhes mtshan brjod kyi sngags dang sbyar pa'i phyir dang /
don yod zhabs kyi sgrub thabs sems dpa' bsdus pa dang /
'jam dpal ye shes kyi sgrub thabs gnyis ka las kyang zhal drug phyag drug par bshad pa'i phyir ro /
! /
zhar byung dmar nag gi rgyud gsungs tshul gsum las /
nag po'i rgyud gsungs tshul la /
gshin rje gshed nag po'i rgyud kyi gnas ni /
nag po pas mdzad pa'i 'grel pa mngon par mthong ba'i lam gyi sgron ma las /
byang chub thugs su chung pa'i gnas 'og min gyi gnas su gsungs par bzhed la /
dpal 'dzin gyis ni chos kyi dbyings su gtogs pa'i gzhal yas khang du dus ston pa mngon par byang chub pa'i dus su bcom ldan 'das thub pa chen po mngon par byang chub pa la bar du gcod pa'i phyir /
zhon pa dang /
gzugs dang /
sgra skad dang /
mtshon cha shin tu 'jigs su rung pa'i 'jigs pa chen po ston bzhin pa'i bdud kyi stobs kyi dpung tshogs chen po lhags te bar du gcod par rtsom pa'i dus su ston pas bdud chen po las mchog tu rgyal bzhes bya ba'i ting nge 'dzin la snyoms par zhugs te /
bcom ldan 'das kyi sku gsung thugs rdo rje rnams las gshin rje gshed khro bo nges par phyung ste dkyil 'khor sprul nas bdud thams cad btul te rgyud gsungs so / /
phyag na rdo rje bcom ldan 'das de bzhin gshegs pa thugs rje chen po'i bka' bzhin byed pa la /
phyag na rdo rje khyod de lta bu'i gshin rje gshed kyi khro bo'i gzugs su bsgyur te /
bdud dang /
klu dang /
gnod sbyin dang /
lha ma yin dang /
lha rnams choms shig /
chings shig /
gtogs shig /
ces gsungs so / /
'di'i rgyas pa la nag po pas mdzad par 'bum phrag bdun pa zhes byung /
dpal 'dzin gyi 'grel ba dang /
gzhon nu zla ba'i 'grel pa /
shan+ti pa'i 'grel pa rnams las rkang pa dang bcas pa'i 'bum phrag gcig ces byung /
de la bsdus rgyud 'di la le'u bco brgyad yod la /
gshin rje gshed dmar nag 'jigs gsum gyi rgyud bod du bsgyur pa'i ma lta bur snang zhing byin rlabs kyang che'o / /
gshin rje gshed dmar po'i rgyud le'u bcu dgu pa ni /
byung tshul gyi gleng gzhi dgra nag gi rgyud dang 'dra ba la /
ston pa rdo rje btsun mo'i b+ha ga la bzhugs nas phyag na rdo rje la mnyan par @# / /
gdams pa dang /
phyag na rdo rjes gshin rje 'joms pa du lags zhes zhus pas /
dkyil 'khor gyi lha bum pa dang bcas pa gsungs te ting nge 'dzin sngon du 'gro ba'i rgyud gsungs /
'di la rdul tshon skabs su lha lnga dang /
rdul tshon bri ba'i skabs su bcu gsum ma gsungs shing dkyil 'khor bcu yod /
phal cher sku mdog sogs ma gtogs lha bcu gsum gyi mtshan dang 'khrul 'khor sogs nag po dang rgyud tshig thun mong ba yod pa ltar /
'jigs byed kyi rgyud rgyas par yang de 'dra yod par grub chen dpal 'dzin dang in+d+ra bo d+his dgongs nas 'jigs byed bcu gsum ma'i srol grub chen dpal 'dzin yab sras bzhed pa rdo rje grub pa'i 'grel pa sogs dang khyud po'i rnam thar gyis shes so / /
yang gshed dmar gyi rgyud le'u nyer gnyis pa ni /
ston pa yum gyi b+ha ga la bzhugs pa la yum gyis zhus pas /
bshad par dam bca' sngon du 'gro bas lha lnga'i rgyud sogs gsungs so / /
'dir dkyil 'khor gcig yod cing rdzogs rim gyi skor tshig zin la rgyas shing /
'khrul 'khor gtor ma sogs kyang rgyas so / /
'di dag gi bshad tshul rgyas par bu'i rgyud sde spyi rnam du lta'o / /
gdong drug gi rgyud gsungs tshul la /
ston pa rdo rje btsun mo'i b+ha ga la gti mug rdo rje sogs dang lhan cig bzhugs pa'i tshe ro langs mas gdug pa can tshar bcad thabs zhus pas /
ston pas ting nge 'dzin sngon du 'gro bas snying po phyung bas gshin rje gshed gdong drug tu bsgyur te /
bshad pa dang bcas pas sngags gsungs pas bdud la sogs pa thams cad skrag par gyur to / /
de nas khro bo gdong drug pa des dkyil 'khor gyi mngon rtogs dang lha nyi shu'i sngags dang bcas pa gsungs so / /
smras pa /
rgyud rgyal gsungs dus gdul bya btul ba'i tshul / /
lha mi'i yul phebs chos kyi khyad par rnams / /
ma sbyangs bod rgan 'khrul pa'i 'dam byid ba / /
legs par bshad pa'i 'phrul gyis legs par drangs / /
rgyud kyi rgyal po du ma'i zab don gyi / /
mtha' drug tshon ris ma 'dres rab bkod pas / /
sngon byung ston dang gdul bya'i lha rdzas ngar / /
sa gsum dngos grub dbang po'i tshim byed grub / /
de ltar sgyu 'phrul gter mdzod yab gcig kyai / /
khyod kyi gsang gsum sgyu ma'i mtshan gyi grangs / /
ji bzhin mang mkhyen skal ldan dngos grub mdzod / /
'dod dgur spyod tshul 'di bsams slar phyag byas / /
zhes dpal rdo rje 'jigs byed kyi chos 'byung khams gsum las rnam par rgyal ba dngos grub gyi gter mdzod las rgyud rgyal gsungs tshul gyi rim par phye ba ste dang po'o / / / /
gnyis pa rgyud kyi rnam bzhag la /
rgyud dang /
dgongs 'grel gyi bstan bcos bshad pa gnyis /
dang po la rtsa rgyud rgyas pa sho lo ka 'bum pa'am /
rtog pa sum brgya pa /
rtsa rgyud 'bring po rnal 'byor rjes su rig pa'i rgyud stong phrag so drug pa /
'di dag rgya gar du'ang ma 'gyur la /
rtog pa sum brgya pa'i nang nas zur du bkol ba'i dum bu rtog pa bdun dang /
de'i 'khrul 'khor dang bdud rtsi za ba'i rgyud rtog gsum dang /
rtog bdun nas gnas bdun gyis las gshin rje'i gzugs zhes dang /
@# / /
bsam gtan rtog par de'i rgyab tu gshin rje'i skyes bu gcer bu sogs kyi 'phros chos kyi rgyal po'i rtog pa dang /
rtog bdun gyi 'khrul 'khor rtog par tshu tshun d+ha ra'i pags pa la sogs kyi 'phres don 'chad byed tshu tshun d+ha ra'i rtog pa /
te lo'i rtog chur gnyis ni te lo'i sha pags la brtan nas ma hA de ba'i las rab 'byams ston pa gcig dang /
de'i rgyud le'u bzhi pa /
paN+Di ta a mog+ha dang /
mar ba chos kyi dbang phyug grags pas bsgyur ba la /
slad nas grub thob karna shrI dang /
thar lo nyi ma rgyal mtshan gyis 'gyur mtshan byas pa dang /
gtam rgyud kyi rtog pa rnams yod /
gnyis pa de'i dgongs 'grel la /
rdo rje grub pa dang so na shrI gnyis kyis rim pa bzhin /
grub chen dpal 'dzin dang /
ta thA ga ta rak+Shi ta'i man ngag la brten nas mdor bshad re re mdzad de /
tshig nyung yang don tshang bar bzhed /
mi bskyod zhabs la dpal chen pos gnang ba byin nas /
dka' 'grel cung zad de gnyis las rgyas la /
rim gnyis kyi bshad pa'i lde mig lta bu gcig mdzad /
gzhon nu zla ba'i 'grel pa gzhan gyis ma bshad pa'i le'u dang po sogs kyi tshig 'ga' zhig gi dka' 'grel shin tu bsdus pa byas /
'grel pa man ngag gi rgyan ces ba /
dz+nyA na A ka ra'i rjes 'brang lA lita badzra zhes pa gcig gis mdzad pa /
rgya gar gyi mkhan po las kyi rdo rje dang /
dge slong ku ma ra shI las bsgyur ba rgya gzhung yin des la /
tshig don gyi bshad pa gzhan las rgyas shing /
rgya gar gyi slob dpon du ma'i bshad pa bkod nas /
ring lugs dz+nyA na A ka ra dang mthun pa gcig ste legs bshad shin tu mang bar snang /
mngon rtogs kyi rim pa la /
grub chen lA li tas zhe dgu ma dang /
ro langs brgyad skor /
rdzogs rim rnal 'byor bzhi rim /
gtor chog rnams mdzad /
grub chen don yod zhabs kyis lha bcu bdun mar grags pa'i khro mo brgyad skor gyi mngon rtogs /
sbyin sreg /
rdzogs rim gtum mo 'khor lo bzhi ba dang bcas pa dang /
de'i dkyil chog mdzad de /
zhe dgu ma dang /
ro langs brgyad skor / /
dpa' cig rnams la'ang sbyar chog pa gcig snang /
slob dpon 'jam dpal ye shes kyis kyang khro mo brgyad skor gyi mngon rtogs snga ma lta bu dang sgron ma drug pa gnyis mdzad de /
'di gsum rim gnyis cha lag tshang ba'i rgyud kyi don 'grel yin /
dz+nyA na a ka ras dpa' cig zhal phyag rdzogs pa gzhal yas khang dur khrod dang bcas pa bsnyen sgrub las gsum kyang ngo / /
shrI b+ha dras kyang gzhal yas khang dur khrod dang bcas pa'i dpa' cig zhal phyag rdzogs pa'i sgrub thabs dang sbyin sreg mdzad /
don yod rdo rje bar ba gcig gis zhi drag gi las bdun dang /
don yod rdo rje chung ba'i dpa' cig dang /
grub chen shrI d+ha ra'i dpa' cig gnyis zhal phyag rdzogs pa gzhal yas khang med pa /
zhi ba ye shes kyis bdag bskyed bsrung 'khor sogs med pa'i dpa' cig zhal phyag rdzogs pa mdun bskyed rten brten par bcas pa zhal phyag rdzogs pa'i grwa bzhir mchod pa'i lha mo bzhi dang /
sgo bzhir sgom bzhi khro mo'i cha byad can dang drag po'i @# / /
las phyogs gcig pa rnams mdzad de / /
'jigs byed kyi snyen sgrub kyi man ngag la slob dpon 'di'i lugs shin tu gces so / /
bai ro tsa na rak+Shi ta'i sgrub thabs rdo rje 'od dang /
ka ma la rak+Shi ta'i sgrub thabs padma rgyas pa gnyis rtog bdun gyi sngags btu sogs dang dgra nag la brten pa'i lha bcu gsum ma'i sgrub thabs yin pas /
bcu gsum ma la rgyud rgya gzhung gi zin so med ces pa ni rang gi de nyid ston pa yin te /
rtog bdun gyi rtog pa dang pos zhe dgu ma dang ro langs brgyad skor gyi mtshan ma bstan /
rtog pa gsum pas zhe dgu ma dang lha bcu gsum gyi sa bon gsal bar bshad /
rtog pa bzhi pas dpa' cig zhal phyag rdzogs pa dang /
zhe dgu ma dang /
ro langs brgyad skor /
khro mo brgyad skor /
lha bcu gsum ma rnams kyi gtso bo rnams bstan cing /
zhe dgu ma'i sgo mtshams kyi mtshan ma brgyad 'di'i zhabs kyi skabs su bstan pa'i phyir /
slob dpon 'jam pa'i dbyangs dang /
'jam dpal ye shes gnyis kyi dpa' cig zhal gcig phyag gnyis pa'i sgrub thabs gnyis dang /
slob dpon a shwa ka shrIs mdzad pa'i zhal drug phyag drug gi sgrub thabs /
shAn+ti pa'i tshogs 'khor rdzogs rim can /
ta thA ga ta rak+ShI ta'i phyag mtshan rnam dag rnams so / /
smras pa /
rgyud dang rgya gzhung rnam bzhag rin chen mdzod / /
gces bsdus mchog 'di yid la sus 'god pa / /
lha dbang gtsug rgyan bzhin du dngos grub kyi / /
bzhin rgyas skye dgu'i snyan du bdud rtsir 'bab / /
ces dpal rdo rje 'jigs byed kyi chos 'byung khams gsum rnam rgyal dngos grub gter mdzod las rgyud dang dgongs 'grel gyi rim par phye ba ste gnyis pa'o / / / /
gsum brgyud byung tshul la /
o rgyan du byung tshul /
'phags yul du byung tshul /
gangs can du byung tshul bshad pa dang gsum /
dang po yod de /
spyir rdo rje 'jigs byed kyi rgyud rgyas pa gdul bya gang la gang 'dul gyi gnas skabs dang mthar thug gi don thams cad sgrub tshul sangs rgyas thams cad kyi yab gcig 'jam pa'i dbyangs kyis sngon bshad pa ltar grub pa'i gsung dbyangs rnam pa thams cad pa ni sangs rgyas 'phags pa nang phan tshun kho na'i spyod yul yin pas 'khor bam stong bar du gnas shing 'char nub dang bral pa'i chos kyi sku zhes bya'o / /
rgyud 'bring bo ni 'khor sa bcu'i dbang phyug lha zhi khro mtha' yas pa dang /
de lta bu'i dbang thob pa'i dpa' bo mkha' 'gro 'bum phrag sum cu rtsa drug gi dbus su gsungs pa yang sangs rgyas dang byang sems chen po de dag kho na'i zhal la gnas pa'i longs sku zhes bya ste /
'khor ba ma stong bar du rgyun mi 'chad pa dang /
de las bsdus pa rgyud 'bum pa dang stong phrag sum brgya drug cu pa sogs ni sngar ltar gsungs pas sprul sku zhes bya ba gdul bya skal ba dang ldan pa yan chad kyi don du bcom ldan 'das kyis kyang rtsod dus su gsungs la /
de'i sngon dang phyi ma kyi sangs rgyas rnams kyis kyang gsung bar 'gyur ba de dus phyis phyag rdor gyis byin gyis brlabs pa'i gnas o Ti yan ste 'phur 'gro zhes bzur chag pa u rgyan du mkha' 'gro ma rnams kyis dar bar byas pa'i phyir /
dper na mtshan brjod bcom @# / /
ldan 'das kyis gsungs tshul /
bde mchog mkha' 'gro rgya mtsho la rgyud sde gsum gyi tha snyad de ltar bshad cing /
bde mchog rtsa rgyud rdo rje mkha' 'gro dang mkha' 'gro rgya mtsho sogs su 'jigs byed kyi mtshan yang yang 'byung zhing las tshogs bshad pa mang pa'i phyir /
khyad par dang po de ltar yin par bde mchog TIka chen du gsungs so / /
khyad par gnyis pa ni /
bde mchog rtsa rgyud las /
thams cad bdag nyid rtag tu bzhugs / /
zhes pa'i 'grel bar b+ha ba b+ha dras /
rtag tu bzhugs zhes bya ba ni /
thog ma med pa'i dus nas gang du'ang mi 'gro ba de'i rang bzhin gyi phyir sna tshogs te /
rten cing 'brel bar 'byung pa'i rang bzhin gyis mtshams med cing rgyun mi 'chad par rtag tu chos kyi sku la sogs pa'i ngo bos 'dir bzhugs so zhes bya pa'i don to / /
zhes gsungs so / /
zhes dang /
mkha' 'gro rgya mtsho las /
gnyis med rtsa rgyud rgyud chen po / /
bsdus pa'i rnam pa'i gzugs can te / /
sangs rgyas byang chub sems rnams kyis / /
dus thams cad du zhal na gnas / /
zhes gsungs so / /
khyad par gsum pa ni /
mkha' 'gro rgya mtsho las /
yi ge kun gyi za ma tog /
'bum phrag sum cu drug dang po / /
mkha' 'gro rgya mtsho rab bshad de / /
chen po chung ngur gsungs pa'o / /
ri rab kyi ni rdul tshad kyi / /
mkha' 'gro thams cad kyis gsungs so / /
mtha' yas shing ni mu med nyid / /
rtsod pa'i dus kyi sa'i nang du / /
bcom ldan 'das mtha' yas pas 'di gsungs /
shAkya seng ges gsungs pa'i rgyud / /
rnal 'byor pha rol son pa'o / /
zhes gsungs so / /
rtog bdun gyi 'grel pa man ngag gi rgyan las /
de nas zhes bya ba la sogs pa la /
'dir 'di skad ces bya ba'i gleng gzhi ci'i phyir ma gsungs she na /
mi gnas pa'i mya ngan las 'das pa'i phyir de rgyun du gnas ba'o| |yongs su mya ngan las 'das pa yin na ni /
de ltar na ma 'ongs pa'i dus na 'di skad bdag gis thos zhes bya ba la sogs pas gleng rigs te de bas na gzhan du sdud pa'o / /
zhes bya ba ni /
ston pas sems can rnams gzhug pa'i don du 'di skad ces bya ba la sogs bsdus nas bstan pa yin te /
de yang gzhung las /
sdud pa po da chos kyang nga / /
'khor gyi tshogs ldan nyan po'ang nga / /
zhes gsungs pa'i phyir zhes la la 'dod /
'dir ni gzhan nas drangs pa dang /
le'u gzhan gyi rjes su bstan nas /
'dir gleng gzhi ni 'jigs byed kyi 'khor lo'i rgyud 'bum par gsungs pa la ltos la /
'di ni bar med pa dang /
de'i phyi ma yin pas ma smos so / /
de bas na rgyud 'bum par ni brjod bya mang la /
'dir ni cho gzhib mor phye bas phyi ma'o| |de skad du yang /
mang por 'gyur bas don rnams las / /
bye brag phyed tshig phyi ma yin / /
zhes gsungs ba'i phyir ro / /
zhes 'dod pa yin no / /
zhes gsungs so / /
theg pa chen po sngags kyi dang tshul la /
dang por gsungs tshul ni /
rgyud sde bzhi yang phal cher ston pa rang gi sku'i rnam pa dang sprul ba'i dkyil 'khor ci rigs kyis gsungs shing de yang dus kyang sngar bshad pa ltar theg pa che chung gi sde snod dang rgyud sde bzhi yang lhan cig byung ba yin te /
thub pa'i dbang po'i rgyal tshab @# / /
byams pa mgon po'i mdo sde rgyan las /
sngar lung ma bstan lhan cig byung / /
zhes pa dang /
rgyud rdo rje 'phreng ba las /
e ni shes rab dam pa ste / /
sogs kyis gleng gzhi la sbas bshad mdzad pa dang thams cad gsang pa'i rgyud dang sam bu Ta sogs du mas de dus bshad pa dag gis grub po /
! /
gnyis pa 'phags yul du byung tshul la sna tshogs shig smra ste /
'ga' zhig la zur tsam re dpyad na lo rgyus spyi la mkho bas 'di ltar /
sngon gyi bod kyi yog pa snga ma rnams na re /
ston pa 'das rjes su sngags gsar du byung zhing gsungs par 'dod de /
de yang ston pa 'das nas lo nyer brgyad nas rgya gar lho phyogs su grong khyer bti kirti zhes par /
rgyal po rab gsal zla ba byung /
de la dpal gyi rir phyag rdor gyis rdong dbyings sprul nas dbang bskur la /
de yang de nyid bsdus pa'i rgyud /
lha gnas dang po /
gnyis pa ri rab kyi rtse /
gsum pa bka' bsdu pa'i gnas lcang lo can dang gsum du gsungs pas de nyid bsdus pa'i rgyud la lha gnas gsum par grags par 'dod cing /
dpal 'khor lo sdom pa'i rgyud phyi ma las /
nga ni 'di nas mi snang nas / /
lo ni brgya dang bcu gnyis na / /
bstan pa'i snying po dam pa zhig /
lha gnas gsum du grags pa de / /
'dzam gling shar lho'i phyogs mtshams na / /
dpal zhes bya ba'i ri po la / /
thugs rjes mthun pa'i byin rlabs kyis / /
rgyal po tsa zhes bya ba la / /
lag na rdo rjes gnang bar byed / /
mi la skal ldan dam pa rnams / /
byang chub mchog tu 'grub 'gyur bas / /
de la rtag tu gus par byos / /
zhes gsungs zer /
rgyud sngar gsungs pa de dus slar byung ba rung yang thog ma'i dus su mi 'thad de /
sangs rgyas ma thag nas gdul bya rang rang gi skal ba ltar ston pas rgyud gsungs pa'i phyir /
'di la kha cig rgyud kyi gnas gsum mi 'thad de /
dang po ri rab kyi rtser gsungs pas de gnas gnyis par mi 'thad pa'i phyir /
zer ba de bas kyang mi 'thad de /
de nyid snang ba las /
de'i don 'di skad ston pa yin te /
'di ltar ri rab kyi steng du 'khor los bsgyur ba'i rang bzhin gyi bcom ldan 'das rdo rje sems dpas de kho na bsdus pa gsungs pa dang /
bcom ldan 'das rnam par snang mdzad kyis 'og min gyi gnas su mngon par byang chub pa mngon du mdzad pa'i rjes thogs nyid byang chub sems dpa' kun tu bzang po la sogs pa la thog mar gsungs pa yin no / /
zhes gsungs so / /
'dis thog mar 'og min du gsungs par shin tu gsal lo / /
de la kha cig na re /
dpal 'khor lo sdom pa'i rgyud phyi ma'i rgyal po tsa zhes bya ba mi 'thad de /
rgyal po dza zhes bya ba yin /
rgyal po ga dza pA la ste glang po skyong gi dus zer /
mkhas pas de gnyis kyi lung de yang rgyud dang bstan bcos yang dag tu bzhugs pa ma mthong gsungs pa ltar 'thad dka'o / /
yang sangs rgyas gsang ba'i lam rnam bar bkod par /
gsang ba'i bdag po mngon gshegs nas / /
lha glu gnod sbyin srin po dang / /
mi las skal ldan 'dus pa la / /
zhes pa nas /
de nas rdo rje gdan stengs kyi / /
'dzam gling shar gyi phyogs mtshams su / /
pho brang @# / /
dam pa rin chen nang / /
bkra shis dam pa'i khang ba ru / /
ku ku rA dza in+d+ra b+hu ti dang / /
sid ha u pa rA dza sras mo go mo pA la sogs dang /
sgyu 'phrul dra ba'i dbang thob nas / /
zhes sogs dang /
'di ltar na phyag rdor gyis lha klu sogs dang rdo rje gdan gyi shar phyogs rin po che'i bkra shis pa'i khang par ku ku rA dza dang in+d+ra b+hu ti dang /
nye ba'i seng ge sogs la sgyu 'phrul dra ba'i dbang bskur ba sogs bshad /
sangs rgyas mnyam sbyor 'grel ba las /
rgyal ba'i dgongs don yun ring gnas pa'i thabs / /
sogs kyis /
ston pas sde snod gsum gyis 'jig rten btul /
de rjes sprul sku byang sems blo gros kyis sangs rgyas mnyam sbyor gyi gdul bya smin par byas /
byang sems me khrod rgyal pos de'i gdams ngag bkral lo / /
de'i rjes mi yul rgyal po'i khab tu gdams pa spyan drangs pa ma shes par grub thob lha yis lung bstan par bshad /
yang sher phyin tshul brgya lnga bcu pa'i 'grel par /
sangs rgyas mi yul du brgyad cu bzhugs dus sangs rgyas mnyam sbyor dang /
gsang 'dus sogs kyi gdul bya med pas /
rgyal chen rigs bzhi /
sum cu rtsa gsum /
dga' ldan sogs na bskal bzang gi byang sems rnams kyis /
bcom ldan 'das mya ngan las 'das pa'i 'og tu za hor gyi rgyal po in+d+ra b+hu ti'i phyag tu byung /
don ma shes par /
ku ku rA dza spyan drangs kyang ma phebs par glegs bam gzigs /
ma mkhyen par gsol ba btab pas rdo rje sems dpas bshad de /
rgyal po 'khor bcas de nyid bsdus pa'i lha grangs ltar bkod nas dbang bskur /
bsgoms pas /
sa thob cing grub pa brnyes par bshad de /
sher phyin tshul brgya lnga bcu pa'i 'grel pa las /
gsung 'di'i lo rgyus bshad na /
sngon sangs rgyas mi yul na lo brgyad cu bzhugs pa'i tshe na| sarba bud+ha sa ma yo ga dang /
sa ma dza la sogs pas 'dul zhing /
theg pa de dag gi snod du gyur pa 'dzam bu gling gi mi yul na med pas rgyal chen rigs bzhi dang /
sum cu rtsa gsum dang /
dga' ldan la sogs pa'i gnas na lha rnams dang bskal pa bzang po'i byang chub sems dpa' la sogs pa snod du gyur nas de'i tshe mdo sde de na bzhugs so / /
zhes pa nas /
rgyal po 'khor dang bcas pa rnams rdo rje dbyings kyi dkyil 'khor ltar bsgom du stsal te /
dbus su rgyal po nyid /
btsun mo dam pa bzhi yum gyi sar bkod /
blon po bzhi rigs bzhi'i sar bkod /
sras mo rnams nang gi lha mo'i sar bkod /
btsun mo phal ba rnams phyi'i lha mo'i sar bkod /
blon po phal ba rnams sgo srung bzhi dang /
bskal pa bzang po'i byang chub sems dpa' ltar bkod pa dang /
rgyal po'i bsam pa bdag cag 'khor dang bcas pa rig 'dzin gyi gnas su grub pa'i phyi nas dam pa'i chos 'di mi nub par bya ba'i phyir sras shAkya pu ti rgyal tshab tu dbang bskur nas A tsar+ya ku ku rA dzas lung dang man ngag bstan pa rgyal bu de la bstan te bzhag nas bsgom pa dang /
rgyal po 'khor dang bcas pa stod sa la gnas pa'i byang chub sems dpa' rig 'dzin du grub bo / /
de'i sras shAkya pu tis kyang de bzhin du bsgom pa dang /
'khor bdun brgya @# / /
dang bcas pa rig 'dzin gyi gnas su grub bo / /
sogs gsungs so / /
'di dag la mtha' gcig tu dgag gzhag dka' yang cung zad de dag dang gsungs tshul mi mthun la rgyud dang glegs bam yang nor ram snyam pas dpyad /
yang kha cig mdo sde gdams ngag 'bogs pa las /
rgyu la mos ba rgyu chos kyi / /
'khor lo rab tu bskor byas nas / /
'bras bu'i theg pa nye lam zhig /
ma 'ongs dus na 'byung bar 'gyur / /
gsungs pa'i don yin snyam nas /
sangs rgyas mya ngan las ma 'das par du sngags ma gsungs par 'dod pa yang mi 'thad de /
sngags lam brten par sangs mi rgya bar bshad ba kun dang /
rang gi ston pa sngags lugs kyi sgo nas sangs rgyas par rang gis kyang bshad pa dang 'gal /
rgyud sde bzhi ka'i sangs rgyas tshul dang gsungs tshul sogs dang mi mthun no / /
yang phyis kyi rgya bod kyi chos 'byung byed mkhan kha cig kyang jo nang ba'i bshad pa gcig la brten nas bcom ldan 'das gshegs nas bka' bsdu gsum pa'i bar du theg chen mi yul na med pa dang /
sngags kyang de bzhin du smra la /
de nas bka' bsdu gsum pa'i rjes /
tho btsun grub rje sogs kyi skabs theg chen sems tsam pa'i slob dpon lnga brgya dus gcig la byung bar bshad pa rnams kyang jo nang ba dang mthun ched tsam las don tshad mas bsal pa yin te /
mdo du ma las /
bcom ldan 'das kyis kun dga' bo nga mya ngan las 'das nas lo bzhi bcu'i bar du mdo 'di yang mi yul na spyod par 'gyur zhes gsungs pa ltar /
theg chen gyi mdo sde rnams kun dga' bo 'khor bcas bzhugs bzhin du theg chen nub pa dang med pa mi 'thad de /
de theg chen gyi mdo sde sdud pa por khyod kyis khas blangs pa'i phyir dang /
de dus nas theg chen gyi rnal 'byor spyod pa'i slob dpon mkhas pa lnga brgya dang /
slob ma yang lnga brgya yod na shin tu dar bas /
slob dpon klu sgrub dus na de dag dgag dgos pa la /
rtsa she sogs rigs tshogs dang po lnga las nyan thos sde pa 'ba' zhig bkag cing /
phyi rtsom rin chen phreng ba dang /
byang chub sems 'grel dang /
bstod pa 'ga' zhig las sems tsam bkag pa'i rgyu mtshan yod pa'i phyir dang /
de dus sngags mi yul na med pa dang /
u rgyan na yod pa'ang 'gal te /
de yang mi yul yin pa'i phyir dang /
gling 'di'i dbang du byas na yang shin tu mi 'thad de /
de dus sham+b+ha la'i yul grong khyer bye ba go drug gi rgyal blon rnams kyis bstan cing /
rgyal po brgyad kyis rim bas 'chad pa'i skabs yin par rang re mthun grub yin pa'i phyir /
dus 'khor rtsa rgyud las /
rgyud ni drang srong rigs sogs la / /
sangs rgyas lam ni gsal mdzad pa / /
zla ba lha dbang gzi brjid dang / /
zla sbyin lha yi dbang phyug dang / /
sna tshogs lus dang lha dbang po / /
grags pa pad dkar 'dzin pa las / /
nyi ma'i 'od 'gyur rgyal po ni / /
bgegs kyi dgra de'i sprul pa ste / /
zhes pa nas /
kla klo'i chos ni mthar byed pa / /
sogs dang /
'grel chen dri med 'od las kyang /
rtsa ba'i rgyud du ji ltar gsungs pa'i rim pa yis byang chub sems dpa' rnams dang /
khro bo'i rgyal po rnams lung bstan @# / /
pa ni| bya ba dgu bcu rtsa drug gi grong khyer rnams kyi 'khor los bsgyur ba sngags kyi tshul ston 'bor de bzhin gshegs pas lung bstan to zhes bya'o / /
zhes pa nas /
de ltar rgyud ston pa'i dus las lo gnyis pa la dkyil 'khor gyi 'khor lor sbrul pa'i skus rdzu 'phrul bstan nas longs spyod rdzogs pa'i sku gang las 'ongs pa de nyid du gshegs te /
sems can rnams kyi dngos grub kyi rgyu ru'o / /
de nas lha dbang gis lo brgya'i bar du rgyud ston par mdzad do| |de ltar gzi brjid dang /
zla bas byin dang /
lha'i dbang phyug dang /
sna tshogs lus dang /
lha'i dbang po nam mkha'i snying po'i sprul pa'i sku dang /
sna tshogs 'dod pa'i lha mo'i mngal nas 'jam dpal grags pa'i rgyal bar gyur to| |zhes gsungs so / /
'dis ni dus phyis bar du mi mngon la phyis mngon par byung zhes smra ba yang khegs so / /
yang phyis kyi lo rgyus smra ba'i dbang po gzhon nu dpal ba'i de ba sngon du yang in+d+ra bo d+hi dang /
bcom ldan 'das kyi zhal mthong ba'i in+d+ra b+hu ti gcig par 'dod pa yang shin tu mi 'thad de /
grub snying gi char gtogs ye shes grub pa byed pa po grub thob chen po yin pa dang /
rgyal po yin kyang /
in+d+ra bo d+hi yin pa mi 'thad de /
de gnyis du sa mi gcig /
mdzad pa mi gcig /
mtshan mi gcig pa'i phyir /
dus mi gcig ste /
in+d+ra b+hu ti ni klu sgrub tu ma zad /
sa ra ha las kyang bla rabs gsum gyis snga la /
in+d+ra bo d+hi'i lcam lak+ShIM kar 'am dge slong ma dpal mo yin la /
de yan chad kyi lhan cig skyes grub kyi bla rabs sam mi rabs kyang bcu sogs song bas sangs rgyas kyi sngon nas lhan skyes grub pa'i bla ma yod par thal ba'i skyon sogs 'ong pa'i phyir te /
rje bdag nyid chen po'i mtha' dpyod rin po che'i myu gu las /
gsang ba kun 'dus sdud mdzad gsang ba'i bdag /
in+d+ra b+hu ti klu yi rnal 'byor ma / /
bi su kalpa dpal ldan sar ha / /
zhes gsungs shing /
gsang 'dus chos 'byung du yang 'di dag gi snga phyi 'gyang chen por bshad pa'i phyir / /
lhan skyes grub pa las kyang /
dpal ldan rol pa'i lha mo che / /
de bzhin dpa' bo rdo rje dpal / /
dam tshig ces bya rdo rje dpal / /
de bzhin padma rdo rje dpal / /
dpal ldan lhan cig skyes rdo rje / /
de bzhin kun dga'i rdo rje dpal / /
rdo rje dang ldan bram ze mo / /
de bzhin grub pa'i rdo rje dpal / /
sogs kyis dpal ldan thugs rdo rje'i bar bcu byung ba'i phyir /
de gnyis mdzad pa yang mi gcig par thal /
in+d+ra b+hu tis spros bcas kyi spyod pa sa sangs rgyas par spyod bsdus las bshad cing /
in+d+ra bo d+his rgyal srid spangs nas dge slong dur khrod pa'i spyangs yon la gnas par mdzad pa'i phyir /
lhan skyes grub pa'i 'grel pa las /
de la kho bos 'di skad ces /
dbang po'i blo khyod rgyal po'i 'byor pas 'khor ba'i g.yang sa chen por khrid pa'i gnas yongs su dor la dge slong gi dngos po zungs shig ces bsgo ba yin na /
ci da dung dge slong du gyur kyang 'dor bar mi byed /
ces pa nas /
dur khrod du song la de nyid yid la gyis shig ces bsgo ba na dge slong gis bdag gi ngag gi rjes su zhugs te sogs gsungs @# / /
pa'i phyir /
de gnyis mtshan yang mi gcig ste /
snga ma'i mtshan 'byor pa'i dbang po yin la /
phyi ma 'di'i mtshan dbang po'i blo dang ming gzhan lwa ba par yang grags pa'i phyir /
lhan skyes 'grel pa las /
bla ma dge slong gnyid log ba zhes bya ba ni /
sa'i bdag po dbang po'i blo zhes dang /
dge slong rnal 'byor pa de la gzhan dag tu lwa ba ba zhes kyang grags te /
zhes gsungs so / /
bod kyi bde gsang gi bla ma dag gi gsungs las /
gnas o rgyan du bcom ldan 'das bzhugs pa'i dus nyid du sdud pa po phyag na rdo rjes sngags kyi rgyud sde mtha' dag bsdus nas rgyal po in+d+ra b+hu ti 'khor dang bcas pa la byin te /
de dag gis dngos grub thob par gyur pas rang bzhin gyi grub pa'i dpa' bo dang rnal 'byor ma zhes bya'o / /
de nas o rgyan gyi yul de stongs nas /
mtsho chen bo klus gang ba zhig tu gyur te /
de nas phyag na rdo rjes rgyud sde mtha' dag glegs bam la bris te /
mtsho de'i klu de rnams smin par mdzad nas de rnams la gtad pas klu rnams kyis mi'i gzugs su bsgyur te /
mtsho'i 'gram du grong khyer byas nas nyams su blangs pas phal cher gyis grub pa brnyes te /
skyes pa rnams dpa' bo dang /
bud med rnams mkha' 'gro mar gyur te /
skal med rnams gzhan du dengs shing /
mtsho de yang skams nas /
shul du he ru ka rang byung gi lha khang zhes bya ba byon te /
der ye shes kyi dpa' bo dang mkha' 'gro ma rnams bzhugs shing /
phyag na rdo rjes gsang 'dus sogs kyi rgyud sde rin po che thams cad rin po che zhun mas bris pa'i glegs bam de rnams la gtad do zhes gsungs shing /
de nas rim gyis rgyud sde rnams mi yul du 'phel lo zhes lhan cig skyes grub kyi 'grel bar 'byung de zhes gsungs te /
bde mchog rtsa rgyud kyi 'grel ba in+d+ra b+hu ti'i rnal 'byor ma snying po'i rgyud dang cha mthun cing ye shes thig le'i rgyud las lung bstan pa dang mthun la /
rgyud sde mang bo'i gshams nas u rgyan nas byung zhes gsungs pa dang /
zla bas spron gsal du drangs pa'i rin chen rgyal po zhes bya ba'i theg pa chen po'i mdo las /
bcom ldan 'das phyag rdo rje u rgyan gyi ril bzhugs nas /
rdo rje theg pa la slob par byed pa thams cad la bka' stsal ba /
rdo rje theg pa ma lus pa la slob par byed pa rnams nyon cig /
de bzhin gshegs pa ston pa yongs su mya ngan las 'das te mi mthong na yang /
rdo rje slob dpon rdo rje bla ma de 'dir ston par 'gyur ro / /
zhes gsungs pa'i phyir /
des na grub thob du mas rgyud sde du ma spyan drangs nas yul dbus la sogs par 'phel ba bzhin du dmar nag 'jigs gsum kyang yin par bshad na rgyud kyi gshams dang mthun pas legs par khums so / /
bod kyi bla ma dag u rgyan yul du in+d+ra b+hu ti las de ltar byung bar lhan cig skyes grub 'grel bar bshad gsungs par bod kyi kun mkhyen chen bos 'grel ba der mi 'gyur? gsungs pa in+d+ra b+hu ti dang in+d+ra bo d+hi don gcig par bsam na de ltar mi 'byung zhes pa dgongs pa yin la /
phyis kyi kha cig /
de lhan skyes grub par bshad pa'i stong pa'am phyag chen kho na las sngags kyi byung tshul @# / /
mi 'thad zer ba mi rung bar thal /
de yang o rgyan du phyag rdor gyis lha mo rol pa mo'am lA li ta sogs bu mo rnams la dbang byin pa dang /
bla ma phyi mdag la'ang gsang 'dus dang /
sangs rgyas mnyam sbyor gyi dbang dang gdams pa yang byung bar shin tu gsal ba'i phyir te /
khyad par dang po ni /
lhan cig skyes grub kyi 'grel pa las /
de yang dpal o rgyan gyi yul na rin po ches brgyan ba zhes bya ba'i nags tshal dgon pa zhig na /
gsang ba'i bdag po'i sprul par gyur pa drang srong 'gro ba dbugs 'byin pa zhes bya ba /
skal ba dang ldan pa rnams la lhan cig skyes pa'i rin po che'i man ngag gi rgyud bstan par bya ba'i ched du bzhugs par gyur to / /
dus de na yul de'i rgyal po mthong na dga' zhes bya ba la bu mo rol pa mo zhes bya ba mdzes pa lta na sdug pa skyes bu thams cad kyi yid 'phrog pa zhig btsas so / /
zhes pa nas /
'di ni gdon mi za bar gnod sbyin ma lags kyi /
kho mo cag rjes su 'dzin pa'i byang chub sems dpa' zhig lags so / /
de ci'i slad du zhe na /
gzhan yang yul khams 'di ni dpal u rgyan zhes bya ba byang chub sems dpa' chen po phyag na rdo rjes byin gyis brlabs pa'i gnas yin no / /
zhes grags pas gnod sbyin mi ma lags pa 'dir gnas par mi 'gyur ro / /
zhes bsgo ba dang /
bu mo lnga brgya po yang yid brtan zhing skrag pa med par gyur to / /
zhes pa nas /
bu mo rol pa mo'i spyi bor lag pa g.yas pa bzhag nas /
bu mo dran par gyur tam dran par gyur tam zhes brjod pas /
bu mo des sngon gyi skye ba dran te /
sngon gyi dge ba'i bshes gnyen gyis gsang ba'i dkyil 'khor du dbang bskur bar byed pa byang chub sems dpa' phyag na rdo rje'i sprul pa yin par legs par dran par gyur te /
zhes gsungs so / /
'dis ni snga mar dbang bskur bar ma zad tshe 'di'i dbang bskur tshul yang bstan te /
sangs rgyas byang sems kyis dbang bskur lugs da lta'i chog sgrig kho na mi dgos par rgyud ltar 'od zer spro ba dang /
'di dang ci lu ba sogs grub thob kyi rnam thar ltar phyag bzhag pas dbang don rgyud la skye ba la dbang bskur bar bshad dgos pa'i phyir te /
de ltar ma shes par sngags kyi chos 'byung mang por dkyil 'khor bzhengs nas dbang bskur ba kho nar bshad pa 'khrul ba che shos yin no / /
de nas gdams pa stsal tshul de nyid las /
de nas drang srong gis smras pa /
rol pa mo bu mo khyod kyis skye ba snga mar yid la byas shing bzung ba'i lhan cig skyes pa'i ting nge 'dzin /
sangs rgyas thams cad kyi yul la 'jug pa /
bsam du med pa /
thogs pa med pa /
nam mkha' mdzod kyi gter zhes bya ba yid la gyis shig /
de bzhin gshegs pa thams cad kyi sku dang gsung dang thugs dang ye shes kyi dam tshig bsrung bar gyis shig /
bu mo gzhan yang re ba med pa'i bsam pa rgya chen po skyed cig ces gsungs pa 'dis de bzhin gshegs pa sogs kyis gsang 'dus bsgom tshul bshad pa yin no / /
rnal 'byor pa des kyang skal ldan du ma rjes su bzung tshul yang /
'grel pa de nyid las /
bu mo lnga brgya dang bcas pa @# / /
u rgyan gyi yul byang chub sems dpa' phyag na rdo rjes byin gyis brlabs pa'i gnas na rnal 'byor gyi spyod pa mdzad cing /
skal ba dang ldan pa rnams la lhan cig skyes pa'i ting nge 'dzin /
sangs rgyas thams cad kyi yul la 'jug pa /
bsam du med pa /
thogs pa med pa /
nam mkha' mdzod kyi gter /
de bzhin gshegs pa thams cad kyi sku dang gsung dang thugs ye shes kyi dam tshig dang ldan pa'i don 'di ston cing bzhugs te /
zhes gsungs so /
! /
khyad par gnyis pa yang yin te /
rnal 'byor ma de'i slob ma rgyal po dpa' bo rdo rje'i rnam thar skabs su rnal 'byor ma 'khor bcas la tshogs 'khor byas par bshad pa dang /
rnal 'byor ma dang bu mo lnga brgyas gdams ngag kyang rdzogs rim bstan nas /
skal ldan du mar bstan tshul yang /
'grel ba de nyid las /
kha na ma tho ba med pa'i rgyal srid kyis 'gro ba skyong zhing /
rnal 'byor gyi spyod pa byed la skal ba dang ldan pa rnams la ting nge 'dzin 'di de bzhin gshegs pa thams cad kyi sku dang gsung dang thugs ye shes kyi dam tshig dang ldan par ston te /
zhes gsungs so / /
'dis ni sgrub pa po'i sgo gsum rdo rje gsum gyi rgyas btab pa las mi 'da' ba dang ye shes kyi dam tshig rdzogs rim dang bcas pa bshad do / /
! de'i slob ma mdun na 'don dam tshig rdo rje'i rnam thar la rgyal bo grub chen des dam tshig rdo rje la gdams ngag rdzogs rim kho na gsal bas /
snga ma'i lam gyi sbyangs 'phro spyod tshul 'dis mtshon nas shes dgos la rdzogs rim yang gsang bdus su mngon te /
'grel pa de nyid las /
bka' stsal pa /
dus gsum gyi de bzhin gshegs pa thams cad kyi sku dang gsung dang thugs dang ye shes mi zad pa zhes bya ba'i dam tshig la gnas par byas na bla ma dang sangs rgyas la sogs ba dang mi 'bral bar 'gyur ro / /
gzhan yang sangs rgyas kyi zhing khams yon tan rin po che bsam gyis mi khyab pa yang mthong bar 'gyur ro / /
zhes gsungs so /
! /
de bzhin du de'i slob ma zhing pa padma rdo rje yang grub chen dam tshig rdo rjes rdzogs rim la slob cing lam sbyangs 'phro gdams pa'i rtogs pa can yin te /
'grel pa de nyid las /
rigs kyi bu rnal 'byor pa thams cad kyi spyod pa rlabs po che /
sangs rgyas thams cad kyi yul la 'jug pa /
rnam par rtog pa'i rlung 'tshub kyis mi sgul ba'i spyod pa la spyad par gyis dang /
rnal 'byor gyi spyod pa mthar phyin par 'gyur ro zhes bsgo nas rang gi rnal 'byor gyi gnas su song bar gyur to / /
zhing ba padma rdo rjes rnal 'byor pa thams cad kyi spyod pa rlabs po che /
sangs rgyas kyi yul la 'jug pa rnam par rtog pa'i rlung gis mi sgul ba legs par rtogs shing /
dpal u rgyan gyi gnas de nyid kyang skad cig de nyid la rin po che sna tshogs pas brgyan par mthong zhing /
sngags kyi tshul gyi spyad pa spyod pa'i rnal 'byor pa dang rnal 'byor ma grub ba brnyes pa 'ba' zhig gis yongs su gang bar mthong ste /
rnal 'byor pa padma'i rdo rje'i tshul ni de 'dra'o / /
zhes gsungs so /
! /
de bzhin du de'i slob mchang ba 'tshong lhan skyes rdo rje yang snga ma'i sbyangs 'phro can grub chen @# / /
zhing ba rdo rjes rdzogs rim gyi sems dben nas khrid par gsal te /
'grel pa de nyid las /
rigs kyi bu sus kyang ma byas pa'i chang /
de bzhin gshegs pa rnams kyis gsol ba /
zad pa med pa ma rig pa'i gnyid sangs par byed pa 'khor ba'i 'brog dgon par ngal ba las dbugs 'don par byed pa 'thungs shig /
de ni 'di lta ste /
sangs rgyas tham cad kyi yul la 'jug pa mi zad pa'i zam tog ces bya ba yin la /
bsam gyis mi khyab pa'i yul zhes bya ba yang yin te /
rigs kyi bu ting nge 'dzin de la mnyam par zhog dang /
gdod lhan cig skyes pa'i chang sangs rgyas thams cad kyis gsol ba /
'gro ba kun la 'gyed nus pa khyod kyis myong zhing /
skom pa sel bar 'gyur ro| |zhes gsungs shing de ltar ting nge 'dzin skyes pa'i phyir ro /
! /
de'i slob ma tha ga pa dga' ba'i rdo rje ni grub chen padma rdo rjes dbang bskur nas bskyed rdzogs gnyis la khrid pa yin te /
'grel pa de nyid las /
kye tha ga pa khyod kyi bsam pa rgya chen po de mchog tu legs so / /
myur ba myur bar dkyil 'khor gyi 'khor lo dam par zhugs shig dang /
skyes bu dam pa khyod kyi bsam pa rgya chen po kho bos myur du bskang ngo zhes smras pa dang /
thag ba rab tu dga' nas zhabs la spyi bos gtugs te /
dkyil 'khor sngon du 'gro bas mngon par dbang bskur ba blangs nas /
tha ga pa de la mtshan ma med pa'i gnas la gnas pa /
sangs rgyas thams cad kyi yul la 'jug pa yang dag par thob cing /
rnal 'byor pa gzhan dag la yang bsnyen bkur zhing /
tha ga pa'i tshul spyod 'dzin cing /
rnal 'byor gyi spyod ba byed de zhes gsungs pa'i phyir /
'dis sems dben thob par gsal lo /
! /
de'i slob ma bram ze mo rdo rje ni sngon gyi sbyangs 'phror grub chen thag pa rdo rjes rdzogs rim tsam nas krid bas rtogs pa skyes par gsal te /
'grel pa de nyid las /
bram ze mos smras pa /
'o na gang gis nang gi bdag nyid dag par 'gyur ba'i khrus de kho na mo la bstan du gsol /
rnal 'byor bas smras pa /
gang lus dang ngag gi 'bad pa med pa'i khrus kyis dag par gyis shig dang /
khyod kyi phyi nang ma lus par 'dag par 'gyur ro / /
smras pa /
skyes bu chen po de lta bu'i khrus de kho mo mi 'tshal gyi legs par bstan du gsol zhes smras nas /
snyim pa me tog gis bkang ste rang nyid kyi stod g.yogs dang bcas pa phul lo / /
rnal 'byor pas smras pa /
bram ze mo nam mkha' yongs su dag pa'i dbyings nas sprin dag byung nas de nyid la thim pa'am /
chu klung yongs su dag pa las nya dag byung ba ji ltar ba bzhin du bram ze mo khyod kyis sems la blta bar gyis dang /
gdod sangs rgyas thams cad kyi yul la 'jug pa'i ye shes kyi chu zhes bya bas bdag tu lta ba'i dri ma ma lus par 'dag bar 'gyur ro / /
zhes bsgo nas rang gi gnas su dengs te bram ze mo des kyang sangs rgyas thams cad kyi yul la 'jug pa'i ye shes kyi chu ji lta ba bzhin du rtogs te zhes gsungs shing gzhan la'ang bshad do /
! /
de'i slob ma 'dreg mkhan grub pa'i rdo rje ni grub chen bram ze rdo rje mos dge bsnyen nam gso sbyong @# / /
byin| sangs rgyas mnyam sbyor ram gsang 'dus kyi dkyil 'khor du zhugs nas dbang bskur te bskyed rdzogs bstan pa tsam gyis bskyed rdzogs rgyud la skyes pa'i skal ldan yin te /
'grel pa de nyid las /
rnal 'byor ma nges kyang de'i bsam pa rtogs nas de la gso sbyong gi sdom pa byin te /
mthar gyis bcom ldan 'das sangs rgyas thams cad mnyam par 'dus pa zhes bya ba'i dkyil 'khor du bkod cing rtogs pa'i rnal 'byor mthar phyin par gyur te /
de'i sems kyi mos pa dang lhag pa'i bsam pa rgya chen po rnal 'byor ma des mkhyen nas /
'dreg mkhan de la sangs rgyas kyi yul la 'jug par nam mkha' mdzod kyi gter zhes bya ba skad cig tsam gyis bstan pa dang 'dreg mkhan des kyang skad cig de nyid la ting nge 'dzin de yid la byas pa tsam gyis lha'i mig la sogs pa'i mngon par shes pa dang yang ldan la rnal 'byor gyi spyod pas 'gro ba gzhan gyi don mdzad cing /
zhes gsungs so / /
des na 'khor ba dang bdag 'dzin gshin rje yin la /
de dag 'joms byed kyi blo de dag la gshin rje'i rgyal po dang gshin rje gshed ces bya bar gsungs te /
'grel pa de nyid las /
ting nge 'dzin 'di nyid kyis khams gsum thams cad kyi bdag tu rtog pa'i bgegs mthar byed pa'i phyir ro / /
de bas na gshin rje ste gang la gshin rje'i ngang tshul yod pa de ni gshin rje zhes bya zhing /
des bdag cag rnams kyis dpal du byed pas dpal gshin rje'i rgyal po zhes bya'o / /
zhes gsungs /
bar 'dir in+d+ra bod+hi bshad kyang go rim min tshul bshad do /
! /
de'i slob ma dpal kun 'gro mgon po ni sngon gyi sbyangs pa'i 'phro can grub chen grub pa'i rdo rjes dpe'i 'od gsal nas khrid pa tsam gyis mngon du gyur pa yin te /
'grel pa de nyid las /
rnal 'byor pa grub pa'i rdo rje zhes bya ba'i drung du byin te /
lo du mar bsnyen bkur nas /
de kho na nyid stsal du gsol zhes gsol ba dang /
rnal 'byor pa des 'di skad ces /
rigs kyi bu dus gsum gyi de bzhin gshegs pa thams cad kyi sku dang gsung dang thugs kyi ye shes kyi de kho na nyid ni 'bad pa dang /
yi ge dang /
brda' dang /
brjod pa dang /
sgra'i yul ma yin te /
de kho na nyid ni sangs rgyas thams cad kyi yul la 'jug pa zhes bya ba yin pas /
'bad pa dang /
yi ge dang /
brda' dang /
brjod pa dang /
sgras rnyed par mi 'gyur ro / /
zhes pa rjod ma thag tu ting nge 'dzin de nyid mngon sum du gsal bar gyur te /
zhes so /
! /
de'i slob ma rnal 'byor ba thugs kyi rdo rje ni /
sngon gyi rdzogs rim gyi 'phro can la grub chen kun 'gro mgon po zhes bya ba sems kyi rgyun la mkhas zhes thos nas /
de'i drung du phyin dpe don gyi 'od gsal gnyis bstan pas don mngon du gyur pa yin te /
'grel pa de nyid las /
de ga na ba der song nas rnal 'byor pa de la ji lta ba'i bsnyen bkur phul nas sems kyi rang bzhin dris pa dang /
rnal 'byor pa kun 'gro mgon pos 'di skad ces /
rigs kyi bu dper na nam mkha' ni kha dog ma yin /
dbyibs ma yin /
skye mched ma yin /
bstan du med pa /
brjod du med pa /
rdzas su grub pa med @# / /
pa'o| |rigs kyi bu de bzhin du 'gro ba rnams kyi sems kyi rgyun gyi rang bzhin yang nam mkha' ltar kha dog ma yin /
dbyibs ma yin /
skye mched ma yin /
bstan du med pa /
brjod du med pa /
rdzas su grub pa med pa'o / /
zhes brjod pa tsam gyis /
rnal 'byor pa des kyang sangs rgyas thams cad kyi yul la 'jug pa zhes bya ba shes shing khong du chud la /
'gro ba rnams kyi sems kyi rang bzhin yang ji lta ba bzhin du shes par gyur te /
zhes gsungs so /
! /
de'i slob ma lak+Sh+mIM ka ra'am dge slong ma dpal mos kyang sngon gyi sbyangs 'phro yod pas rnal 'byor pa thugs kyi rdo rjes sems kyi gdams pa bstan te dpal gyi rir bsgoms pas mngon du gyur ba yin te /
'grel pa de nyid las /
de ltar kho mos kyang lhan cig skyes pa'i ting nge 'dzin sangs rgyas thams cad kyi yul la 'jug ba /
bsam du med pa /
thogs pa med pa /
nam mkha' mdzod kyi gter zhes bya ba 'gro ba thams cad kyi sems kyi rgyun rtog par byed pa 'di 'tshol ba las /
rnal 'byor pa thugs kyi rdo rje zhes bya ba zhig ting nge 'dzin de'i rang bzhin la mkhas zhes bya ba thos nas /
de'i drung du phyin te kho mos lo du mar mchog gi rnal 'byor pa de'i zhabs la bsnyen bkur te /
de'i mthar ting nge 'dzin de gnang nas khoms dpal gyi rir yid la byas pa las mngon du gyur pa yin zhing /
zhes so /
! /
des rgyal po in+d+ra bo d+hi'am byang chub dbang po la bshad cing thabs sna tshogs kyis sngar ltar khong du chud par mdzad pa ni /
'grel pa de nyid las /
sa'i bdag po dbang po blo la rnam grangs du mas bstan cing khong du chud par byas te /
rgyal srid kyi 'byor ba dang bral nas /
dur khrod bsten pa las mngon du gyur pa yin no / /
zhes gsungs la /
rgyal po de dge slong mdzad pa la btsun mo phra men ma rnams kyis tho 'tshams /
ting nge 'dzin gyi nus bsam rnyed par lwa bzos ban ting nge 'dzin gyis bcing nas slar bkrol ba yin te /
'grel pa de nyid las /
dur khrod du song ste /
de nyid yid la byed cing gnas pa na /
rgyal po'i btsun mo'i tshogs sngags 'chang ma rnams kyis dge slong de'i sems kyi lhag pa'i bsam pa brtan nam mi brtan zhes co 'dri bar bsams pa la| dge slong de sangs rgyas thams cad kyi yul la 'jug pa'i ting nge 'dzin yid la byed pa'i stobs kyis sngags 'chang ma rnams kyis mthong bar ma gyur cing /
dge slong de'i lwa ba tsam zhig snang ba la 'di skad ces brjod de /
e ma shAkya'i dge sbyong dag ni g.yo che ste /
lwa ba ltar lus bsgyur pa yin grang /
lwa ba de nyid za'o zhes /
lwa ba dum bur byas te khar so sor bcug pa las /
sngags 'chang ma de rnams ma lus pa lug lta bur gyur te /
yul yul bor gyur nas rgyal po'i thad du lhags te 'di skad ces /
kye rgyal po chen po bdag cag rnams dge slong dur khrod pas 'di ltar bgyis te /
e ma kye hud rgyal pos skyab tu gsol zhes brjod do / /
rgyal pos btsun mo rnams mthong bas mya ngan gyis gdungs nas dge slong ga la ba der khrid de zhabs la gtugs nas 'di skad ces /
'phags pa'i rnal 'byor la co dris ba bzod par gsol zhes smras pa dang /
dge slong gis rgyal po de la 'di skad ces /
kye rgyal po'i btsun mo 'di dag gis kho bo'i lwa bzos pa phyir byin cig ces smras pa dang /
de dag gis lwa ba'i dum bu rnams phyir skyugs te /
sngon ji lta ba bzhin bsgrubs nas phul ba @# / /
tsam gyis lug lta bu'i dngos po las slar log par gyur te /
dge slong rnal 'byor pa de la gzhan dag tu lwa ba pa zhes kyang grags te /
ting nge 'dzin de'i byin gyis rlabs pa ni de 'dra'o / /
zhes gsungs so / /
'dir gtso bor rdzogs rim dang /
de'i nang nas kyang dpe don gyi 'od gsal gnyis kyi sgom tshul bshad kyang de'i sngon la lus kyi gnas so sor rtsa dang yi ge dang thig le dang drod sogs sgom pa dor na /
mi skye bar shin tu gsal te /
lhan cig skyes grub las /
theg chen shin tu yangs pa las / /
rgyal ba mchog gis sngon gsungs pa / /
de ltar gcig bu nyid kyis ni / /
yang dag rdzogs pa'i byang chub mchog /
phyag na rdo rje rim las 'ongs / /
rna ba nas ni rna bar rnyed / /
ces dang /
de'i 'grel bar /
theg chen shin tu yangs pa las / /
zhes bya ba ni sangs rgyas thams cad kyi sku gsung thugs kyi gsang bston par byed pa rnal 'byor chen po'i rgyud do / /
zhes sogs kyis bla med kyi rgyud du ma'i gdams pa yin tshul bshad /
yang lhan cig skyes grub las /
ji srid du ni rnam rtog pa / /
de srid du ni kun nas rdzun / /
zhes sogs kyi 'grel pa las /
thugs rje chen po mnga' ba'i sangs rgyas rnams kyis ma 'ongs dus kyi skye bo gdul bar dka' ba 'dod chags kyi dbang du gyur pa rnams la dpe'i ye shes dang mtshon par byed pa dang brid par gsungs pa kho na la /
mchog dang /
dam pa dang /
gtso bo dang /
khyad par 'phags par 'dzin par byed de /
de ni gnas phyi ma phyi ma'i dbang gis spang bar bya bar gsungs so / /
gang yang dpe'i ye shes de yang gsang sngags kyi sgo nas spyad pa spyod pa las kyi dang por gtogs pa rnams kyis dpe'i ye shes brtan par ma gyur gyi bar du bla ma dam pa dag gi zhal las rtogs par bya zhing /
spang bar mi bya la /
gang zhig yongs su zhes pa'i rdzas la spang bar bya zhes gsungs so / /
gzhan yang 'di na gang dag lam 'di la smod cing bskur ba dag kyang phyi ma'i dus na 'byung bar gsungs la /
de dag la ji skad du tsakra saM ba ra'i rgyud las gdams pa bstan te /
zab mo'i chos 'di ston pa la / /
gal te mos par ma gyur kyang / /
smod pa dag tu mi bya ste / /
chos nyid bsam mi khyab dran bya / /
zhes bya ba gsungs so / /
de bas na mtshon pa'i ye shes zhes bya ba yin gyi /
des dngos grub tu ni mi lta zhing mchog tu mi bzung ngo / /
zhes gsungs /
dpe'i 'od gsal lam ye shes de don gyi 'od gsal lam ye shes bar du bsten dgos par bshad cing /
rgyud rdo rje mkha' 'gro sogs dang grol ba'i thig le sogs du ma'i dgongs pa yin pa'i phyir dang /
'dir kye rdor bde mchog gsang 'dus du ma drangs pa dang /
klu sgrub kyis /
gang yang sangs rgyas rang sangs rgyas / /
nyan thos rnams kyis nges bsten sogs drangs pa'i phyir dang /
stong nyid rkyang ba ma yin par lung phyi mas grub cing /
'di phar phyin theg chen pas kyang ma rtogs par bshad pa'i phyir te| rje btsun 'jam dbyangs kyi zhal lung las /
de 'dra'i rab mchog ye shes ni / /
so so skye bos ga la shes / /
nyan thos rnams kyis mi shes so / /
rang sangs rgyas kyis kyang mi shes / /
rnal 'byor spyod dang dbum pa / /
byang chub sems dpas @# / /
mi shes so / /
bla bcas sangs rgyas kun gyis kyang / /
'di ni cung zad mi shes so / /
zhes gsungs so / /
bla bcas sangs rgyas ni /
mngon rtogs rgyan las /
sa dgu 'das nas ye shes ni / /
gang gis sangs rgyas sar gnas pa / /
zhes gsungs pa ltar sa bcu pa lags so / /
de nas bskyed rim mthon po'i skabs nas sngags gsang du rtsom ba dang bden tshig 'grub pa sogs 'ong ste /
bskyed rim mthar phyin spyod pa spyad pa nas grub chen brgyad sogs sgrub cing /
zhi sogs phal cher ting nge 'dzin tsam gyis thub pa'i phyir /
rdzogs rim rnam dag thob pa nas sngags gsar rtsom la dbang zhing /
sgyu lus nas bzung ste rang gis kyang rgyud sde bzhi'i lha tshogs spro bsdu dang rgyud thams cad la dbang 'byor pas sngags kyi chos kyi dbang phyug rjes su mthun pa thob pas na /
lha gcig gi dkyil 'khor rten brten pa'i rim gnyis la nus pa rnyed pa'i mtshams nas sngar bshad pa'i grub snying ltar dkyil 'khor thams cad mngon du 'gyur tshul yang shes na rgyud so so'i gsungs pa'i gnas dang dus so so ba du ma gsungs tshul yang mi 'gal ba'i gnad kyi sgron me rnyed pa'i phyir /
dper na slob dpon sangs rgyas ye shes la rje btsun 'jam dbyangs 'jam rdor lha bcu dgu'i rten brten par bzhengs nas dbang dang gdams pa stsal ba lta bu yin pa'i phyir /
des na paN+Di ta a laM ka ka la shAs rdo rje phreng ba'i 'grel pa las /
o rgyan du nub kyi ri la dpal rdo rje sems dpa'i gzugs kyis khro bo bcu'i sgo nas gtso bor phyogs skyong bcu gdul ba'i  @# / /
'bring tha gsum la 'jam dbyangs zhi drag gi grub pa'ang rab 'bring byung ba ni /
rtsa rgyud las /
de bzhin sngags ni rnam pa gsum / /
sgrub pa'ang rnam pa gsum yin no / /
rnam gsum nyid kyi dus kyang ni / /
rnam gsum grub par 'dod pa yin / /
zhes pa ltar dus bzang po dang 'bring dang tha ma gsum las dang po dus bzang po la /
'jam dpal rtsa rgyud las /
nga ni sa steng mya ngan 'das / /
lo brgya dag ni 'das pa na / /
zhes sogs kyis sangs rgyas mya ngan las 'das nas lo brgya na chos rgyal mya ngan med grong khyer me tog ldan du skyes pa khro gtum che ba /
chags bral dgra bcom gyis btul te /
sngon sangs rgyas la sa snyim gang phul bas lha ra skyes nas slar mi'i rgyal po mya ngan med du gyur nas dzam b+ha la gnod sbyin shing rta can 'jam dpal 'khor los sgyur ba sogs grub nas bka' bzhin byed pa /
rtsa rgyud las /
rgyal po yi ni rgyal thabs spyod / /
bdag nyid chen po dzam b+ha la / /
gnod sbyin gyi ni sngags kyang bsgrub / /
bdag nyid chen po sa yi bdag /
de nas gnod sbyin shing rta grub / /
de la gnod sbyin 'dug pa ni /
bka' dang mthun par yid kyang 'jug /
klu rnams kyang ni 'dug pa ste / /
bran dang bka' bzhin byed pa'i rgyu / /
zhes gsungs la /
lo brgyad cu rtsa bdun la sa steng mchod rten byas nas lo brgya dang lnga bcur 'tshol /
gshegs nas kyang lhar skyes shing mthar bla med byang chub thob par bshad de /
rtsa rgyud las /
lo ni brgyad cu rtsa bdun du / /
sa steng mchod rten mchod par 'gyur / /
lo ni brgya dang lnga bcur 'tsho / /
gnod pa med pa'i rgyal thabs byed / /
de rang las las byung ba yi / /
las la nad ni yongs su 'byung / /
nad nges gnod cing sdug bsngal nas / /
shi nas mtho ris 'gro bar 'gyur / /
lha yi phun sum tshogs pa che / /
thob nas rjes su myong bar byed / /
de nas yid gzhungs rim gyis su / /
rnyed par dka' ba'i byang chub thob / /
nas /
'khor los bsgyur ba'i sngags kyang grub / /
sogs gsungs /
de'i rjes su na hu shas gtsug tor gzi brjid phung po grub /
rgyal po dug chen gyis gdugs dkar grub /
rgyal po di lI pas 'dir bshad pa'i yi ge gcig pa grub /
nga las nu ni gtsug tor dam pa grub /
de bzhin du d+hu na dum ras rgyal ba'i gtsug tor grub /
'dam gyi rgyal pos gtsug tor rnam rgyal grub pa sogs dum byung la /
de thams cad kyis sngags kyi rgyal srid bskyangs nas phyi mar lhar skye ba mang ba yin te /
rtsa rgyud las /
di lI pa dang na hu sha /
nga las nu dang dug chen mtsho / /
rgyal bas bshad pa'i 'khor los bsgyur / /
sngags ni 'di dag sgrub par byed / /
bdag nyid chen po na hu sha /
de tshe gzi brjid phung po grub / /
rgyal po chen po dug chen po / /
gdugs dkar po yang grub pa yin / /
de bzhin rgyal po di lI ba / /
yi ge gcig pa'i sngags kyang grub / /
nga las nu ni 'jig rten dang / /
de bzhin gtsug tor dam pa grub / /
rgyal mchog d+hu na du mar ni / /
de bzhin rgyal ba'i gtsug tor grub / /
de bzhin 'dam gyi rgyal po ni / /
rnam rgyal gtsug tor grub pa'o / /
nas /
'di dag gzhan yang mang po yis / /
rgyal @# / /
pos 'jig rten rnam grags pas / /
sngags rnams rab tu bsgrubs nas ni / /
rgyal srid byas nas lha yul 'gro /
zhes gsungs so / /
de yang dus bzang po lo stong phrag dang brgyad cu'i bar du dus bzang po la rgyal po 'khor bcas yul so sor stong phrag brgyad cu'i sngags grub ste /
rgyal srid chos bzhin bskyangs pas mtho ris su 'gro zhing mthar byang chub thob pa ni /
rtsa rgyud las /
rig pa'i rgyal po rdzu 'phrul che / /
rgyal ba'i dbang po gang gsungs pa / /
de kun dus ni bzang po ste / /
lo ni stong phrag brgyad cu pa / /
sngags dang rgyud kyi don mkhas pas / /
grub pa dag ni sgrub par 'gyur / /
'di dag gzhan yang rab mang ba'i / /
sa bdag 'jig rten rnam grags pa / /
de nas stong phrag brgyad cu'i sngags / /
de bzhin yang dag bsgrubs nas ni / /
rgyal srid byas nas mtho ris 'gro /
nges par byang chub gzhol bar 'gyur / /
zhes gsungs so /
! /
de rjes su dus bar ma la lha mo rdzu 'phrul chen mo dang skra can ma sogs dang /
padma'i rigs kyi grub thob rgyal blon mang du 'byung ste /
blon po ma ru tsis rdzu 'phrul chen po grub /
ba ra NA sir tshangs byin gyis 'jig rten dbang phyug dang phyag na padma grub /
de bzhin du de'i bu brtson 'grus blo brtan gyis rta mgrin grub nas kyang brgya byin las kyang rgyal ba dang /
de'i bu dkar pos gos dkar mo grub nas thams cad sbyin pa dang /
lo sum brgyar bzhugs nas bde ba can du 'gro zhing bla med byang chub thob pa sogs 'ongs pa'i phyir /
rtsa rgyud las /
de'i tshe bar ma'i dus dag tu / /
zhes pa nas /
de yi bu yang blo ldan ni / /
bsod nams las ni brtul zhugs ldan / /
brtson 'grus chen po rta mgrin zhes / /
rnam par grags pa de yang grub / /
de yis sngags kyi mthu yis ni / /
de tshe brgya byin las rgyal 'gyur / /
zhes pa nas /
de bzhin gzhan yang ngas lung bstan / /
de tshe bar ma'i dus dag tu / /
bar ma'i sngags ni rab tu 'grub / /
ces gsungs so /
! /
de rjes gdul dka'i dus tha ma la rdo rje dang padma'i rigs kyi sngags grub pa mang du 'byung zhing 'jam dbyangs kyi sngags ni thog mar nas dus gsum kar sa steng du bshad pa bzhin 'grub pa yin te /
rtsa rgyud las /
dka' ba tha ma'i dus dag tu / /
nga ni sangs rgyas nyid thob na / /
rdo rje padma'i rigs dag gi /
sngags kyang rab tu 'grub par 'gyur / /
gzhon nu khyod kyi sngags dag ni / /
gang zhig sa steng sngon bstan pa / /
sngags ni longs spyod rgyu nyid du / /
de yang grub par rab tu 'gro /
zhes gsungs so /
! /
dus tha ma de la sa 'og sa stengs bla'i lha klu gnod sbyin sha za'i sngags dri ma can grub pa mang du 'byung ste /
rtsa rgyud las /
'jig rten rnam pa sna tshogs pa'i / /
phal ba dag gi sngags dag ni / /
mi sdug gzugs can rnyog par ldan / /
bar snang dag ni nam mkhar spyod / /
sa blar gnas pa'i gnod sbyin mo / /
de bzhin sna tshogs sha za mo / /
mi 'am ci dang mkha' lding dag /
yi dwags srin pos bshad pa rnams / /
sha za lto 'phye gnod sbyin dang / /
rdzu 'phrul chen po klu rnams kyi / /
dus ngan de tshe tha ma la / /
sngags ni rab tu 'grub par 'gyur / /
zhes sogs gsungs /
@# / /
gzhan yang mya ngan med pa'i 'og tu mya ngan dang bral bas lha mo gos dkar mo grub /
lhar skyes /
de'i 'og tu rgyal po dpa' bo sdes lha mo dpal chen mo grub /
rgya mtsho'i mthar thug par mchod rten byas /
lo bdun cur rgyal srid bskyangs /
lha dang byang chub thob /
de'i 'og tu grong khyer me tog ldan du /
rgyal po dga' bos sha za ni grub longs spyod che ba dang /
de'i tshe bram ze tshad ma shes pa'i blo ngan ba zhig gis bstan pa la gnod kyang /
rgyal po des lha khang nyi shu rtsa bzhi byas /
de'i blon pos gnod sbyin mo grub /
mthang byang chub thob par bshad /
mchog sred ces pa'i bram ze chags pa che bas bud med byas pa'i skyon gyis shi /
bram ze pA Nis 'jig rten dbang phyug grub /
sgra byed /
nyan thos kyi byang chub thob /
bram ze shes rab 'dod pas khro bo ha la ha la grub /
de las gzhan pa'i rgyal po zla sbas zhes bya bas gnod sbyin chu dbang grub /
rgyal srid gnod med bskyangs /
mi dge ba'i bshes gnyen bsten nas srog chags mang po bsad /
las de'i rnam smin gyis 'brum bu'i nad byung /
de nas mtshan phyed sad nas bu snying po thig le rgyal srid la bzhag /
zla sbas yi dwags su skyes kyang slar sngags kyi mthus lhar skyes /
snying po thig le skye ba snga mar byis pa'i sems kyis bye mas mchod rten byas pas skye ba stong phrag lnga brgyar ltar skyes /
de nas zla sbas kyi brar skyes shing lta mo skra can ma dang 'jam dbyangs grub /
lo bdun cur rgyal srid byas la /
de phyin chad byis pa so skyes rnams kyis 'jam dbyangs gtso 'khor dang zhi khro'i sngags bzlas pa tsam gyis grub pa yang mang du byung pa'i phyir te /
rtsa rgyud las /
snying po thig le rgyal po yis / /
zhes pa nas /
de nyid rang dbang rgyal srid ni / /
lo ni bdun cur yongs su byas / /
skra can zhes bya'i sngags dag kyang / /
rgyal po de la rab tu grub / /
khyod nyid kyi ni sngags nyid kyang / /
de tshe grub par byed par 'gyur / /
khyod nyid kyis bshad sngags dag kyang / /
de yi tshe na 'grub par 'gyur / /
byis pa'i tshul can sna tshogs gzugs / /
byis pa rnams la mthu dang ldan / /
sngags kyi gzugs kyis lus can la / /
the tshom med par 'byung bar 'gyur / /
sems can rnams la phan 'dod pas / /
gang zhig khyod kyis bstan pa'i sngags / /
de tshe de yi dus dag tu / /
brjod pa tsam gyis 'grub par 'gyur / /
zhes gsungs so / /
de la yul mgo bo'i rir rgyal po snying po thig le'i mdun na 'don /
bram ze tsa na kya'am sran ma zhes bya bas gshin rje gshed grub /
rgyal po gsum gyi bar du tshe ring ba dang /
mjug tu lha min lus la brten nas kyang yun ring du sdig pa bsags pas lus gas nas shi /
des mngon spyod kyis mi sum stong tsam bsad /
stong phrag bcu tsam smyo bar byas /
dbye ba /
bskrad pa /
rengs pa /
dbang po nyams pa sogs kyi gnod pa'ang ches mang /
phyogs gzhan gyi rgyal srid bcu drug tsam stongs par byas /
de'i sdig pas dmyal bar skyes /
de'i rjes su ma 'ongs pa na gshin rje chos kyi rgyal por 'gyur /
de'i rjes su klu gdug pa can /
de'i rjes su yi dwags kyi skye ba mang po /
mthar @# / /
mi ngan pa sogs dang /
de'i rjes su mi lus thob nas rang sangs rgyas mchod de sems bskyed bas rang sangs rgyas su 'gyur bar /
rtsa rgyud las /
blo ldan snying po thig le yi / /
rgyal po de yi blon po ni / /
tsa na kya zhes rnam bsgrags pa / /
bram ze khye'us khro bo grub / /
gshin rje gshed ces bya ba ni / /
blo ngan des ni de yang grub / /
des ni khro bas zil non nas / /
srog chags dag gi 'tsho ba bcad / /
de tshe rgyal po gsum gyi bar / /
shin tu mi bzad sdig pa byas / /
der ni dus ring 'tsho ba yi / /
bram ze ngan pa 'byung bar 'gyur / /
de yi sngags kyi mthu yis ni / /
lus des lha min brten par byed / /
lha min lus la zhugs nas ni / /
de ni dus ring 'tsho bar byed / /
de nas lus de zhig nas kyang / /
mnar med dmyal bar yang dag 'gro /
de nas dmyal ba'i sdug bsngal de / /
blo ngan des ni rjes su myong / /
zhes sogs kyis bshad pa de dper bkod nas mngon spyod bkag tshul ni /
rtsa rgyud las /
de nas sngags kyi sgrub pa ni / /
mngon spyod dag ni yongs mi bya / /
sangs rgyas byang chub sems dpa' yis / /
mngon spyod rab tu bkag pa yin / /
snying rje mchog ldan sangs rgyas dang / /
byang chub sems dpa' rdzu 'phrul che / /
sngags rnams mthu bstan don du ni / /
las rnams thams cad bstan pa yin / /
zhes gsungs /
mthu byas pa'i gtam rgyud dper na snying po thig le dang /
yul Ti li'i kla klo'i rgyal po gnyis g.yul 'gyed tshe /
bram ze des bya thib zhig la sngags kyis btab ste nam mkhar spur btang bas /
Ti li'i dmag mi rnams kyi mgor gshog sgro 'brug tsam byung bas /
dmag gis nam mkhar bltas pas Ti li'i rgyal po sogs mang po dran med du song bas Ti li pham nas yul kun blangs /
yang yul si ro Da'i rgyal po dang snying po thig le rtsod par| tsan ka slong mo blta bur chas bsgyur song nas /
yul de'i shing thog la sngags btab pas /
dus ston gyi shing thog gris bcad pa na ha ha rA dzaM sogs kyi mgo lhung ste /
yul de blangs par grags pa lta bu byung la /
de'i rjes su rtsa rgyud las| dge slong mang du thos pa ni / /
de yi tshe na 'byung 'gyur ba / /
ma khol zhes kyang bya ba ste / /
nga nyid kyi ni bstod byed pa / /
zhes sogs kyis ma khol gyi mdzad pa dang /
sgrub dka'i sngags grub cing /
'jam dbyangs kyang grub par bshad do| ! |de'i rjes su rtsa rgyud las /
de bzhin gshegs pa nga 'das nas / /
lo ni bzhi brgya lon pa na / /
dge slong klu zhes de 'bod 'byung / /
bstan pa la ni dad cing phan / /
rab tu dga' ba'i sa thob pa / /
lo ni drug brgya dag tu 'tsho / /
rig pa rma bya chen mo ni / /
bdag nyid chen po des kyang grub / /
bstan bcos sna tshogs don dang ni / /
dngos po med pa'i don de rig /
gang tshe lus de bor ba na / /
bde ba can du'ang skye bar 'gyur / /
de ni mthar gyis sangs rgyas nyid / /
nges pa kho nar yang dag 'thob / /
ces gsungs pas sangs rgyas gnyis pa dpal mgon klu yi zhabs kyi phebs dus /
mtshan dang /
rtogs pa dang /
lo drug brgya bzhugs pa dang /
'dir bshad pa'i rma bya chen mo grub pa dang /
bstan bcos sna tshogs @# / /
dang| dngos med stong nyid rtogs pa /
phyi mar bde ba can dang /
mthar 'tshang nges par rgya bar bshad do /
! /
de'i rjes su rtsa rgyud las /
thogs med ces bya'i dge slong ni / /
bstan bcos de ni don la mkhas / /
mdo sde nges don drang ba'i don / /
rnam pa mang po'ang rab tu 'byed / /
'jig rten rig pa ston bdag nyid / /
gzhung byed dang tshul can du 'gyur / /
de yi rig pa grub pa 'di / /
sA la'i pho nya mo zhes brjod / /
de yi sngags kyi mthu yis ni / /
blo ni bzang po skye bar 'gyur / /
bstan pa yun ring gnas pa'i phyir /
mdo ye de nyid don sdud byed / /
lo ni brgya dang lnga bcur 'tsho / /
de lus zhig nas lha yul 'gro /
'khor ba rnams su 'khor ba na / /
yun ring bde ba rjes myong nas / /
bdag nyid chen po mthar gyis te / /
byang chub thob par 'gyur ba yin / /
zhes gsungs pas /
slob dpon thogs med kyi mkhas khyad dang /
drang nges 'byed pa dang /
tha snyad 'thad tshul ston ba dang /
gzhung lugs mang po byed pa dang /
sA la'i pho nya grub pa dang /
de'i sngags kyi mthus blo gros 'phel tshul dang /
bstan pa yun ring gnas thabs kyis sde lta bu'i mdo'i don bsdus rtsom pa dang /
lo brgya lnga bcu bzhugs pa /
mthar 'tshang rgya tshul bshad do / /
de nas rtsa rgyud las /
de ltar rnam pa mang po yi / /
nga yi bstan la dge slong rnams / /
shes rab ldan nyid chos kyang spyod / /
dus kyi mtha' la de tshe 'byung / /
zhes gsungs /
shing rta chen po gnyis kyi 'khor dang rjes 'jug gi dge slong shing rta chen po lta bu rnam ba mang po 'byung bar lung bstan pa yin no /
! /
de nas dge slong dgra bcom par grags pa'i grub thob chen po sngags kyi rgyud du ma shes shing grub pa gcig gis gnod sbyin bum bzang yang grub la /
bum pa de nas mdo sogs chos gang 'dod dang /
longs spyod thams cad 'byung ba gcig grub pa yin te /
rtsa rgyud las /
phyi ma de tshe dus dag tu / /
dge slong dgra bcom zhes bya ba / /
de ni sngags don bdag nyid ldan / /
rgyud shes de bzhin mang du thos / /
gnod sbyin sngags ni rab brjod pas / /
de la bum pa bzang po grub / /
sngon ni ngas ni gang bshad pa'i / /
theg pa chen po mdo sde yang / /
de yi tshe na bum pa las / /
dka' thub chen po 'dren par byed / /
glegs bam de la des bltas nas / /
de la sngags ni zlos pa na / /
zhes gsungs /
lan cig thugs bsnyel nas bum pa'i srung ba ma byas pas /
gnod sbyin gtsug spyod kyis bum pa brkus so / /
de nas sngags bzla tshe bum pa ma mthong bas /
dge slong khro bas mig dmar zhing /
spyan gyi sdang mig g.yo bas zhal nas tshig tshangs pa brgya byin sogs dang /
dbang phyug chen po sogs sngags kyis ma bkug na dang de dag ma 'ong na bdag sngags pa min la sngags pa'i rgyal po min smras pa yin te /
rtsa rgyud las /
gnod sbyin bsgrubs pa'i bum pa la / /
der ni srung ba ma byas pas / /
zhes pa nas /
de nas khro bas mig dmar zhing / /
rnam g.yo tshig tu smra ba ni / /
tshangs pa ka ba'i mthar gyur par / /
brgya byin sogs bcas dbang phyug che / /
sngags kyis ma bkug ma 'od na / /
sngags pa bdag @# / /
min sngags rgyal min / /
zhes gsungs /
de bzhin du gdul dka' ba de dag ma btul na /
sangs rgyas dang de'i sras 'jam dbyangs sogs kyi sngags dag kyang sa steng na med pa'am yul de dag med pa yin zhes bsams shing smras nas drag shul gyi sbyor bas rkun ma bkug par mdzad pa yin te /
rtsa rgyud las /
gang zhig sangs rgyas sras sngags dang / /
rgyal ba mchog gis sngags dag ni / /
tshar gcod don du gang gsungs pa'am / /
gdul dka' 'dul bar byed pa'ang rung / /
gal te rnam kun ma bkug na / /
sa steng ma lus de dag med / /
de nas sngags pa chen po langs / /
zhes pa nas /
rkun ma bkug pa de don gtsor / /
sbyor ba rab tu byas par 'gyur / /
zhes so / /
de nas skad cig dran pa tsam gyis tshangs pa brgya byin dbang phyug sogs mtha' dag bkug pa yin te /
yi ge hUM gcig gis sa steng tshangs pa sogs nas bgegs kyi bar thams cad bkug cing skrag nas bdag cag la nyes pa med par smra zhing myur du rings par 'ongs pa'i phyir te /
rtsa rgyud las /
skad cig dran pa tsam gyis ni / /
sdom brtson de ni las myur byed / /
yi ge hUM gi sngags gcig gis / /
tshangs sogs sa steng 'dren par byed / /
lha rnams ma lus rab bkug pa / /
tshangs sogs brgya byin dang yang bcas / /
ha ha zhes bya'i sgra 'don cing / /
nyam thag 'jigs pa'i sgra yang sgrogs / /
ci bgyi zhes bya'i blo byed cing / /
bdag cag 'dir ni nyes med smra / /
myur zhing rab tu rings par yongs / /
zhes gsungs so / /
de nas dge slong des lha rnams 'khum pa slar byin cig so sor smras shing /
sus khyer ba lha dbang smros byas pas /
dpal lag na rdo rje'i bu mi bzad khro ba bgegs kyi gzugs can des khyer zhing /
des bdag la mi ster zhes smras nas lha rnams gshegs pa yin te /
rtsa rgyud las /
blo ldan dge slong 'jigs med pas / /
lha rnams la ni rab smras pa / /
'di ni bum pa slar byin zhes / /
lha rnams phan tshun thams cad la / /
dge slong des ni rab tu smras / /
gang gis bum pa bzang po khyer / /
khyod kyis myur du rab tu smros / /
lha rnams kun gyis bltas ba na / /
kun tu yang dag gis mthong gyur / /
bum pa 'di ni su yis khyer / /
lha yi dbang po yang dag dgongs / /
zhes pa nas /
lha rnams ma lus slar gshegs gsol / /
zhes so / /
de nas skad cig la bgegs bum pa dang bcas pa bkug pas /
bgegs des bum pa yi dwags la byin nas 'ongs te bum pa yi dwags kyis khyer /
nga de la mi dga' smras pas /
dge slong gis bgegs de la song zhig song zhig phyin chad de ltar ma byed ces bka' bsgos nas bgegs bskrad pa yin te /
rtsa rgyud las /
skad cig yud tsam nyid kyis ni / /
shin tu legs par yang dag bkug /
de tshe dbang med bum par bcas / /
bgegs de nyid dang bcas par 'ongs / /
zhes pa nas /
song zhig song zhig bgegs chen po / /
phyin chad de ltar ma byed cig /
ces so / /
de nas yi dwags bum pa dang bcas pa bkug pas lus ring pa gzugs che ba ltogs pa nyam thag pas thugs rjes skyob ces smre sngags 'don pa mthong nas snying rjes de dag la byin pas khyod yun mi ring @# / /
bar grol bar gyur cig ces smon lam btab pas yi dwags rnams la dus kun tu bza' btung gang 'dod byung zhing grol ba yin te /
rtsa rgyud las /
de nas de ni yi dwags dag /
ces pa nas /
de dag bsams pa tsam gyis ni /
bum pa las ni bza' btung byung / /
zhes so /
! /
de'i 'og tu tsan dan skyong gis lo sum brgya dang mthar 'tshang rgya ba yin te /
rtsa rgyud las /
dge slong dga' bo'i 'og tu ni / /
tsan dan skyong ni 'byung bar 'gyur / /
de tshe dus ni tha ma la / /
lo ni sum brgya dag tu 'tsho / /
bdag nyid chen po byang chub ni / /
bgegs med myur du rnyed dka' 'thob / /
ces gsungs /
des na las tshogs de dag kyang 'byung la 'grub kyang sla ste /
rtsa rgyud las /
thub dbang yongs su mya ngan 'das / /
dam pa'i chos ni bsrung ba'i phyir / /
de tshe rtag tu bsrung bar ni / /
'jam pa'i dbyangs ni 'gyur ba yin / /
sngags ni rab tu dbye don du / /
cho ga rgya chen bstan pa yin / /
zhes gsungs so / /
yul ma la lwar bram ze legs grub kyis kyang gshin rje gshed grub /
las sna tshogs la thogs pa med /
yul ma ru'i grong khyer la rig sngags kyis phan gdags /
rgyal po sogs chos la bkod /
mu stegs kyi slob dpon so ma a tsar+ya'i g.yog gis dbu bcad khyer kyang ma shi bar sau raSh+Dar phyin nas mu stegs mang po khrag skyugs te /
grong khyer yang mes tshig skad /
de nas rang gi dbu sbyar /
sngar gyi gnas su 'ongs nas /
gshin rje gshed kyi cho ga stong brgyad brgya pa bris /
slob ma gsum la bshad nas mi snang par gyur /
yang dmangs rigs kyi slob dpon ka ma la ka ra zhes pa gcig gis kyang dge slong sngags mkhan gcig la gshin rje gshed zhus nas bsgoms pas lo 'ga' zhig song nas sngags grub cing zhal mthong /
nub phyogs grong sde bcu gnyis yod par bsod snyoms byas /
phal cher chos la bkod /
skabs shig tshogs 'khor gyi chas dang rnal 'byor ma zhabs 'bring du khrid pa rig nas kun gyis khrel rgod thal rdeb byas /
slob dpon khros /
lhung bzed sa la brdabs pas sa g.yos /
grong sde bcu gnyis med par byas /
lo sum brkyar bzhugs /
yul sa dkar dang /
b+ha gar gyi ri la gnas shing longs spyod lha dang mnyam la gshin rje mkhan po tshe ring bar yang de nas grags skad /
dgongs pa lung ston las /
ma 'ongs skye bo mthong nas ni / /
zhes pa nas /
sna tshogs sdig ba byas nas kyang / /
sngags pa dngos grub 'dod par 'gyur / /
zhes gsungs pa'i lung bstan ltar de rigs bzang ngan sna tshogs yong 'gro bas mtha' khegs dka'o / /
'dir de ltar bshad pa ni gtso bor rgyal po sngags grub kyi lung bstan yin cing| ston pa nas rgyun ma chad par nang ba'i sngags grub ma byung bar 'dod pa dag mi 'thad par de dag gis shin tu grub pas so so la dgag pa ma smras so /
! /
rab tu byung ba sngags spyod ni sngar nas byung yang bshad pa'i go rim /
rtsa rgyud las /
de bzhin shAkya'i gsung rab la / /
nges par rab byung gnas nas ni / /
'jig rten mig gcig gyur pa yi / /
thub pa mchog ni med pa na / /
rtag tu sngags smra la dad pas / /
bstan pa'i don ni byed par 'gyur / /
de dag gzhon nu bshad par bya / /
rtse gcig yid kyis mnyan @# / /
bar gyis / /
zhes gsungs pas ni /
bstan pa'i gsal byed 'jig rten mig gcig lta bu shAkya'i rgyal po'i gsung rab la dad pas khyim nas khyim med par rab tu byung ba mang po thub pa mchog 'das nas med dus na rtag tu sngags smra la dad pas bstan 'gro'i don rgya cher byed par 'gyur ba mtshan gyi zur de dang de zhes de dag 'jam dpal gzhon nu khyod la dgos pa'i dbang gis bshad par bya yi /
thugs rtse gcig pas gsan pa'i tshul gyis zhes klu sgrub sogs kyi rjes dus bzang 'bring tha gsum gyi tha ma'i dus kyi btsun pa chen po dag gi mtshan zur so sor bshad cing /
bar cig slob dpon chos grags kyi mtshan /
yi ge d+ha zhes sdom brtson nyid / /
sogs gsungs pa'i phyir ro /
! /
de nas dpal rdo rje 'jigs byed kyi rgyud stong phrag bco brgyad pa'am /
rgyud 'bum pa dang rtog pa sum brgya pa sogs 'di'i rgyud che chung du ma dang dgra nag gi rgyud 'bum phrag drug pa sogs nub phyogs u rgyan gyi yul du mkha' 'gro ma rnams kyis d+harma gany+dza chos mdzod du gnas shing /
sham+b+ha la na'ang rgyal po so sos rnal 'byor rjes su rig pa'i rgyud stong phrag so drug pa 'chad pa dang grub pa brnyes pa mang yang 'phags yul dbus su lA li ta badzra gyis rtog bdun dang /
rtog gsum dang /
tshu tshun+d+ha ra'i rtog pa dang /
chos kyi rgyal po'i rtog pa sogs u rgyan yul gyi rgyud 'bum pa las bton nas spyan drangs pa yin te /
de ltar du zhang r+wa rong zom skyo chen po sogs 'dod pa'i phyir /
r+wa 'gyur rgyud kyi zhal byang las /
dpal rdo rje 'jigs byed chen po'i 'khor lo rgyud 'bum pa nas phyung ba rtog pa'i phyogs bklags pas grub pa dpal rdo rje 'jigs byed chen po ma he'i gdong can gyi dngos grub bsgrub pa'i rtog pa dpal u rgyan gyi gnas chen po nas 'jam dpal gyi rgyud las phyung ba /
nas /
dpal lA li ta badzra gyis phyung nas mdzad pa rdzogs so| |zhes dang /
zhang 'gyur yang de dang mthun la /
rong zom gyi 'gyur gyi de las kyang /
dpal u rgyan gyi yul rnal 'byor chen po'i gnas nas /
dpal rdo rje 'jigs byed kyis bstan pa 'jam dpal gyi rgyud las bla ma dam pa yul chen po'i slob dpon chen po shrI lA li ta badzra zhes bya bas phyung ngo / /
zhes gsungs pa'i phyir /
de la dgongs nas rje rin po ches kyang sa bzang lo ts+tsha ba'i dris lan du'ang slob dpon 'di rgyud spyan 'dren pa por gsungs la /
mkhas grub chos kyi rgyal po'i bskyed rim chen mo las kyang /
rgyud 'di u rgyan gyi yul nas len pa bo mchog gi dngos grub brnyes pa'i grub chen lA li ta badzra ni rgyud 'di skar la sdud pa po dang 'dra ba'i tshad ma'i skyes bu ste /
zhes gsungs so / /
rgyud spyan drangs tshul la /
slob dpon lA li ta badzra ni nA lan+da'i paN+Di ta gcig yin te /
'khrungs pa'i yul o Ti bi sha /
rigs bram zer skyes par grags /
sngon shA ri'i bu 'khrungs sa dang gshegs sa yang yin pas de'i mchod rten yod pa la gzhi byas nas gtsug lag khang byas par theg chen thog ma ra dar sa /
nA lan+da'i nA li sdong bu 'dam bu sogs dang /
dA sbyin pa'i ming ste 'dam bu sbyin zur chag nas nA lan+dar dang /
na la da yang zer ba der song /
rig pa'i gnas lngar mkhas par byas /
sngags kyi theg pha yang mang du thos /
@# / /
slob dpon la dpal sgyu 'phrul dra ba'i dbang zhus /
me tog 'jam dpal la phog pas 'jam dpal lhag pa'i lhar bsten /
gsang mtshan lA lita badzra zhes bya ba /
mtshan brjod las /
rdo rje 'jigs byed 'jigs par byed / /
khro bo'i rgyal po gdong drug 'jigs / /
mig drug lag drug stobs dang ldan / /
zhes pa'i don dris par paN+Di ta phal cher la gsung rgyu med /
kha cig na re /
u rgyan gyi yul na tshig 'di re re la rgyud re re yod pa mkha' 'gro ma rnams kyi phyag na yod zer /
slob dpon la zhus pas de'i ched du 'jam dpal bsgrubs gsungs nas bsgrub pas zhal gzigs /
'jam dbyangs la gsol ba 'debs shing /
u rgyan du byon nas /
lam du bud med rgan mo zhig dang 'phrad /
de na re /
khyod gang du 'gro zer /
u rgyan du chos tshol du 'gro byas pas /
mo na re /
u rgyan na yod pa'i bud med rnams mkha' 'gro ma yin /
lam na ye shes kyi mkha' 'gro ma sgo srung gi tshul du yod pas /
de dag gis brda' dris yod bas /
brda' dang brda'i lan shes dgos /
khyod kyi rkang par sin+d+hu ra byugs pa 'di yang chus khrus /
de rnams kyis mthong na khyod la rko long 'od zer /
slob dpon gyis ma gsan par phyin pas /
u rgyan dang nye bar sleb pa na bud med gzhon nu ma bzhi dang 'phrad de /
brda' ston kyang /
slob dpon gyis ma mkhyen cing /
brda' lan ma shes /
slob dpon gyi rkang par bltas te /
sin+d+hur byugs pa mthong nas /
de bzhi khros te /
khyod 'di ltar 'os zhes mgo mjug log bzhag pas /
rengs te shi la khad byung bar /
rgan mo de ye shes kyi mkha' 'gro ma yin las che snyam nas gsol ba btab pas /
rgan mo de byung nas /
sa la sngags bzlas /
slob dpon la gtor bas sos /
rgan mo na re /
khyod la nus pa yang med /
brda' dang brda'i lan kyang mi shes /
nga'i smras par yang mi nyan /
nga yin na'ang spos chus khrus kyis la /
yi dam la gsol ba thob /
brda' dang brda'i lan 'di dag shes par gyis zer nas legs par bslab /
'jig rten gyi mkha' 'gro ma 'ching byed kyi sngags gcig kyang bslab nas /
rgan mo gar song cha med /
phyis su rgan mo de yum bai ta li yin par 'dug /
de nas phyin nas 'jig rten gyi mkha' 'gro ma mang po dang 'phrad kyang 'ga' zhig la brda' byas pas btang /
la lar sngags de bzlas pas btang ste /
u rgyan du byon nas /
sngar gyi rgan mo des tshogs 'khor bskor te dbang bskur /
slob dpon gyi rgyud la dbang gi ye shes skyes /
gnas der zla ba gsum bsgom /
drod rtags thob nas brtul zhugs kyi spyod pa yang mdzad de /
de nas u rgyan gyi ye shes kyi mkha' 'gro ma'i pho brang d+harma gany+dzar byon nas /
ma 'ongs pa'i sems can la phan pa'i don du gshin rje gshed skor gsum gyi rgyud spyan 'dren par bzhed pa la /
mkha' 'gro ma rnams na re /
zhag bdun blo la ci tsam bzung bar nus pa de gnang zhes zer ba la /
slob dpon gyis rje btsun la gsol ba btab pas /
de bzhin gshegs pa thams cad kyi sku gsung thugs gshin rje gshed nag po'i rgyud dang /
gdong drug gi rgyud dang /
rtog ba bdun pa dang /
tshu tshun+d+ha ra'i rtog pa /
chos rgyal gyi rtog pa sogs dang /
gzungs 'ga' zhig thugs su chud cing /
rgyud @# / /
kyi glegs bam so so'i kha yang rang phye nas thad ka thad ka ji bzhin gzigs /
da dung rgyud thams cad zin par gsol ba btab pas /
tho rangs 'jam dbyangs byon nas /
'dzam gling gi gdul bya'i don byed par de kas yong gsungs te /
rgyud 'bum pa'i nang gi don yang mang po rtogs par mngon te /
rgyu'i lha zhe dgu'i mngon rtogs sogs dang /
'bras bu'i lha zhe dgu dang /
zhe dgu ma'i dag pa brjod pa lta bu ste /
de dag rtog bdun na med cing da lta'i rgyud gzhan las mi snang bar ma zad /
grub chen rang gis rtog pa sum brgya ba las sgrub thabs 'di yod pa cung zad tsam phyung bar bshad pa'i phyir /
grub chen gyi sgrub thabs che ba las /
dpal gyi sgrub thabs 'di btus pa / /
rdo rje 'jigs byed rtog pa ni / /
sum brgya pa ste 'jam dpal gyi / /
rgyud las cung zad tsam zhig phyung / /
zhes gsungs so / /
rje yab sras kyis slob dpon 'dis mchog gi dngos grub brnyes par yang yang gsungs pas gdul bya dang mdzad pa'i cha dpag dka' yang lo rgyus snga phyi grags tshod la /
de nas slar 'dzam gling du lhag par dar bar mdzad cing /
nub phyogs kyi yul du mu stegs kyi rgyal phran nar warma'i sar mu stegs rnams dang nus pa 'gran pas /
mu stegs 'ga' zhig gis dug bre bo re re zos /
slob dpon gyis dug mi khur bcu tsam gsol ba dang /
dngul chu yang chang rdza gnyis 'thung bas mi gnod pa mthong nas /
rgyal po de lhag par dad de 'jam dbyangs kyi lha khang bzhengs pa dang /
grong khyer ha stin bu rar mu stegs sngags mkhan gyi sde gshin rje'i 'khor lo skor nas brlag pa dang /
shar phyogs ba ga la zhes bya bar klu bdud nang par shin tu gnod pa zhig yod pa'ang sbyin sreg byas /
mtsho yang skam /
de'i shul du rdo ring chen po btsugs /
rtse la 'jam dpal gyi sku gzugs byas so / /
skabs der yul ba ren+d+ra na kla klo yod pa dang nye bar sbyin sreg mdzad bas mes tshig bskad /
de nas ma ga d+har byon /
dpal nA lan+dar song ba na /
paN+Di ta rnams kyis grub pa thob ba'i nus pa ston zhus nas /
rgyal po seng ge lnga pa'i blon po 'khor bcas ma ga d+har 'gro 'dod nas zla phyed kyi lam nas chu tshod 'ga' zhig gis sleb par mdzad /
de bzhin du spyod pa'i skabs su chang dgug pa dang khrag dgug pa rgyud ltar mdzad pa'i lo rgyus kyang yod /
mthar 'ja' lus brnyes par grags /
lA li ta dang /
in+d+ra bo d+hi /
sangs rgyas ye shes /
dge slong ma dpal mo dus rags pa mnyam par mngon te /
slob dpon 'di u rgyan na bzhugs dus su sangs rgyas ye shes dang yang 'phrad cing /
dpal mon gzhon pa dang 'phrad par bshad pa'i phyir /
zhal lung las /
de nas yon tan kun 'byung u rgyan yul du bgrod / /
'jo sgeg rdo rje zhes byar mtshan gsol rab tu grags / /
de la mang thos zhes pas la li ta badzra 'jo sgeg rdo rjer bsgyur ba dang /
mjal tshul dang chos dpyad tshul yang gsungs pa'i phyir /
zhal lung las /
dza thib dza la zhes bya'i bu mo bcu drug pa / /
lak+ShiM chen mo mnyes byas zla ba brgyad kyi bar / /
de yi lung ni rab thob gnod gnas grub pa thob / /
ces gsungs pas /
dpal mo dang mjal tshul bshad cing /
in+d+ra bo d+hi dang mjal bar mngon te /
@# / /
khyung bo'i rnam thar khyung po rang gis gsungs pa las /
yang dpal lA li ta badzra /
padma zhabs /
in+d+ra bo d+hi chung ba /
dpal 'dzin /
a mo g+ha badzra /
bai ro tsa na rak+Shi ta nas brgyud pa /
zhes gsungs pa'i phyir /
dus mnyam kyang yul dang rkyen gyis brgyud pa la gnyis gsum 'ong ba deng dus kyang mngon sum du grub pas bla brgyud snga phyi byas phyin dus rags pa'ang mi mnyam par 'dod pa shin tu 'khrul lo / /
des na slob dpon rtog bdun gyi rtog pa dang po'i mtshan ma la brten nas rgyud rgyas pa'i bshad tshul bzhin gyi zhe dgu ma'i sgrub thabs dang /
rtog bdun gyi rtog pa dang po'i sgrub thabs kyi skabs su /
sgo bzhi dang /
gla bzhir ro langs chen po bri'o / /
zhes gsungs pa la brten nas ro langs brgyad skor dang /
gtor chog dang /
lha btsun ltar na rdzogs rim rnal 'byor bzhi rim sogs mdzad /
slob dpon yang brgyud yig so sor dpag na /
lI la badzra /
sangs rgyas ye shes /
in+d+ra bo d+hi /
lak+Sh+mi /
mi pham bshes gnyen /
don yod rdo rje /
ba ling ta pa| so so sur pa /
'jam dpal bshes gnyen /
'jam dpal grags pa rnams yin no / /
mtsho skyes rdo rje rnams mkhas pas gsungs /
'jigs byed la co gru /
rong zom /
r+wa lo /
ba ri /
mal gyo /
gyi jo /
khu dngos grub pa /
paN+Di ta sa man+da /
khyung bo /
ma nang chos bshes /
khyung po chos brtson /
gnyos /
rdo lo /
skor ni ru ba sogs yod pa las grags che ba lnga dang de'i nang nas r+wa lugs ni mchog yin par rje bdag nyid chen po yab sras bzhed pa ltar /
'gro mgon 'phags ba dang bu sogs kyis kyang mchog tu byas pas de'i lugs kyi lo rgyus ltar na /
de ltar slob dpon 'dis dgra nag /
'jigs byed rtog bdun rtog gsum sogs dang /
gdong drug gshin rje gshed dmar bo'i rgyud le'u bcu dgu pa rnams spyan drangs /
de dus bir+wa bas gshed dmar le'u nyer gnyis pa /
bi rU pas kyang gshed dmar gyi rgyud spyan drangs /
slob dpon sangs rgyas ye shes dang /
ba ling ta pas kyang gnyos lugs ltar na nag 'jigs gdong gsum gyi rgyud dang gdams ngag dang /
DoM b+hi bas kyang dmar po'i rgyud spyan drangs par bshad /
rgyud gcig grub thob du mas spyan drangs pa /
rgyud gcig lots+tsha ba du mas bsgyur ba lta bu yin la /
de thams cad kyi bka' grub chen dpal 'dzin la phabs shing /
dmar nag gi rgyud gnyis la lha bcu gsum ma /
phyag brgya ba sogs kyi tshig thun mong ba yod pa ltar 'jigs byed rgyud chen por bcu gsum ma dang /
phyag brgya pa sogs yod par grub chen gyis bshad pa bzhin dpal 'dzin gyis kyang gsungs la dngos slob du mas kyang 'jigs byed la'ang bcu gsum ma gsungs so / /
skabs de nas /
'jam dpal rtsa rgyud las /
khod nyid kyis ni sngags nyid kyang / /
de tshe grub par byed par 'gyur / /
khyod nyid kyis bshad sngags dag kyang / /
de yi tshe na grub par 'gyur / /
byis pa'i tshul can sna tshogs gzugs / /
byis pa rnams la mthu dang ldan / /
sngags kyi gzugs kyi lus can la / /
the tshom med par 'byung bar 'gyur / /
zhes spyir so skyes kyis kyang rje btsun gyis bshad pa'i lha skra can ma sogs dang /
gtsug tor bzhi sogs dang /
rje btsun @# / /
rang nyid zhi khro'i sngags de'i tshe sgrub par bshad cing /
yang de nyid las /
sems can rnams la phan 'dod pas / /
gang zhig khyod kyis bstan pa'i sngags / /
de'i tshe de yi dus dag tu / /
brjod pa tsam gyis 'grub bar 'gyur / /
zhes rje btsun 'di'i sngags brjod pa tsam gyis 'grub par bshad pa ltar rgya gar na dar cha che zhing /
yang 'jigs byed ni rgyud rang ltar bka' dam che bar mdzad cing paN grub thams cad kyis gsang ba'i yi dam du mdzad cing /
rtog pa bdun pa yang ches ngo mtshar rmad du byung ba'i rgyud 'gran zla med par mnga' gsol zhing /
glegs bam tshar re 'bri ba la yang gser srang bcu'i yon tan du chad byas shing /
de nas bzung lo brgya'i bar du dar bar grags pa ni bden par snang ste /
'phags yul gyi phyag len bzhin r+wa chen pos kyang nag 'jigs la khyad par dang yon che chung chen po mdzad pa rnam thar bzhin yin no /
! /
de la slob dpon don yod rdo rje che bas gsan pa yin te /
rgyud sde du ma la mkhas shing rdo rje 'jigs byed kyi zhal gzigs nas dngos grub thob pas dbang man ngag du ma'i brgyud par bzhugs pa ste /
'dis kyang rgyud kyi don 'grel du dmigs nas 'jigs byed srung 'khor skabs su rdo rje 'jigs byed zhal drug phyag drug pa la mthar byed brgyad kyi ngo bo gshin rje pho brgyad kyis bskor ba sngags dang bcas pa de'i dbus su gzhal yas khang gi dbus su rdo rje 'jigs byed zhal phyag yongs rdzogs la mthar byed brgyad kyi ngo bo gshin rje mo brgyad kyis bskor ba'i sgrub thabs bskyed rim dang rdzogs rim gtum mo 'khor lo bzhi pa dang bsnyen sgrub las gsum las tshogs dang bcas pa yod pa zhig gsungs /
skyo lugs kyis 'jigs byed 'di la gtso bor byed /
'jigs byed khro mo brgyad skor dang ro langs brgyad skor thun mong gi dkyil chog kyang mdzad par bskyed rim chen mor bshad /
rdo rje'i tshig 'byed ces pa'i rdzogs rim dus 'khor la brten pa gcig mdzad cing /
de la grub chen gling ras pas TIk+ka rgyas pa gcig mdzad nas slob don gyis mdzad par byas so / /
sgyu 'phrul gyi 'grel chen byas pa'i lo rgyus yod snang| de la in+d+ra bo d+hi /
padma badzra /
dpal 'dzin dang /
dz+nyA na A ka ra sogs kyis brten par snang /
! /
de la slob dpon ye shes 'byung gnas sbas pa'am /
dz+nyA na a ka ras gsan te /
'di rig pa'i gnas lnga la mkhas shing dpal rdo rje 'jigs byed kyi dbang dang gdams pa mang po gsan te /
bsgrubs pas dpal rdo rje 'jigs byed mngon sum du gzigs /
dngos grub brnyes /
rgyud kyi don 'grel du dmigs nas dpa' cig zhal phyag yongs rdzogs kyi mngon rtogs gzhal yas khang dang bcas pa can dang bsnyen sgrub las gsum gyi gdams pas phye ba gcig mdzad la /
de tshad mar mdzad nas de'i slob ma lA li ta badzra zhes pas kyang /
rgyud kyi 'grel pa man ngag gi rgyan mdzad de /
'di ltar na /
'dis 'khrul 'khor dang sbyin sreg gi yig cha yang mdzad par mngon la bstan bcos gzhan yang yod do /
! /
de la slob dpon padma badzra gyis gsan te /
de yang kha cig o Ti bi shar skyes bar bshad kyang mang pos u rgyan par 'dod /
sbyangs pa'i @# / /
paN+Di ta chen po slob dpon 'di'i mtshan pha mas btags pa rA ma pA la dang /
slob gnyer byas pa'i ming a b+hi dzuk+ta /
rab byung gi mtshan shrI rak+Shi ta /
dbang bskur ba'i gsang mtshan padma badzra yin gsungs /
slob dpon dz+nyA na A ka ra la 'jigs byed kyi dbang dang gdams pa gsan nas bsgrubs pas rdo rje 'jigs byed kyi zhal mngon sum du gzigs shing dngos grub brnyes /
phyis su phal cher u rgyan du bzhugs shing in+d+ra bo d+hi sogs la 'jigs byed bcu gsum ma gsan par mngon /
! /
de la b+ha ro phyag rdum dang /
me tsa ling ba gnyis kyis zhus /
b+ha ro phyag rdum ni /
'khrungs yul bal bo /
rigs bram ze /
dang po phyi pa yin /
rgyal po'i chad pa byung bas phyag g.yon rdum po yin /
phyi rol pa'i gzhung la sbyangs shing mu stegs rig byed kyi lha gsang bar smra ba yin pa la /
u rgyan du phyin nas spyod pa brtsams shing /
lha drag po bsgrubs pas gong ma non par smyo bar gyur pa /
de dus u rgyan na byin rlabs che bar grags pa slob dpon padma badzra la byin rlabs dang dbang bskur zhus pas smyo sangs /
nang pa'i chos la yid ches te nag po skor gsum la sogs gsan te mkhas shing bsgrubs pas dpal rdo rje 'jigs byed zhal gzigs /
grub pa brnyes /
khong gi g.yog dang mtha' 'khob kyi rgyal po gcig 'khrug /
rgyal po des dmag byed par brtsams pas 'khor rnams kyis bros pa drag zhus pas ma gsan par /
ting nge 'dzin tsam gyis dbang du mdzad de /
zhag 'ga' na rgyal po de 'khor bcas 'ongs shing 'bul ba chen po byas /
zhabs spyi bor blangs te /
bsam gtan gyi rtogs pa thob pa'i rtags so / /
rgyal ba gong ma'i gsung ltar 'di yam bu pa dang dI paM ka ra me tsa ling ba yin pas mi gcig la /
des na rgya ston gyi chos 'byung nyog ring pa de dang /
'khon ston gyi gsar rnying bsres pa'i chos 'byung gnyis kar de gnyis gcig yin rgyu ba byas pa shin tu 'khrul lo / /
'di la paN chen 'jam dbyangs zer /
r+wa los kyang b+ha ro'i sgrub thabs rnam gsum yod gsungs pa ltar /
zhal gcig phyag gnyis /
zhal gcig phyag bzhi /
zhal gsum phyag drug gi sgrub thabs gsum byas so /
! /
me tsa ling ba'am rab byung gi mtshan dI baM ka ra rak+Shi ta zer /
de yang bal po yin /
bzhugs gnas me tsa ling yin pas me tsa ling par grags /
rten dge slong rnal 'byor bla med kyi rgyud du ma pradz+nyA rak+Shi ta /
ka na ka shrI dang /
d+harma A ka ra ma ti dang /
padma badzra sogs la gsan cing sbyangs pas phal cher mkhyen /
khyad par du bde mchog lu i pa dang /
'jigs byed spyi dang bcu gsum ma la rtsal thon /
zhal gzigs /
nus pa thogs med mnga' /
thugs rgyud bzang bas bal po thugs rje chen por yang grags /
bod du phebs nas kyang /
yo ga la mkhas pas zangs dkar lo ts+tsha bas kyang paN+Di ta 'di la zhus nas yo ga smad 'grel chen mo bsgyur ba yin /
bod kyi'ang che dgu du mas btud cing mnyes par byas te /
'phags yul gyi bla ma de dag gi rnam thar gyi don 'di ni r+wa chen po'i dgongs pa yin la /
kha cig lA li tas u rgyan du ma phyin gong nas grub pa thob par 'dod pa mi 'thad de| r+wa chen po'i nag @# / /
'grel las /
slob dpon lA li ta badzra u rgyan yul gyi dur khrod du sgom pa byas pas rdo rje 'jigs byed kyi zhal mngon sum du gzigs nas mkha' 'gro ma'i phyag nas rtog pa bdun pa 'di gang zag gcig gi cha rkyen du ston pa'o| |de'i slob ma don yod rdo rje'i zhabs /
de'i slob ma ye shes 'byung gnas sbas ba'i zhabs /
de'i slob ma padma badzra /
de gsum kas b+hai ra wa zhal gzigs pa'o / /
zhes gsungs so / /
bla ma de gnyis ka la r+wa chen po rdo rje grags kyis gsan to| |r+wa lugs kyi bshad pa'o /
! /
de'i 'og tu skyo lugs grags che bas skyo lugs kyi bzhed tshul /
gnyan rin chen brtan pa'i Tik+ka ltar bkod na /
mtshan lI la badzra ra ma lA lita badzra /
des rgyud du ma mkhyen /
slob ma mang po yod pa /
de'i drung du rnal 'byor pa zhig 'ongs nas /
bsang bskrad dbye rengs kyi cho 'phrul yam zung du ma bstan pas /
slob dpon gyi slob ma rnams de la mos par gyur /
de nas slob dpon gyi thugs la /
ngas 'dir sems can la phan gdags pa dang /
dge ba'i bshes gnyen rnams dkon mchog gi bstan pa srung ba dang /
skyong ba dang /
'dzin pa gsum tshang ba /
cho 'phrul yam zung ston nus pa /
tshe phyi ma la phyag rgya chen po 'thob pa'i thabs shig rnyed na ci ma rung snyam nas tshol du byon pas /
bud med chu bum gang khur ba rkang pa sor bo zhes sa la mi reg par 'gro ba zhig dang phrad do / /
der bud med na re /
khyed gar 'gro zer /
tshe 'dir bstan pa 'dzin skyong srung ba gsum dang ldan cing cho 'phrul ston nus pa /
phyi mar byang chub 'thob pa'i thabs shig tshol du 'gro gsungs pas /
de lta bu khyod kyis cang rnyed dam zer /
'o na khyod la yod dam byas pas yod zer /
de mkha' 'gro mar shes nas bskor ba dang phyag byas nas zhus pas des khrid nas /
dur khrod bsil ba'i tshal du ma mo'i mkha' 'gro ma gcig la gtad /
des nub phyogs u rgyan gyi yul mkha' 'gro ma'i gnas rdo rje chen po'i brag phug tu bskyal te /
bcom ldan 'das rdo rje 'jigs byed la phul bas /
zhal mngon sum du gzigs /
zhal bzhad cing spyan gyi 'gyur yang mdzad do / /
de nas rdo rje mkha' 'gro ma rnams kyis lung byin te /
gshin rje gshed kyi rgyud le'u 'bum nyi khri lnga stong du sho lo ka gcig dang rkang pa gcig gis ma tshang tsam bzhugs pa thon tshad cig khyer zer te /
gser gyi thur ma gcig gtad nas /
'dis phug tshad gcig khyer zer nas /
des ta la'i lo ma'i glegs bam la khab gang brgyab ba bton pas /
nag po zhal gsum pa'i rgyud le'u bco brgyad pa dang /
gdong drug gi rgyud sdom gsum du dbye ba sum cu rtsa gnyis yod pa dang /
rdo rje 'jigs byed kyi rgyud rtog pa bdun yod pa dang /
rtog pa gsum pa dang /
gtam rgyud kyi rtog pa gsum byung /
dgra nag rdo rje 'chang khros ba lha'i bu'i bdud 'dul /
gdong drug phyag rdor khros pa gshin rje 'dul /
rdo rje 'jigs byed 'jam dpal khros pa dbang phyug 'dul ba yin zer kyang gsum ka 'jam dbyangs khros par gsal lo / /
de yang rgyud de dag gi don blo la gnas par byas nas /
dgra nag dang gdong drug rjod byed yi ger bris /
'jigs byed glegs bam rang du bton nas /
smyug sgrom gcig @# / /
tu bcug nas /
rgya gar du 'byon par bzhed pa la /
mkha' 'gro ma rnams kyi rmi ltas kyang log /
snying phyung nas khyer ba snyam byed /
'o ma bslub pa'i mar ni mi'i lag tu shor zer ba rmis /
mchod rten gyi cung sgra rang grags /
bya dang khyi sogs ni kha shar du bltas te skad 'don /
ljon shing thams cad kyang shar phyogs su mgo dud bas /
mkha' 'gro ma rnams kyis 'das pas /
slob dpon gyis mkhyen te /
rang 'jigs byed du bsgom /
glegs bam mdun du bzhag bas mkha' 'gro ma rnams kyis slob dpon ma mthong /
rdo rje 'jigs byed kyi drung na glegs bam 'dug zer nas /
mkha' 'gro ma rnams kyis glegs bam blangs te sngar gyi gnas su bskyal /
de nas slob dpon gyis glegs bam spyan drangs kyang don du mi 'gyur bar 'dug snyam nas /
slar yang u rgyan du cung zad bzhugs nas /
rgyud thugs su chud par mdzad de /
slar rgya gar du byon /
de nas thugs nas bton te yi ger bkod pas /
rgyud las slob dpon lA li ta badzra gyis phyung nas mdzad pa zhes gsungs pas shes so / /
de rgyud spyan drangs tshul lo / /
slob dpon de'i rnam thar ni /
slob dpon lA li ta badzra zhes bya ba de thun mong dang mchog gi dngos grub ma lus pa brnyes nas nye 'don gyi sar byon /
khyod ci byed byas pas /
nye 'don byed /
'khor ba nas 'khor bar bton pas ci phan gsungs /
nya rnams zhal du gsol /
gshang lam nas zhi ba'i zhal gsum pa byas nas 'jam dpal gyi zhing du spur btang /
gzugs sna tshogs su spo shes pas /
sna tshogs gzugs can zhes ming btags /
dkyil 'khor gyi cho ga gsungs dus zhi ba'i rgyan cha lugs spo shes pas sgeg pa'i rdo rje zhes btags /
gdul bya ma rungs pa rnams rdo rje 'jigs byed du sprul nas gdul bar nus bas smon pa'i rdo rje zhes kyang btags so / /
des lo stong dang drug brgya bzhugs skad /
spyir lA li ta rol par 'jug /
lI la sgeg pa la 'jug cing lA lan pa'i byings las grub pa dang /
li 'khor ba'i byings las grub pas sgra don gang la'ang de gnyis don mi gcig la /
rnam thar 'di ni lI la badzra gyi rnam thar dang mtshan gyis bshad par 'dug cing /
slob dpon des kyang rgyud spyan drangs par mi 'gal yang /
de gnyis gcig pa shin tu mi 'thad do /
! /
de la slob dpon 'jam dpal bshes gnyen gyis zhus pa yin te /
slob dpon des 'jam dpal bshes gnyen la bshad cing gnang nas bsgrubs pas /
dngos grub thob nas spyod pa la byon pas /
mu stegs kyi rgyal phran dregs pas myos pa gcig glang po che la zhon nas 'ong ba dang zam bar 'phrad do / /
de phan tshun lam gzur res ma byas pas /
slob dpon gyis sdigs mdzub byas pa dang /
rgyal po dang glang po che gnyis ka phyed mar gas nas zam pa'i g.yas g.yon du lhung /
de'i 'khor rnams kyis bzod par zhus shing gsol ba btab bas /
slar gsos te nang ba'i bstan par bcug pa gcig ste /
de yang /
'jig rten lha la phyag mi 'tshal / /
glang po byung yang lam mi gzur / /
kha nas gsang sngags rgyal po 'don / /
rkang pa brag rir thogs med 'gro /
zhes pa'i don dang ldan pa ste /
bsad gso @# / /
la dbang thob cing 'dzam gling du lo stong bzhi brgya bzhugs te dngos grub brnyes so gsungs la /
da lta'ang bzhugs par mngon te lo rgyus du mar dpyad na /
sangs rgyas ye shes kyi slob dpon 'jam dpal du sprul pa der mngon pas 'ja' lus brnyes so /
! /
slob dpon des slob dpon a mo g+ha badzra chen po la bshad /
des kyang rig 'dzin gyi dngos grub brnyes te /
sprul pa'i sku'i zhal gzigs pa dang /
bum pa nam mkha' la 'jog nus pa dang /
lo stong nyis brgya thub gsungs so / /
de la slob ma bzhi ste /
de ba A ka ra tsan+d+ra dang /
nag po zhabs dang /
bir+ya tsan+d+ra dang /
a mo g+ha badzra chung ba dang bzhi'o / /
dang po ni /
zhang lo chen shes rab bla ma'i rtsa ba'i yongs 'dzin dang bod du'ang phebs zer| rin po che 'gos kyi bla ma btsun mo can dang don gcig /
gsang 'dus gshin rje gshed sogs sngags la mkhas pa gcig ste /
'dis dgra nag gi skor mang du mdzad /
'chi med tshe'i dngos grub brnyes nas da lta dpal gyi ri la bzhugs zer skad / /
gnyis pa ni /
shar phyogs kA ma rU par phyin nas /
de na mu stegs kyi lha rten la mu stegs pas dus re la ma he lnga brgya bsad nas mchod sbyin byed pa /
der slob dpon gyis sdigs mdzub byas pas rten bshig /
mu stegs pa rnams ngas rengs pa'i sbyor bas brgyal lo / /
der mu stegs rgyal pos de dag slong /
khyod sangs rgyas pa yin na khyod kyi chos la 'jug /
khyod mu stegs ba yin na bya dga' ster zhes gsol ba btab pas /
slob dpon gyis ngas mu stegs pa'i rten med par byas /
sangs rgyas pa'i rten 'dzugs gsungs nas brgyal ba bslangs /
dmar mchod bkag /
dkar gsum dang 'bras chan gyi mchod pa dang /
sangs rgyas pa'i rten byas so /
lam du stag tu brdzus nas /
de dmyal dang dwags por byon /
dbang bskur 'ga' tsam byas /
gdams ngag du ma tsam bshad /
lo tsA ba med pas chos ma bsgyur /
byin rlabs che bar grags shing /
bla ma zhabs dkar po can zhes bya bar grags so / /
gsum pa ni /
nag tshos /
chung ba bIr+ya tsan+d+ra yin /
zhes gsungs pa ltar dpal jo bo lha gcig gi gcung po yin /
gshin rje gshed la nus pa grub pa /
bod yul phal cher du byon /
yar klungs kyi klu dgon du yun ring bzhugs /
slar rgya gar la phebs pa der mngon /
gnyan na re /
de nyi ma sbas pa yin /
dam rdzas bdud rtsi grub pas tshe'i rig 'dzin brnyes /
da lta yang lho phyogs dpal gyi rir yod skad /
bzhi pa ni /
mkhas grub khyung po'i gsung mgur las /
sangs rgyas stong gi 'byung gnas sa / /
stong pa mngon par sangs rgyas pa'i / /
rdo rje gdan du tshangs kyis phyin / /
rgyal ba thub pa chen po yis / /
sangs rgyas gnyis par lung bstan pa'i / /
dpal ldan rdo rje gdan pa dang / /
dngos su zhal mjal zhes gsungs pa ltar /
a mo g+ha badzra chung ba ni /
sangs rgyas kyis rdo rje gdan du sangs rgyas kyi sprul pa gsum 'ong bar lung bstan par grags pa'i rdo rje gdan pa che ba slob dpon mya ngan med pa dang /
'bring po don yod rdo rje che ba dang /
chung ba don yod rdo rje chung ba yin zhes zer ba /
slob dpon a tu la dA sa'i sras yin par yang 'chang /
slob @# / /
dpon a mo g+ha badzra dang /
dze tA ri sogs la gsang sngags dang mdo phyogs rgya cher gsan pa /
gang ltar shes rab bla ma rgya gar du bzhugs dus slob gnyer 'phro skyong ba'i gzhon nu zhig yod zer /
phyis su nus ldan gyi paN chen du gyur /
bod du phebs dus zhang lo chen shin tu bgres kyang gsung chos gsan /
spyir bod du 'gro don che /
ba ri lots+tsha ba dang ras chung ba khyud po dang skyo rnams kyis bla ma rdo rje gdan pa zhes thugs gcig sa dang yang yang gleng ba de yin 'dug /
dus mnyam gyi lo chen thams cad kyis gtugs /
phar phyin dang mdo sde rgyan sogs mdo phyogs kyang mang du gsungs shing bsgyur snang /
sngags chos kyang gsang 'dus /
kyai rdor sogs dang /
ba ri brgya rtsar grags pa sogs sgrub thabs che chung mang po'i bka' mang du gsungs shing 'gyur gyi paN chen yang mdzad /
phyag rgya bzhi la brten pa'i rdzogs rim yang mang du gsungs shing /
nus pa yang che ba zhig ste /
bod kyi dge bshes dang sngags pa mang pos zhabs 'bring byas /
stong lung phu'i la gcig la bzhud pa'i tshe jag pa mang po byung ba la /
bod pa rnams ring bros nas 'thab chas byed pa la /
paN+Di tas sdigs mdzub mdzad pas jag pa rnams rengs /
'thab mi dgos par thon cing /
de nas bod kyi dzwo ki rnams la nus pa mi 'dug gsung /
'gro don kyang rgya bal bod gsum du rgya cher mdzad snang /
sku tshe'ang ring du bzhugs /
de la skyo 'od 'byung gis gsan pa yin no / /
skyo lugs kyi rgya gar gyi brgyud rim mo /
! /
zhang lugs la slob dpon sangs rgyas ye shes zhabs de 'jam dpal zhi khro dang gnyis su med pa lta bur 'dod pa legs te /
slob dpon 'dis slob dpon seng bzang la phar phyin mkhas par sbyangs /
nA lan+dar rig 'byung sogs kyi ngor 'grel pa yang brtsams /
de nas u rgyan du bgrod /
lA li ta badzra las chos gsan / /
bu ne tur grags pa dang /
lak+Sh+mi sogs mnyes par byas /
dzam+b+ha la grub /
grong khyer ko no dzer phyin nas 'ba' mo ta pa la lung mang du thob /
lho phyogs nam mkha'i shing ldan kong+ka nar byon /
grub chen ba litaM pa lo dgur bsten /
'dus pa'i rgyud chen nyan kyang| rdzogs rim gyi lhan skyes bdag gis ma rtogs gsungs te /
zhal lung las /
dbus kyi yul chen kha bir grong khyer rdo 'jog tu / /
bzang po seng ge zhes byar grags pa rab thob pa / /
bla ma de ni mnyes byas lung thob gzhung mang thos / /
zhes pa nas| de nas yon tan kun 'byung u rgyan yul du bgrod / /
'jo sgeg rdo rje zhes byar mtshan gsol rab tu grags / /
de la mang thos rnam par dpyad cing de nyid du / /
zhes pa nas / /
lho phyogs nam mkha'i shing ldan kong+ka na du bgrod / /
grub pa'i dbang phyug ba liM ta bar rab grags ba / /
rdzu 'phrul thob pa'i slob ma'i tshogs dang rab tu bcas / /
de kun yo byad gos zas nor rgyun gyis 'byor ba / /
bla ma dam pa de drung lo dgu rab tu btud / /
'dus pa'i rgyud chen 'grel bcas bco brgyad rab tu nyan / /
bdag gis ma rtogs bla ma chen pos de bzhin gsungs / /
zhes gsungs so / /
de nas byang rdo rje gdan gyi ku btsar zla ba drug lha bskul ba'i cho ga byas pas de nyid ston pa'i slob dpon 'byung bar lung bstan thob ste /
shar du phyin bas /
dge slong sham @# / /
thabs dbye zhing chos gos la thod byas nas zhing rmo ba dang phrad de /
rjes su 'dzin par gsol bas /
khyim bstan te der song /
de nas sleb yod zer /
der phyin pas chung ma a ka zhig dang /
khyi mo zhig las mi snang bar /
slar khong sleb nas /
zhing gi rol nas btus pa'i 'bu thub gang khyer byung nas tshos zer /
rjes su 'dzin par gsol bas /
'bu byin nas 'di zo /
rjes su 'dzin pa 'di yin zer /
slob dpon cung zad the tshom byas pas /
tshe 'dir 'ja' lus mi thob cing phyag rgya chen po'i ye shes skye bar lung bstan tshul yang /
zhal lung las /
khyod kyang zas kyi spyod pa dang / /
nga la cung zad 'khrul rtogs pas / /
khyod kyis tshe 'di nyid la ni / /
zag bcas phung po rang lus ni / /
gnas ni yang dag mi 'gyur te / /
rnam par shes pa mi shig pa / /
phyag rgya chen po rab tu 'grub / /
ces gsungs so / /
rtog ge pa bya ba de ka yin /
the tshom med par zo zer /
zos pa dang /
skad cig la bcom ldan 'das 'jam pa'i rdo rje'i dkyil 'khor gyi bdag nyid du gyur te /
gsol ba btab nas dbang bskur /
rnal 'byor bzhi'i ye shes skyes par zhal lung las bshad de /
zhal lung las /
'di ma rtogs par gzhan ni don med par bsams nas / /
glegs bam mgul btags byang phyogs yul du rab bgrod de / /
rdo rje gdan rgyab ku ba tsa zhes bya ba'i tsha la / /
zhes pa nas /
zla ba drug gnas pa yis chos rnams de nyid rtogs / /
sprul pa'i dge slong bla ma gnyis dang bcas dang 'phrad / /
ces pa nas /
de nas 'jam dbyangs byang chub sems dpa' chen po yis / /
bdag la 'dzum pa'i bzhin bltas legs zhes lan gsum gsungs / /
zhes so / /
de nas rje btsun gyis bstan bcos rtsom par gnang ba byin nas /
rim pa gnyis la smon lam gyis kyang sbyangs na 'grub pas 'bad do zhes gsungs nas dkyil 'khor nam mkhar 'ja' ltar bsdus /
sprul pa'i dge slong grub chen gnyis kyang mi snang bar byas te /
zhal lung las /
'di yi rim ba dang po yis / /
zhes pa nas /
thur ma lta bur brtsams par gyis / /
zhes dang /
yang de nyid las /
de bas rab tu 'bad pa yis / /
mchog gi de nyid rab gsang gsang / /
smon lam gyis kyang than 'grub / /
sgrub pa la ni shin tu 'bad / /
ces pa nas /
'khor lor bcas pas de nyid glu blangs bdag la bstod cing der / /
nam mkha'i khams su sprin rnams med pa lta bur thim par gyur / /
dge slong bla ma gnyis bcas de yang de bzhin mi snang gyur / /
ces gsungs so / /
sgrub thabs kun bzang sogs brtsams /
mar me mdzad sogs slob ma'i mchog bco brgyad la gsang 'dus gtso bor bshad cing /
gshin rje gshed skor yang gsungs /
'dis dzam+b+ha la grub pa nas sku ji srid bzhugs kyi ring nub re bzhin dzam+b+ha las gser baN bdun brgya re dang /
lha mo nor rgyun mas mu tig gi do shal sum brgya re phul zhing /
de gnyis kyang nyi ma de la btsongs nas lha bcu dgu la mar me shing rta'i 'phang lo tsam bdun bdun /
byang sems brgyad dang khro bo rnams la gsum gsum /
phyogs skyong bco lnga la gtor ma mi gnyis kyis khyogs la 'degs pa bco lnga re /
des mtshon nas mchod pa'i yo byad sna @# / /
thams cad nas phul bar bshad cing /
bstan pa dang sems can gyi don kho na la bsdos par grags shing shin tu bden par rgyud kyi bshad tshod la yang de ltar dgos /
mthar rdo rje gdan gyi 'gab par pa ta'i phug par da ltar bshad cing /
de'i rjes su ba ling ta pa'i drung du phebs nas bla ma de sogs smin par mdzad pa yin te /
zhal lung las /
rdo rje gdan gyi rgyab nas rgyang grag lnga bcur song ba'i sar / /
zhes pa nas /
der gnas 'khor bcas rnams kyi yo byad gos zas nor gyi mdzod / /
mchod pa'i yo byad rgya chen sna tshogs 'khor lo bya ba rnams / /
sa bcu'i byang chub sems dpar gyur pa mdzod bsrung gnod gnas ches / /
nyin re kar sha pa Ni bdun brgyas rtag tu rab tu sbyor / /
de nas bla ma chen po pA la bA da'i drung du bgrod / /
bdag gi bla ma de yang mnyes bya'i phyir na sgrub pa'i thabs / /
cung zad bsdus pas de ru bla ma la sogs kun / /
mnyes par byas te sngon gnas bgrod nas skal ldan don 'ga' byas / /
zhes gsungs so / /
des na jo bo chen po'i lam yig ltar /
sangs rgyas ye shes /
kam+ba la pa /
rol pa'i rdo rje zer bas /
lwa ba pa dang /
lA li ta badzra yin snang /
! /
yang zhang pa'i lugs la /
des mar me mdzad bzang po la gnang /
de ni mkhas pa tshe de la mchog gi dngos grub brnyes pa'i slob ma bzhi'i gcig yin la /
dkyil chog bzhi brgya lnga bcu pa sogs gsang 'dus skor dang gshed skor kyi'ang mngon rtogs dang 'khrul 'khor sogs mdzad /
! /
des lA li ta badzra la gnang /
'dis rgyu rdo rje 'dzin pa zhal gzigs /
nus pa thogs pa med /
dgra nag gi don 'grel du gshin rje gshed 'byung ba'i bstan bcos mdzad de /
lha bcu gsum gyi dkyil chog /
mngon rtogs 'khrul 'khor yang khyad 'phags gcig rnams tshang ngo / /
zhang ba rnams nag 'jigs skor gsum gyi rgyud spyan drangs par 'dod do /
! /
des sau su ra ba'am /
bde sbyin zhabs la gnang /
de 'khrungs yul shar phyogs kA ma rU pa /
rnal 'byor chen po'i rgyud la mkhas shing gshin rje gshed kyi grub pa brnyes par grags /
! /
de'i slob ma gu ru sen pa yin /
mdo rgyud kun la mkhas shing bsgrub pa gtso bor mdzad par 'dod /
! /
de'i slob ma a ba lin pa yin te /
'khrungs sa kha che /
rkang mgyogs kyi dngos grub brnyas /
! /
de'i slob ma guN A kar b+h+ra dra ste /
shar b+ha len dra pa /
mkhas pa chen po sbyangs pa'i yon tan la gnas pa zhig go ! /
de'i slob ma ngag dbang grags pa ste /
'khrungs yul /
dza gad d+ha dpal pa /
ra d+ha'i rgyal po'i bla mar gyur te /
sgrol ma dang spyan ras gzigs zhal mthong /
che ba'i yon tan mang po mnga' /
de thams cad rab tu byung ba yin /
! /
des de ba A ka ra tsan+d+ra la byin /
paN+Di ta dkar po /
sngar skyo lugs dus bshad pa ltar dang /
yul ma ga d+ha ru 'khrungs /
dus 'khor gsang 'dus sogs la mkhas /
gshin rje gshed kyi nus pa thon /
yul rar na klu gdug pa can yod pa /
lta stangs kyis gnad la phabs ta dam la btags so / /
de skad du rgyud yig las /
'jam dbyangs ye shes zhabs dang mar me mdzad / /
rab 'gying rdo rje bde sbyin sen pa / /
mkha' lding zhabs dang yon tan @# / /
'byung gnas bzang / /
ngag dbang grags pa lha 'byung zla ba dang / /
zhes pa'i sau su ra ba dang bde sbyin zhabs gcig /
a ba li dang mkha' lding zhabs gcig go /
de ba A ka ra la zhang lo chen cog gru shes rab bla mas gsan no / /
zhang lugs kyi brgyud tshul lo /
! /
bzhi pa mal lugs kyi lo rgyus ni /
sangs rgyas ye shes zhabs kyi brgyud pa /
nA ro paN chen zhes bya ba bde gsang dgyes gsum gyi grub pa brnyes pa mkhas pa sgo drug gi nang tshan de la /
bal po pham thing ba chen pos zhus /
de yang rgyud sde mang po dang khyad par du bde mchog la grub pa brnyes shing mar ba lo ts+tsha bA ri ba sogs mang po'i bla mar gyur pa yin /
de la klog skya lo chen gyis zhus /
de lam la lots+tsha bas zhus /
yang sangs rgyas ye shes zhabs lugs kyi dbang man ngag pa la bo yi rang paN+Di ta ha du dkar bo zhes pa /
ba ra in+d+ra ru tsis zhus /
de la'ang mal los zhus /
des na ma mal los rdo rje 'jigs byed dang /
las mkhan 'jigs byed smyon par nus pa cung zad rnyed /
des sa chen kun snying la byin| rgyud rtog bdun la TIk+ka byas /
de nas rim bar brgyud do /
! /
lnga ba gnyos lugs kyi brgyud tshul ni /
sangs rgyas ye shes sogs nas /
bA ling A tsar+ya /
'di zhal lung lta na nus pa che ba zhig go /
de la gnyos yon tan grags kyis gsang 'dus ye shes zhabs lugs dang /
'jigs byed bcu gsum ma /
lha dgu ma /
dgra nag bcu gsum ma /
drag shad rnams gsan par bshad pa yin te /
gye ri lha ba'i thog ma khar gnyos lo ts+tsha ba yon tan grags kyis /
'di dang lho brag ma rab gnyis dus mnyam du 'grogs te rgya gar du byon cing /
gnyos lots+tsha bas paN chen po lin+ta pa atsa r+ya lag tugs /
chos don 'dril la skyong bde ba gcig dgos zhus pas /
gsang 'dus ye shes zhabs lugs skor rnams gnang /
yi dam nus mthu che la las kha tshar mang ba gcig dgos zhus pas /
dgra nag gi skor gnang /
la chung gcig gi rtsa bar yod pas bka' srung gcig kyang zhu byas pas rdo rje 'jigs byed dang drag shad sbrel nas gnang /
des bod du sgrub skor dar bar mdzad do /
! /
drug pa pA ri lugs kyi brgyud tshul ni /
bA ri ba'i rjes 'jug rnams kyi gsung las /
slob dpon sgeg pa'i rdo rje zhes bya bas gshin rje gshed nag po bsgoms pas nus pa cung zad grub nas lho phyogs su brtul zhugs kyi spyod pa mdzad pas /
mu stegs gcig dang 'gran pas kho rang la ma tshugs kyang /
'khor pho mo rnams ra lug tu gyur pas spyod pa sngas snyam /
kha sar ba Nir gsol ba btab pas rmi lam du lung bstan pas u rgyan du phyin /
rnal 'byor ma dang mjal /
de'i g.yog lo gsum byas /
khyod ci 'dod gsungs /
'dod bya med khyed la gus pa lags zhus /
lo drug dang dgu'i mthar yang de dang 'dra /
lo bcu gnyis kyi mthar dngos grub ci 'dod gsungs pas /
sangs rgyas kyi bstan pa dang mi 'gal bar bdud dang mu stegs mod la tshar gcod pa'i thabs gcig zhu byas pas /
bcom ldan 'das rdo rje 'jigs byed kyi dbang bskur zhing rgyud rtog pa bdun pa gnang ngo / /
mkha' 'gro ma'i mtshan ni bde ba'i spyan ldan zer /
de nas @# / /
dar dkar po la ra'i 'o mas bris te bsnams byon pas mkha' 'gro ma rnams kyis snying khrag phyung ba snyam byed kyang /
slob dpon gyis rkang mgyogs grub pas rjes ma zin par rang gnas su sleb /
sngar gyi mu stegs tshar bcad gsungs so /
! /
de la slob dpon 'jam dpal grags pas zhus /
de yang rdo rje mkha' 'gro mas dbang bskur zhing mi brjed pa'i gzungs thob pa yin /
'jam dbyangs kyi sgrub skor mang po brtsams /
de la 'jam dpal grags pa chung bas zhus /
yon tan sngam dang cha 'dra'o / /
de la 'jam dpal bshes gnyen gyis zhus /
de la a mo g+ha che bas zhus /
de la a mo g+ha chung bas zhus /
de la bA ri ba chen pos zhus /
des g.yor dar ma grags la gnang /
de nas brgyud pa la bla rabs gsum sogs byung /
'di dgra nag dang /
gdong drug dang /
'jigs byed bcu gsum ma dang /
'khor gti mug rdo rje sogs kyis bskor ba'i lha dgu ma dang /
yab yum kha sbyor can gyi ro langs brgyad bskor gsum dang lnga yod par bshad do /
! /
bdun pa khyung pa'i lugs ni /
so so'i rnam thar rgyas bam gsungs kyang /
rdo rje 'jigs byed lha lnga ma dang /
lha bcu gsum ma gnyis kyi brgyud pa ni /
dpal lA lita badzra /
padma'i zhabs /
in+d+ta bo d+hi chung ba /
a mog+ha badzra /
bai ro tsa na rak+Shi ta /
de la khyung po rnal 'byor gyis lho phyogs kos la'i dur khrod du gsan pa yin te /
khyung po'i rnam thar las /
yang bai ro tsan rak+Shita lho phyogs ko sa la'i dur khrod nas brtol nas /
rtsa'i spyil bo na 'khor paN+Dita bcu tsam la chos gsungs pa dang mjal nas /
gsang ba 'dus pa lha sum cu rtsa gnyis dang /
he badzra lha bcu gsum ma dang /
'khor lo sdom pa lha bcu gsum ma dang /
mahA ma ya lha lnga dang /
rdo rje 'jigs byed lha bcu gsum ma dang /
lha lnga'i sgo nas dbang bskur zhing byin gyis brlabs so / /
zhes gsungs pa'i phyir dang /
brgyud tshul yang khyung po'i gsung las /
dpal 'dzin ha ri ke la dang / /
de dag rnams las legs bsdus te / /
To mab+hi pa dang ku su lu / /
mahA badzra legs bsdus te / /
dpal ldan ye shes sde zhes pa / /
bai ro tsan rak+Shita / /
su m+ti zhes rnal 'byor dang / /
a mo g+ha ni badzra dang / /
dpal ldan rdo rje gdan pa rnams / /
rim gyis bdag la brgyud pa'o / /
yang dpal lA li ta badzra /
padma zhabs /
in+d+ra bo d+hi chung ba /
dpal 'dzin /
a mo b+ha badzra /
bai ro tsan rak+Shi ta nas brgyud ba'i dgra nag dang /
'jigs byed rtog pa bdun pa dang /
sgrub thabs rdo rje 'od dang /
rtog pa gsum pa dang /
gsang ba mthar thug gi dams ngag rnams zhus so / /
zhes gsungs bshin tu legs /
'jigs byed bcu gsum ma yang lA litas gsungs pa yin te /
'khrul 'khor gyi sngags btu ba'i skabs de ltar gsungs pa la brten nas /
grub chen dpal 'dzin gyis bcu gsum ma gsum gyi rnam bzhag mdzad par dngos slob rdo rje grub pas bshad pa dang /
in+d+ra bo d+hi sogs kyang bzhed par khyung bo'i rnam thar na gsal la /
mitra dzogs kyang bshad pa ltar padma badzra /
bai ro tsan rak+Shi ta'i sgrub thabs dang /
shri d+ha ra nas brgyud pa /
ta thA ba rak+Shi ta'i gsung ltar son shris bshad pa dang /
b+ha ro dang ba ling A tsar+ya sogs kyang 'jigs @# / /
byed bcu gsum ma bzhed par shin tu gsal bas /
r+wa lo /
gnyos lo /
khyung po dang /
khro lo sogs kyis kyang bcu gsum ma'i dbang gsan no / /
des na khyung po'i rnam thar grags chel /
bde mchog /
kyai rdor /
mahA ma ya /
gsang 'dus /
rdo rje 'jigs byed de rgyud sde lnga'i sgos dbang dang /
sdom pa'i dbang ni ni gum /
rdo rje gdan pa sogs la rgya gar nas dang /
bod kyi 'phan yul du grub chen rAhu lar rgyud sde lnga'i spyi dbang sgos dbang gdams pa thams cad gsan te /
gnam thad du rje 'bangs la dbang bskur /
de nas shangs dang /
'jad rta nag dang la stod lho byang dang mang yul rnams su gsang 'dus dang 'jigs byed kyi dbang bskur pa sogs dang /
der ma zad rdo rje 'jigs byed bcu gsum ma la grub pa yang brnyes te| rna mthar las /
yang skyes mkhar gyi ljong la bsgom tsan rdo rje 'jigs byed lha bcu gsum thod pa bzhi dang bcas pa nam mkha' khengs pa tsam gyi sku shin tu che ba mthong nas drag po gsum 'dul gyi gdams ngag gsungs zhes gsungs la /
'jigs byed kyi bka' rme'u ston pa la bcing bla ma gzhan las kyang da lta'i bar du shangs lugs kyi rgyud sde bzhi'i dbang yang yod do /
! /
brgyad pa mchog gi dngos grub brnyes pa'i grub chen mi tra dzwe ke'i lugs ni /
'di'i rnam thar mdzad pa do mtshar ba brgyad dang rgyud sde bzhi'i dbang khrid ma lus pa 'phags pa spyan ras gzigs kyis gnang bas /
rgyud sde chog phyogs gcig byas pa mi tra brgya rtsar grags pa'i dbang chog dang /
lha tshogs de dag gi mngon rtogs mu tig phreng ba /
dbang rdo rje phreng ba rdul chen dang /
phreng bskor gsum yin te /
grub chen de nas rim pas brgyud de /
snyigs dus kyi rdzogs pa'i sangs rgyas paN chen thams cad mkhyen pa rin po che /
sngags chen rin po che dang /
rdo rje 'chang mi'i gar mkhan sde ba zhabs drung sprul sku ngag dbang bstan 'dzin 'phrin las chos dbang grags pa'i sde /
rdo rje 'chang blo bzang mkhas btsun las 'dag gis zhus so / /
gzhan yang rong zom dang /
nag tsho dang /
gyi tse dang /
ma nang chos bshes dang /
khyung po chos brtson dang /
khu dngos grub dang /
paN+Dita sa man+ta shrI'i lugs kyang yod mod kyi /
de dag gi rnam thar dngos ma rnyed cing /
bshad pa khungs ma mi snang bas ma brjod do / /
smras pa /
'phags yul chos kyi rin chen 'byung khungs nas / /
mkhas grub bye ba'i mdzad bzang lha'i rkang 'thung / /
legs bshad mthu stobs rin chen phreng sprul tshul / /
bshad kyang mi rdzogs rgya mtsho'i rlabs phreng bzhin / /
snyigs ma'i rdul 'tshubs thub dbang legs smon gyi / /
chu 'dzin sgyu 'phrul glog gi zhugs pa can / /
rgyud rgyal gru char phab pas legs mnan te /
rin chen char dang 'brug sgras 'gro rnams dga' / /
sku bzhi tshangs pa'i bka' yi mchod yon rgyun / /
dngos grub rnam gnyis skal ldan lam gsum 'bab / /
sngon gyi mkhas grub drang srong gis bskrun pa / /
deng 'dir blo gros ral ba khengs 'dir spro / /
zhes dpal rdo rje 'jigs byed kyi chos 'byung khams gsum las rnam par rgyal ba dngos grub kyi gtor mdzod las 'phags yul gyi brgyud pa so so'i rim par phye ba ste gsum pa'o / / / /
gsum pa bod gangs can du dar tshul la /
bod kyi lotsA ba snga phyi'i @# / /
bsgyur tshul spyir bstan pa dang /
so so'i rim ba bshad pa gnyis /
dang po ni /
dpal gshin rje gshed kyi sgrub thabs thor bu tsam ni sngar nas byung la /
chos rgyal srong btsan sgam pos kyang sgrub thabs mdzad par grags /
rab byung gi sde dar ba'i dus tsam na zla gsang thig le /
sgyu dra /
gshin rje rnam par rgyal ba rdo rje bdud rtsi rnams dang /
gdong drug gi rgyud kyang de dus bsgyur brgyal blon la gsang bas 'gyur byang med pa dang /
gdong drug gi rgyud ni phyis kyi lo tsA ba so sos kyang rgyad par bstun tsam la /
rang rang gi 'gyur byang btab snang ngo / /
gdong drug ma yin pa'i gzhan bzhi'i dbang dang bshad pa'ang ci rigs byung la /
snga dar dang phyi dar gyi bar der /
rigs sngags 'chang ba'i nus ldan gnub sangs rgyas ye shes sogs re gnyis tsam gyis kyang gshin rje gshed kyi chos 'khor spel kyang /
phyis kyi blun pos bsre slad can du gyur /
! /
de rjes bstan pa phyi dar gyi dus su bod dbus gtsang du dge 'dun gyi sde byung nas /
mi rabs gcig la nye ba na /
zhad cog gru shes rab bla ma dang /
lo tsA ba lang ro dang /
'brog mi lo chen rnams dus rags pa mnyam tsam du byung /
zhang gis gshin rje gshed dgra nag gi rgyud dang /
rdo rje 'jigs mdzad rnyog bdun gyi rgyud dang /
gshin rje gshed 'byung ba dang /
'jigs byed zhe dgu ma'i sgrub thabs dang /
de'i gtor chog lA li tas mdzad pa dang /
'jigs byed ro langs brgyad skor rnams la dang po'i 'gyur mdzad cing /
dgra nag gdong drug /
'jigs byed skor gnyis kyi dbang dang bshad pa byung /
dgra nag gi man ngag dang sgrub bka' shin tu spel lo / /
de dang mnyam bar skor ni ru bas kyang gshed skor gyi phran mang po spel lo /
! /
de las lo bco lnga'am nyi shu tsam gyi rjes su nag tsho tshul khrims rgyal bas nag po'i rgyud dang /
sgrub thabs skor ches mang ba rjo bo rje lha cig la zhus nas bsgyur /
phyis shAn+ti b+ha dral dpal 'dzin gyis mdzad pa'i sgrub thabs dkyil chog /
rgyud 'grel zhus nas rtsa 'gyur mdzad /
nag tsho dang dus mtshungs par khyung po rgya gar du thegs shing 'jigs byed dgra nag /
bde mchog bcu gsum ma gsum dang 'jigs byed lha lnga dang /
rgyud rtog bdun /
bai ro tsan rak+Shi ta'i lugs kyi 'jigs byed bcu gsum ma sogs bsgyur /
de mtshungs su rong zom chos bzang gis paN+Dita u pa ya shrI mi tra la zhus te /
nag 'jigs rgyud gnyis dang /
rtog bdun gyi 'brel pa slob dpon mi bskyod pas mdzad pa dang /
des mdzad pa'i 'khor lo'i don rgyas par bshad pa dang /
gzhung phran sgrub thabs du ma dang /
rtog gsum rnams gsar du bsgyur /
ma nang chos bshes dang de gnyis kyi 'gyur rgyas par snang /
de bzhin du gyi jo zla bas kyang de gsum ci rigs pa bsgyur /
de rjes lo bco lnga tsam gyis 'phyi bar klog skya shes rab rtsegs kyis dgra nag 'gyur bcos byas pa gnyan dang dus rags pa mnyam /
gnyos los nag po skor gsum bsgyur bshad byas /
grags chung yang 'di dang lhan du rde lo tsA bas kyang 'jigs byed kyi dbang man ngag blangs pa yin la kha che lak+'+mi'i slob mar snang zhing /
dka' gdams chos 'byung du de'i dpon po rdog lo chen po /
zhes pa nas /
lo bcu drug bzhes pa'i tshe kha cher slob gnyer la brdzangs /
de'i @# / /
tshe r+wa lo /
gnyan lo dang /
khyung po chos brtson /
rdo ston /
btsan kha po che rnams dang 'grogs nas byon pas zhes gsungs pa'i rdo ston ni rdo lo yin /
! /
de nas lo nyi shu'i tshod tsam ma ma rags pa mnyam la /
r+wa lo /
gnyan lo /
rdo lo| khyung po chos brtson /
btsan kha bo che rnams mnyam la /
de dus r+wa lo rdo rje grags kyis nag 'jigs kyis nag 'jigs kyi rgyud gnyis bsgyur ba yin te /
rtog bdun zhang 'gyur la 'gyur bcos pa dang /
yang zhang gi 'gyur med pa'i rtog bdun snga ma dang tshig skabs 'gar mi 'dra ba gcig dang gnyis 'a 'gyur la yod cing /
r+wa'i Ti'ik+ka 'gyur phyi ma 'di la byas so / /
dgra nag nag tsho'i 'gyur la gnyan los bcos /
de la r+was bcos par snang /
de dang dus mtshungs pa dgra nag la zangs dkar gyi 'gyur chung rtog bdun la bu rangs ba khyud po chos brtson gyis 'gyur /
r+wa lo las dus cung zad rjes su paN+Di ta don yod rdo rje'am /
rdo rje gdan pa bod du phebs par skyos mngon rtogs rgyud sogs zhus /
de dang dus mnyam par ba ri lo chen gyis paN+Dita da nyid la rdo rje 'jigs mdzad kyi rgyud dang chos skor mang du bsgyur cing /
b+ha ro phyag rdum la yang gsan to / /
rdo rje gdan pa la khyung pos kyang chos ci rigs gsan cing dge tshul sgrub par bshad /
de'i rjes mal gyo lots+tsha ba blo gros grags kyis bal po in+d+ra ru tsil nag 'jigs zhus /
gong 'og de dag gi rjes su paN+Di ta sa man+ta shrIs kyang rtog bdun bsgyur snang /
'gyur gzhan yang rgya gar mkhan po pradz+nya shAn+ti dang /
lots+tsha pa pradz+nya ka ras bsgyur ba'i 'gyur yang mthong mod dus mnges /
btsang po munerA dza'i 'gyur yang yod snang ngo / /
mal gyi rjes la lo lnga bcu ma longs tsam la /
dbyal lots+tsha ba chos kyi dpal bzang pos rdo rje gdan pa ni skal ladga la gshed dmar lha lnga'i dbang dang man ngag zhus /
byin rlabs che bar grags /
wiMrba bas sgrub thabs che chung| 'khrul 'khor phreng ba dang /
gtor chog che chung /
dus 'khor dang bstun pa'i 'khrul 'khor sogs bsgyur /
de las cung zad 'phying la dA na shI las birU pa dang dpal 'dzin gyi gzhur mang po rang 'gyur mdzad /
lha lnga dang bcu gsum ma'i dbang yang byung /
'di paN chen shAkya shrI'i slob ma yin no / /
rdzogs rim dang 'khrul 'khor dang spros med byung /
de rjes lo nyi shu tsam na chag lo chos rje dpal gyis birU pa dang dpal 'dzin blo gros bzang pos mdzad pa'i gzhung rnams dang rdzogs rim rim lnga sogs dang /
de rjes glo bo lots+tsha ba shes rab rin chen gyis chag lo'i bla ma re ben+d+ra la yang thug cing /
khyad par du mchog gi dngos grub brnyes pa darban A tsar+ya spyan drangs te bir+wa ba'i spros med dang /
dpal 'dzin gyi rnal 'byor bzhi rim sogs gzhung mang du bsgyur cing /
rdzogs rim gyi khrid tshul rgyas ba dang /
rang gi yig 'jog kyang legs bar mdzad pas sku drin che bar snang /
de rjes yar lung lo tshan grags rgyan gyis gshed dmar rgyud le'u bcu dgu pa bsgyur cing /
dbang dang rgyud kyi bshad pa gnang /
de bzhin du shod gis bsgyur /
gshed dmar rgyud le'u nyer gsum ba bus bsgyur /
rgyud 'di dang mi g.yo ba bla med kyi rgyud gnyis kyi dbang man ngag paN chen nags rin la snang yang /
bod rgan dag rmongs yus dang che tshugs dang /
chags @# / /
sdang gis mgo spos nas sus kyang rnam dag ma gsan 'dug go /
nags rin gyis phreng ba skor gsum rgyas par spel snang /
smras pa /
zab mo rdo rje theg las ches zab pa / /
zhe sngar lam byed gshin rje gshed sker rgyud / /
man ngag dbang rnams ljongs 'dir phebs pa'i tshul / /
ma 'dres skabs don rtogs pa'i mig 'di rmad / /
ces dpal rdo rje 'jigs byed kyi chos 'byung khams gsum las rnam par rgyal ba dngos grub gyi gtar mdzod las gangs can du gdams pa phebs tshul spyir bshad pa'i rim par phye ba ste bzhi pa'o / / / /
gnyis pa so so'i rim pa bshad pa ni /
gangs ri'i ljongs 'dir gshin rje gshed kyi skor rnams la r+wa lugs legs pas de brjod na /
de la rje btsun r+wa lo tsa ba rdo rje grags pa de ni /
la stong gnya' snam gyi nang tshan snang yul zhes par 'khrungs /
yab ni r+wa dkon mchog rdo rje zhes pa rnying ma'i sngags rgyud zhig tu 'khrungs /
de nas lo phyed tsam song skabs su /
lha mo re ma tis phu dung nang du khyer nas zla ba gnyis kyi bar du dbus gtsang khams mi nyag gi bar gyis thams cad bstan /
'di dag khyed kyi gdul bya'i zhing du 'gyur zhes lung bstan /
slar yum gyi bang du bskyal bas lo lnga tsam lon pa'i sku tshad skyes par grag /
re zhig khyim byed rtsis kyi lo mang rabs song /
de bar phyugs skyong ba sogs dang /
de nas thugs dang skyes nas yi ge 'bri glog dang chos nyan yang ci rigs byas /
de nas nye du rnams kyis bskul nas /
'bre jo padma bya ba'i bu mo zhig khyim thub tu bzhes /
mi ring bar bu mo de 'bro rje btsad po'i bu 'bum me zer ba zhig gi sar song ba dang /
gnya' snam yul bdag gis kyang /
ngan gros bshams dmag byas te bkrong bar brtsams kyang /
re zhig mkhar la 'khras bas ma thub /
de nas nyan tsho gnas rnying gi 'dul ba 'dzin pa'i rjes su bal yul du byon /
mthu zhu bar bzhed de /
me tsa ling ba dang /
b+ha ro phyag rdum gnyis la /
nyi ma gcig la chos sne btags /
thog ma nyid du dpal rdo rje 'jigs byed chen po'i dbang zhus /
phyag len bslabs te /
bsnyen pa dang sgrub pa lo gcig lhag tsam du song ba na zhal gzigs kyi mtshan ma byung /
bod du 'gro ba'i mi la zla ba gsum gyis mthu dus btab pa'i yi ge bskur nas /
drag po'i 'khor lo bskor bas /
zla ba gsum gyi nang du /
snang yul du rims nad mi gcig pa du ma dus gcig tu byung /
grong brgya yod pa thams cad stongs /
btsad po'i bu dang bud med gnyis la tshes bcu bzhir lcags kyi phur ba dngos su phab ste shi /
lo der btsad po dpon g.yog drug cu yang shi bas /
r+wa nag po'i mthu ba log rta log tu grags skad /
de nas pu rangs su mnga' bdag rtse lde la chos bsgyur ba'i chas ka zhus /
slar bal yul du rin chen tshul gyi gtsug lag khang du dge slong mdzad /
slob dpon gnyis dang /
khyad par thugs rje chen po la /
bde mchog rtsa rgyud dang /
sam+bu Ti /
rnal 'byor ma kun spyod /
rdo rje bdag rtse lde la chos bsgyur ba'i chas ka zhus /
slar bal yul du rin chen tshul gyi gtsug lag khang du dge slong mdzad /
slob dpon gnyis dang /
khyad par thugs rje chen po la /
bde mchog rtsa rgyud dang /
sam+bu Ti /
rnal 'byor ma kun spyod /
rdo rje mkha' 'gro / /
mngon brjod bla ma /
he ru ka mngon byung /
phag mo mngon byung sogs dang /
gshin rje gshed dgra gdong 'jigs gsum /
mtshan brjod rtsa 'grel /
nA ro'i skor dang /
lU i pa smad lngar grags pa dang /
nag po'i gzhung drug /
@# / /
dkyil chog bzhi brgya lnga bcu pa rtsa 'grel /
phag mo zhal gnyis ma'i skor /
mgon nag dang /
phur bu skor sogs dang /
bal po'i paN grub thams cad dang khyad par chu bo gang+ga'i 'gram du rnal 'byor pa gsum gyis gshin rje'i 'khrul 'khor la sgrub pa byed 'dug pa'i g.yog byas te gdams pa dang /
phyag len dang bcas pa bslabs pas /
mthu stobs nus pa phul du byung zhes bod kyi grub thob dpal 'dzin gsung /
de nas dbyar gcig pu rangs dang ya rtser byon /
rgyal po gnyis kyang dgyes /
chos 'khor re yang byas /
de nas la stod nas mar byon dus dgra thams cad med /
mthu bo che de byung zhes thams cad 'jigs 'jigs byed /
rnyed bkur tsam ma byung /
de nas dbus gtsang kun tu phebs /
sku bsod rgyas /
paN+Di ta spyan drangs na don che bar dgongs nas /
dI baM ka ra rak+Shi ta spyan drangs /
grom ba man chad nas 'gro don 'ur langs /
dbus kyi lho byang thams cad dang /
gnyal gyi bar phebs /
chos thams cad gser chos su mdzad de /
rgyud so so'i rgyud mchod dbang yon sogs su ma zad /
zhu rten rang la'ang rdo rje 'jigs byed la gser srang gang /
gzhan la gser zho re byas /
paN+Di ta phar phebs dus gser srang stong phrag gcig phul /
bzhugs yul mthil g.yas ru nub mdar mdzad /
bla ma de la snga phyir 'bul chen lan so bdun byas /
'bras bu gtso bor gyur pa la bstan bcos rtsom pa'i che ba ni /
r+wa lo'i gsung gi dkar chag las /
le'u bco brgyad kun gyi gzhi / /
rgyud kyi rgyal po ston pas gsungs / /
de yi grogs su rtog pa gsum / /
sngags pa'i mtshon char ston pas gsungs / /
sgrub thabs dkyil chog dpal 'dzin gyis / /
mdzad pa de la gtso bor bzung / /
'khrul 'khor gsal byed bu d+ha shrI / /
lus dang snying 'dra'i man ngag yod / /
kha cig gsar bsgyur kha cig bcos / /
zhes gsungs pa'i gzhan go sla /
r+wa lugs la rtog gsum rgyud yang dag tu mi 'dod zer ba ni 'dis khegs bas blun gtam yin la /
'khrul 'khor gsal byed bud+ha shrI'i gdams ngag lus dang /
de la zhal shes r+wa lugs kyi zhi ba'i 'jigs pa brgyad skyob kyi 'khrul 'khor gyi khyad par sogs bde mchog sogs kyi zhal shes yod pa'i don dang /
dgra nag gi skor gyi yig cha ni /
dkar chag las /
rgyud gyi chings te khog bugs yin / /
yig sna lus kyi rnam bshad yin / /
bla ma'i gsung bsdur phran tshegs rnams / /
mgo gegs sel gdams ngag yin / /
dpal 'dzin mdzad pa'i man ngag la / /
gsal byed tsam gyi yi ge byas / /
b+ha ro'i phyag len dpal 'dzin gsung / /
de brten dbang bskur gong ma la / /
yig sna bdud rtsi'i bum pa brtsams / /
chos bzhi 'chi med bdud rtsi dang / /
mig sman bskrun pa'i gtam rgyud dang / /
bsrung 'khor kha sbyor dbye ba rnams / /
las sgrub dkyil 'khor phyi ma dang / /
rgyas btab bla ma'i bzhed pa dang / /
bla ma'i zhal bsdur gtor ma dang / /
sa 'og dgug pa'i gtam rgyud dang / /
bla ma rnams kyi zhal bsdur dang / /
he ru ka yi rnam bshad dang / /
bar do'i byang chub sems bshad dang / /
klu yi rnam par bshad rnams dang / /
bla ma rnams kyi gsung bzhin du / /
zin bris byas nas bla ma la / /
gzigs pa phul te dag @# / /
par gtugs / /
mnyes nas de tshugs yin zhes gsungs / /
las phran ni /
char dbab klu yi nad gtod thabs / /
sbrul gzugs gso dang mgo nad zhi / /
chu 'gag khyab dang ro langs sgrub / /
'phags pa dzam gu li sgrub dang| |yum bzhi'i las tshogs sgrub pa dang / /
mig sman ril bu rkang mgyogs dang / /
mkha' spyod thong pa sgrub pa dang / /
sa 'og mkha' spyod mi snang dang / /
ral gcig puk+ka si sgrub dang / /
lha dang klu yi bu mo dgug /
man ngag gser zhun 'di dag rnams / /
rgyud kyi snying 'dra bla ma'i gsung / /
bod kyi ban+des yi ger bkod / /
bla ma nyid la gzigs pa phul / /
nor 'khrul dngos grub mi 'byung bas / /
lhag chad e 'dug lan gsum zhus / /
rkang thag spangs nas lan gsum phyin / /
bla ma'i gsung nas bu zhes bya / /
nor 'khrul mi 'dug lan gsum gsungs / /
zhes gsungs te go sla /
gdong drug gi skor ni /
r+wa lo'i gsung las /
bshad rgyud sdom gsum ldan pa yod / /
dka' ba'i gnad 'grol yig sna byas / /
bsdus don gsal ba'i sgron me byas / /
mngon rtogs 'jug pa dag byed byas / /
dbang chog bdud rtsi'i bum chung byas / /
zhes gsungs pa dang /
rdo rje 'jigs byed kyi skor ni /
rtsa ba'i rgyud rtog pa bdun pa /
te'u lo'i rtog pa /
dkyil chog a mo g+ha badzras mdzad pa /
des mdzad pa'i sbyin sreg /
des mdzad pa'i sgrub thabs /
tshogs 'khor rat+na A ka ra shAn+ti pas mdzad pa /
te'u lo'i rtog pa'i sgrub thabs shrI b+ha dras mdzad pa /
zhal gsum phyag drug pa /
zhal gcig phyag bzhi pa /
zhal gcig phyag gnyis pa /
de dag bla ma b+ha ros mdzad pa 'di thams cad bsgyur te /
bla ma'i gsung las /
snying po'i rgyud mchog rtog bdun yod / /
las mkhan te'u lo'i rtog pa yod / /
don yod rdo rjes mdzad pa yi / /
sgrub thabs dkyil chog sbyin sreg yod| |dI baM ka ra'i sbyin sreg yod / /
rat+na A kar shAn+ti yis / /
mdzad pa'i tshogs kyi 'khor lo yod / /
b+ha ro'i sgrub thabs rnam gsum yod / /
kha cig gsar 'gyur kha cig bcos / /
zhes gsungs /
de dag la lo tsA ba'i yig sna mdzad tshul ni /
rtog bdun gyi nag 'grel /
dka' 'grel /
man ngag bcud thig /
bsnyen sgrub las gshin sbrel pa /
lha bcu gsum gyi sgrub thabs yid bzhin gter mdzod /
gtso bo'i sgrub thabs dri med snang ba /
zhal gsum phyag drug pa'i sgrub thabs khams gsum za byed /
zhal gcig phyag bzhi pa'i sgrub thabs dri med chu rgyun /
zhal gcig phyag gnyis pa'i sgrub thabs rin chen don bsdus /
zhi ba'i sbyin sreg mi mthun kun sel /
rgyas pa'i sbyin sreg 'dod pa kun 'phel /
dbang gi sbyin sreg gnad kyi lcags kyu| drag po'i sbyin sreg dgra bgegs kun 'dul /
zhal gcig phyag gnyis dmar po mda' gzhu 'gengs pa'i dbang sdud dang /
nag po mda' gzhu 'gengs pa zhal gcig phyag gnyis pa'i dug dbang rma bya rgyas pa /
bcu gsum ma'i dkyil 'khor gyi cho ga de rnams mdzad de /
nyid kyi zhal nas /
rgyud kyi rgyal po rtog bdun la / /
nag 'grel mun pa'i mda' 'phen brtsams / /
dka' 'grel phyogs mthong 'ben la gtad / /
bcud kyi thig pas phog par bsnun / /
gsod pa'i mtshon 'di snying la @# / /
gab| |khar brgyud yi ger ma bkod do / /
bsnyen sgrub dgra srog dbang sdud yod / /
mngon rtogs rim pa lnga yang yod / /
las bzhi'i sbyin sreg chog yod / /
smin byed dkyil 'khor yig sna yod / /
dmar po mda' gzhu 'gengs pa yod / /
'di dag rnams ni mi legs na'ang / /
ban chung r+wa yi lugs su snang / /
nga yi rjes 'brang thams cad kyis / /
bcos slad ma byed nyams su longs / /
zhes gsungs pa'i phyir /
gsod pa'i mtshon de snying la gab / /
khar brgyud yi ger ma bkod do / /
zhes pa ni /
ha la nag po'i shog dril gsum ste /
las sbyor gyi khrigs kyi dang /
spogs chog gi dang /
shin tu spogs chog go /
lung bstan pa'i che ba ni /
rgyal po khri srong lde btsan gyis bsam yas la /
ma 'ongs pan me'i gnod pa byung ba'i tshe /
'jam dpal gyi sprul ba dge slong zhig gis gso bar 'gyur ro / /
zhes lung bstan pa ltar gtsug lag khang gi gnas bdag gnyan pas sus kyang ma thub pa rje btsun 'dis byas so / /
'phrin las phun tshogs kyi che ba ni /
bod kyi che dgu thams cad kyis zhabs la gtugs te /
zhang tshe spong ba dang /
'bre chen po dang /
'ban dkon mchog rdo rje dang /
mtha' bzhi pa so thang ba dang /
stag pa kha che dang /
dpyal lo tsA ba kun dga' rdo rje dang /
zhang thang sag pa dang /
zhang gtsang 'od dang /
sgang in+d+ra dang /
snur nyi ma dang /
ba reg thos pa dga' dang /
lha rje dba' dang /
gran phu ba rin chen grags dang /
glun rgyam legs dang /
glun sre bo shAkya rgyal dang /
glun tsan+d+ra dang /
glun rdor dpe dang /
rgya rdo chos grags dang /
mar ba bsod rin dang /
a me mi nyag dang /
rgya dar song dang /
bya ngar na ston pa dang /
myang dang /
rog skyugs bsre dang /
khyung po dar ma 'bar dang /
khyung po phu re dang /
wa lo tsA ba dang /
tsha mi bsod nams 'bar dang /
tsha mi tshul bo dang /
pur tsan+d+ra dang /
zhang dang /
r+wa sgom rdo rje rgyal po dang /
rong ba rgya le dang /
bla ma brang ba dang /
rtsangs yang dag 'bar dang /
bla ma mthang dang /
dbon rkun po dang /
btsad tsha lcam me dang /
gzhung nas rdog mdo sde dang /
khu lo tsa ba mdo sde 'bar dang /
grags dang /
khu ne tso dang /
mdo sde grags dang /
shong rdo rje rgyal mtshan dang /
shong dge 'dun dang /
'dzar dge bo dang /
mgar a tsa dang /
snyi ba dang /
lang tsha ston nag dang /
grol grub pa dang| 'bre kha skyogs pa dang /
skyur a skyabs dang /
rag po jo sras dang /
kre bo mchog lha dang /
ngo khro yon tshul dang /
dbang dang /
bse'i rigs dang /
zur mda' cha hor bo dang /
'di rje sgro phug pa yin pa 'dra'o /
spong gyang bla ma dang /
ma thog byang 'bar la sogs pa de dus kyi mkhas pa phal che ba dang /
khyad par bod la mkhas par grags pa kre bo mgon po rnams so / /
'khor gyi grangs ni /
gnyal du saM b+ho ra'i chos skor la dgra nag gi rgyud nyan mi grangs btsun pa stong nyis brgya dang /
sngags pa brgyad brgya ste nyis stong byung bar grag /
mdzad pa dkon mchog zhabs tog gi phyag rjes ni /
rgya gar du bikra ma la shI lar gser gyi nyi khri tshar gcig bstan pa ma zhig bar du klog pa'i cha rkyen la gser srang brgya phul /
gser gyi brgyad stong pa cha @# / /
gcig dang /
sde pa bzhi'i paN+Dita brgyad cu rtsa bzhi la gser gyi sdud pa brgyad cu rtsa bzhi bstan pa ma zhig bar du klog pa'i cha rkyen la gser srang brgya phul /
bla ma b+ha ro phyag rdum la bka' drin bsab ched la gser srang brgya phul| gser srang gsum bzhi tsam re la cha rkyen byas nas /
ha du nyis brgya tsam re bsags pa'i tshogs 'khor brgya rtsa brgyad btang /
gnas gzhi rnams su zhabs tog mdzad pa la /
ngur smrig pa la 'bum cha gsum gyis sna drangs 'bul ba mang du mdzad /
der bstan pa ma zhig bar du mgron zan gtong ba'i cha rkyen la /
ljid mnyam gyi khal khri tsho gsum phul /
byed mda' ba la /
mdo sdes sna drangs pa'i pu ti brgya /
mgron zan rgyun gyi cha rkyen khal khri tsho gsum phul /
skyus thang pa la 'bum cha gcig gis sna drangs pa'i pu ti lnga bcu /
lo re bzhin mgron zan zla ba re'i cha rkyen la khal khri tsho gcig /
nyan tsho ba dang lcang rab la yang de dang mnyam pa phul /
rdog lo tsA ba chen po la 'bum gyis sna drangs pa'i 'bul ba dang /
dge 'dun khri tshor phog byas pa'i chos 'khor btsugs /
de dang mnyam pa glang ri thang ba la yang phul /
de bzhin du btsan kha bo che la yang 'di dang mnyam pa phul /
'di byams chos sde lnga bsgom khrid du 'chad pa la mkhas par grags /
rgya 'dul ba 'dzin pa la 'bum gyis sna drangs pa'i 'bul ba dang /
brgya phog gi chos 'khor btsugs /
de dang mnyam pa jo btsun khyung la /
de dang mnyam pa 'bre shes rab 'bar la /
de dang mnyam pa 'ban la /
de dang mnyam pa rog mngon pa ba la /
de dang mnyam pa stag pa kha che la phul te chos 'khor btsugs /
gtam 'di rnams bla ma ye shes seng ges mdzad pa'i rnam thar las bsdus so zhes de bsngon las bshad do / /
bsam yas kyi zhig gsos mdzad tshul bshad na /
r+wa los snye nam nas kod po yan chad la g.yas skor dang g.yon skor byas nas dge 'dun stong phrag phyed dang gnyis /
rten khyim pa'i sngags pa lnga brgya dang bcas te /
stong phrag gnyis kyis rgyun du bskor nas byon te /
'ol khar phebs pa'i nub mo bsam yas kyi gzhi bdag gnyan mi gnyan brtag pa'i phyir ting nge 'dzin gyi me 'od spros pas /
'on du phebs pa'i dgongs mo gzhi bdag gis dkon gnyer lang la 'jigs pa chen po 'dug pas nga mi sdod zer /
kho bros song /
der dkon gnyer gyis 'jigs pa ci yong snyam brtag pa la| de nas nyi ma gnyis song ba na /
r+wa lo dpon slob stobs dang longs spyod phun sum tshogs pa dang bcas te phebs /
lha khang thams cad mjal te bstan pa rgyas pa'i smon lam rlabs po che mdzad /
dkor mdzod gling du phebs dus /
gnas kyi bdag po gar song gsung ba'i zhal ta byung bas /
rgyu mtshan zhus pas /
de rjes bkug ste gzhi bdag bka' dang dam la btags /
zhabs tog sgrub par khas blangs /
'ol kha nas shing cha thams cad bcad de /
rgyal pos grogs dan byas te me yar ljongs mdar shing cha rnams gtsang po gyen la log ste drangs nas /
zhal bkod r+wa chos rab kyis mdzad /
dbu rtse rigs gsum gyi 'khor sas thog drangs pa'i bsam yas kyi gtsug lag khang thams cad zhig gsos mdzad pa'i thog ma @# / /
yin pas rje btsun 'jam dbyangs kyi sprul bar grag /
rab gnas brtan bzhugs rgyas par mdzad pas shin tu bkra shis par mdzad do / /
de'i yun la lo gnyis dang /
gnyer chos rab kyis byas /
yo byad la nas khal khri tsho gcig gi rtsis song /
thugs rgyud rtogs pa'i yon tan gyi bang mdzod du gyur tshul ni /
bskyed rim mthar phyin yi dam zhal mngon sum du gzigs /
rdzogs rim bde stong gi ting nge 'dzin mnga' zhing /
gsang ba dang /
gso ba la yang mnga' brnyes te /
skyogs dbang grags kyis thugs dkrugs pas sbyin sreg mdzad de /
zhag bdun nas gzer thung gis bsad /
rgyus lo tsA ba smon lam grags dang nang 'gras pas zla ba drug nas rgyus lo 'das /
zangs dkar lo chen ni gsang bdag zhal gzigs /
rnam sras bran du 'khos bar grags shing don la'ang gnas pa de dang yang 'gras pas de'i lo dus la glo bur du gshegs shing /
gcung po dang nye gnas kyang ma 'gyangs par gshegs /
sras dar ma mdo sde yang 'gras nas zla gcig song ba dang gshegs /
yang 'brog mi'i jo sras in+d+ra dang rong du chos 'khor gcig gi sar 'phrad /
phan tshun ma 'dum pas /
zla ba gsum nas khrag tu 'khru nas shi /
gcung jo sras rdo rje yang gshegs /
rnying ma'i khams pa jo sras rdo rje sra brtan bya ba /
rnying ma'i ma mo dang phur ba la mkhas shing /
de gnyis la nus pa rnyed pa gcig gis /
thog mar chos nyan rgyu la /
ma mthun par sbyin sreg mdzad pas /
nyin gnyis par khrag skyugs nas shi ba dang /
pha tshan rnams kyis thugs 'gal cher byas pa la brten nas snye nam na mo che'am /
snye nam ring pa'i grong khyer nyis brgya'i mi rnams bkug cing dang po'i sangs rgyas kyi zhing du drangs te bskyal /
'gugs 'dren lan gnyis mdzad de grong khyer nyis brgya brlag par mdzad /
nyu gu ba rnams kyis thugs dang 'gal ba cher byas pas /
grong brgya'i mi rnams grong khyer nas phyung zhing thag ring po'i sar bskrad par mdzad /
nyu gu sna'i klu btsan gyis sku 'khor rnams dang rta phyugs la gnod pa cher byas pas /
kho gnas pa'i brag ril thog phab nas brag ri rnams nas dang sran ma tsam du btang nas gtor bas /
khos bros nas phyi mig bltas pas mig ya gcig la thog zer phog pas /
kho sku mdun du yong ste /
sems can la gnod pa mi byed pa dang /
chos brgyud 'dzin pa'i slob brgyud rnams kyi grogs dan byed pa dang /
dge bsnyen gyi sdom pa blangs te bka' bzhin bsgrub par dam bcas /
da lta yang nyu gu sna'i btsan zhar du grag /
brag ri thang mar brdal ba'i shul da lta yang mngon tshan che bar yod /
'gro don la g.yas skor gyis e'i phu nas yar klungs kyi phur byon pa'i lam khar /
yar lha sham bo 'khor bcas kyis kha ba nyin mtshan bdun bstung nas phab pas /
nag 'jigs skor gsum gyi rgyud man ngag la shin tu mkhas pa /
rje btsun rang gi rgyal tshab tu bkod dgongs pa'i dge bshes gzhon pa gcig gangs kyis pa phyags nas grongs pa la brten nas /
thugs 'ur te sbyin sreg gi thab tu ting nge 'dzin gyis yar lha sham po 'khor stong phrag 'ga' dang bcas pa bkug ste bsgral nas sangs rgyas @# / /
kyis la bkod /
yar lha sham po kho rang slar ting nge 'dzin gyis gsos pas /
sku mdun du lo bcu drug tsam gyi rnam pa can gyi khye'u g.yu yi smin ma dang dung so 'khor ma yod pa gcig byung ste /
rje btsun lags /
btsun chung zhig grong ba la nga'i 'khor rda shang can stong phrag mang po pha rol tu bsgral na yang /
bdag rang slar gsos ba thugs rjes bzung lags /
phyin chad sems can la gnod 'tshe mi byed pa dang /
khyad par du dge 'dun la gnod 'tshe mi byed par dam bca' phul te /
khyed btsun chung gzhon pa gcig la de tsam gyi thugs rtsigs yod na /
ngas yar klungs phu mda' nas btsun chung brgya dang /
skya phud bzhes pa'i 'bul bar gser zho brgya phrag tu 'bul zer nas mi snang bar gyur to| |kho zer ba bzhin yar klungs phu mda' nas /
btsun chung rnam dpyod can brgya lhag tsam /
gser zho brgya lhag dang bcas pa byung ste /
mi las lha 'dre khas blangs pa dang dam bca' la gnas pa 'dug gsung /
lho brag ban pa dang /
gru shul dang la yag kun tu phebs /
klu bdung thog 'bar du grags pa dang /
mdze mo spun lnga bya ba yod pa slob dpon padmas kyang dam la ma thogs pa gcig yod pa de'i ne gsing du tsha phog gnang bas kho'i cho 'phrul gyis mdzo gcig shibs /
r+wa rgan thugs khros te mdzo sga bcag nas spyin sreg mdzad pas kho tshig ste bud med bzung ba gcig yod pa thon te /
lo rgyus bshad pa /
klu bdud kho /
lo tsA ba dpon slob gyis tsha phog mdzad pa la'ang /
nga la phyag mi 'tshal zer nas 'khu /
phyugs btsos pas shin tu khros te mtshon cha 'phangs /
de dud 'gro gcig la phog pa yin /
spyin sreg mdzad par brtsams pa na /
kho bzhad gad byed 'phro la phyogs thams cad nas mun nag na bun 'dra ba bstibs /
gang yang ma mthong ba gcig la lung pa mes khengs nas de thams cad tshig /
de skabs mo rang yang skrag dngangs chen po byung ste /
de nas gnyid sad pa 'dra ba zhig la gang yang mi 'dug zer ba lta bu de sogs mang /
thams cad mkhyen pas kyang /
bskyed rim mthar phyin rdzogs rim mngon du gyur / /
sdigs mdzub tsam gyis rab brtan lhun po yang / /
thal bar byed pa'i nus ldan rdo rje grags / /
skad gnyis smra ba'i zhabs la gsol ba 'debs / /
zhes dang /
'khon rin po che'i gsung na re /
sku tshe'i smad la skyid shod stod ldan lung par bzhugs nas 'phrin las skyong bar gnang zhing /
ldan mda'i sngon po sdong gi ri rtser gsang sngags chos rdzong zhes pa'i sgrub sde mdzad nas sku tshe'i mthar /
dgra nag gi skor gyi bsdus don mdzad /
ldan rdzong nyid nas mkha' spyod du gshegs so / /
sku gdud ril po ma nyams pa /
ldan mda'i mchod rten gyi bum par bzhugs pa /
me pho spre'u'i lo la sne'u rdzong nas drung chen nam mkha' bzang pos /
mtshan mo bum nang nas gdan drangs gzhung ko la spyan drangs te 'bras spungs kyi yi dam rdo rje 'jigs byed kyi sku 'dra rin po che'i nang rten la da lta'i bar du ma nyams par bzhugs so / /
zhes gsungs shing /
de las kyang rgyal ba gong ma rgyal ba yon tan rgya mtsho'i rnam thar du'ang /
'bras spungs kyi 'jigs byed kyi nang rten r+wa lo'i dmar gdung dang /
rje rin po ches sa mthe bong tsam las sprul pa'i ya @# / /
ma rA dza stong phrag re'i ljags chab gnang nas bzhengs par gsungs te /
rgyal ba yon tan rgya mtsho'i rnam thar nor bu'i phreng ba las /
bod 'dir dgra gdong 'jigs gsum gyi shing rta'i srol 'byed chen po 'jig rten gyi mig gcig pu rje btsun r+wa chen zhabs kyi sbur ril bo nang rten la bzhugs shing /
'jim pa 'theb skyu re la rgyal ba tsong kha pa chen po'i rdzu 'phrul gyi ya ma rA dza stong phrag re bzlas te ljags chab mdzad pa'i sku brnyan byin rlabs can de'i drung du /
zhes gsungs so / /
deng dus ldan mda'i mchod rten la sku gdung med kyang ga tsang po mi gnod pa ngo mtshar ba gcig snang ngo /
! /
de'i thugs sras lo ts+tsha ba chos rab ni /
rong gi ne'u me tog ldan du sku 'khrungs /
r+wa chen po'i yon tan thams cad bum pa gang byo'i tshul du byas /
r+wa chen po las lots+tsha yang mkhas par bslabs /
bla ma chen po gshegs pa'i sku ldang grub nas bal bor byon /
paN+Di ta sa man+ta shrI la dus 'khor gsan /
lo phyed dang lnga tsam nas sems 'grel skor gsum dbang khrid man ngag gi bshad pa cha lag dang bcas par ches mkhas shing /
dus 'khor 'gyur gyi thog ma mdzad cing 'gyur yang don shin tu legs pa tshad mas grub pa 'di'o / /
shong 'gyur zur bde yang don gyi babs 'di legs bas kho bos kyang| r+wa 'bro shor 'gyur mang po dag las 'di drangs pa'i rgyu mtshan de yin la /
bu rin po ches shong 'gyur gtso bor byas snang /
paN+Di ta bod du spyan drangs /
dbus gtsang kun tu phebs /
phyir phebs dus nyi ma gcig la gser srang sum brgya dus gcig la phul /
skyid grong gi bar du bla ma bskyal bar mdzad /
bla ma'ang dgyes nas dus 'khor lugs kyi dam tshig rdo dril /
'bum phrag gsum pa'i brog zhu /
brgyad stong ba'i bo ti rnams gnang /
yang phyir rgya gar du phebs /
paN+Di ta wa gI shwar gu p+ta la yang thug /
phag mo so bdun ma sogs kyi chos skor bsgyur /
mgon po'i rgyud mngon byung bsgyur zhing dbang dang man ngag blangs /
de skabs he ru ka mngon byung /
phag mo mngon byung /
mgon po mngon byung gsum gyi tha snyad kyang byung| khams dbus kyi gdul bya la dbang bka' man ngag rgya cher gnang /
! de'i slob ma nyid kyi sras r+wa ye shes seng ge dang /
r+wa d+harmA seng ge gnyis yod pa'i gcen r+wa ye shes seng ge ni /
nub phyogs khu long gi se khyim zhes pa'i mkhar dang gzhis nyos nas phog /
de nas brgyud pa la r+wa nub par grags shing yab kyi chos ma lus pa mnga' /
! de'i sras r+wa 'bum seng yin /
gong ma'i bde mchog dus 'khor gshed skor gyi dbang gdams ngag ma lus pa gsan cing nyams su bzhes /
'phrin las rgya shin tu che bar bskyangs so / /
de'i slob brgyud kyang bzang la mkhas grub du ma gcig bzhugs tshul 'chang bar 'gyur /
! r+wa d+harmA seng ge ni /
yang yab kyi dbang gdams ngag ma lus pa mnga' ba ne'u me tog ldan du bzhugs /
de'i sras dkon mchog seng ge /
de'i sras shes rab rgyal mtshan yin te /
de dag kyang nus mthu che ba dang yab mes gong ma'i dbang dang gdams ngag kun mnga' la /
de'i rjes su r+wa lcags mkhar ba sogs byung ba'i rjes ma gcig la rtag brtan sprul sku @# / /
kun dga' snying po 'khrungs shing /
rnam thar dang mdzad pa phyag rjes la r+wa chen po'i 'og na brgyud pa 'di la khong legs par snang ngo / /
r+wa shes rab rgyal mtshan gyi slob ma 'bring mtshams kyi rgya dbang phyug grags pas gdams pa thams cad gsan pa dang /
de'i sras rgya ston kun dga' brtson 'grus kyis thams cad gsan /
nyams su bzhes /
mthu stobs che /
de khams su byon /
rgyal thang me long steng du bzhugs /
mi nyag /
mar khams sogs su phebs yig 'jog kyang rgyud 'grel man ngag sogs mang du mdzad pas rgya ston lugs su grags pa khams pa yon tan 'bum gyis dbus gtsang du'ang dar bar byas pa deng sang bar du dar zhing rgyas pa 'di yin la /
bsam yas kyi mchod rten dkar po'i sangs rgyas skyabs sogs du ma la mnga' zhing /
mchod rten dkar po'i sangs rgyas skyabs de yang lo drug 'jigs byed la mtshams byas pas /
rdo rje 'jigs byed dngos su gzigs pa zhig dang dbang man ngag yod tshul dang /
de la 'jam dbyangs chos rjes gsan tshul| 'jam dbyangs chos rje'i gsan yig las /
bsam yas kyi mchod rten dkar po'i bla ma sangs rgyas skyabs zhes pa 'jigs byed la lo drug sgrub pa mdzad pas zhal dngos su gzigs shing /
gtor ma 'bul dus phyogs skyong bco lnga dngos su 'byon /
sku lus la steng gdon gyi snyung gzhi yod pa steng gdon song ba dngos su gzigs pa la sogs pa yon tan mtha' yas ba mnga' ba'i bla ma de'i drung du 'jigs byed r+wa lugs dang /
rgya lugs rdzogs par gsan pa la /
'jigs byed bcu gsum ma'i dbang /
'jigs byed zhe dgu ma'i dbang /
ro langs brgyad skor gyi dbang /
'jigs byed lha bcu dgu'i dbang /
'jigs byed sngags btu'i rjes gnang /
dug dbang rma bya chen mo /
gshin rje chos kyi rgyal po'i rjes gnang /
de dag gi chos skor r+wa los mdzad pa /
'jigs byed zhal gcig phyag gnyis pa'i mngon rtogs rin chen don 'dus /
'jigs byed zhal gcig phyag bzhi pa'i mngon rtogs dri med chu rgyun /
'jigs byed zhal gsum phyag drug pa'i mngon rtogs khams gsum za byed /
'jigs byed zhal dgu phyag so bzhib dpa' bo gcig pa'i mngon rtogs dri med snang ba /
'jigs byed lha bcu gsum gyi mngon rtogs yid bzhin gter mdzod de mngon rtogs lnga /
rtog bdun gyi 'grel pa la /
dka' 'grel /
nag 'grel /
bcud kyi thig ba ste gsum /
bcu gsum ma'i dkyil chog /
'jigs byed kyi drag po'i sbyin sreg cha lag dang bcas pa /
rdo rje 'jigs byed kyi zhi ba'i sbyin sreg mi mthun kun sel /
rdo rje 'jigs byed kyi rgyas pa'i sbyin sreg 'dod pa kun 'phel /
rdo rje 'jigs byed kyi dbang gi sbyin sreg gnad kyi lcags kyu /
uSh+NI'i bsrung 'khor gdams pa dang bcas pa /
dmar po mda' gzhu 'gengs pa'i man ngag /
ha la nag po'i shog dril gsum gyi las rim /
rgya ston gyis mdzad pa la rtog bdun gyi TIk+ka /
rtog gsum gyi TIk+ka /
'jigs byed bcu gsum ma'i mngon rtogs /
'jigs byed kyi dbang gi chu bo /
'jigs byed lha dgu'i sgrub thabs /
'jigs byed zhal gsum phyag drug pa'i mngon rtogs /
'jigs byed zhi ba'i lha bzhi bcu rtsa dgu'i mngon rtogs /
'jigs byed khro bo'i lha bzhi bcu @# / /
rtsa dgu'i mngon rtogs /
'jigs byed kyi sbyin sreg /
drug cu ba'i gtor ma'i cho ga /
gshin rje chos kyi rgyal po'i sgrub thabs /
lA li tas mdzad pa'i bsnyen sgrub las gsum gyi sgo nas bsad pa'i man ngag /
gshin rje chos kyi rgyal po khrag mdog yab yum gyi bsnyen sgrub las gsum /
shog dril gsum pa'i gdams pa sogs so / /
'jigs byed kyi rtog bdun /
rtog gsum /
gtam rgyud kyi rtog pa /
te'u lo ba'i rtog pa /
'jigs byed kyi tshogs 'khor shAn+ti pas mdzad pa /
lA li tas mdzad pa la 'jigs byed zhe dgu ma'i sgrub thabs /
ro langs brgyad skor gyi sgrub thabs /
rdo rje 'jigs byed kyi dkyil 'khor gyi cho ga /
rdo rje 'jigs byed kyi gtor chog /
chos rgyal yab yum gyi sgrub thabs te lnga /
many+dza shrI dz+nyA nas mdzad pa'i rdo rje 'jigs byed kyi bsnyen pa'i sgron ma /
rdo rje 'jigs byed kyi sgrub pa chen po'i sgron ma /
rdo rje 'jigs byed kyi spogs pa'i cho ga /
'jig rten lha'i sgron ma /
'jigs byed kyi bsgom pa dang bzlas pa'i rim pa'i sgron ma /
'jigs byed kyi r+wa la brten pa'i rdzogs rim gyi man ngag gi sgron ma ste sgron ma drug /
rdo rje 'jigs byed kyi rtog pa bzhi pa las grub chen kar+Na shrIs phyung ba'i rdzogs rim gyi man ngag /
'jigs byed kyi rdzogs rim mtshan ma gyen 'greng /
r+wa la sems bzung ba /
mtshan mo rgyu ba ste gsum 'jigs byed kyi rdzogs rim rdo rje tshig 'byed a mo g+ha badzras mdzad pa /
bshad rgyud rtog pa gsum pa'i don 'grel paN tsa ka ras sbyar ba /
zhi ba'i las kyi bya ba bdun /
bshad rgyud rtog gsum gyi drag po'i las bdun gyi cho ga o rgyan par grags pas mdzad pa /
'khrul 'khor bri ba'i gdams pa /
gtor ma'i man ngag /
'jigs byed kyi 'chi kha ma'i man ngag /
'jigs byed kyi phyag mtshan so gnyis la brten nas 'phrin las sna tshogs sgrub pa'i man ngag /
'jigs byed kyi bsrung bzlog bsang gsum /
bsam gtan nyal chog /
'jigs byed dmar po mda' gzhu 'gengs pa'i man ngag zhal shes dang bcas pa 'phags pas mdzad pa /
'jigs byed sngon po mda' gzhu 'gengs pa'i man ngag /
'jigs byed sngags pa tu'i rjes gnang gi yi ge r+wa chos rab kyis mdzad pa /
te'u lo ba'i rtogs pa'i gsal byed r+wa d+harma seng ges mdzad pa /
'jigs byed kyi 'khrul 'khor gyi dpe ris rnams so / /
'jigs byed kyi bstod tshogs la /
'dud nyi shu /
'jigs byed la bstod brgyun chags sgeg pa'i rdo rjes mdzad pa /
'jigs byed kyi bstod pa de nyid lnga pa dpal 'dzin gyis mdzad pa /
'jigs byed kyi mtshan gyi bstod pa las kyi rgyal pos mdzad pa /
'jam dpal mkha' las byung ba'i zhes sogs lA li tas mdzad pa /
dur khrod chen po'i dkyil 'khor nas /
zhes sogs /
bcom ldan 'das la bud pa'i dbyangs kyis bstod pa /
rdo rje 'jigs byed kyi bstod pa a mo g+ha badzras mdzad pa /
'jigs byed la bstod pa shAn+ti dz+nyA nas mdzad pa /
'jigs byed la bstod pa ye shes 'byung gnas sbas bas mdzad pa /
'jigs byed la bstod pa padma badzras mdzad pa gnyis /
gshin rje pho brgyad mo brgyad kyi bskul sogs 'jigs byed kyi skor kun rdzogs par gsan to / /
zhes gsungs /
de bzhin du 'jam dbyangs chos rjes kyang 'jigs byed @# / /
la nus pa sbyangs pas dpal ldan 'bras spungs lta bu'i chos sde 'phel rgyas mdzad kyang /
phyis su mkhan slob grwa rigs rta las babs nas bong bu zhon pa dang /
rang gi gser dang mi'i btsag gi dpe mang zhig byung snang ba rang ngo shes 'tshal| de dag nas brgyud pa yang gdams ngag phal cher rang cag gis kyang thob par byas so /
! /
r+wa 'bum seng la zur du byon pa'i sras blo gros seng ge sogs byung snang /
r+wa 'bum song la glog skya dbang phyug grags dang /
rong ba rje btsun rga los gsan pa yin te /
rga lo ni sngags 'chang rdo rje seng ge zhes pa la sras bzhi byung ba las /
gcen po ye shes rdo rje zhes bya ba mkhas shing grub pa brnyes pa zhig byung /
de grub thob dbang phyug rgyal po zhes bya ba'i gdan sa /
dben dmar bzung ba de'i sras su 'khrungs /
khams pa rga lo'i skye bar grags pas rga lo zer /
mtshan rnam rgyal rdo rje /
chung ngu'i dus su kha che paN chen dang mjal bas /
skyes bu khyad par can 'byung bar mkhyen nas /
phyag gis bzhams shing shis brjod mdzad de /
nyid kyi gsung las /
byis pa'i dus na kha che ba'i / /
bla ma paN chen nyid dang mjal / /
legs sbyar skad kyis dbugs dbyung mdzad / /
ces gsungs so / /
dpyal ches bzang gi drung du sgra dang /
khyad par dgyes phag la sbyangs nas dur smrig tu yang bshad /
gzhan yang nA ro'i 'grel chen gdams ngag dang bcas pa /
bde mchog gzhung phran gdams ngag dang bcas pa gsan cing /
dbang gsan tshe dkyil 'khor gyi dbus nas ngo mtshar ba'i sgra thos /
gshed dmar gyi dbang zhus tshe bdud las rgyal ba ste /
de'i tshul ni /
'dol chung na bzhugs pa'i tshe /
cung zad bsnyung bar /
mgron btsun rgya dpe skod co gang khur ba gcig byung nas po ti bstan te /
khyod mkhas na 'di dag gi don smra bar gyis zer ba la ngan bas re zhig sdod gsungs par /
yi ge la ni ma brten par / /
dam pa'i don ni rtogs mi 'gyur / /
zhes rgol ba dang /
mtshan mo gcer bu byas nas lha khang gi nang nas rdza ma mgor bzhag nas /
da ni rdza khur mgo zhes bsdigs par byed /
de nas dang por dur smrig tu byon pa'i tshe /
rmi lam du btsun rgan lham mthil rdol gyi khres po khur ba zhig byung nas /
'di dag zad zad du btsal kyang ma rnyed pa /
da sdod pa dga' zer zhing /
phan phan ltar byed pa zhig yod /
de nas rang gi dgon par byon pas /
yab kyis gsung nas mdangs 'byung po'i cho 'phrul che ba la de ring dge bshes pa byon /
bgegs kyi bar chad yod nyen che bas /
de la thugs ma gtad bar thugs dam mdzod gsungs pa ltar /
thugs kyi gdeng bskyed de bzlas pa dang bskrad kyang zhum pa med par gtam sna tshogs smra zhing /
ros bya'i gzugs kyis mi skad kyis lab yar sna tshogs byed pa la /
thar bar gshed dmar gyi dbang zhu bar brtsams pa na /
yab yum na bas yul la 'gro rigs zer kyang ma gsan par yun ring gi grogs pos bslus /
dang skyol zer /
thar pa gling gi mgo bran sgang khar bskyal bas /
de na 'dug pa'i rta la zhon te /
nam mkha' la rta de seng ge'i rnam pa dang /
dpon gur mi zhes pa'i gnas brtan gyi rnam pas /
mgo se ye rel brgal nas song bas de phyin chad par @# / /
chad kyis mtshugs so / /
'jam dbyangs rnam 'phrul sa skya paN chen gar chang thang gi chos grwar mjal /
chos zhus pas shes rab che bas kun mkhyen lta bu gcig bslab par bya zhes gsung /
nag po'i skor gyi dbang dang /
gdugs dkar skor /
rnam 'joms dang /
a ra pa tsa na'i dbang dang sgrub skor sogs mang du zhus /
mkhas pa 'jam gsar du grags pa nam mkha' smon lam la /
phar tshad sogs bka' bstan bcos mang po dang /
dA na shi la'i lugs kyi gshed dmar /
sgrol ma'i bka' /
dus 'khor 'bro lugs kyi dbang dang /
bshad pa man ngag dang /
r+wa 'bum seng la legs par brten nas r+wa lugs kyi gshed skor bde mchog skor /
dus 'khor yang gsan to / /
khro lo la man ngag dang zab chos mang du gsan /
'gro mgon 'phags par /
bde mchog dril bu pa /
mahA ma ya dbang dang chos skor /
dgyes rdor la sogs pa'i rgyud dang /
mgon po'i skor dang /
dam chos pad dkar /
sgom rim gsum /
rigs gter rnams gsan /
dpyal a mo g+ha la zab rgyas mang po gsan te /
chos kyi mdzod du gyur /
rang gi sras rgya gar grags pa dang /
gzhon nu rgyal mtshan gnyis hor dmag gis khyer ba la sgrol ma'i btson 'don byas pas /
sgrol ma nam mkha'i khyon gang ba tsam gyi lte khung na byis pa gnyis mgo rug gi 'dug pa gzigs pas zhag gsum na sras thar /
zla ba gcig na slob mas kyang 'dun ba bskyur te thar ro / /
bla ma 'di 'khyud spyad la mkhas pas byis pa lo drug lon kyang 'gro ba dang smra brjod mi shes pa la /
rten 'brel cig mdzad pas de dag shes pa dang /
ston pa gzhon brtson rma 'bras kyis glo ba mthong ba yang /
rten 'brel gcig byas pas sos ba lta bu mang bo snang la /
'di ni kun btus las /
rdzas dang sngags dang sman dang 'khyud spyad sogs kyi nus pa bsam gyis mi khyab ces pa de yin la /
da lta'i rtsis kyi gto sogs kyang 'khyud spyad yin mod /
mkhas pa mang pos kyang /
rdzas sogs dang 'khyud spyad so sor ma shes snang bas /
mkhas pa stag tshang bas dus 'khor spyi don du ya mtshan par bsam nas bris pa ltar /
mkhan po rin po ches kyang ha las bar bris snang mod /
dus 'khor TIka chen sogs sum bris shing /
gzugs brnyan gsal ba'i me long na yang rgyu mtshan ci yin gsungs yod pa shes bar gyis /
gtso bor gshed skor dang dus 'khor bshad /
slob ma mkhas pa rang gi sras nam mkha' dpal dang /
shes rab seng ge dang /
slob dpon rnal 'byor dang /
a ka ra ba bzhi dang /
rje man lung gu ru /
lho pa grub seng /
thar ston lots+tsha ba sogs byung /
rong ba shes rab seng ge nas bla ma ye shes dpal /
de nas chos rje don grub rin po che /
rje bdag nyid chen po la brgyud de dge lugs la brgyud /
yang sher seng nas /
mang mkhar lots+tsha ba dang /
bla ma dpal ldan seng ge dang| seng ge rgyal mtshan sogs la brgyud /
yang sheng seng dang bla ma a ka ra sid+hi gnyis la /
skyi ston grags rgyal dang /
de la kun mkhyen rdza nang pas gsan /
seng ge rgyal mtshan dang jo nang ba gnyis kar zhang ston rgyal po'am /
mkhas pa bsod @# / /
nams grags kyis gsan cing rgya cher spel /
de la 'bri khung dpal 'dzin gyis gsan /
yang sher seng la rang gi spun bzhi'i chung ba bla ma a kar pa'i sras rdo rje rgyal mtshan gyis gsan /
de la rong pa bsod nams lhun grub kyis gsan /
de la bod kyi grub thob dpal 'dzin gyis gsan te /
rdo rje 'jigs byed kyi 'khrul 'khor sbyin sreg las tshogs sogs kyi po ti chung ngu gcig mdzad do /
! /
yang r+wa 'bum seng ge slob ma glog skya dbang phyug grags rgyud sde du ma dang| khyad par gshin rje gshed dang dus 'khor la mkhas shing /
de la ldong ston shes rab dpal gyis gsan /
des rgyud sde yang du ma mkhyen cing /
'jigs byed la nus pa che /
'jigs byed kyi 'khrul 'khor yig chung dus 'khor gyi dgra grogs man ngag can sogs mdzad pas 'jigs byed ldong lugs su grags /
des na bod du 'gar ldong rgya gsum du grags pa'i rgya ni r+wa lugs dang /
ldong ni r+wa skyo gnyis ka'i lugs yin /
'gar ni gnyos lugs yin la /
gzhan yang bo dong 'jam ral lam nam mkha' smon lam /
'bri lo ma Ni ka /
skyid rong lots+tsha /
sa skya gsungs kyi dpal ba /
grub chen kun blo /
bla ma chos dpal /
la stod sngags 'chang kun dga' zla ba /
slob dpon dge 'bum /
khrus khang lo chen bsod nams rgya mtsho'i sde sogs kyis kyang gshed skor la sbyangs pa che chung mang ngo / /
de lta na'ang de dus su sbyang gzhi sbyong byed do 'phrod pa dang rgyud don dang mthun pa'i sngags pa dkon par ni /
gzugs brnyan gsal ba'i me long dang /
rnam bshad khams gsum rnam rgyal las shes so /
! /
de dag gi nang nas brgyud pa'i rnam thar rags rim tsam brjod na /
rong pa sher seng lcags mo phag la 'khrungs /
gzhon dus nas 'bri klog sogs la sbyangs nas gshed skor dang dus 'khor la slob gnyer mdzad /
bcu drug pa la dus 'khor gsungs /
nyi shu pa la thar par byon nas /
dpyal lugs kyi gshed skor sogs zhus /
nyer gnyis pa la stag sde ba seng ge rgyal mtshan pa'i drung du byon te phar tshad lo lngar sbyangs /
dbus gtsang du grwa skor mdzad /
sum cu pa la bla ma chos rgyal 'phags pa dang /
mkhan po mchims kyi drung du rab byung dang bsnyen rdzogs mdzad /
lo chen grags rgyan la rdo rje phreng ba'i dbang /
'jam dpal rtsa rgyud sogs dang /
dben dmar gyi khrir phebs /
gshed skor dang dus 'khor bshad /
thar pa /
khro phu /
bsam yas /
stag lung /
gzhu kun dga' ra ba /
shangs rtse gdong /
chu mig /
ston mo lung sogs dgon sna tshogs su chos gsungs /
zhe gcig gi dus dben dmar gyi gdan sa dpon po rdo rje rgyal mtshan la gtad /
dmu ru sham b+ha ra btab /
gtsug lag khang bzhengs /
rgyud 'bum dang 'dul ba bzhengs /
sems can mang po'i don mdzad /
chos rje bsod nams rgyal mtshan 'khrungs ma thag par dbang bskur te /
nyid kyi re lnga bzhes dus shing yos la gshegs /
slob ma shin tu mang ste /
ti shri kun blo /
lots+tsha ba yar klungs pa /
thar lo /
dpang lo sogs mang du byon /
rga lo'i sras gsum pas yul bskyangs /
rga lo'i sras bzhi pa a ka ra sid+his dus 'khor lugs gnyis dang /
r+wa lugs @# / /
dpyal lugs kyi gshed skor dang /
sa skya'i chos skor gsan /
de'i sras rdo rje rgyal mtshan ni chu lug la 'khrungs /
'jam dbyangs rin rgyal dang /
slob dpon sher rgyal la mkhan po zhus te rab tu byung /
lo bcu drug pa la dben dmar gyi gdan sa bzung /
dus 'khor gyi bshad pa bskyangs /
mkhan po dka' bzhi pa dang /
zhe la ba la bsnyen par rdzogs /
thar lo la ka tsan dang mngon pa /
sher seng la dus 'khor dang gshed skor gyi dbang dang man ngag /
zhe lnga par 'dul mdzod /
sangs rgyas sgom par rga lo nas brgyud pa'i rdo rje phreng ba'i dbang /
gsang 'dus /
jo lugs kyi bde mchog /
lam 'bras sogs gsan /
sle'u chung ba blo ldan shes rab la gsang 'dus /
yo ga gsang ldan gdan bzhi sogs dang /
dus 'khor dka' gnas la zhu yig phul nas gtan la phabs /
sher seng gshegs nas dben dmar dang /
sham b+har gnyis ka bzung ste bshad pa yun ring mdzad /
snyan ba rgyas pas gong ma rgyal pos spyan drangs te /
khyi lor gong du byon /
rgyal blon ma lus pa dad par mdzad /
bzhi bcu rtsa gsum pa shing glang lor gshegs /
de la dpon po bsod nams lhun grub kyis gsan /
de la rje rin po ches dpa' cig gsan par srad rgyud bla ma gong ma dag gsungs so /
! /
rong pa sher seng la bla ma ye shes dpal bas gsan te /
de yang mdo stod du 'khrungs /
gzhon nu nas rab tu byung /
gzhung lugs du ma la sbyangs /
gsan rgya dang mkhyen rgya bu ston thams cad mkhyen pa dang mnyam pa sogs dang /
khyad par bla ma shes rab seng ge la /
gshin rje dgra nag /
rdo rje 'jigs byed /
gdong drug sogs gshed skor gyi dbang gdams pa ma lus pa gsan pas mkhas par gyur cing /
rdo rje 'jigs byed la bsnyen sgrub mdzad pas grub pa'i mtshan ma rnyed de gzhan don rgya chen po mdzad pa gcig yin snang /
! de la chos rje don grub rin chen gyis gsan te /
chos rje de mdo smad du 'khrungs /
gzhon nu nas rab tu byung ste /
dbus su bde ba can du snye thang ba bkra shis seng ge sogs la phar phyin dang byams chos sde lngar sbyangs pas mkhas par gyur /
de nas gtsang gi snar thang du byon /
bcom ldan rigs ral gyi bu chen bcom ldan pa rang gi gdan sa pa ldong ston rigs pa'i seng ge la /
tshad ma rnam nges la gsan sbyong mdzad /
de'i tshe rigs pa'i gnas kyi dgag sgrub cung zad 'char dka' bar byung ba la /
zhwa lur byon nas thugs rje chen po rang byon gyi drung du gsol ba drag tu btab cing /
zhabs la khrag rdol gyi bar du nyin mtshan du skor ba mdzad pas blo gros kyi padma kha phye bar bzhad pas rig pa'i gnas lnga la mkhas par gyur nas /
rtsod pa'i khyu mchog tu gyur /
mthun rkyen dkon kyang snar thang gi skyo tshul la'ang brten nas legs par sbyangs /
de rjes zhwa lung grwa skor la byon nas gangs can kun gyi kun mkhyen chen po bu ston thams cad mkhyen pa zhwa lu'i gdan sar phebs nas 'dug pa la'ang tshogs su bgro gleng mdzad par khas blangs legs par zin /
mkhas pa'i grags pa rgyas /
de nas rong du byon te /
rong gi bla ma ye shes dpal pa'i drung du gshin rje gshed skor spyi dang /
khyad par 'jigs byed kyi dbang dang /
rgyud 'grel @# / /
bshad pa man ngag thams cad legs par gsan nas thugs su chud /
slar mdo smad du byon /
shing kun sde gsar gyi mkhan po mdzad de /
chos mdo sngags du ma gsungs /
skabs gcig tu snye thang bde ba can gyi gdan sar 'byon par zhu ba'i gdan 'dren byung bas dbus su phebs /
'on kyang gdan sa'i stabs ma 'phrod /
yo byad mang du bsnams byon pa rnams kyis bde ba can dang /
snar thang sogs su gtsug lag khang dang /
dge 'dun gyi zhabs tog rgya chen po bsgrubs nas /
yab chos sdings su /
skyes mchog rtog ldan bsam gtan dpal ba'i drung du sgrub pa la byon /
phyag rdzas gang yod bla ma la phul /
zhi byed kyi gdams pa gsan te /
sgrub pa la rtse gcig tu sgril bas /
phyag rgya chen po'i rtogs pa 'khrungs te /
zhi lhag gi ting nge 'dzin la mnyam par 'jog pa la dbang thob /
de rjes mdo smad la byon /
bya khyung dgon dang sha sbrang dgon gnyis btab /
lo sbril gyi bar du thar tshad kyis thog drangs /
byams chos rnams dang /
brtag gnyis spyod 'jug sogs bshad kyang bzhed pa ltar gyi phan thogs cher ma byung bas thugs skyo bar gyur te /
sha sbrang du dpon po shAkya bzang po gdan sar bskos /
khong rang gis bya khyung du yi dam rdo rje 'jigs byed la sgrub pa rtse gcig tu mdzad pas /
lhag pa'i lhas yang yang byin gyis brlabs shing /
mkhas shing grub pa brnyes pa chen po yin te /
yi dam rdo rje 'jigs byed rmi lam du yang zhal gzigs pas mngon sum du mthong bar gsol ba btab pas /
cis kyang mngon sum du mthong ba dgos na| sang phod lung pa 'di'i mda' ru 'ong zhes re zhig la mdzub mo btsugs nas gsungs so / /
rna la sad pa dang slar brtag bas /
klu 'bum dge dang shing za a chos gnyis la yi dam gyi sprul pa'i sku zhig byung bar dgongs nas /
de nas yab yum gnyis la bdud rtsi ril bu /
'jam dbyangs ril bu /
srung mdud byin rlabs can rnams bskur nas /
khye'u khyad par can zhig 'byung bar 'dug pas /
skyes pa'i tshe ril bu 'di rnams 'o ma dang sbyar nas khye'u la phul /
srung mdud 'di thogs /
grib dang mi gtsang ba la 'dzem /
bkur sti dang rim sro cher gyis gsungs nas /
bka' shog gnad sbyin dang bcas pa gnang /
'khrungs nas kyang khrus chu dang bsrung ba yang yang gnang /
lo gsum lon pa'i tshe yab yum gnyis kyis gdan 'dren zhus pas byon te /
yab la rta dang lug la sogs pa dang /
gos dar sogs zang zing gi gnang sbyin dpag med mdzad nas /
khyod kyi bu 'di nga la phul cig bka' gnang nas /
yab yum gnyis kyis kyang dga' spro dang bcas phul te /
phyag phyir khrid ces 'khon rin po ches kyang gsungs te rnam thar zur 'debs sogs las kyang ngo / /
thun mong dang thun mong ma yin pa'i mngon par shes pa mnga' bas lkog tu gyur pa'i yul mngon sum du gzigs te /
de yang snar thang dang bde ba can du ja skol dang 'bul ba mang du btang /
de dus ston ser zhig chos grangs dang dus nges par yid la zungs shig /
de ring snar thang na rang re'i 'bul ba dang ja skol byed kyin 'dug gsungs /
de dus rje rin po ches thugs la dus tshig dang nyin zhag bzhag ste /
phyis 'bul skyel rnams mar sleb dus legs par @# / /
dris pas ja skol byas pa'i nyi ma de nyid rang du 'dug gsung /
yab tu rtogs ldan pa gshegs nas /
byang sems pa gdan sar bskos /
khong gi gsung yig 'bul skal dang bcas pa bskur byung bas /
rtogs ldan pa'i dgongs rdzogs kyi smon lam rlabs chen mdzad /
yig lan gnang dus gsung shog dang lan thams cad gu ru dkon gzhon la mdzad pas /
sngar rang re la byang sems pas bskur pas de la mdzad pa drag zhus kyang ma gsan par de kas 'thus gsung /
yar sleb dus byang sems pa yang 'das nas gu ru dkon gzhon pa yab kyi gdan sar bskos tshar 'dug gsung /
de lta bu la sogs pa'i mngon shes thogs med mnga' ba'i lo rgyus thos /
gang ltar mchims blo bzang grags pas kyang chos rje don grub rin chen pa la khyod mdo khams su song dang slob ma khyad par can gcig yod /
de la nga'i ming 'di thogs dang bstan pa la phan thogs khyad par can zhig 'ong zhes lung bstan par bdag gi bla ma 'jam mgon blo gros rgya mtshos gsungs pa 'di sprul pa'i glegs bam las| r+wa sgreng gi chu mig ring po nas gtsang du song ba dang /
de nas gnas der 'od zer 'phro tshul sogs mthun nam snyam pa lags /
sku 'da' bar nye ba na lha'i sil snyan dang /
me tog gi tshogs la sogs pa lha rnams kyis mchod pa du ma byed cing /
sa g.yo ba sogs byung ngo / /
'di nas byang phyogs logs su rnga sgra sgrogs pa zhes bya ba'i de bzhin gshegs pa'i zhing du 'byon par nam mkha' las sgra mngon sum du byung ba sogs ngo mtshar ba'i ltas bsam gyis mi khyab po / /
bya khyung nyid nas rnga sgra sgrogs pa'i zhing du gshegs /
sku gdung ril po gdul bya'i don du da lta'i bar du bzhugs shing /
dus bzang la sku gdung mchod rten las bdud rtsi 'babs pa dang /
dri bzang gis gling khyab pa ni da lta'i bar du de phyogs kyi skya ser rgan gzhon thams cad lam thun grub yin no / /
smras pa /
rmad byung tshogs gnyis smon pas legs bsgrubs pas / /
rnam 'dren gzhan las pad dkar ltar bsngags khyod / /
thabs mkhas mdo sngags bdud rtsi'i sgo brgyad khri / /
yangs por 'jug 'dod gdul byar gzigs da drongs / /
gang de thabs mkhas yang rtse bla med theg /
spyi dang khyad par rgyal pa kun gyi yab / /
dmar nag 'jigs gdong bdud rtsi'i bum bzang gi /
gangs ljongs sngar byung rnam thar de tsam brjod / /
ces dpal rdo rje 'jigs byed kyi chos 'byung khams gsum las rnam par rgyal ba dngos grub gter mdzod las r+wa lugs kyi bla ma brgyud pa'i rim par phye ba ste lnga pa'o / / / /
rgyal dbang tog gi spyan sngar legs smon zhing / /
mgon des rgyal ba kun bskul byin rlabs pa'i / /
'bras bu sangs rgyas kun dngos tsong kha pa'i / /
zhabs sen spyi bor bsten no phyag byas te / /
mgon khyod sngon bsags thugs bskyed dgongs bzhed deng grub na / /
khyod la thub dbang mi pham 'jam dbyangs dus 'khor gyi / /
lung bzhin mdo sngags zab rgyas bstan dang bstan 'dzin gyis / /
sa kun khyab par bla ma yi dam bsrung mas mdzod / /
de la rgyal ba gnyis pa shar tsong kha pa chen po nyid kyis gsan pa yin te /
de yang rje rgyal ba gnyis pa de nyid ni sangs rgyas thams cad kyi sprul pa /
sngon bskal pa dpag tu @# / /
med cing brjod kyis mi lang ba'i dus nas rje btsun 'jam pa'i dbyangs kyis bshes gnyen mdzad de /
snying stobs rmad du byung ba la de dus nas sa chen po la gnas pa'i byang 'phags kyis kyang dpag mi nus na deng gi dus lta ci smos la /
dad pa'i 'jug ngogs las kyang /
de yang bdag cag gi dpal ldan bla ma dam pa sangs rgyas bcom ldan 'das kyi ring lugs pa chen po /
'jig rten thams cad la rgyu med par yang gcig tu mnyes gshin pa'i ngang tshul can /
ring mo zhig nas byang chub sems dpa'i spyod pa rlabs po che dag gi pha rol tu byon pa /
rje btsun 'jam pa'i dbyangs kyi thugs kyi 'od zer gyis blo gros kyi padmo kha phye bas shes bya'i dkyil 'khor mtha' dag la gzigs pa dag pa'i spyan dang ldan pa /
thun mong dang thun mong ma yin pa'i mngon par rtogs pa'i yon tan rin po che'i tshogs kyis thugs kyi bang mdzod yongs su gtams pa'i bdag nyid chen po mtshan brjod par dka' ba 'di ni /
bskal pa dpag tu med pa'i snga rol nas sa bcu yongs su rdzogs par mdzad de /
ma dag pa'i 'jig rten gyi khams rnams su yang /
la la la ni 'khor los bsgyur ba dang /
la la la ni khams kyi rgyal po dang /
'ga' zhig tu ni brgya byin dang tshangs pa'i gzugs dang /
de bzhin du byang chub sems dpa' khyim pa dang rab tu byung ba'i tshul la sogs pa /
gdul bya dang 'tshams pa'i sku'i rnam par 'phrul ba dpag tu med pa ji ltar nam mkha'i lam las /
zla ba'i dkyil 'khor gcig nyid kyis sa'i steng du chu snod tha dad pa sna tshogs pa zhig gi nang du cig car rang gi gzugs brnyan ston pa de bzhin du 'bad rtsol med par nye bar bstan pa las /
bdag cag rnams la ni /
'u bu cag rang dang 'gro ba ris mthun par skye ba bzhes pa'i dge ba'i bshes gnyen nyid kyi rnam par bstan pas don mdzad do / /
zhes bya bar khong du chud par bya ba yin pa gor ma chag ste /
'di la bdag nyid yid ches par bya ba'i lo rgyus kyi gtan tshigs gtam du gleng ba'ang thos so / /
zhes gsungs pa ni rdo rje'i gsung mi 'gyur ba ste /
sangs rgyas byang sems grub chen du mas sangs rgyas kun gyi sprul par lung bstan gyi lung dang /
mkhyen brtse nus gsum rigs gsum mgon po ltar grub pa'i gtan tshigs dang /
'khrungs sar byang chub kyi shing skyes ba'i gtan tshigs sogs kyis grub pas so / /
lung ni /
phal cher grags che ba mngal grub zin pas mi 'bri zhing /
gtso bo ni 'jam dpal rtsa rgyud las /
dus kyi tha ma de la ni / /
sems can kun la mchog sbyin byed / /
'jig rten nga ni mya ngan 'das / /
sa yi steng 'di stongs pa na / /
khyod nyid byis pa'i gzugs kyis ni / /
sangs rgyas mdzad pa byed par 'gyur / /
de tshe dgon chen rab dga' ba / /
kha ba can nang yod pa yin / /
chu bo gser dang ldan 'gram du / /
nga ni mya ngan 'da' bar 'gyur / /
zhes pa 'di 'jam dbyangs la gsungs pas 'jam dbyangs tha mal gyi tshul bzung ba'i lung dang /
'di'i tshigs bcad phyi ma'i dang po gnyis kyis bod dang rje bdag nyid chen po 'di las gzhan la mi 'grig cing /
de dang mthun par mkhas grub thams cad mkhyen pa'i gsang ba'i rnam thar du /
dpal ldan zla bas rig pa'i khra byug che bar lung @# / /
bstan tshul /
gsang ba'i rnam thar de nyid las /
yang lan gcig dpal ldan zla ba grags pas ma 'ongs pa'i dus su /
rje btsun 'jam dbyangs dge slong gi tshul du bsam bzhin du mtha' 'khob tu sku skye ba bzhes par 'dug pas /
khyod kyang der skye ba longs la /
de'i bka' ba sgrub pa dang /
bstan pa rgyas par gyis /
zhes dang /
de bzhin du 'phags pa lha /
zhi ba lha /
sangs rgyas bskyangs gsum gas lung bstan pa dang /
yang rnam thar de nyid las /
yang sku skye snga ma zhig la rje btsun 'jam dbyangs byon nas mtha' 'khob kyi sems can rmongs pa blang dor gyi gnas mi shes pa tsho snying re rje /
'khor bar 'khyams pa ma rig pas lan pa sa lam log par song ba yin te /
kho bos de dag rnams thar ba dang thams cad mkhyen pa'i go 'phang la 'god pa'i phyir du blo dman pa'i bsam pa dang bstun nas dge slong gi tshul du 'ong gi khyod kyang ba'i gdul bya yin pas der 'ong bar gyis /
zhes gsungs so / /
'di la rigs pas brtag na /
rje bla ma rje btsun 'jam dbyangs kyi rnam 'phrul du yid ches par gyis shig /
ces dang /
de dang mthun par ma cig la ba sgron gyi lung bstan las /
de'i dus su bcom ldan 'das kyi thugs kyi sras phyogs bcu'i sangs rgyas thams cad kyi 'phrin las gcig tu bsdus pa'i sras /
'phags pa 'jam pa'i dbyangs de nyid me mo bya la sku 'khrungs /
sangs rgyas kyi bstan pa'i srol btod de /
sangs rgyas kyi bstan pa mkha' la nyi ma shar ba lta bu mdzad nas /
bshad sgrub kyi bstan pa mtha' nas rgyas par mdzad do / /
zhes gsungs pa dang /
sangs rgyas kun gyi dang 'jam dbyangs kyi sprul pa yin tshul ni /
mkhan chen phyag rdor bas gsang bdag la zhus pas /
gsang bdag gi zhal nas /
gsang 'dzin las kyi rdo rje la / /
sngon nas nye bar 'brel ba yi / /
blo bzang grags pa 'di nyid ni / /
sangs rgyas kun gyi sprul pa ste / /
zhes pa nas /
de ni sa bcu mthar phyin to / /
zhes dang /
de dang mthun par grub chen phyag rdor ba nyid kyi gsang ba'i rnam thar las kyang /
chos rje blo bzang grags pa khyed sngar yang skye ba gzhan gyis bar ma chad du paN+Di ta rkyang gi skye ba brgya bzhes /
'jam pa'i dbyangs kyis rjes su bzung /
sangs rgyas dang byang chub sems dpa' mang po dang mjal gyin yod /
de rnams la bar chad kyi mtshan ma yin nam mi shes dgongs pa mi mdzad par zhu /
sangs rgyas dang byang chub sems dpa' rang byon nas zhal lta gsung bsgrags pa lags /
zhes dang /
de bzhin du rtogs ldan pa la /
rgyal ba dbang po'i tog gi dus sangs rgyas kun dang byang sems kyis rje 'di byin gyis rlabs tshul sogs dang /
de bzhin du ma bcos pa'i slob dpon padma'i gter du mar yang lung bstan tshul /
chos rje mgon rin gyi gter yig las /
'jam dbyangs sprul pa blo bzang zhes / /
bstan pa rgyas byed ngo mtshar can / /
zhes dang /
padma bka' chems las /
'jam dbyangs sprul pa gdul bya bstan pa'i bdag /
mdo sngags bstan 'dzin blo bzang grags pa 'byung / /
zhing 'di 'das nas byams pa'i drung du 'gro / /
zhes gsungs pa lta bu mang /
'jam dbyangs kyis rjes su bzung ba dang /
'jam dbyangs kyi sprul pa 'gal la ma snyam na /
rgyud kyai rdo rje las /
'chad pa bo nga @# / /
chos kyang nga / /
rang gi tshogs ldan nyan po nga / /
sogs mang po ma thos mi shes shing tha mal gyi snang zhen med ba'i rten brten pa'i dkyil 'khor mi shes pa'i ngo tsha la yon tan du ma sems shig /
yon tan dpag tu med tshul /
grub chen las kyi rdo rjes zhus lan las /
gsang bdag gis kho bo lag na rdo rjes kyang 'di yi yon tan dpag par mi nus shing /
lhag pa'i lha mang pos rjes su bzung /
rigs gsum mgon pos kyang rjes su bzung ste lhag pa'i lha yin /
sangs nam rgya ngas mi ston /
'jam dbyangs dang /
spyan ras gzigs kyis lung ston par 'gyur ro / /
mthong thos reg gsum gyis phan yon 'thob nges pa'i gang zag yin pas /
khong gi rgyud tshod gzhan gyis dpag par mi nus so / /
zhes gsungs so / /
de lta bu'i sku gsung thugs kyi gsang ba rgya mtsho dang ldan pa'i rje 'di'i rnam thar la sngon byung gi rnam thar rags rim tsam dang /
da ltar gyi 'khrungs tshul sogs kyi rnam thar go rim gyi sgo nas mdzad pa ngo mtshar can gyi tho bye brag tu bshad pa dang /
ma 'ongs pa'i dus kyi mdzad 'phrin du ma ston tshul gsum /
dang po ni /
rje bdag nyid chen po 'di /
bskal pa bye ba stong phrag dpag tu med pa'i sngon rol nas rje btsun 'jam dbyangs kyis yang dang yang du theg pa chen po'i dge ba'i bshes gnyen mdzad de /
rig pa'i gnas mtha' dag smra ba'i spobs ba thogs pa med cing /
mngon shes lnga brnyes ba /
bdag pas gzhan gces pa'i thugs stobs bsam gyis mi khyab cing /
zab mo'i lta ba dang gsang sngags kyi thabs la mnga' brnyes shing /
rgyal ba dbang po'i tog dang phyogs bcu'i rgyal ba sras bcas kyis de dus nas byin gyis brlabs shing /
'jig rten gyi khams mtha' yas par zab mo'i lta ba dang gsang sngags kyi chos tshul spel par mdzad pa yin te /
rgyal ba dbang po'i tog de ni /
bskal pa chen po bye ba stong phrag dpag med kyi sngon du /
'jig rten gyi khams 'dir 'jig rten gyi khams dang ba'i 'od ces bya ba la /
rgyal ba dbang po'i tog 'khor sku tshe mdzad pa mtha' yas pa can byon par yab sras mjal ba dang mdo kun btus las bshad pa /
de dus nas yon tan de lta bu dang mdzad pa de lta bu 'jig rten gyi khams mtha' yas bar da lta'i bar du bstan par rje btsun 'jam dbyangs kyis gsungs pa'i phyir /
shar ba rin chen rgyal mtshan gyis rtogs ldan rin po cher zhus pa'i dris lan rje btsun 'jam dbyangs kyis gsungs pa las /
snying stobs phul du byung ba'i sems dpa' chen po 'di nyid /
sngon tshe rje btsun 'jam dpal dbyangs kyis yang dang yang du dge ba'i bshes gnyen mdzad /
phyi nang gi rig pa'i gnas rnams la thogs med du smra ba'i spobs pa'ang thob /
mngon par shes pa lnga la mnga' brnyes /
de bzhin gshegs pa dbang po'i tog gi drung du rje btsun dang 'khor mang po dang bcas te byon /
de'i tshe de bzhin gshegs pa dbang po'i tog gis lus srog la mi lta bar lta ba rnam dag dang 'brel ba'i sngags ma dag pa'i zhing rnams su rgyas par byed pa ni /
myur du mngon par rdzogs par 'tshang rgya'o / /
zhes sogs kyis bsngags pa mang du brjod /
de'i tshe sems dpa' chen po 'di nyid kyis 'khor rgya mtsho chen po lta bu'i dbus nas bzhengs te /
ma dag pa'i zhing rnams su lta ba rnam @# / /
dag dang 'brel ba'i sngags lus srog la mi lta bar bdag gis rgyas par byed nus par gyur cig /
ces smon lam btab /
de bzhin gshegs pa thams cad kyis 'di ni snying stobs phul du phyin pa'o / /
zhes mgrin gcig tu brjod de'i mod la de bzhin gshegs pa dbang po'i tog dang 'khor byang chub sems dpa' rnams kyis kyang smon lam gnang /
de bzhin gshegs pa de'i mthus phyogs bcu'i rgyal ba rnams kyis kyang smon lam gnang /
thugs kyis dgongs te sngar bzhin mdzad /
de'i tshe snying stobs phul du phyin pa'i sems dpa' chen po 'di nyid ni /
sangs rgyas kyi zhing dpag tu med pa 'das pa'i byang shar gyi mtshams su /
ngo mtshar rmad du byung ba'i bkod pa sna tshogs pas mdzes pa zhes bya ba'i zhing du de bzhin gshegs pa seng ge'i nga ro zhes bya bar 'tshang rgya'o / /
zhes lung bstan /
de nas bzung ste /
ma dag pa'i zhing rnams su /
sngags rgya cher spel ba bkod pa sna tshogs kyi sgo nas bgrang ba las 'das pa thabs mkhas kyis mdzad /
da dung yang zhing khams mtha' yas pa rnams su skad cig gcig gis de nyid mang du rgyas par mdzad do / /
zhes gsungs la /
de'i tshe rje 'di'i bshes gnyen 'jam dbyangs dang /
rje rang nyid yon tan dang ldan tshul /
rnam dag gangs ri ma las /
khyod ni sku tshe du ma'i snga rol tu / /
rje btsun 'jam dbyangs sras kyi thu bor gyur / /
gzungs spobs mngon shes ting 'dzin du ma la / /
dbang 'byor chos kun rnam dpyod spyan gyis gzigs / /
nam zhig de bzhin gshegs pa dbang po'i tog /
rnam mang 'khor gyi dbus na theg pa mchog /
ston mdzad mdun sa che der 'jam pa'i dbyangs / /
rgyal sras rgya mtsho'i 'khor dang bcas te gshegs / /
zhes dang /
sangs rgyas des zab mo dang gsang sngags spel ba'i dam bca' la bsngags tshul /
de nyid las /
de tshe rgyal ba de yis tshangs dbyangs kyis / /
rgyal sras dpa' bo lus dang srog la yang / /
ltos pa med par ma dag zhing rnams su / /
rdo rje theg pa'i lam bzang 'dab brgya ba / /
stong nyid gtam gyi dri bzang rdzogs pa yis / /
yongs su 'gengs la zhugs pa gang yin pa / /
de ni byang chub sems dpa'i sbyong kun gyi / /
rab dang phul zhes rgya cher bsngags pa las / /
zhes gsungs /
de dus lhag bsam bsam gyis mi khyab pa 'khrungs tshul /
rgyal pa de'i 'khor gnam gyi skar ma lta bu dang /
gzi brjid nyi ma ltar 'bar ba'i rgyal sras rgya mtsho'i dbus su /
snying stobs rmad byung gis 'gro ba dbugs dbyung ba'i 'jigs med seng ge'i sgra dbyangs kyis smon lam mdzad tshul ni /
de nyid las /
bdag nyid che khyod snying stobs 'o ma'i mtsho / /
ches cher bskyod pa'i rlabs phreng g.yos pa yis / /
rgyal ba'i 'khor mang dbus nas myur bar langs / /
ma zhum shin tu mtho ba'i sgra dbyangs kyis / /
bdag ni grangs med ma dag zhing rnams su / /
stong nyid lta dang nyer 'brel sngags kyi lam / /
lus dang srog la mi lta 'doms pa yis / /
rgyal ba dgyes pa'i lam bzang rgyas bya zhes / /
dam bcas smon lam btab pa'i mod nyid la /
zhes dag de'i tshe rgyal ba de'i thugs rje'i 'od zer gyis bskul te /
rgyal ba sras bcas thams cad kyis de dus nas byin gyis rlabs tshul ni @# / /
de nyid las /
rgyal ba dbang po'i tog dang phyogs bcu yi / /
rgyal ba ma lus dbyangs dang mgrin gcig tu / /
legs so khyod ni snying stobs chen po zhes / /
ches cher bsngags shing ngo mtshar ltas mang bstan / /
de nas brtsams te sangs rgyas zhing kun tu / /
'di yi mtshan ni snying stobs chen po zhes / /
rgyal ba sras bcas kun la mthun par grags / /
zhes gsungs so / /
de bzhin gshegs pa dbang po'i tog byung dus bskal ba mtha' yas pa'i sngon yin tshul dang /
zhing khams kyi khyad par 'jig rten gyi khams gang+gA'i klung gi bye ma'i grangs mnyam gyi 'jig rten gyi khams sangs rgyas kyi zhing gcig tu gyur pa dang /
'khor dang gdul bya'i khyad par bde ba khyad par can lnga la spyod kyang zhe na chags med pa sogs yon tan dpag yas dang ldan pa dang /
sangs rgyas de yang bdag cag gi ston pa dang rgyud gcig yin pa dang /
der ma zad da dung ston pa 'di nyid kyis gsar du sems bskyed pa dang 'tshang rgya tshul 'khor ba ma stong bar du ston par bshad pa'i phyir /
khyad par dang po bzhi ston par yab sras mjal ba'i mdo mgon po klu sgrub kyis kun btus su drangs pa las /
dge slong dag sngon byung ba 'das pa'i dus bskal pa dpag tu med pa /
bgrang du med pa /
bsam gyis mi khyab pa /
mtshungs pa med pa /
gzhal du med pa /
brjod du med pa 'das pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas dbang po'i tog ces bya ba 'jig rten du byung ste /
de bzhin gshegs pa dbang po'i tog gi sangs rgyas kyi zhing yang 'jig rten gyi khams gang+gA'i klung gi bye ma snyed la /
sangs rgyas kyi zhing gcig tu gyur to / /
sangs rgyas kyi zhing de na 'khod pa'i sems can rnams kyang bde ba lnga thob par gyur te /
'di ltar la la ni 'dod pa'i bde ba dang ldan par gyur to / /
la la ni khyim nas 'byung ba'i bde ba dang ldan par gyur to / /
la la ni bsam gtan gyi bde ba dang ldan par gyur to / /
la la ni snyoms par 'jug pa'i bde ba dang ldan par gyur to / /
la la ni bla na med pa yang dag par rdzogs pa'i byang chub kyi bde ba dang ldan par gyur te /
de dag bde ba de la yang spyod la /
de dag la mngon par zhen pa med par gyur to / /
'di lta ste /
dper na bung ba me tog gi khu bas nye bar 'tsho yang de la mngon par zhen pa med do / /
de bzhin du sems can de dag kyang bde ba de la yongs su spyod kyang de la mngon par zhen pa med do / /
'di lta ste /
dper na bar snang la rgyu ba'i bya ni /
bar snang la yang rgyu la de la mngon par chags pa yang med do / /
de bzhin du sems can de dag kyang bde ba de la yongs su spyod kyang /
de la mngon par zhen pa med do / /
'jam dpal gyis gsol pa /
de'i tshe de'i dus na de bzhin gshegs pa dbang po'i tog ces bgyi bar gyur ba de ni bcom ldan 'das nyid de'i tshe de 'dus na /
de bzhin gshegs pa dbang po'i tog ces bgyi bar 'tshal to / /
zhes gsungs so / /
khyad par lnga pa yin te /
yab sras mjal ba las /
bye ba brgyad cur rgyal ba nyid / /
sangs rgyas nyid du bstan gyur kyang / /
da dung chog pa'i 'du shes bsal / /
byang chub mchog tu thugs kyang 'jug /
stong gsum drug cu rtsa gcig gi /
@# / /
sangs rgyas zhing rnams dag gyur pas / /
ji ltar thub pa thabs mkhas pa / /
rgyal ba khyod ni kun gyis 'tshal / /
da dung dang po thugs bskyed par / /
de dang der ni yongs bstan te / /
da dung du yang 'dren pa khyod / /
sangs rgyas mngon par ston par mdzad / /
ces dang /
dam chos bad dkar las kyang /
bskal pa bye stong bsam gyis mi khyab par / /
de yi tshad ni nam yang med pa nas / /
byang chub mchog rab de ni ngas thob ste / /
nga ni rtag tu chos kyang rab 'chad do / /
zhes gsungs shing| 'di ldem dgongs ma yin par sgra ji bzhin yin par /
mdo kun btus su khyad par bzhi pa'i bshad pa yin no / /
de nas bzung ste bshad zin ltar /
zhing khams mtha' yas par mdo sngags kyi zab chos spel zhing /
ston pa sangs rgyas rdo rje gdan du byon pa'i dus /
gzhon nu nas mjal zhing sems bskyed /
rab tu byung zhing bsnyen par rdzogs /
lung bstan te byin gyis rlabs pa yin te /
de'i tshe bram ze'i khye'u zhig tu 'khrungs /
'jam dbyangs kyi sprul pa dge slong mos pa'i blo gros zhes bya bas khrid de /
ston pa'i zhabs drung du shel phreng phul /
mdo sngags kyi zab mo'i lta ba dri ma med par rang bzhin gyis rtogs par smon lam btab pas /
da lta rje rang nyid kyi slob brgyud kyi tshogs mtha' yas pas dbu ma'i lta ba dang sngags kyi skal ldan du gyur pa'i rgyu rkyen phul du byung tshul ni /
yang dag par rdzogs pa'i sangs rgyas shAkya thub pa mya ngan las 'das pa'i dus su /
'phags pa 'od srung dang /
kun dga' bo la sogs pa'i 'khor rnams la mdo sde gdams ngag 'bogs pa'i rgyal po bka' stsal to / /
mdo 'di bod du ma 'gyur yang /
'di'i nang nas bstan pa dwangs snyigs 'byed pa'i le'u phyung ste /
bod du bsgyur ba'i nang du bka' phyag gi dam pa mang po dang gtso bor rje 'di lung bstan tshul ni /
dpe rnying mthong ba las /
bcom ldan 'das kyis kun dga' bo /
bstan pa gso ba'i gang zag 'di ltar 'byung /
da ltar nga la shel dkar gyi / /
phreng ba phul nas sems bskyed pa / /
ma 'ongs dus kyi snyigs ma la / /
'bri dang ldan gyi sa mtshams su / /
dga' zhes bya ba'i dgon pa 'debs / /
blo bzang zhes bya'i skyes bu 'byung / /
'khor ni rnam bzhi rab bsdus nas / /
chos spyod bcu yi rgyun 'dzugs shing / /
lha khang ka ba shing lo can / /
nga yi sku gzugs rnam gnyis la / /
dbu rgyan 'bul zhing mchod pa byed / /
ston pa'i mdo bzhin gsung sgrogs shing / /
nga la gsol ba rab btab nas / /
bstan pa lo stong bar du gnas / /
de nas 'phos nas shar phyogs su / /
rmad byung bkod mdzes zhing khams su / /
seng+ge'i nga ro zhes bya ba'i / /
rgyal ba de bzhin gshegs par 'gyur / /
de la dad byed zhing der skye / /
zhing mchog de ni khyad par 'phags / /
zhes gsungs la /
mkhar nag chos 'byung du drangs pa las /
kun dga' bo /
da lta nga la shel dkar gyi / /
phreng ba phul ba'i khye'u 'di / /
nga yi bstan pa gso byed la / /
zhes sogs kyis khye'ur bshad cing /
de dang mthun par rje btsun gyis bla ma dbu ma pa la gsungs tshul /
mkhas grub thams cad mkhyen pas mdzad pa'i gsang ba'i rnam thar dngos grub snyem las /
bla ma dbu ma pas rje btsun 'jam dbyangs la /
rje rin po che @# / /
'di'i sku skye snga phyi sogs kyi zhu ba mdzad pas /
sngon sangs rgyas 'jig rten na bzhugs pa'i dus su /
bla ma 'di rgya gar du bram ze'i khye'u zhig tu 'khrungs /
de'i tshe dge slong gi cha lugs 'dzin pa'i byang chub sems dpa' mos pa'i blo gros zhes bya ba dang mjal nas /
de nyid mnyes par byas shing zhabs 'bring du 'brangs /
chos mang du gsan /
des khrid de /
ston pa shAkya thub pa'i zhabs drung du mjal zhing sems bskyed /
de'i tshe ston pa la shel dkar po dri ma med pa brgya rtsa'i phreng ba zhig dad pas phul nas smon lam btab pas /
stong pa nyid kyi lta ba phyin ci ma log par rtogs pa'i sa bon bzhag pa yin /
zhes dang /
de bzhin du rje legs bzang pas mdzad pa'i gsang ba'i rnam thar rab gsang rmad byung dga' ston byin rlabs kyi char rgyun dngos grub kyi gter 'byed rin po che'i phreng ba las /
bla ma dbu ma pas rje btsun gyi drung du /
rje rin po che'i sku skye snga phyi sogs zhus pas /
ston pa 'jig rten na bzhugs pa'i dus su /
rgya gar du bram ze'i khye'u gcig tu 'khrungs /
de'i tshe dge slong gi cha lugs 'dzin pa'i byang chub sems dpa' mos pa'i blo gros zhes bya ba mnyes par byas shing /
zhabs drung du 'brangs /
chos mang du gsan /
des khrid de /
ston pa shAkya thub pa'i drung du shel dkar po'i phreng ba brgya rtsa gcig dad pas phul nas sems bskyed de smon lam btab pas /
stong pa nyid kyi lta ba phyin ci ma log par rtogs pa'i sa bon bzhag pa yin /
zhes dang /
yang de bzhin du mkhas grub chen po kun dga' bde legs kyis mdzad pa'i rnam thar dad pa'i 'jug ngogs las /
bla ma dbu ma pas rje btsun 'jam pa'i dbyangs la rje 'di'i sku skye snga phyi sogs kyi zhu ba mdzad pas /
sngon sangs rgyas 'jig rten na bzhugs pa'i dus su bla ma 'di rgya gar du bram ze'i khye'u zhig tu 'khrungs /
de'i tshe dge slong byang chub sems dpa' mos pa'i blo gros zhes bya ba dang mjal nas de mnyes par byas te /
des khrid de /
ston pa shAkya thub pa'i zhabs drung du mjal zhing sems bskyed /
de'i tshe ston pa la shel dkar po'i dri ma med pa brgya rtsa'i phreng ba zhig dang pas phul nas smon lam btab pas stong pa nyid kyi lta ba phyin ci ma log par rtogs pa'i sa bon bzhag pa yin /
zhes dang /
de bzhin du rje'i rtogs brjod 'dun legs ma'i TIk+ka legs bshad sgron me las /
rje btsun gyi drung du bla ma dbu ma pas /
bdag nyid chen po 'di'i sku tshe snga phyi sogs ji ltar lags zhus pas /
ston pa 'jig rten na byon pa'i dus /
rgya gar du bram ze'i khye'u zhig tu 'khrungs /
de'i tshe dge slong gi cha lugs 'dzin pa'i byang chub sems dpa' mos pa'i blo gros zhes bya ba mnyes par byas shing chos kyang mang du gsan /
des khrid de| ston pa shAkya thub pa'i drung du shel dkar po'i phreng ba brgya rtsa gcig phul nas sems bskyed cing smon lam btab pas /
stong pan yid kyi lta ba phyin ci ma log par rtogs pa'i sa bon bzhag pa yin /
zhes dang /
'jam dbyangs chos rjes gsang ba'i rnam thar las /
sngon tshe rdo rje gdan du rgyal ba la / /
rin chen shel gyi phreng ba brgya rtsa gcig /
legs par phul te byang chub sems bskyed nas / /
yang dag lta ba rtogs pa'i skal ldan gyur / /
ces dang /
de bzhin du bstod pa brgyad cu ba las /
sngon tshe bram @# / /
ze'u khye'ur 'khrungs pa'i dus / /
rang gi ston pa shAkya thub pa la / /
shel dkar phreng ba dri med phul byas te / /
dang por thugs bskyed mdzad pa'i tsong kha pa / /
zhes gsungs /
de lta bu'i khye'u de rab tu byung /
bsnyen par rdzogs pa'i mtshan dge slong padma'i ngad ldan zhes bya ba yin te /
ston pa mtsho ma dros pa'i 'gram du dbyar gnas dus klu'i rgyal po ma dros pas dung phul ba dbyar dus de dang bya rgod phung po'i ri sogs su chos dung byas /
ston pas mo'u 'gal gyi bul da lta'i dge slong padma'i ngad ldan 'dis ma 'ongs pa na gangs can du nga'i bstan pa rgyas par byed pa'i dge 'dun gyi tshogs dud byed par 'gyur bas khyod rdzu 'phrul gyis song la bod gdong dmar yul gyi 'gog pa rir gter du spos la gter bdag tshogs bdag spre'us byas te bsrung du chu gces bka' stsal cing de ltar byas pa yin te /
lang gshegs rgya nag 'gyur las /
ston pa 'khor bcas mtshos pha ma pa'i 'gram du dbyar gnas par zhal gyis bzhes pa'i tshe /
klu'i rgyal po ma dros pas dung phul bas /
bcom ldan 'das kyis mo'u 'gal gyi bu la khyod rdzu 'phrul gyis song la /
dung 'di bod gdong dmar can gyi yul du spos shig /
ma 'ongs pa'i dus na 'khor 'di'i nang nas dge slong padma'i ngang ldan gyis nga'i bstan pa rgyas par byed pa'i dge 'dun gyi tshogs dung byed kyi /
de'i gter bdag tu tshogs bdag spre'u'i gzugs su byas te bsrung du chug ces gsungs par bshad pa dang /
lung bstan gsang ba'i me long las /
bya rgod phung po'i rir ston pa sangs rgyas la klu'i rgyal po ma dros pas dung phul ba re zhig chos dung mdzad /
de rjes ston pa 'khor bcas kha cher phebs dus da lta'i slob ma dge slong padma'i ngad ldan 'di bod gdong dmar can gyi yul du blo bzang grags pa zhes bya ba'i dge slong du gyur nas /
shes rab kyi pha rol tu phyin pa dang mdo sngags zung du 'brel ba'i bstan pa rgyas bar byed pa 'ong gsungs te /
kun dga' bo la bka' stsal nas /
kun dga' bos dung bsnams nas rdzu 'phrul gyis byon /
'brog ri bo cher gter du spas /
gter bdag tshogs bdag la bcol ba spre'u'i gzugs su yod ces gsungs pa gnyis phal cher mthun par yod la /
de'i rjes su bstan pa'i 'dzin pa'i skyes bu dam pa du ma lung bstan pa'i tshul blo bzang bka' 'bum ltar yin no / /
des na rje 'dis ston pa'i drung du mjal ba nas da lta yan la dus mnyam gyi sprul ba ma rtsis par 'khrungs rabs ris brgyud la sku'i skye ba bcu bdun bzhes pa yin te /
bla ma dbu ma pas rje btsun la zhus pa'i lan las /
rje 'dis ston pa'i drung du mjal ba nas da lta yan la sku'i skye ba bcu bdun song la /
rgya gar yul du paN+Di ta che ba gsum dang chung ba gnyis /
bod du 'di ma gtogs pa'i bshes gnyen gyi sku'i skye ba gsum blangs pa'i gcig ni paN+Di tar bgrang du rung zhing /
bstan pa la phan shin tu che ba zhig tu 'khrungs mtshan ci zer ba lags zhus pas /
khyed nga rgyal skye 'ongs pas da res mi 'chad ces gsungs /
de 'dra'i sku'i skye ba snga phyi ni /
grub chen phyag rdor bas rje dang red mda' ba phan tshun 'phrel tshul bshad pa ltar yin la /
sprul pa'i skye ba'i tshul mdzad tshul grub pa'i dbang phyug chos ldan rab 'byor gyis mdzad pa'i mkhas grub thams @# / /
cad mkhyen pa'i gsang ba'i rnam thar sogs las shes par bya zhing /
de ltar rje 'di nyid kyi dus kyi bstan pa 'dzin skyong spel pa'i dngos slob sbyin bdag rnams ni /
rje'i skye ba gong ma dang bcas nas smon lam lhan gcig sngon nas grub ste /
paN chen don yod rdo rje dang /
khyad par du kha che khri stan du paN chen ma ti b+ha tra shrIr 'khrungs dus thams cad kyis phyogs bcu'i sangs rgyas thams cad dang rigs gsum mgon po sogs la thub bstan spel ba'i byin rlabs dang dris lan zhu ba mdzad cing /
byams pa dang mgon po tshe dpag med kyis 'gro don du bskul ba'i rgyu mtshan gyis yin te /
mkhan chen las kyi rdo rjes gsang bdag la zhus pa /
blo bzang grags pa 'di'i skye ba snga ma gang du 'khrungs /
phyi ma gang du 'khrungs /
dgung lo'i tshad ci tsam thub /
'gro don gang du 'phel /
slob ma ji lta bu zhig 'byung /
yi dam gang dang 'brel /
'tshang nam rgya /
rgyud tshod ji lta bu yin zhus pas /
gsang bdag gi zhal nas /
'di'i skye ba snga ma kha che khri stan du paN+Di ta ma ti b+ha tra shrI zhes bya bar 'khrungs /
phun sum tshogs pa'i 'khor lnga brgya 'dus /
zhes dang /
ma cig la yang bsod nams rgyan mas zhus pa las /
ma cig lags /
de 'dra ba 'byung ba da lta 'di nas lo ci tsam yod /
snyigs ma de'i dus su rgyal khrims dang chos khrims nyams la /
sangs rgyas kyi bstan pa smag tu glog 'khyug pa tsam de ma cig rang gi thugs rje yin nam /
ci 'dra yin /
rgyu ci las 'byung ba yin /
de dus kyi snyigs ma 'byung ba la rtags ci 'dra ba yod lags /
zhes zhus pa la /
ma cig gi zhal nas /
bu mo bzhi legs par nyon la yid la zungs shig dang ngas bshad do / /
snyigs ma 'di nas bzung ste lo brgya phrag las 'das pa na dkyil du phyin no / /
snyigs ma de'i dus bstan pa de gsal bar byed pa de nga ni ma yin no / /
bstan pa de gsal bar byed pa'i skyes bu de ni da lta rgya gar gyi po ta ri'i shar lho mtshams su bzhugs shing sems can gyi don la dka' ba mdzad pa'i byang chub sems dpa' de ni cher dran pa dang ldan pa /
khyad par shes rab dang ldan pa /
khyad par snying stobs dang ldan pa gcig yin pa des /
res 'ga' spyan ras gzigs kyi dbang po la chos zhu /
res mgon po byams pa la chos zhu /
res mgon po tshe dpag med la chos zhu /
res mgon po 'jam dpal la chos zhu ba /
res ku ku ri ba rnams la chos zhu bar nus pa'i sems can gyi don la thugs bskyed shin tu che ba /
spyan ras gzigs dbang phyug shin tu khros pa'i nag po phyag drug pa mgon po chen po la sogs pa'i ma mgon rnams bran bzhin nyan nas bstan pa bsrung bar byang chub sems dpa' de /
snyigs ma de'i dus su 'dir byon nas dge slong gi chas su zhugs nas /
sangs rgyas kyi bstan pa gsal bar byed pa yin /
de'ang thub pa nyid kyi lung bstan thob pa dang /
mgon po tshe dpag med dang /
byams pa la sogs kyis mngags pa yin gyi /
rgyu rkyen yang de ltar yin no / /
zhes gsungs so / /
gnyis pa da ltar gyi 'khrungs tshul rnam thar go rim gyi sgo nas mdzad pa ngo mtshar can gyi tho bye brag tu 'god pa ni /
bdag cag gi ston pa mnyam med zas gtsang gi sras po de nyid /
lcags sprel la sku bltams /
lo nyer dgu bzhes dus rab tu byung nas lo drug dka' ba spyad de /
so lnga pa shing pho rta @# / /
yi sa ga zla ba'i dpyid zla tha chung gi tshes bco lnga la sangs rgyas /
lo de'i hor zla drug pa'i zhag chad brtsis na tshes drug dang ma brtsis pa'i tshes lnga la chos 'khor bskor /
sangs rgyas kyi bstan pa'i dbu rnyed nas lo stong phrag gcig dang dgu brgya dang bdun 'das pa na me mkha' rgya mtsho'i 'das lo'i rjes kyi rab byung gi thog ma shar /
de nas sum brgya dang bco brgyad 'das pa'i rab byung drug pa'i steng nas lo bco brgyad 'das pa'i me mo bya'i lo la mdo khams smad kyi sa'i thig le tsong khar /
mal gyi rigs /
yab klu 'bum dge dang /
yum shing bza' a chos zhes bya ba dad sogs snying stobs yon tan gyis phyug pa'i yab yum gyi sras su ngo mtshar ba'i ltas dang bcas te 'khrungs so / /
'di la rje rin po che dgung lo nga gsum pa'i sa glang lo zla ba bcu gnyis pa'i yar tshes gsum par man la lam gyi tshul du /
zab rgyas kyi bum chu byin tshul brda' tshig gnang ba las /
kA la sha bkang ster rtsis byed / /
phul byung nas ni sum brgya bcu / /
song zer yab gcig dkyil 'khor gtso / /
zhes ba'i gsang ba'i rnam thar las /
jo bo nas de'i bar la sum brgya dang bcu song bar bshad ba la /
kha cig jo bo shing rtar gshegs pa nas /
rje'i sa glang gi bar la 'dod pa shin tu mi 'thad de /
jo bo gshegs pa'i shing rta nas /
rje'i dgung lo nga gsum ba'i sa glang yan chad la sum brgya dang lnga bcu rtsa lnga song ba'i phyir te /
jo bo gshegs pa'i shing rta rab byung dang po'i shing rta dang /
rje'i bum chu byin pa'i sa glang rab byung bdun pa'i lo skor gnyis pa'i sa glang yin pa'i phyir ro / /
des na 'di ltar 'dod pa dag gis lung de'i rtsis lo'i thog mtha' gnyis ka nor ba jo bo gshegs lo nas rtsis phyin gtan nas mi 'grig par snga ma'i rigs pas dbyod ldan rnams kyis shes dgos la /
mtha'i lo sa glang la byed pa yang gsang ba'i rnam thar gnyis dang /
gnas rnying ba'i rnam thar dang /
gung ru'i 'dun legs ma'i TIk+ka las /
de'i bar du zhes yod pa'i 'das tshig gi yi ge tsam yang ma bltas pa'i snying khams su rang ngo shes par mdzod la /
de'i bar dang /
da lta'i bar gyi zhes pa'i tshig gnyis kyi khyad par 'das pa dang da ltar la sbyor ba'ang shes par gyis /
yang kha cig gis jo bo gshegs pa'i shing rta nas rje 'khrungs lo me bya'i snga lo la sbyor na'ang mi 'thad de /
'di snga ma las cung dga' yang jo bo gshegs pa'i dus kyi rab byung dang bo shing rta nas rab byung drug pa'i me bya'i bar la lo sum brgya dang bzhi las ma song ba'i phyir /
lo drug gis nyungs so / /
'dis rtsis gzhi'i thog ma jo bo'i 'das lo la sbyar bas nongs te /
phul byung nas ni zhes pa'i don ma go bar zad do / /
yang kha cig jo bo chu pho rtar 'das par 'dod nas me bya'i bar la sbyar na ches mi 'grig ste /
spyir lam yig dang dge bshes ston pa'i dgung lo dang r+wa sgreng sogs dang 'gal la /
de'i bar la lo sum brgya dang bcu drug yod pas lo drug gis ma des pa'i phyir ro / /
yang kha cig chu rta nas sa glang gi bar sbyar ba'ang ches mi 'grig ste /
chu rta la jo bo 'khrungs par byas na shing rta las kyang lo bco brgyad kyis mang skyon sogs 'ong /
yang mkhas grub chen po nor bzang rgya mtshos de'i rtsis lo brgya nyer gcig gi mjug gi rab byung nas lo drug 'das pa'i chu bya la jo bo 'khungs /
@# / /
dgung lo bdun cu pa chu rta la gshegs pa'i de nas rje'i nga gsum pa sa glang gi bar sum brgya dang brgyad song kyang rags rtsis kyis sum brgya dang bcu byas gsungs pa yang mi 'thad de /
jo bo'i dgung snying rta lo yin pa dang /
rta lo la gshegs par jo bo'i dngos slob 'brom rin po che /
nag tsho lo chen dang /
ka ba dang sgom pa blo gros mtha' yas sogs kyi yi ge dang 'gal zhing /
rtsis lo nyis brgya nyer gcig pa'i mjug gi rab byung nang gi drug pa chu bya nas brtsis pa'i bdun cu pa chu rta la gshegs pa yin na jo bo ma gshegs pa'i gong du 'brom /
rnal 'byor pa /
dgon pa ba rnams kyang 'das par 'gyur dgos pa la /
dge bshes ston pa long gcig par jo bo gshegs /
nga bzhi pa me byar r+wa sgreng btab par bla rabs kyi rnam thar las thon pa dang /
rje rab byung drug par 'khrungs pas so / /
der ma zad bdun cu par gshegs pa yang mi 'thad de /
jo bos rang bzhin gyi rnal 'byor mar lung bstan zhus dus bod du ma byon na dgung lo go gnyis dang /
bod du byon na don gsum las mi thub par bshad pa dang /
bstod pa sogs dang 'gal pa'i phyir te /
bka' gdams chos 'byung las kyang /
tshe ni 'od du byon na thung bar 'dug gsung /
ji tsam gyis thung zhus pas /
bod du ma byon na dgung lo go gnyis thub /
phyin na bdun cu rtsa gsum las mi thub gsung /
don la nyi shu tham pas thung du song ba yin skad /
de'i tshe jo bo'i thugs dgongs la bod la phan thogs na thung na yang thung ste /
tshe la mi lta snyam pa'i thugs stobs chen po skyes /
rang bas gzhan gces bya ba de lta bu zhig yin /
zhes gsungs pa'i phyir /
des na yang nag tsho nas brgyud pa'i rnam thar gyi yi ge las /
sangs rgyas shing pho sprel la mya ngan las 'das nas lo sum stong bzhi bcu rtsa bdun 'das ba'i rab myos zhes pa lcags pho rta'i lo la jo bo 'khrungs /
nga bdun pa zad pa zhes pa me stag la rgya gar nas gdan bteg pa sogs bshad pa yang mi 'thad de /
lam yig gsang 'khor ma las /
drug cu'i bar du rgya gar chos kyis bskyangs / /
chu pho rta la kha ba can du byon / /
zhes gsungs pa dang dngos su 'gal zhing /
rang de'i rjes su 'brang ba'i phyir ro / /
des na jo bo'i bstod pa sogs dang 'gal ba'i phyir te /
jo bo chu rta la 'khrungs /
nga dgu pa dpa' bo zhes pa lcags 'brug la gdan bteg /
lcags sprul la bal por phebs /
chu rta la mnga' ris su byon /
re drug par bsam yas dang de'i mjug tu snye thang du bum chu byin /
jo bo don gsum bzhes pa'i rgyal ba zhes pa shing rta'i dbyug gu zla ba'i tshes bco brgyad la gshegs pa yin te /
de dag gi shes byed ni glegs bam rin po che dang /
lam yig gsang 'khor ma dang /
shar ba'i lam rim brjed byang rnams kyi dgongs pa yin zhing /
rje rin po che dang /
mkhas grub thams cad mkhyen pa'i yang dgongs pa yin tshul /
dus 'khor TIka chen las /
jo bos lcags mo yos la bod du bstan rtsis mdzad par bshad pas /
jo bo chu rta la 'khrungs par bzhed par grub cing /
lam rim chen mo las /
de yang mnga' ris su lo gsum /
snye thang du lo dgu /
dbus gtsang gzhan du lo lnga'i bar du skal ba dang @# / /
ldan pa rnams la mdo sngags kyi gzhung gdams ngag ma lus pa bstan nas /
zhes gsungs /
bstod pa las kyang /
khyod sngon so ma bu rin / /
rtog ge 'bar ba gsungs pa'i tshe / /
da ni lo ni nyi shun / /
tshe yi 'du byed gtong 'gyur gsung / /
de nas lo gnyis lon pa na / /
bod du 'byon pa'i dus su ni / /
bi kram la shI lar ni / /
da ni lo ni bco brgyad na / /
tshe yi 'du byed btang nas ni / /
lus 'di bod du 'jog go gsung / /
zhes gsungs so / /
des na lam yig kha cig dang /
lam rim kha cig las bod du lo dgu zer ba dang /
bcu gnyis sogs zer pa'ang khegs so / /
des na chos 'byung yid kyi mdzes rgyan dang /
gshin rje gshed kyi chos 'byung las kyang jo bo lcags rta la 'khrungs pa'i re drug pa me phag nas sa glang gi bar gyi brtsi tshul gnyis pa yang gzhan ngor bstun pa tsam yin gyi /
rang lugs snying po chu rtar bzhed par bshad pas so / /
des na gsang 'khor ma'i dpe kha cig las /
rje btsun thams cad mkhyen pa ni / /
me pho rta la rgya gar yul du 'khrungs / /
drug cu'i bar du rgya gar chos kyis bskyangs / /
cho pho rta la kha ba can du byon / /
zhes pa dpe ma dag pa yin te /
me rtar 'khrungs pa dang /
drug cu'i bar chu rta yongs pa 'gal bas rkang pa gnyis pa ma dag cing /
gsum pa yang rags rtsis su mdon /
de ltar mtha' gzhan du dogs pa'i spros pa lung rigs rnam par dag pas bsal te /
rnam par dag pa'i rang lugs 'di ltar yin te /
jo bo chu rta la 'khrungs pa'i dgung lo re drug pa me phag gi lo mjug snye thang du phebs par byams 'jam dbyangs gnyis kyis chos kyi 'gro ba mdzad pa zhal gzigs /
de nas rje tsong kha pa chen po 'khrungs pa'i me mo bya'i bar du lo sum brgya dang bcu song ba ni /
brda tshig las /
phul byung nas ni sum brgya bcu / /
zhes pa'i don mi 'khrul ba yin te /
jo bo 'khrungs lo dang gshegs lo'i mtha' gzhan sngar ltar khegs shing /
'di'i sum brgya dang bcu'i thog ma /
jo bo la byams 'jam dbyangs kyis byin gyis brlabs pa nas 'dzin pa ni /
brda tshig las /
byA g+h+ra'i gong gi tsan+t+ra ni / /
mig dang zla ba'i grangs gsum la / /
bgro ba mdzad pa'i chu 'dres chus / /
kA la sha bkang ster rtsis byed / /
phul byung nas ni sum brgya bcu / /
song zer yab gcig dkyil 'khor gtso / /
bgro ba mdzad pa gnyis kyang snang / /
zhes dang /
de'i don gsang ba'i rnam thar rin po che'i snye ma las / /
gsum la zhes bya ba ni /
zla ba de'i tshes gsum gyi mtshan mo'o / /
de'i tshe rgyal ba kun gyi yab gcig rje btsun 'jam pa'i rdo rje lha bcu dgu'i dkyil 'khor yongs su rdzogs par snang zhing /
dkyil 'khor gyi gtso bos /
rgyan bzang po sna tshogs pas spras pa'i rin po che'i bum pa chus bkang ba zhig rje nyid la ster rtsis byed cing kA la sha ni bum pa'i brda yin no / /
bum pa'i chu 'di jo bo chen po dpal ldan a ti sha snye thang gi skyi chu'i 'gram na bzhugs dus /
rje btsun 'jam dbyangs dang rje btsun byams pa gnyis /
sku gsum dang gcig gang yin la chos kyi bgro ba mdzad pa'i chu 'dres pa'i chu yin /
'di jo bo chen po nas bzung ste /
da bar la lo sum brgya dang bcu song /
de'i bar du ster sa ma rnyed /
ces gsungs pa 'dis /
jo bo chen po nas bzung ste /
zhes pas jo bo @# / /
bzhugs dus yin par bstan pa dang /
snye thang gi skye chu'i 'gram na bzhugs dus sogs kyis byams 'jam dbyangs kyis 'gro ba mdzad pa'i bum chu thob pa nas bzung ste /
rje 'khrungs pa'i me bya de'i bar la lo sum brgya dang bcu song /
zhes gsungs shing /
lo sum brgya dang bcu bo de'i bar du zab rgyas yongs rdzogs dang /
gsang 'dus kyi gnad yongs su rdzogs pa'i bum chu 'di ster ba'i yul tsam yang ma rnyed pa ni /
brda tshig gi gsang ba'i rnam thar las /
ster sam rnyed ces gsungs pa /
rje 'khrungs pa nas yongs rdzogs kyi bum chu de ster ba'i snod rung byung yang /
da ster ba'i skabs su babs pa yin pas /
khyod la ster ba yin no / /
zhes pa'i gsung gis rje rin po che la dbugs dbyung bar mdzad tshul ni /
brda tshig gi don gsang ba'i rnam thar las /
nga khyod la ster ba yin no zhes zer zhes gsungs la /
de bzhin du gnas rnying kun dga' bde legs kyis mdzad pa'i rje'i rnam thar las kyang /
bum pa'i chu 'di jo bo chen po dpal ldan a ti sha snye thang gi skye chu'i 'gram du bzhugs dus /
rje btsun 'jam dbyangs dang rje btsun byams pa gnyis sku gsum dang gcig gang yin la chos kyi bgro ba mdzad pa'i chu 'dres pa'i chu yin /
'di jo bo chen po nas bzung ste da'i bar la lo sum brgya dang bcu song /
da bar du ster sam rnyed /
nga khyod la ster ba yin no / /
zhes zer zhing /
de'i tshe chos kyi bgro ba mdzad pa po rje btsun 'jam dpal dang rje btsun byams pa gnyis snang ngo / /
zhes dang /
gung ru rgyan bzang gis mdzad pa'i rje'i 'dun legs ma'i TIk+ka las kyang /
bum pa'i chu 'di jo bo snye thang du skyi chu'i 'gram du bzhugs dus rje btsun 'jam dbyangs dang rje btsun byams mgon gnyis sku gsum dang gcig gang yin la chos kyi 'gro ba mdzad pa'i chu 'dres pa'i chu yin /
'di jo bo nas bzung ste da'i bar la lo sum brgya dang bcu song /
da bar du ster sa ma rnyed /
nga khyod la ster ba yin zhes zer /
de'i tshe chos kyi 'gro ba mdzad pa po gnyis kyang snang ngo / /
zhes gsungs so / /
de yang rje 'di nyid 'khrungs pa'i tshe /
yul gyi skye bo rnams dang /
yab yum gnyis dang /
chos kyi rje don grub rin chen sogs la ngo mtshar ba'i lhas sna tshogs dang bcas te /
sbrel lor yab kyi mnal lam du /
'jam dpal rgya ban glegs bam can gyi rnam pas mchod khang du phebs pa rmis pas bu shes rab can zhig yod ngam snyam pa dang /
lcang lo can nas phyag rdor gyis rdo rje 'phangs pa yum la thim pa rmis pas bu stobs ldan zhig skye ba yin nam snyam pa dang /
yum gyis me tog gi thang gcig tu /
skye bo mang po dang lhan tu 'khod par /
shar nas shel gyi khye'u dang| nub kyi mkha' 'gro mas /
'di'i khrod nas su 'os dris nas yum la khrus byas pa dang /
khyim mtshes gzhan gyis jo bo rin po che gdan drangs pa dang /
nyi zla skar gsum cig car shar ba rmis pa dang /
nyin par yang me tog gi char dang /
nam mkha' nas rol mo grags pa dang /
sa g.yo ba sogs dang /
chos rje don grub rin po che'i rmi lam du /
rdo rje 'jigs byed la zhal dngos su mthong ba dgos zhes gsol ba btab pas /
tsong kha ngos bstan nas /
sang phod nga tsam lung pa 'di'i mda' @# / /
ru yong /
de bar du bde bar gyis gsungs pas rje 'dir 'khrungs par mkhyen /
bya lor yum gyi rmi lam du /
spyan ras gzigs bsu zhes skye bo thams cad kyis rnga rol mchod rdzas sna tshogs khyer nas 'gro bar bltas pas /
nam mkhar gser sku ri bo tsam 'od zer nyi ma ltar 'phro ba /
chos kyi sgra dbyangs dang bcas pa lha'i bu bu mo cha lugs phun sum tshogs pa du mas bskor ba zhig mar mar babs te lus la thim pas /
rang la phyag skor dang mchod pa dang bkra shis brjod pa sogs rmis /
bya lo'i mjug yum gyi thugs ka'i shel sgo phye zhing /
mkha' 'gros khrus gsol ba rmis rjes tho rangs 'khrungs /
chos rje don rin pas 'jam dbyangs kyi ril bu sogs kyang de dus gnang /
'khrungs sa der tsan+dan dkar po lta bu'i sdong bo skyes pa'i lo ma rnams la sku mi 'dra ba du ma dang /
a ra pa tsa na'i yi ge sogs byon cing /
de'i mdun du de'i rtsa ba brgyugs pa'i sdong po gnyis pa zhig byung bar dga' ldan gsar mar grags so / /
dgung lo gsum par rol ba'i rdo rjes dge bsnyen mdzad /
dbus su phebs na sangs rgyas gnyis pa lta bur 'ong zhes lung bstan par chos 'byung mkhas pa'i dga' ston las bshad /
bdun par chos rje don rin pa'i zhabs bsten /
brgyad par dge tshul dang /
bde dkyes gshin rje gshed dmar nag dang /
rdo rje 'jigs byed kyi dbang /
phyag rdor 'khor chen gyi dbang sogs dang /
bsnyen sgrub du ma dang /
byams chos phal cher gsan cing bshad gsar yang mdzad de /
brgyad cu las /
bcu drug par du mkhan po la brten nas / /
bka' lung man ngag gzhung lugs 'ga' gsan cing / /
bsnyen sgrub bdag 'jug du ma mdzad pa la / /
brtson 'grus lhod pa med pa'i tsong kha pa / /
zhes gsungs /
mnal lam du phyag rdor dang jo bo rje yang yang phebs /
brgyad cu las /
rab tu byung nas yang yang mnal lam du / /
mthu stobs dbang phyug gsang bdag gtum po dang / /
rgyal ba gnyis pa jo bo a ti sha /
sku bstan byin gyis brlabs pa'i tsong kha ba / /
zhes dang /
gsang ba'i rnam thar las /
dgung lo bdun nas rje btsun gsad bdag dang / /
shing rta chen po dpal ldan mar me mdzad / /
mngon sum gzigs shing rgyun du rjes bzung bas / /
sngags dang pha rol phyin gzhung gdams par shar / /
zhes gsungs /
de dus su ljags bsnyen sogs kyang mdzad nas dgung lo bcu drug par dbus su phebs /
lam du chang mdor zhag bzhugs mdzad skabs gnas brtan bcu drug dang /
mgon khang gi sar mgon po zhal gzigs nas lung bstan par yang grags che /
dgung lo bcu bdun pa'i dus 'bri khud du phebs /
spyan snga chos kyi rgyal por /
rdo rje phreng ba /
nA ro chos drug /
phyag chen lnga ldan sogs zab khrid mtha' yas pa gsan /
de nas gung thang du spyod 'jug ltar rgyal sras kyi ngang tshul rig gnas mtha' dag slob pa mtshon par tshal pa'i lha rje dkon mchog skyabs la smad dpyad yan lag brgyad pa gsan pas lhag ma med par thugs su chud de gso rig ma mdzad kyang /
gso rig smra ba thams cad kyi gtsug gi nor bur gyur tshul phyis kyi sman pa thams cad kyis gsol sman 'bul dus zhal bkod zhu bar grag /
@# / /
snye thang du bkra shis seng ge dang gdan sa dge skos gnyis la chos gsan /
bde ba can du bla ma yon dbu gnyis la phar phyin shing rta'i srol bzhir grags pa sogs gsan /
'jam rin la byams chos kun gsan /
dngul chu chos rdzong du 'jam dbyangs bdun pa bla ma dam pa bsod nams rgyal mtshan la /
a ra pa tsa na /
dril bu lus dkyil gyi dbang dang /
gur mgon gyi rjes gnang dang /
dbu'i paN zhwa gnang nas bu lugs kyi bstan pa gtad /
bcu dgu'i dus gsang phur grwa skor mdzad pas zla bral gyi snyan pa che /
de nas bde ba can du grwa skor mdzad pas de bas kyang snyan pa cher rgyas /
gtsang du mkhar kha la brgyud de zhwa lur lo chen rin rnam la /
bde mchog mai tri bcu gsum ma gsan /
de nas snar thang dang sa bzang du /
ma ti paN chen gyi drung du chos mang du gsan /
sa skyar phebs nas grwa skor mdzad /
mkhas kun dbus su 'jigs med gdong lnga'i sgra dbyangs che /
brgyad cu las /
bde ba can dang dpal ldan sa skya sogs / /
bshad grwa 'ga' ru legs par thugs sbyangs nas / /
dbus gtsang gnyis su dka' bzhi'i grwa skor mdzad / /
zla med mkhas par grags pa'i tsong kha pa / /
zhes gsungs /
de bzhin du bzang ldan du phar phyin gyi grwa skor mdzad /
'ga' rong dang dam ring du grwa skor mdzad /
mar lam jo nang du mkhas pa phyogs las bar dus 'khor sbyor drug gi khrid sogs gsan /
spyi lhas rin po che la bka' gdams lam rim dang /
chos rje rgyan bzang bas glegs bam gsan gsungs /
er grwa skor mdzad /
snar thang du lo chen don bzang la mdzod tshad ma sogs gsan /
gnas rnying du grwa skor dang /
nya dbon kun dga' dpal la phar phyin gsan /
thugs tshim /
rtse chen du rje btsun red mda' ba la mdzod mdzub khrid gsan /
phan tshun thugs legs bshad kyi padma dkar pos 'brel bar gyur /
nyang stod bsam gling du /
rje btsun red mda' par 'jug pa rtsa 'grel gsan /
po ta lar lo chen byang rtse phebs par chos 'brel gsan /
skyor lung du mkhan chen blo gsal la rgya cher 'grel gsan /
bshad srol lhag dang bcas pa rtogs shing /
shog gu bcu bdun re rgyun du bzung /
tshogs su zab mo'i ting nge 'dzin la bzhugs pa'i mnyam bzhag gi ting nge 'dzin brtan po byung /
brgyad cu las /
'dul ba'i gzhung lugs gsan tshe 'grel chen gyi bcu bdun tsam re ba chag med 'dzin pa dang / /
skabs su mdo yi zhal 'don mdzad pa'i tshe / /
ting 'dzin rtsol med 'khrungs pa'i tsong kha pa / /
zhes gsungs /
de dus sku stod bsnyung bar /
stod lung du u rgyan bsnyen sgrub la mkhas pa zhig la man ngag gsan kyang ma phan /
dpon slob 'ga' zhig dang bcas ngur smrig gi phu'i la nas gnas rnying la byon /
gnas rnying ba mang po dang zhabs phyi rnams kyis gsol ba btab pas mngon pa kun btus kyi chos 'khor thog mar bskor /
dpyid snar thang la brgyud sa skyar byon /
rje btsun red mda' par kun btus gsan /
rnam 'grel la gtso bor sbyangs /
de bzhin du dbu ma 'jug pa dang 'dul ba lung sogs kyi bshad pa gsan /
bla ma rdo rin pa'i drung du brtag gnyis sa lugs kyi bshad pa gsan /
@# / /
sa skya'i bla brang shar ba'i sngags kyi dge bshes gcig la man ngag blangs te /
bla brang rin chen sgang gi rgyab rir ma ning gi ha 'don pa lan 'ga' mdzad pas sku stod kyi bsnyung dwangs /
de nas dpon slob rnams kyis la stod byang gi dam ring du dpyid dang dbyar bzhugs shing red mda' bas kun btus TIka chen brtsams /
rnam 'grel rang 'grel yang gsan /
ston dus 'khrungs yul nas 'bul ba bskur ba bzhes /
mal gro lha lung du bla ma bsod grags la sngags kyi thugs spyod gnang /
mtshams bsdams /
rnam 'grel rigs mdzod la gzigs rtog mdzod cing /
spyan chab dang ba spu ldang brgyun du byung /
dgun bde ba can du bzhugs te bo ti mdo ba'i gzigs rtog mdzad /
gtsang la byon /
snar thang du phebs lo chen don bzang bas mdzad pa'i tshad TIka gsan /
dbyar chos la snar thang du /
rnam 'grel mngon pa gong 'og 'dul ba mdo rtsa bzhi'i grwa skor mdzad /
snar thang du gzhung bsgyur ba'i thog ma'ang de dus byung /
bo dong du bla ma rje btsun phebs par dbu tshad dang phar phyin 'dul ba'i bshad pa rigs tshogs kyi lung rnams dang /
lo ts+tsha ba nam bzang la snyan ngag sa ris sgra sogs gsan /
'di nas dbyangs can ma bsgrubs /
rje btsun dang lhan dus skyar phebs /
po ti bcu sogs mkhyen kyang rnam 'grel mngon pa gnyis mdo rtsa bzhi'i grwa skor mdzad /
dam pa thams cad kyi thugs phrogs /
de 'phral dbus su byon /
sos gung thang du bzhugs /
gsang phur dbyangs can ma'i bsnyen pa bye ba lnga song skabs dbyangs can ma'i zhal gzigs /
de nas gsang phur dka' chen bzhi'i grwa skor mdzad pas mkhas pa'i mkhas pa thams cad kyi thugs phrogs /
legs bshad kyi 'od stong spros pas rgol ba'i tshogs nyin byed mdun gyi me khyer lta bur byas /
rtses thang du dka' chen bzhi'i grwa skor mdzad /
legs bshad gdong lnga'i nga ros mkhas mang ri dwags ma lus 'jigs pa dang ngo mtshar rmad byung du bkod /
snyan pa'i ba dan sa gsum du mi shong ba tsam mdzad /
brgyad cu las /
rgya bod mkhas pa'i gzhung lugs thams cad la / /
phyogs ris med par rgyun du sbyangs pa yis / /
rang gzhan grub mtha' rgya mtsho'i mthar son nas / /
'chad rtsod rtsom pa mdzad pa'i tsong kha ba / /
zhes gsungs /
yar klungs su tshogs pa'i mkhan po dka' bzhi ba tshul rin pas mkhan po dang| byi rdzing mkhan po sher mgon gyis las slob dang /
byi rdzing dbu mdzad bsod nams rdo rjes gsang ston mdzad nas dge 'dun nyi shu'i dbus su bsnyen rdzogs kyi sdom pa bzhes te lhar bcas 'gro ba'i gtsug rgyan du gyur /
gdan se thal du spyan snga grags byang dang mjal /
legs bshad kyi skyes phul zhing bka' mchid mdzad pas /
sku na gzhon nu'i dus nas gsung rab thams cad kyi pha mthar phyin pa'i thugs rab la spyan snga rin po che ngo mtshar ba dang rmad du byung ba'i thugs dad dang spyan chab chu mig ltar g.yos shing| de bzhin du rje rin po che 'di'i gzhon nu'i dus kyi rnam dpyod kyis dus mnyam gyi mkhas pa mtha' dag khengs pa zum par phyis 'byung gi gzur gnas dpyod ldan thams cad la de ltar 'byung ba'i phyir /
stag tshang bas kyang /
khyod blo nyi mas gzhon nu'i dus kyi @# / /
tshe| |mdo dang rgyan gyi pad tshal rgyas mthong nas / /
bdag yid khengs pa'i ku mud lhag par zum / /
zab yangs mkhyen pa'i gter la gsol ba 'debs / /
lta bur bo dong 'jigs bral dang /
sa bzang lots+tsha ba dang /
karma mi bskyod rdo rje sogs du mas gsungs pa'i phyir /
spyan snga rin po che la na ro chos drug /
phag gru pa'i bka' 'bum sogs dang lam 'bras gsan /
lo chen nam bzang la sgra'i sa ris phal cher gsan /
lha khang ke rur tsha kho dpon po sogs sde snod 'dzin pa mang bo la phar tshad dbu ma sogs kyi chos gsungs /
skyid shod du phebs /
tshal du bka' bstan bcos bod du 'gyur ro cog la gzigs rtog mdzad /
gsung rab mtha' dag la dpyod pa'i sgo mtha' yas pa thugs la 'khrungs /
mngon rtogs rgyan rtsa 'grel gyi rnam bshad rgya bod mtha' dag gi legs bshad kyi 'byung gnas legs bshad gser gyi phreng ba brtsams /
de'i tshe ljongs 'dir 'dzin bzang bar grags pa gling mtshungs med dang /
mdo smad pa 'jam dpal bkra shis dang /
shAkya grub gsum dang rje 'dis thugs 'dzin gyi khyad par nyams sad mdzad pas /
tshal dbus gling gi tog gi rtse la nyi ma shar dus rje rin po che 'dis sngon ma gzigs pa'i mda' tshad phreng dgu ma'i shog lde ba bzhi shin tu dag pa dang byang bar zin /
gling gis gsum tho re ba dang /
gzhan gnyis kyis re re zin /
lha sar jo bo thugs rje chen po rang byon lnga ldan gyi mdun du bsnyung gnas mang po dang mnal lam brtags /
dgun chos bde ba can du byon te sde smod mang du gsungs /
dpyid chos la dbus stod bya yul du phebs /
dge bshes bdun cu sogs la phar tshad 'jug gsum kun btus bzhi gsungs /
slar yang tshal du byon /
legs bshad gser phreng gi 'phro nas mdzad /
bde ba can du legs bshad gser phreng gi mjug rdzogs par mdzad /
skyor lung du tshal ba mkhas mchog rtogs ldan ye shes rgyal mtshan la dus 'khor gsung bar zhus te /
spyan drangs nas dus 'khor 'grel chen gyi bshad pa dang ri mo sogs la zhib par sbyangs /
der sde snod 'dzin pa mang po la gzhung che chung mang po'i bshad pa'ang gsungs /
de'i phyi lo dbyar chos bde ba can du blo gsal rgya mtsho'i tshogs la sde snod kyi bshad pa mang du gnad /
de nas dgun stod lung mtsho smad du dus 'khor la sbyangs shing /
bshes gnyen mang bo la sde snod kyang gsungs /
dang dkar du yang dus 'khor la sbyangs shing blo gsal mang po la sde snod kyang mang du gsungs /
de nas rdzong phyi grags rin pas spyan drangs /
srin por ri phebs /
de dus gong kar sgom pa tshos rgyal gyis zhus te /
sos rigs lnga lha khang du sde snod 'dzin pa bdun cu lhag tsam la phar tshad mngon pa gong 'og 'dul ba mdo rtsa 'jug pa sogs gsungs /
yar lung smon mkhar du sde snod mang du gsungs /
dbang rjes gnang dang man ngag kyang ci rigs 'di dus bshad /
de nas mon mkhar bkra shis gdong du sde snod 'dzin pa brgya sogs la po ti bcu bdun chos thog gcig la bshad pas thun mong gi rnam thar la ches cher mkhas pa rnams kyis gleng ba don la gnas so / /
de'i dbyar yar lung o kar brag tu bde mchog la mtshams bsdams /
@# / /
bzlas sgom dang bdag 'jug mdzod /
ni gu chos drug dang rlung sbyor brgyad brgya re thun re la mdzad cing nyams myong bzang po 'khrungs /
de'i ston skyid shod po ta lar chos kyi 'gro ba mang po dang /
gdul bya rnams la legs bshad gnang /
de'i dgun skyor lung brag tu sde snod 'dzin pa du ma la dus 'khor dang phar tshad sogs mang du gsungs /
de'i dpyid rta'i lo la rgyud sde chen po rnams gsan bzhed nas gtsang du phebs pa'i rong gi snu ba chos lung du /
tshogs pa'i mkhan po grags pa bshes gnyen pa la bka' lung ci rigs gsan /
de'i tshe rje 'di la bla ma dbu ma pas dbyangs can ma'i rjes gnang zhus shing khong la 'jam dbyangs kyi snang ba yod pa la dpyad dgos gsungs nas /
rje rin po ches 'jam dbyangs la dri ba'i lo ts+tsha dbu ma pas byas nas dri gtugs dang /
dpyad pa mang du mdzad pas thugs yid ches nges skyes /
the tshom mi dgos par 'dug /
kho bos kyang slad nas 'jam dbyangs chos skor zhu dgos zhes snyan gsan phabs /
brgyad cu las /
dbum pa yis par du mtshams sbyar te / /
'jam pa'i dbyangs la dri ba zhus pa yis / /
shin tu rtogs dka'i zab pa'i gnad rnams kyi / /
the tshom dra ba tshod pa'i tsong kha pa / /
zhes gsungs /
de nas stag tshad rdzong khar byon /
lo chen skyabs mchog gis sbyin bdag mdzad nas lo chen grags rgyan dang /
rje btsun dang /
lo chen don bzang dang /
rje 'di ba bzhi rjes 'brang dang bcas pas lhan cig bshad pa dang bka' mchid kyis dus mda' bar mdzad de /
de'i tshe grags rgyan gyis phar phyin dang /
skyabs mchog gis brtag gnyis /
rje btsun gyis rnam 'grel 'grel bshad rang gis mdzad pa rje 'di la gsungs /
'ba'u 'ba' gnyer du /
rje btsun red mda' bar rje 'dis gsang 'dus rtsa rgyud kyi bshad pa gsan /
de dus gong gsum bde chen pas bu ston la 'grel chen tshar bcu bdun nyan ba'i lung bstan rmis shing phyis mthun /
de nas rje 'di rong chos lung du byon /
rje 'dis dris /
bla ma dbu ma pas lo tsatsha mdzad nas rje btsun 'jam dbyangs la 'jam dbyangs chos skor gsan /
chos kyi dri ba mang du zhus /
nyang stong du 'grel chen bu ston rin po che la tshar bcu bdun gsan pa'i rin po che bde chen pa'i drung du mjal /
phyag phyis dar ser po zhig phul /
sang nyin ja zhal dang gos yug ljang khu gcig phul /
'grel chen rdzogs pa gcig zhus pas rgyud 'grel gyi bshad pa dang phyag len mdzub khrid dang sbyor drug gi nyams khrid rdzogs par gsan /
de nas nyang stod smad kyi mtshams 'khris rtsa khang du /
yog pa mgon bzang las /
rje 'dis gar dang dbyangs dang thig sogs mkhas par sbyangs /
de dus nub gcig khyung lhas pas rin po che'i dbu rgyan dang /
rdo dril bzung ba'i gar gyis rje la bskor ba mdzad nas /
rdo dril dbur bzhag nas karma badzra gsungs pa rmis /
dpyid mjug nyang stod sde chen du /
rin po che chos dpal la rdo rje phreng ba'i dbang dang lung mdzub khrid dang /
bshad pa gar thig dbyangs gsum sogs kyi sgo nas phreng ba skor gsum la mkhas par byas /
'khor chen gyi dbang dang lung man ngag sogs zab rgyas mang du gsan /
zhwa lur khri chen po zhig gi steng nas bla ma bgres po'i @# / /
thugs kar sngags phreng phyi nang mang po yod pa rmis /
ston dgun zhwa lur /
rin po che khyung lhas bar yo ga'i dkyil 'khor bcu gnyis sogs dang /
bde gsang bya spyod kyi dbang bka' mtha' dag gsan cing 'bul ba tshogs 'khor gyis mnyes par byas /
pa nam phag rir /
rin po che chos dpal la byang chub sems dpa'i 'grel pa skor gsum /
bu'i bka' 'bum yongs rdzogs dang /
yog pa rgyal mtshan grags pa la yo ga'i gar dbyangs sogs dang /
yo ga'i rgyud dang 'grel pa kun gsan /
'jag chen byams pa dpal la mgon po shangs lugs kyi skor kun gsan pa sogs mdo sngags mtha' dag gsan pa yin te /
brgyad cu las /
mtshan nyid ldan pa'i bla ma du ma la / /
yongs su dag pa'i brgyud pa thams cad kyi / /
dbang lung gzhung bshad man ngag phal mo che / /
so sor gtugs nas gsan ba'i tsong kha pa / /
zhes gsungs so / /
sprel lo'i ston bla ma dbu ma pa dang lhan cig dbus kyi dga' ba gdong du phebs /
lha sar jo bo la gsol ba btab /
dpon slob gnyis kas mtshams bcad /
gzims khang so sor byas /
gsol ja lhan tu bzhes /
bla ma dang yi dam dbyer med la gsol ba btab /
nyin gcig bai DUr+ya'i mdog zlum po'i mtha' 'ja' tshon sna lngas sbrel pa'i dbus na rje btsun 'jam dbyangs a ra pa tsa na blta bas chog mi shes pa mthong /
'di nas brtsams gsol ba btab res kyis dngos su mjal /
de nas rje 'dis rje btsun 'jam dbyangs la /
'jam dbyangs dpa' cig lus dkyil /
nang sgrub /
gsang sgrub /
rnams gsan dus rje btsun de dang der gyur nas byin gyis rlob cing /
chos rgyal phyi nang gsang gsum rnams dngos su bstan te /
dbu ma pas lo ts+tsha mdzad cing /
rje btsun rang nyid rdo rje 'jigs byed du gyur nas chos skyong la bka' gnang bas /
chos skyong gis kyang bka' sdod gnang ba gzigs /
'di nas rje btsun gyi bka' bzhin 'khor dag pa rnam brgyud dang lhan cig ri khrod du phebs par thag bcad /
dbu ma ba lha sar bskyal /
lha sa'i thog steng ma'i lho'i rgya phibs kyi 'og tu mchod nas gsol ba btab pas /
rje btsun gyis nyams len gyi gnang bsdus /
bse ru lta bur gnas par bya / /
'du 'dzi dag kyang spang bar bya / /
sogs tshigs bcad 'ga' gsungs pa yi ger bkod /
lha sa'i sgo khang steng du rje 'dis bla ma dbu ma pa la gsang 'dus kyi dbang bzhi rdzogs par gnang /
ston mjug skyor lung du chos mang du gsungs /
dgun sprel lo sum cu rtsa drug pa'i zla ba bcu bar skyor lung du 'khor dag pa rnam brgyad dang dgus gzhung ko mdzad nas 'ol khar bya bral la byon /
dgun dpyid dpon slob thams cad kyis sangs rgyas so lnga'i sgo nas bsag sbyangs la 'bad res kyis /
rje 'dis sangs rgyas so lnga'i zhal yang yang gzigs /
rje btsun byams pa rin po che'i rgyan dang chos 'chad me tog gi sdong bu bsnams pa /
rin po che'i khril skyil krung can shin tu che ba /
sman bla bla gos ser po can dang /
byams pa rab byung cha byad snam sbyar gsol ba klu shing sdong po ril ba spyi blugs kyis mtshan pa 'dzin pa dang /
tshe dpag med rnams yang yang gzigs /
de dus gnas der bsag @# / /
sbyang dang sangs rgyas phal po che'i nang gi rgyal ba sras bcas kyi spyod pa thams cad la myong ba rnam dag glang chen pad mtshor spro ba lta bu skyes kyi bar du sbyangs /
de dus kyang 'jam dbyangs /
sangs rgyas so lnga /
byams pa /
sman bla| tshe dpag med rnams gzigs /
de dus bshad na snyam du dgongs pa la rje btsun gyis /
dmu rgod 'dul dka'i sems can 'di rnams la / /
bshad pas phan thogs chen po ga la zhig /
de bas dben pa bsten nas rtse gcig sgrubs / /
rang gzhan gnyis ka 'tsheng ba'i lam rnyed snyam / /
zhes gsungs /
de nas so bdun pa'i dbyar rdzing phyi'i byams pa dang mjal /
mchod pa dang smon lam rlabs chen mdzad /
de nas dgun dwags po sman lung /
rgya sog phur phebs /
thugs dam 'phel skabs /
rje btsun 'jam dbyangs gur gum gzhon nu'i mdog can nyi ma bye ba las gzi brjid che ba gcig la sangs rgyas byang sems dpag med kyis mtha' bskor ba nam mkha'i khams khyab pa gzigs /
yang rje btsun la 'phags pa yab sras lnga /
thogs med sku mched /
phyogs glang /
chos grags /
mchog gnyis /
lha dbang blo /
rgyan mkhan po /
ka ma la shI la /
a b+ha ya sogs paN+Di ta du ma dang /
in+d+ra bo d+hi /
sa ra ha /
lU bril nag gsum sogs grub chen brgyad cus bskor ba'i snang ba byung /
'di dag gi gzhung la brten nas phan brgya chen 'byung ba'i rten 'brel 'grig /
brgyad cu las /
rgya sog phur du rje btsun 'jam dbyangs la / /
sangs rgyas byang sems rgyan drug mchog gnyis dang / /
grub chen du mas bskor ba gzigs pa yis / /
legs tshogs rten 'brel 'grig pa'i tsong kha pa / /
zhes so / /
de nas yang gnas der bcom ldan 'das rdo rje 'jigs byed zhal phyag yongs rdzogs bskal pa'i me 'bar ba lta bu'i gzi brjid bzod par dka' ba gcig gzigs te 'od du zhu nas thim tshul gcig byung /
'di ni byin rlabs nye brgyud lha'i dbang bskur mchog gi de 'dra la mkhas pa rnams bzhed do / /
de nas 'jigs byed bdag 'jug ma chag par gnang /
'di la lung bstan sogs kyang yod /
brgyad cu las /
gnas der bzod par dka' ba'i gzi brjid can / /
rdo rje 'jigs byed zhal phyag rdzogs pa'i sku / /
zhal gzigs phyin chad nam yang 'chag med du / /
lam dus dbang bzhin nod pa'i tsong kha pa / /
zhes so / /
gnas der rdo bcal su sbyin sreg mdzad pa gangs chen po babs kyang nye 'khor du cung zad kyang ma babs pa kun gyis mthong /
yang gnas der de rjes su rje btsun gyi sku sngar lta bu la sangs rgyas byang sems paN grub mkha' khyab kyis bskor ba'i rje btsun gyi thugs ka nas ral gri'i yu ba zug cing /
rje'i thugs kar rtse mo zug pa la bdud rtsi dkar ser shin tu snum pa sprang dam dngul chu'i rgyun lta bu rje'i thugs kar babs /
sku gang /
zag med kyi bde ba bsam gyis mi khyab brgyas /
de dus ngo mkhyen mi mkhyen mtha' yas pa zhig kha gdangs pa'i khar mang du 'gro ba dang /
cung zad 'gro ba mang po dang /
mi 'gro ba yang gzigs pas /
rje'i gsung las /
ka ta ra yi grong khyer du / /
skyed mo'i tshal ni rnam par rgyas / /
bung ba mang @# / /
po de la rol / /
bdud rtsi mchog kyang 'thung bar snang / /
zhes brda tsam lung bstan du mdzad do / /
des na mang po zhes gsungs pas lam bskyed rdzogs dang /
bde stong gi ting nge 'dzin rnyed pa bzhugs dus dang /
phyis kyi mang po 'byung ba dang /
mchog kyang 'thung zhes pas mchog gi dngos grub brnyes pa yang re mang 'ong ba'i gsung dang /
kha gdangs ba ni lam rim gnyis dang bde stong la brtson pa dang /
ma thob pa dag kyang rmad byung bkod par thob pa'i rten 'brel gyi lung bstan yin tshul /
mkhas grub kyi rnam thar gzigs pa lnga ldan las /
mdo sngags kyi lam rim la 'bad pa dang smon lam rtse gcig byas pa der skye bar bshad pa lta bu ches mang ba go ba gal che ste /
tsong kha brgyad cu las /
de dus mkhyen dang mi mkhyen skye dgu'i tshogs / /
bdud rtsi 'dod pa dpag med snang ba las / /
'ga' yis ma thob la las cung zhig myong / /
phal cher tshim par gzigs pa'i tsong kha pa / /
zhes gsungs pa'i skye dgu'i tshogs dang dpag med snang ba zhes pas shin tu mang bar bstan cing /
phal cher tshim par zhes pas mang pos dngos grub 'thob par bshad pa yin te /
gsang ba'i bdag pos /
dga' ldan la bsnyad pa'i ming thogs /
khyed rang bzhugs pa dang 'dra ba'i rten 'brel yod /
de'i don gyis khyed rang gi gdul bya'i zhing du 'gyur ba dang /
sngon gyi smon lam gyi 'phen pa yod pa rnams la /
mdo sngags kyi gnang ma 'chug par go nas grol ba thob pa'i dgos pa khag che lags /
zhes dang /
lab sgron lung bstan las /
dge slong de dang thug pa'i sems can gang dag dmu rgod bod du bstan mthar skyes kyang don chen 'grub ba yin no / /
zhes dang /
mdo sde gdams ngag 'bogs pa las /
de la dad byed zhing der skye / /
zhing mchog de ni khyad par 'phags / /
zhes dang /
'jam dpal rtsa rgyud las /
dang por yi ge ba grags pa / /
nas /
srid pa gsum gyi mthar yang byed / /
sngags dang rgyud la mngon brtson pa'i / /
grags pa 'dzin par shes par bya / /
zhes dang /
la bsgron gyi lung bstan las /
khyad par bstan pa gsal byed dge slong mchog /
mtha' yas rgyud sde'i tshogs la mnga' brnyes pa'i / /
rgyud sde rgya mtsho'i dgongs pa'i bcud phyung nas / /
dri med gsung gi 'od zer rab tu rgyas pa yis / /
mtha' yas 'gro ba'i rmongs pa'i mun pa sel bar byed / /
bslab gsum sde snod gsum sogs gzhung lugs rnams / /
lhag par gsal bar byed cing don rnams mngon gyur nas / /
gdul byar gyur pa'i skal pa ldan rnams tshim par byed / /
ces gsungs pa lta bu shin tu mang ngo / /
kha cig de ltar ma shes par 'khrul ba'i lam du 'khyams pa smras so / /
gnas der de 'dra'i gzigs snang dang mngon par rtogs pa dpag med 'khrungs /
yang gnas der cho 'phrul gyi zhag bco lnga'i ring mchod pa rgya chen po bshams te /
mchod yul spyan 'dren pa'i 'dun pa shugs drag mdzad pa'i tshe /
shar phyogs kyi de bzhin gshegs pa thams cad rnam snang gi rnam pas til gyi gang bu ltar gang bar gzigs /
de bzhin du lho phyogs rin 'byung /
nub phyogs 'od @# / /
dpag med /
byang phyogs don grub /
dbus kyi steng du mi bskyod pas sngar ltar gang bar gzigs nas mchod pa bsam gyis mi khyab pa phul /
zhag bco lnga'i ring spyod lam dus su'ang gzigs par gyur to / /
dpyid 'ol kha rdzing phyir phebs /
rje btsun gyis zhig gsos kyis gsung /
dpon slob bcu gnyis kyi phyag rdzas gtor cha sogs gang yod la rin btab pas zho bcu gnyis las ma byung /
rnam sras la 'phrin las bcol bar dgongs kyang mar med pas /
btsun pa zhig gis mar grod pa gang phul /
sang nyin 'brog pas mar thud mang po phul cing /
de nas 'bul ba mang du byung /
skabs gzhan gyi tshe yang 'phrin las bcol bas de 'dra sha stag byung /
rtsi gzhal grub 'phral 'jam dbyangs zhing bkod kyi skya ris btab par| rab gnas mdzad pas ye shes pa thim pa'i snang ba byung /
mar me chung ngu zhig phul /
nyin zhag phyed gsum bzung /
thams cad grub nas 'jam dpal gsang ldan gyi dkyil 'khor bzhengs /
rab gnas rgyas pa'i sgo nas slob ma bcu lhag la dbang yang gnang /
rten rnams la gos dar gyi na bza' snyan shal /
logs bris zhal khebs /
rab ston dang bcas rgyas par mdzad pa'i dngos gzhi'i nyin nyi mtshang las lhag par thams cad gleng /
yang sangs rgyas so lnga'i sku 'bri bar brtsams pas /
sku mdog sogs lha bzos ma shes par zhus pas /
rje rang gis gsol ba btab pas /
zhal gzigs gnang rim bzhin 'di 'dra'i sku mdog gyis zhes bkod nas bris /
de'i tshe grub chen phyag rdor gyis sangs rgyas so lnga phebs pa /
gar 'byon zhus pas /
rdzing phyi'i rab gnas la 'byon gsungs pa'i tshes grangs kyang mthun par 'dug /
kha cig gis mkha' 'gros ri mo byed pa rmi lam du mthong /
de dus rje btsun byams pa'i bstod pa rin chen sgron me zhes bya ba byams par phyogs bcu'i sangs rgyas kyis dbang bskur tshul gyi bstod pa dang /
bde smon dang /
rang nyid kyi ma 'ongs pa'i sangs rgyas kyi zhing 'di 'dra 'grub pa'i smon lam gyis gsungs nas /
de gsum brtsams /
mkhan chen phyag rdor pa la phyag na rdo rjes lung bstan pa bzhin rje spyan 'dren gyi chab shog gis mtshams sbyar nas lho brag tu phebs par mdzad /
bra'o dgon par phyag phebs /
der mkhan chen phyag rdor ba yang bsu ba la byon pas /
rjes gsang bdag gtum po 'jigs pa gcig tu gzigs /
mkhan chen gyis rje 'di pa 'od kyi dra bas mdzes pa'i 'jam dbyangs gcig bzhengs nas phebs par gzigs shing /
me tog gi char dang 'ja' 'od kyi gur phyogs kun khyab par gyur /
de nub mkhan chen pa la bla ma'i rnal 'byor gcig gsan pas phyag rdor rje la thim par gnyis kas gzigs /
tho rangs gsang bdag gis mkhan chen la /
byams pa la bslab btus zhus gsung /
rje la bslab btus gsung dgos zhus pas /
gsang bdag gsung ngam gsungs nas mkhan chen dang dge 'dun thams cad la gsungs /
rin po che la grwa lnga'i dbang rjes gnang sogs dang /
rje nyid kyis mkhan chen la lam rim bka' babs gnyis kyi khrid dang /
phyag rdor khyung lnga /
'khor chen sogs snyan brgyud kyi @# / /
dbang gsan nas dngos su de dag gzigs shing byin gyis brlabs pas dgung lo zhe lnga'i sku gegs chen po yod pa 'khor chen gyi sgo nas bzlog par mdzad pa sogs sku drin cha gsung /
rgya gar du mi tra dzwo gi mjal bar phebs par dgongs pas /
mkhan chen la phyag rdor gyis rje phebs na ngo mtshar kyang 'khor la gnod pa dang /
de bas rdzing phyi'i rje btsun byams par rab byung gi rtags tshang ma dang bstod pa tshangs pa'i cod pan zhes pa phul na rten 'brel yod gsungs tshul dang /
rje la rje btsun gyis de ltar byas na dus phyis rab byung gi sde rnam par dag pa tshugs pa'i rten 'brel yod pas phul /
rgya gar la phyin na bgegs sngar ltar gsungs pas /
chos gos gsum /
gsil byed /
lhung bzed /
gding ba /
chu tshags sogs dang /
bstod pa tshangs pa'i cod pan ma rdzid phyi'i byams par bskur te gnyal du byon /
de nas gnyal lo ror zla ba lngar bzhugs /
dge bshes gro lung ba'i bstan rim chen mo spyan drangs te /
bsu pa mdzad /
mchod pa phul te gzigs pas /
rgyal ba'i gsung rab mdo sngags yod do cog gang zag gcig gi lam du da lta so skye'i dus nas nyams su len tshul dang /
lam gyi ngo bo grangs nges go rim rnams shing rta chen po gnyis ltar thugs nges cher 'khrungs /
der bstan rim tshar gcig gsungs /
gnyal bra gor du mkhan chen chos skyabs bzang po la 'dul mngon dbu ma sogs kyi lung dang /
shar ba'i lam rim /
be bum sngon po rtsa 'grel /
spyod 'jug blo sbyong sogs bka' gdams gzhung ba'i mdo sngags kyi gdams ngag mang po rdzogs par gsan /
gnyal smad gsal rje gangs kyi yar 'dren du dbyar gcig rje btsun gyis zhal gzigs /
rgya gar gyi paN+Di ta gcig gi gzhung la brten nas dbu ma'i lta ba rtogs par lung bstan /
rgyal chen rnam sras zhal gzigs par yang bshad do / /
de nas dpon slob sum cu tsa rim chen la byon /
ri khrod gzigs shing /
bde mchog gi bdag 'jug sogs mdzad /
ngo mtshar ba'i ltas mang du byung /
tsa ri nas gnyal du byon pa'i mo la'i la rtsar zhag bzhugs dus /
rje btsun byams mgon gyi sku shin tu che ba lhun po ltar brjid cing 'bar ba zhig gis /
rigs kyi bu khyod kyis sangs rgyas 'jig rten du byon pa 'dra ba zhig 'ong bar shes par byos shig ces seng+ge'i sgras dpugs dbyung ba ni /
gsang bdag gis mkhan chen la sangs rgyas 'jig rten du byon pa 'dra ba'i ring lugs 'od /
zhes dang /
lab sgron gyis /
sangs rgyas wa ra NA sir phebs nus chos 'khor bskor ba lta bu 'ong par gsungs pa rnams mthun zhing /
de ni rang bzhin brjod pa kho nar byung /
gnyal smad seng ge'i rdzong du rgyun du sbyor drug sogs la dpyad pas mi 'khrul pa'i nges pa rnyed cing rdo rje'i tshig spram mdzad /
dus 'khor dpa' cig gser gyi mdog can gyi gzigs snang nang mar byung zhing /
nub gcig man la lam du /
khyod kyis dus kyi 'khor lo 'di la rgyal po zla ba bzang po 'dra ba gcig 'ong ba yod do / /
zhes gsungs so / /
gnyal smad du bzhugs dus dbyangs can ma'i gsung @# / /
gis| dgung lo lnga bcu rtsa bdun thub /
de bar rang gzhan gyi don dpag med 'grub gsung bar /
rjes rnam par rgyal ma sogs la bsnyen pas de las ring mi thub bam zhus pas /
de thams cad sngon gyi smon lam gyi shugs dang /
shes rab la 'dun pas sku tshe la de tsam ma phan gsung /
rtogs ldan pas 'jam dbyangs la dris pas /
da phan chad bar chad bzlog thabs dang sku tshe'i rten 'brel bsgrig na dka' se ba la zlog nus gsung ngo / /
gnyal smad seng go rdzong der bzhugs dus rje btsun gyi zhal gzigs khyad par can byung nas lam gyi ngo bo grangs nges /
khyad par zhi lhag gi gnad rnams zhus pas /
da nged la yang yang 'dri mi dgos /
gzhung chen po rnams la zhib par dpyod /
nged kyi bstan pa dang mthun pa sha stag 'ong /
mi mthun pa re tsam byung na 'dor spus gdams ngag tu 'dod pa rnams la 'bab kyi gzhung chen po rnams 'dor du mi rung ngo / /
zhes gsungs /
da phyin chad sgo gsum gyi mdzad pa thams cad gzhan don kho nar gyis gsungs nas de bzhin mdzad /
de nas gnyal smad gser phye 'bum pa la mchod pa rgya chen po phul /
rje btsun gyis gsungs nas rab byung gi rtags yongs rdzogs rung chu 'debs pa yan chad /
phyag len phra mo rnams nas kyis gsung /
rjes dus kyi dbang gis bsgrub pa dka' /
gzhan gyi blo ngor mi ldan pa'i rgyu mtshan nan cher zhus na'ang /
rje btsun gyis mi gsan par gyis gsungs nas /
dpon slob thams cad kyis chos gos gsum gding ba sogs dras drub dang /
lhung bzed sogs 'chang ba mdzad pas /
'dul ba 'dzin pa'i stan pas sa kun khyab cing /
de nas bzung ste cha lugs phun sum tshogs pas sa thams cad gang bar gyur to / /
de nas dpyid gnyal gyi spang chung du bzhugs /
dge 'dun mang por chos sna tshogs dang /
grong ba'i skye bo dpag med skyabs 'gro dang /
rje rang gis thog ma mdzad nas tshwa tshwa 'bum ther mang po btab cing phyis kyang bsgrub pa'i dge bkod mdzad pa da lta'ang yod /
de nas gnyal stod ra grong du dbyar bzhugs mdzad /
sras kyi thu bo rigs ldan pad dkar gyi rnam 'phrul rgyal tshab rin po ches de dus mjal /
rnam 'grel gyi lam bsgrigs 'khor la gsungs pa gsan pas thugs dad cher 'khrungs /
zhal bzhugs kyi bar du mi 'bral bar zhabs spyi bor blangs chog bar phyag byas te bshum nas zhus pas gnang ba byin /
de nas gnyal sde bzhi 'dus pa'i chos 'khor gnyal lung ra chen por grags pa btsugs shing /
phyis kyang bsgrub par gnang bas deng sang bar du dar bar yod /
de ltar gnyal phyogs kyi bstan don mdzad nas| 'o de gung rgyal gyi lha zhol dwags po lha sdings su bzhugs /
chos mang du gsungs /
bla ma dang yi dam dbyer med la gsol ba drag tu btab bas nub cig /
'phags pa yab sras lngas rang bzhin yod med la bgro ba mdzad pa'i nang nas sangs rgyas bskyangs yin zer ba'i paN+Di ta sngo bsangs sku bong che ba gcig dbu sngas la byon nas rgya dpe zhig phyag na bzung nas byin gyis brlabs pa'i mtshan ma rmis /
phyi nyin bud+ha ba li ta gzigs pas thal rang gi dgag bya'i khyad sogs la nges pa @# / /
rnyed| mtshan 'dzin gyi dmigs gtad thams cad zhig cing ston pa la shes nas dad pa thob pa'i shugs kyis rten 'brel bstod pa mdzad /
phyin chad rjes 'jug dag gis kyang 'grel pa der gzigs na rten 'brel yod gsung ngo / /
de nas ston 'ol kha'i 'gar phug tu byon /
'ol kha'i dge 'dun rnams la chos gsungs /
de nas g.ye'i te'u rar byon /
dbyar bzhugs /
g.ye'i dge 'dun rnams la chos mang du gsungs /
de nas 'ol kha'i brag gdong du dgun bzhugs /
de nas rdzing phyi'i jo bo la cho 'phrul gyi dus mchod la dgongs nas zhag bco lnga'i ring mchod pa rgya che zhing bkod pa mdzas par bshams te bstan pa dang sems can gyi don du 'phral yun gyi phan bde rgyas pa'i smon lam dang mchod yul spyan 'dren gyi thugs 'dun drag po mdzad pas nam mkha'i khams thams cad rgyal ba rigs lngas til gyis gang bu ltar gang ba gzigs shing /
zhag nyi shu'i bar du rjes thob spyod lam rnam bzhi'i dus thams cad du gzigs pas phyogs bcu'i sems can mtha' yas pa'i thar pa dang thams cad mkhyen pa'i lam chen phye bar mngon /
dpyid rgyal tshab rje sogs la chos mang du gsungs so / /
de nas nyang phyogs pas gsol ba btab pas /
nyang po ma dang mdo'i dgon par phebs /
'phrang la byon nas dbu zhwa chu la lhung bas chu rgyud 'dir nga'i bstan pa chu bo'i rgyun bzhin 'ong /
zhwa gang du chags pa der dbu ma'i bshad srol 'byung zhes nyang po sang sang gi dgon gnas lung bstan pa ltar nyang po sang sang sgang theg chen chos 'khor gling byung ngo / /
dbyar bzhugs mdzad /
de'i dge 'dun la chos mang du gsungs shing /
skye bo'i tshogs la skyabs 'gro sogs kyis phan btags /
de nas dpon nam bzang gis kyang chos zhus shing /
gsang phu'i gdan sa pa dkon mchog tshul khrims kyis ngo chen dang /
jo bo mjal bar bzhed nas ston skyid shod du phebs /
po ta lar bzhugs /
gsang bde gung gsum gyi gdan sa pa rnams kyis thog drangs /
sde snod 'dzin pa brgya phrag du ma la /
dbu ma snang ba /
'dul ba /
lam rim sogs gsungs /
brgyad cu las /
skye dgu'i phan bde'i rtsa ba sdom pa gsum / /
len cing srung dang nyams na 'chos pa'i tshul / /
ming tsam snang yang phal cher nyams pa'i tshe / /
phyogs 'dir gsar 'dzugs mdzad pa'i tsong kha pa / /
zhes gsungs pa ltar /
de'i phyi res sos ka dga' nga gdong du byon /
sngags byang sems kyi bslab bya dang de bsrung dgos tshul yang yang gsungs /
chos mjug la red mda' ba dpon g.yog nyung 'dus phebs /
rje dpon slob ches mang bas ser 'phreng byas bsus /
rjes phyag gnang /
red mda' bas kyang phyag mdzad /
rjes ma gnang gsungs nas phyag bzlog /
bsnyen bkur zhabs tog gya nom dang bcas yab sras gnyis kas chos gsungs /
de nas yab sras gnyis dben par dgyes pas jo bo yab sras kyis bsngags pa'i bka' gdams kyi chu mgo gzigs bzhed nas /
sde snod 'dzin pa mang po'i tshogs dang lhan cig r+wa bsgreng la phebs /
rje rin po ches dbus mtha' /
mdo sde rgyan /
nyan sa sogs gung bsgrigs pa'i zhi gnas @# / /
gsungs shing sgom du bcug pas mang po la zhi gnas khyad par can skyes /
red mda' pas kyang rje la rtsa she dang sgron gsal tshar re mngon chung bar gsan cing /
phan tshun mdo sngags la bka' mchid mang du mdzad /
de nas 'bri gung nas nar mar gdan drangs pas /
dpyid 'bri gung du /
spyan snga la chos drug dang phyag chen lhan cig skyes sbyor sogs gsan cing /
dge 'dun la chos mang du gsungs /
de nas dbyar ar byang chub chen po ye shes kyi gtsug lag khang gnam rtsibs steng du /
lo chen skyabs mchog dang chos rje rnam gsum gyis thog drangs /
dge 'dun drug brgya lhag tsam gyis dbyar gnas mdzad nas chos rje rnam gsum kas 'dul ba re gsungs shing /
gzhi bcu bdun dang rnam 'byed las gsungs pa'i ltung ba rnams la bshags pa dang /
byin rlabs dang spang ba sngon btang gi bshags pa sogs dang /
yo byad byin rlabs /
rung khang gcod pa /
nub lhag bsrung ba sogs phyag len la btab pas /
rgyal bstan gyi rtsa ba cher rgyas shing 'phel bar gnang ngo / /
dbu tshad sogs kyi chos 'khor bskor /
de nas rje btsun gtsang la bteg /
chos rje gnyis 'khor dang bcas r+wa sgreng du phebs /
brag seng+ge'i zhol du dben gnas btab /
dgon pa gong du /
jo bo'i sku 'dra dbu yon ma'i mdun du gsol ba btab pas /
ston pa nas mkhan chen phyag rdor bar gyi thams cad zhal gzigs /
jo bos rje'i dbu la phyag bzhag nas bstan pa la bya ba kyis dang /
byang chub sgrub pa dang sems can gyi don byed pa'i grogs bdag gis bya /
zhes gsungs pa dang /
mkhas grub chen po du mas gsol ba btab pa'i ngor /
rgyal ba'i gsung rab thams cad gdan thog gcig tu nyams su len pa'i byang chub lam rim brtsams te /
de dus lhag mthong gis mi phan nam snyam pas /
rje btsun 'jam dbyangs zhal gzigs nas rtsom dang gzhan phan 'bring 'ong gsungs nas brtsams pas lha dang mi thams cad chos kyis ngo mtshar byas /
de dus thang lha dang /
zhog lha rgyugs po sogs dbus phyogs kyi gzhi bdag dkar phyogs la dga' ba du mas rjes su 'dzin par zhus pas bsngo ba'i skabs kyi lam rim las /
lam bzang bsgrub pa'i mthun rkyen sgrub byed cing / /
'gal rkyen sel byed mi dang mi min kun / /
tshe rabs kun tu rgyal bas bsngags pa yi / /
rnam dag lam dang 'bral bar ma gyur cig /
ces gsungs so / /
de nas lo chen gyis lam rim bsnams nas gtsang la phebs /
rje 'dis dbyar dgun chos thog gnyis tsam bzhugs /
sde snod 'dzin pa mang por lam rim gsungs /
cho 'phrul mchod par smon lam rlabs chen dang /
khyad par mngon rtogs rgyan mdo dang sbyar ba'i bshad pa rgyas par gsungs nas rdzogs dus mchod pa rgyas ba zhig gyis gsungs nas /
gzhan rnams kyis rkong bu dag blangs tshar bas /
rgyal tshab kyis ka to ra chen po gcig tu sdong bu 'das tsam gyi mar me gcig byas pas mar me thams cad la gzigs te thams cad ka to rar blug gsungs nas de dag la dka' bcu pas zin bris kyis la TIk+ka gcig rtsom zhes gnang ba byin cing don gyis rgyal tshab tu dbang bskur /
zhes gsungs /
de nas lhas @# / /
dgen gsar du /
blo gsal du mar tshad ma rnam 'grel gyi gzhung don thams cad lam du bsgrigs pa gsungs pas thar lam tshol byed kyi sgron me 'di kho nar lha mi kun gyis go bar gyur /
de nas mi dbang grags pa rgyal mtshan pas spyan drangs /
'o na bde chen steng du phebs /
sde snod 'dzin pa brgya phrag du ma dang bcas pas dbyar bzhes /
lam rim gyi khrid dang dbu tshad sogs mang du gsungs /
de nas 'od gung rgyal gyi lha zhol byams gling du phebs /
lam rim dang bskyed rdzogs kyi chos gsungs /
dpon slob rnams sku mtshams bsdams shing thugs dam lhur mdzad pas /
'di nas rje 'di bde stong dang ting nge 'dzin la mnyam par bzhag dus bya byed 'gro 'ong mi gzigs pa'i mnyam bzhag brtan po brnyes tshul mdzad /
rje btsun 'jam dbyangs kyis slob dpon klu byang gi rnam bzhag rim pa'i rnam bshad rtsom /
phan thogs chen po 'ong gsungs te bskul bas 'phral du mdzad /
'di dus gsang 'dus rim lnga'i gnad don rtogs nas lo bcu song ba yin snang /
sngon rgya sog phur 'di dag gzhung la brten nas phan pa rgya chen po 'ong gsungs pa'i byin rlabs kyis bskul bas spyan snga sogs dam pa du mas gsol ba btab /
rgyud sde bzhi'i lam thams cad nyams su len tshul gyi gsang sngags lam rim brtsams par mdzad /
brgyad cu las /
gsang sngags rgyud sde bzhi yi brjod bya'i don / /
legs par bsdus nas nyams su len pa'i tshul / /
rdo rje 'chang gi lam gyi rim pa yis / /
skal ldan smin grol mdzad pa'i tsong kha pa / /
zhes so / /
de'i tshe rtsub ltas ci rigs byung bas bcom ldan 'das rdo rje 'jigs byed dpa' cig gi sgrub thabs bdud las rnam rgyal /
sbyin sreg dngos grub rgya mtsho rtsom par mdzad /
bzlog pa sogs mdzad pas tshegs med par bar chad log /
thugs dam shin tu 'phel lo / /
lo gnyis bzhugs /
lung pa de la gsang sngags nang du grags so / /
de nas byang chub lung du dgun bzhugs par mdzad /
sngags mtshan nyid kyi sde snod 'dzin pa brgya phrag du mar gsang sngags lam rim gsungs /
de nas sos ka skyid shod du phebs /
se ra chos sdings su dbyar bzhes /
ye shes mgon po phyag drug pa'i zhal gzigs shing /
de nas 'bral med du srung ma mdzad par bshad /
sras kyi mchog rigs ldan grags pa'i rnam 'phrul mkhas grub thams cad mkhyen pas kyang de dus mjal /
sku mtshams bsdams par mdzad /
gcig pu la rdo rje 'jigs byed kyi rdul tshon du dbang bskur mdzad de /
gsang 'dus rim lnga dang ma rgyud kyi rdzogs rim mkhas grub thams cad mkhyen pa 'ba' zhig la gsungs /
dbu ma rtsa she'i rnam bshad brtsams /
dka' gnas zhig tu bla ma dang rje btsun 'jam dbyangs la gsol pa btab pas yum gyi mdo'i stong nyid nyi shu'i 'gres rkang gser btso ma'i mdog can nam mkhar 'khrigs pa gzigs pa yang yang byung /
dogs pa lhag med du rtogs nas legs bshad snying po brtsams /
de'i tshe tA ming rgyal pos gdan 'dren du tA zhin bzhi 'ongs pas 'bul ba zhabs tog phul /
rgyu mtshan 'bul mi byams chen chos rjes gnang /
de nas gsang bde dga' skyor zul gsum gyi gdan sa ba thang sag pa sogs @# / /
bshes gnyen drug brgya lhag par se rar rtsa she dang /
drang nges rnam 'byed /
nga zhi brgya pa /
sngags rim /
rtsa ltung /
bla ma lnga bcu pa sogs bshad /
lam rim gyi khrid dang /
dbyar bzhes dang /
lo gnyis bzhugs /
de nas mi dbang grags rgyan gyis spyan drangs /
skyi smad grum bu lung du phyag bteg /
bshes gnyen lnga brgya re phyag phyir 'brangs pa dang /
phyogs nas 'dus pa dang bcas stong lhag par dgun bzhugs /
lam rim dang lU i pa'i sgrub thabs dang /
dpyid kyi thig le gsungs /
de nas byi lo'i ston tsam nas bka' chems bka' khol ma las /
de la bsnyen bkur cher mdzad /
ces gsungs pa ltar /
lha sa'i smon lam gyi sngon du /
zhig gsos /
ldeb ris gso ba /
bris 'bur thams cad la gser shog dang tshon byugs /
na bza' 'tshems pa dang ba dan bzo ba sogs byas pa /
de nas mdo sde gdams ngag 'bog pa'i bstan pa dwangs snyigs 'byed pa'i le'u zur du bsgyur ba las /
blo bzang zhes bya'i skyes bu 'byung / /
'khor ni rnam bzhi rab bsdus nas / /
chos spyod bcu yi rgyun 'dzugs shing / /
zhes sogs kyi lung bstan ltar /
byi lo zla ba bcu gnyis pa'i smad la lha sar phebs /
gnam gang gi nyin snyan gsan 'beb pa'i mchod pa mdzad nas mi re la mar lha sa'i srang nyag bzhi tsam re dang /
ja dkar zho drug cu rtsa bgrang gi mang ja mdzad /
dge 'dun khri r+wa can 'dus /
tshes gcig nas bco lnga'i bar jo bo rin po cher dbu rgyan rigs lnga gser gar blugs las grub pa /
rin po che khyad 'phags du ma'i phra rgyan rmad du byung ba dang /
jo bo mi bskyod pa dang bcu gcig zhal la dngul gar blugs kyi dbu rgyan khyad 'phags phul te bstan pa dang sems can gyi phan bde rgyas shing yun ring ba dang thams cad bla med byang chub la 'gong par mdzad pa lung bstan du ma dang mthun te /
'jam dpal rtsa rgyud las /
thams cad byang chub lung bstan te / /
nga yi byang chub mchog thob 'gyur / /
zhes dang /
gdams ngag 'bogs pa las /
lha khang ka ba shing lo can / /
nga yi sku gzugs rnam gnyis la / /
dbu rgyan 'bul zhing mchod pa byed / /
ston pa'i mdo bzhin gsung sgrogs shing / /
nga la gsol ba rab btab nas / /
bstan pa lo stong bar du gnas / /
zhes gsungs so / /
de nas jo bo'i mdun du /
dngul gyi lhung bzed che tshad de'i khar dngul gyi maN+Dal dang| jo zhal gsum la nyin re bzhin zhal gser dang /
tshes brgyad dang bco lnga la sku yongs la gser chab dang /
jo bo rnam gnyis /
thub pa gangs chen mtsho sogs sprul sku'i 'bur dod thams cad la bla gos dang snam sbyar /
sems dpa' dang khro bo rnams la stod g.yogs dang smad g.yogs /
mdo mang po ltar gtsug lag khang che chung rnams kyi tog dang bya 'dabs dang rtse zur phan tshun thi gus sbrel ba la ba dan dang /
rnga yab dang /
dril bu bar ma chad pas spras pa /
phyi skor chen po'i phyi rol nas shing shin tu ring nga bco lngar ba dan bco lnga phyogs skyong bco lnga'i sku'i tog byas pa dang /
de'i 'og tu sngags bris pa rang rang gi kha dog can rang rang gi phyogs su btsugs nas /
nub re bzhin de dag gi rtsa ba'i gtor stegs khar phyogs gtor dang /
de dag @# / /
gi bar bar du gdugs dkar gyi rgyal mtshan la sogs pa rang rang gi cho ga bzhin du btsugs shing /
sher mdo ltar ba dan rnams kyi bar du thi gus sprel bar 'phan dang /
rnga yab dang /
dril bu la sogs pa bar ma chad pas spras pa /
khyams nang ma yan chad la dkar me bzhi brgya tsam dang /
sher mdo ltar phyi nang bar gsum gyi khor khor yug tu mar me'i phreng ba par bskor la brgya lhag dang /
phyi skor la rdo ring gi 'gram g.yas g.yon jo bo'i zhal drang thad du /
kong bu chen po phyogs re la 'dom gsum gsum yod pa'i dkar me chen po dang /
phyi skor la khog ma che ba sdong bu lag pa tsam pa mda' tshad kyi mar mes phyi skor 'khor ba dang /
de bzhin du ra mo che sogs dang /
nang gi khyams phyi ma'i ka tshar grangs dang /
yon chab brgya phrag brgal ba kha che bre du ma nyin re bzhin btab pa /
spos kyi rings bu mi 'dra ba du ma bsregs pa'i dud pa skor lam khyab cing /
bar snang la sprin bzhin 'khod /
skor lam tshun spos chus chag chag btab /
zhal zas mda' tshad lhag ba mar gyi rgyal srid sna bdun sogs kyis spras pa brgya rtsa brgyad re nyin re bzhin du dang /
rdo ring g.yas g.yon du sa stegs la rtsam khal bzhi brgya re las byas pa'i lha bshos chen po rgyan dpag med kyis spras pa la ba dan gyis brgyan pa re byas /
gzhan yang gye re man phreng nas gter du bzhes pa'i dngul dam rta mgo ma sogs phul cing /
mchod yul mchod rdzas mchod byed thams cad bde stong gi rgyas btab ste phul pa'i tshe nam mkha'i dbyings thams cad rigs lnga'i de bzhin gshegs pa'i tshogs kyis til gang ltar gang ba dang /
ltung bshags 'don dus su sangs rgyas re re'i sku'i 'od kyis nam mkha' khengs tsam gyi tshul du rim pas nam mkhar sangs rgyas so lnga byon cing /
sman bla bder gshegs bdun /
byams pa /
tshe dpag med /
sgrol ma /
gdugs dkar /
dbyangs can ma rnams byon pa dang /
grub chen brgyad cu ni ku cor gyis gsungs /
rje rang gi dbu'i steng na rigs gsum mgon po dkar phyogs kyi chos skyong phal cher yang yod par mkhan chen phyag rdor pa'i gsung las so / /
de dus ku cor ba lha sa'i rags khar mtshams byas yod pa khrol nas phyin pas glang chen gdong nas sha ba ri dang 'phrad cing /
grub chen brgyad cu smon lam la phebs pa dang /
nam gung grub chen brgyad cus skor ba dang smon lam byed pa /
lha klus bskor ba mthong tshul yang de'i rnam thar las gsungs /
de'i tshe skya ser gyi skor ba rgyun mi 'chad do / /
bud med gcig gis gtsug lag khang la 'khyud nas me bsrung ba rmis pa ltar rkong bu rgya mtsho nas me lce cher mched pa gtsug lag khang 'jigs pa lta bu'ang rje rang nyid kyi dmigs pas myur du zhi ba dang /
skye po mtha' yas pa skor lam nas nam mkha' la 'gro ba gar 'gro byas pas /
nged cag jo bo la mchod pas tsha dag pa'i 'jig rten du 'gro zer ba rmis shing| jo bo'i mdun du rjes mar me /
zan sgril /
rmi lam brtag pa gsum gyis dgon gnas brtag pas dga' ldan bzang pa'i rtags byung /
dga' ldan la phebs /
zhabs kyis bcag /
rgyal tshab dang 'dul 'dzin sogs kyis dang por gzhi @# / /
brtag pa dang /
brtags nas dge 'dun la gsol ba dang /
de nas dge 'dun gyis gnang ba sbyin pa dang /
lag gi bla bsko ba dang /
rdo btegs pa'i mtha' las byung ba'i rung khang gcod pa dang /
khang pa'i tshad las lhag par mi brtsig pa sogs kyi phyag len dag ther can mdzad de /
'jam dpal rtsa rgyud las /
dus kyi tha ma de la ni / /
sems can kun la mchog sbyin byed / /
'jig rten nga ni mya ngan 'das / /
sa yi steng 'di stongs gyur na / /
khyod nyid byis pa'i gzugs kyis ni / /
sangs rgyas mdzad pa byed par 'gyur / /
de tshe dgon chen rab dga' ba / /
kha ba can nang yod pa yin / /
zhes gsal bar lung bstan pas /
khyod ni rje btsun /
byis pa ni so skye'i tshul bzung ba /
sangs rgyas mdzad pa byed pa ni sangs rgyas 'dra ba 'ong pa ste /
lab sgron gyi rnam bshad chen mo las /
rgyal khrims 'chug pa'i dus su sangs rgyas kyi bstags pa gsal bar byed pa'i dge slong gcig 'byung byas pa de /
da ltar bshad pa'i dge slong grags pa'i mtshan thogs pa 'di yin te /
dge slong des bstan pa 'chol ba mang du 'byung ba rnams tshar bcad cing /
yang dag pa'i don dang ldan pa rnam dag gi khrims srol btod pa ni 'dzam bu gling du thub pas chos 'khor bskor ba dang /
snyigs dus bod du dge slong grags pa'i mtshan can byung nas chos srol btod pa ni mtshungs te /
zhes dang /
mdo sde gdams ngag 'bogs pa las / /
'bri dang ldan gyi sa mtshams su / /
dga' zhes bya ba'i dgon pa 'debs / /
blo bzang zhes bya'i skyes bu 'byung / /
zhes dang /
gsang bdag gis /
dbang bskur ri yi 'dabs dag tu / /
btsun mo lding gi ngos phyogs su / /
dge 'dun dpag med 'du bar gyur / /
ri ni gang yin 'jam dpal 'chad / /
mnga' ris byang khams kun gyi skyabs / /
phyogs bcur sde dgon rgyas par 'gyur / /
zhes pa lta bu mang /
de'i tshe 'ol kha bsam gtan gling du bzhugs /
chos mang du gsungs /
gnyal ra grong mkhan po'i dgongs rdzogs kyi 'bul ba gser zho stong /
dngul sogs kyi 'bul ba bzhes /
gnas der ston mtshams bcad /
bla ma dang yi dam 'jam dbyangs dbyer med la gsol ba drag tu btab /
gsal sgron gyi zin bris btab dus kyi ltas ngo mtshar byung tshul rnam thar gyi go rim ni /
rje rang gis /
byA g+h+ra'i gong gi tsan+t+ra ni /
sogs kyi don /
glang lo'i zla ba bcu gnyis pa'i tshes gsum la /
'jam dbyangs lha bcu dgu'i dkyil 'khor yongs rdzogs dngos su snang ba'i g.yas g.yon du byams pa dang 'jam dbyangs bgro ba mdzad pa gnyis kyang snang /
dkyil 'khor gyi gtso bo rgyan bzang po sna tshogs pas spras pas rin po che'i bum pa chus gang ba dar bzang po sna tshogs kyi mgul dkris can rje la ster rtsis kyi phyag brkyangs /
bum chu 'di jo bo chen po a ti sha snye thang gi skyi chu'i 'gram na bzhugs dus /
rje btsun 'jam dbyangs dang rje btsun byams pa gnyis sku gsum dang gcig gang yin la chos kyi bgro ba mdzad pa'i chu 'dres pa'i chu yin /
'di jo bo nas bzung ste /
de'i bar la lo sum brgya dang bcu song /
de bar ster sam rnyed /
da khyod la ster ba yin no gsungs pa rmis /
jo bo'i thugs la mnga' ba'i sku gsum ngo bo @# / /
gcig dang tha dad tshul gsang 'dus kyi sku gsung thugs gcig tha dad tshul bzhin mkhyen dgos pa khyod bar du ma rtog ces lung bstan pa ste /
gsang 'dus kyi sgyu lus dang /
zung du 'jug tshul ma rtogs par du /
sangs rgyas kyi sku gsum dang sku gsung thugs ji lta ba bzhin mi rtogs bas gsang 'dus yod med kyis bstan pa yod med du gsungs pa'ang de yin no / /
de dus bde mchog gi zhal thang dang tshes bcu'i mchod pa'i rdzas bkod nas shing zan gtong ba yin zer ba'i yi ge gcig mthong ba rmis /
de nas tshes bzhi'i nub mo rin po che sna tshogs pas spras pa'i khri zhig gi steng na /
thams cad mkhyen pa bu ston rin po che yin zer ba'i bla ma gcig bzhugs pa des /
gsang 'dus rtsa rgyud kyi glegs bam gcig gnang nas 'di'i bdag po gyis shig gsungs ba mjug nas cung zad ma tshang ngam snyam du gzigs bas thams cad tshang 'dug /
de nas phyag gnyis kyis glegs bam de blangs /
hUM badzra uta tiSh+tha zhes pa'i sngags phyag rgyas lan gsum dbu'i steng du bteg /
khar sang nub sngon ma la bum pa chus bkang ba ster rtsis byed pa'ang 'di'i ltas yin par 'dug dgongs pa byung /
tshes lnga bar mar pa'i thugs bcud bsre 'pho'i skor mang du yod par thugs nges byung ngo / /
tshes drug la chos longs sprul gsum gyi bsre ba skor dgu 'phags pa yab sras dang rgyud kyi dgongs par nges pa sngon med rmad byung brnyes /
tshes bdun par rtogs bsre ste spyod bsdus gzigs pas gnyid dang rmi lam gyi bsre ba'i skor yang gsal bor yod pa gzigs bas nges pa shin tu mang po rnyed /
nub sngon mar bde mchog gi rten brten pa'i dkyil 'khor gyi bris sku zhig gi 'og na bde mchog gi tshes bcu byed pa'i bkod pa bris pa dang /
de'i 'og na shing zan gtong ba yin zer ba'ang /
bde mchog dus phyis shi ba lta bur gyur pa rjes gsal bar byed pa /
mi shi ba'i rjes su shid zan gtong ba lta bu yin zer ba de dus nub bdun par go zhes pa'o / /
de nas stag lo zla ba gnyis pa'i tshes lnga la dga' ldan du phebs /
lam rim /
sgron gsal /
rim lnga'i khrid dang bcas pa /
mngon pa kun btus /
sa sde /
tshad ma'i dka' gnas kyang mang du gsungs /
lha me bzhis zhus /
ye shes rdo rje kun btus gnyis kyi TIk+ka mdzad /
de'i phyi lo rim lnga gsal ba'i sgron me dang /
gdan rdzogs kyi khrid yig gnyis mdzad /
de nas nga lnga pa yos lo'i dgun stod la /
rje rang gis gtso mdzad sum cu rtsa grangs kyis sku tshe 'phel ba dang bar chad bzlog thabs la rdo rje 'jigs byed kyi rgyas pa'i 'khrul 'khor mang du mdzad cing /
snga dro byams bzhugs na bza' ser po sogs rgyas pa'i bzlas bsgom dang /
phyi dro drag chas bzhugs stangs sogs kyis phyir bzlog gi bzlas sgom yun ring mdzad pas /
sangs rgyas thams cad dang /
'jigs byed /
'khor chen /
sgrol ma /
gdugs dkar /
'jam dbyangs /
tshe dpag med sogs dang /
gtsug tor rnam rgyal /
'od zer can sogs gzigs /
rje'i zhal nas da dung lan mang byas na dga' rab yong ba e yin gsung /
'brug lo'i ston yang yang bshad pa e yong mi shes /
da lam rgyud sde bzhi'i gtso bo rnams kyi bshad pa re smon lam @# / /
yul du byed pa yin gsungs bar 'khor gyi thog ma rnams kyis gsol ba btab ste /
lo de'i zla ba brgyad pa'i tshes bdun nas rje dpon slob sum cu rtsa grangs mtshams byas /
sangs rgyas nam mkha' khyab tsam /
'jam dbyangs sogs gzigs /
de'i tshe lan gcig thugs dam la bzhugs pa'i steng gi sna rtse'i phyogs la /
a ba d+hu ti nas e waM gyi thag pa lta bu skyan ra ra 'ong ba zhig mnal lam du byung /
dus de nas thun mong ma yin pa'i zhi bde khyad par can lhan skyes kyi ting nge 'dzin skyes /
bde stong gi ting nge 'dzin /
rgyud las /
brtul zhugs med kyang 'grub par 'gyur / /
zhes dang /
thams cad 'dus pa'i tshul can no / /
sngags bzlas gtor ma'ang de nyid yin / /
zhes bsngags pa'i sangs rgyas lag gtong kyi zab lam zab pa bas kyang zab pa brnyes /
nga drug pa'i zla ba bcu gnyis pa'i tshes bcu gsum la yang sangs rgyas thams cad dang /
mchog gi dngos grub ster ba'i lha gsum /
bdud bzlog gi lha gnyis sogs gzigs shing mtshan ma brtan po gcig byung bas da 'bungs na dga' rab yong ba 'dra gsungs /
de'i nyer dgu la rtsa ba'i rdo rje slob ma bdun nang du btang ste /
bzlas bsgom la 'bad pas gnod byed bzhi'i gcig gis gdan sa 'di'i bla rabs bcu gsum du phyin chad mi gnod pa'i dam bca' byas /
de nas yang gzir bas rje sku khams cung mi bde ba zhig la bzhengs nas zhabs skor 'ga' mdzad nas bzhugs gdan la bzang po'i bzhugs stangs kyis bzhugs par ston pa shAkya'i rgyal po gser btso ma'i mdog can gzi brjid bye bar 'bar ba bdud 'dul gyi phyag rgya can cig gzigs te /
ting nge 'dzin gyis spyan drangs nas thim pas bdud thams cad zil gyis gnon pa la bag tsha ba med pa'i ting nge 'dzin brnyes /
de ma thag ye shes mgon po ngang phyag bzhi pa gur mgon chos rgyal rnam sras sogs gzigs pa'i nang nas ye shes mgon pos sna drangs /
chos kyi rgyal pos gnod byed kyi gtso bo'i mgrin pa bcings nas khrid /
gnod sbyin k+She tra pA las rgyab nas ded cing bsdigs bzhin du khyer 'ong ba'i mgo gri gug gis bcad nas /
rjes ting nge 'dzin gyi hom khung nang du bcug pa dang mnyam du /
phyi rol gyi nag phyogs gza' /
rgyal po /
klu /
sha za bzhi sde bcas dmag pham mo zhes pa'i sgra skad dud mo dang bros pa mdun gyi mang pos kyang gsan no / /
brgyad cu las /
de dus chos skyong mgon po 'khor bcas kyis / /
nad dang bar chad 'byung po bsgral ma thag /
phyi ru bdud sde dpung bcas pham mo zhes / /
sgra skad gzhan gyis thos pa'i tsong kha pa / /
zhes so / /
bros pa'i khrod nas yang gcig de ltar bcom pa gzigs /
de nas rim gyis bsnyun dwangs nas lha dang bcas pa'i mgon dam par gyur to / /
brgyad cu las /
khyad par gsang bdag 'khor lo chen po dang / /
khro bo'i dbang po rdo rje 'jigs byed gnyis / /
yang yang byon nas gsol ba btab pa bzhin / /
sku tshe'i bar chad sel ba'i tsong kha pa / /
zhes gsungs pa ltar /
de dus bar chad kyi mtshan ma re byung res kyis /
rje la bcom ldan 'das rdo rje 'jigs byed bzod par dka' ba dang /
'khor lo chen po sku rags la sbom pa /
@# / /
spyan 'bras nyi ma bye ba lta bu /
bskal pa'i me'i 'od can chen po /
tshangs pa'i 'jig rten du sleb pa lta bu gzigs res kyis myur du zhi 'gro zhing /
sangs rgyas byang sems nam mkha'i khams khyab pa /
gtsug tor rnam rgyal /
sgrol ma /
gdugs dkar /
'od zer can /
sman bla /
tshe dpag med kyi sku phal cher rgyun du byung /
ye shes mgon po /
gur mgon /
phyag bzhi pa /
rnam sras kyang nar mar /
khyad par du chos rgyal dang /
k+She tra pA la bran bzhin du sku dngos dang| phyag g.yog pa ci rigs pas 'phrin las g.yel med du sgrub po / /
de'i phyi lo nga brgyad par dbyar mi dbang grags rgyan gyis 'on gyi bkra shis do khar gdan drangs /
lung bstan gsang ba'i me long las /
padma'i ngad ldan gyi slob ma bde ba'i 'byung gnas 'di yang bod du dge ba la 'dun pa bzang po'i mtha' can gyi dge slong du gyur nas blo bzang grags pa'i bstan pa spel zhes sogs dang /
rje dge 'dun grub pa rang gis kyang /
dus deng nas byang chub snying po'i bar / /
mgon khyod kyi bstan pa 'dzin pa la / /
dus nam yang brtson pa bgyid bar smon / /
zhes sogs ltar /
rje'i sras kyi thu bo 'phrin las nam mkha' dang mnyam pa dge 'dun grub pas kyang de dus mjal /
sems dpa' chen po kun bzang ba dang /
shed seng gis thugs rab bsngags pa phul bas rjes kyang mjal mkhad nas thugs shin tu dgyes shing gsung chos thams cad kyang thob par mdzad do / /
zhes gnas rnying rin po ches gsungs /
de'i tshe sde snod 'dzin pa brgya phrag du ma la dbu tshad dang /
lam rim sogs gsungs shing /
gdan sa thel nas spyan snga rin po che dpon slob ri dge dang bcas pa dang /
rtse thar nas chos rje dang /
gzhung las pa bshes gnyen thams cad dang /
sne gdong nas gong ma chen po dpon blon mtha' dag chos kyis tshim nas dad pa'i spu long g.yo zhing /
thugs thag pa nas bsngags pa brjod pa tshangs dbyangs 'brug sgra ltar sgrogs shing /
bkra shis do kha mar grags pa'i sku byin rlabs can de yang de dus byung ba yin no / /
de nas dga' ldan du phebs /
bde mchog gi bskyed rim 'dod 'jo dang /
rdzogs rim che chung /
sgrub thabs rnams dang /
sgron gsal dag ther dang /
mchan /
bsdus don /
le'u so so'i mtha' dpyod rnams dang /
rgyud sde bzhi dang 'brel ba'i bshad pa mtha' dag dang gdams pa rgyun ma chad par gsungs /
mdo sngags kyi bstan pa nyin mo ltar gsal ba'i thugs rje chen po mdzad do / /
de dus snyun dwangs skabs /
'jam dbyangs gzi brjid rmad du byung ba zhig gi zhal nas da phyin chad bskyed rdzogs kyi rnal 'byor thugs nyams su bzhes pa la 'grub par mdzad na sngags bla med kyi rtogs pa khyad par can myur du 'khrungs shing /
slob ma skal ldan bdun la yang lam gyi rtogs pa khyad par can re skye bar 'gyur gsungs /
rjes nged khams ma snyoms pas rtogs ldan pa la dris gsungs nas dris pas /
rtogs ldan pas rje'i thugs rgyud la bde stong gi ye shes 'khrungs tshar /
phyi'i rkyen zhing skyes kyi pho nya rnams kyis kyang grogs mdzad /
lhag pa'i lhas kyang byin gyis rlobs pa'i rgyu tshogs rnams tshang zhing /
lam de myur du 'khrungs zhes rje btsun @# / /
gyis gsungs /
de'i tshul yang /
rtogs ldan pas mnal lam du rje'i mchod rten yin zer ba'i dkar yol gyi mdog lta bu phyag tshad shin tu rdzogs pa nor bu rin po che'i tog can /
rtse sprin gseb mthon por sleb pa la mkha' 'gro ma mang po rin po che'i dbu rgyan can rnams kyis /
rin po che'i bum pa bdud rtsi dkar bos bkang ba dpag med kyis khrus gsol ba dang /
de'i mthar 'bum pa mang po 'dug cing /
byang na mchod rten de'i seng khri dang mnyam pa bdun la khrus gsol ba dang /
mchod rten gcig gi go sa 'dug par bdud rtsi gsol zer bar da lta ma byung ba zer /
'bum pa rnams gsol zer bar /
da dung mi gsol /
'di dag 'chos dgos pas bcos nas gsol zer ba rmis /
rje btsun la rmi lam 'di zhus pas sngar ltar gsungs so / /
sgrub mchod sogs 'du khang du byas na dbang ma thob pas dkyil 'khor mthong ba'i dgag bya che bas sngags kyi sgrub khang 'gol ba gcig dgos gsungs nas /
lug lor yangs pa can gyi rmang btings /
khyams gtsang khang dang bcas par ka ba don gnyis ma'i gtsang khang du /
ston pa'i sku jo bo'i tshad las che ba thub pa tshul khrims mar grags pa'i phyin rlabs can dang /
gzhan yang byams tshe 'jigs 'jam bzhi'i gser sku dang /
rgyu dar 'dag gi 'jigs byed mtho bcu bdun pa bzhengs pa'i rtsa zhal rang byon dang /
thugs kar drod lcog sgong tsam pa dang /
steng gi gtsang khang du /
dpal gsang 'dus lha so gnyis kyi blos bslangs /
'khor lo bde mchog lU i pa drug cu re gnyis kyi blos bslangs /
dpal rdor dbyings kyi dkyil 'khor chen po'i blos bslangs rnams bzhengs dus phyag tshad sogs shA ri'i bu dang /
tshangs pa e Ta'i sogs ma yin par sdom 'byung rtsa 'grel dang /
gshin rje gshed dmar nag gi rgyud gsum bsdur nas bzhengs shing /
thams cad kyi rgyu'i byin rlab sogs dang /
blugs nas bzhengs pa'i lugs phud la bde mchog gi khaN+Da ka pA la yab yum 'ja' tshon ma byon la /
gang zag so so la mthong snang sna tshogs bcan byon nas rje rang gis kyang gsol 'debs byon legs ni /
he ru ka yi pho brang nas / /
'khor lo bde mchog yab yum ni / /
'gro ba'i bsod nams zhing mchog tu / /
thod pa'i dum bu yab yum gyis / /
sku la ngo mtshar ltas mang gis / /
brgyan pas 'dir ni byon pa legs / /
e ma ho bdag cag gdul bya rnams / /
shin tu tshogs bsags skal bar ldan / /
sogs gsungs /
bde mchog gsang 'dus rdor dbyings kyi gtso bo gsum rang byon byung /
bde mchog gi thugs kar drod rta rnga tsam yod par bshad cing /
rgyu dngul bre chen gnyis sogs las bzhengs so / /
de'i tshe bde mchog gi lha tshogs zhal gzigs shing /
nam mkha' nas mkha' 'gro ma'i tshogs kyis mchod pa dang bstod dbyangs byed pa thugs la bzung nas de'i tshul tshigs bcad ting 'dzin pir legs ma dang /
dpyid kyi rgyal mo'i klu dbyangs su bkug pa yin pas /
gsang ba'i rnam thar las /
bde mchog 'khor lo'i sgrub pa mdzad pa'i tshe / /
dkyil 'khor pa rnams mngon sum gsal bar gzigs / /
phyi nang gnas gsum mkha' 'gro'i tshogs rnams kyis / /
rdo rje'i glu @# / /
yi mchod pas dgyes par mdzad / /
ces dang /
bka' gdams chos 'byung las /
ting 'dzin pir legs ma la sogs pa'i mchod glu 'di yang gdangs dang bcas pa gtsug lag khang gi blos bslangs bzhengs dus /
lha mo rnams kyis 'then gyin 'dug pas gzigs pa yin par snang /
rje de da ltar sprul pa dpag tu med pas 'jig rten du rol pa yin no / /
zhes so / /
sogs sgras rgyud dbyangs 'di yang mkha' 'gros tshig mi thos pa'i dbyangs mang po byed pa gzigs nas bkug pa yin zhes rgyud rgan rnams kyi ngag rgyun du grags che pa da lta'i par du yod pa bden par mngon /
'di'i don gyis nyams len cher ma byung yang phyag len mnyams par byas pa byin rlabs shin tu myur ba de yin te /
sngon smon lam gnang dus sangs rgyas thams cad kyis byin gyis brlab par bshad pas so / /
gtsug lag khang rten bcas bya lor grub nas bya lo'i nang du rgyud sde dang mthun par rab gnas rgyas par mdzad pa'i nyin /
nam mkha' dwangs pa'i dkyil nas sgra chen po 'brug tsam zhig mchod khang du thim pa kun gyis thos shing /
de dus bde gsang gi rim lnga'i rnal 'byor pa 'ga' zhig gis /
rdo rje 'jigs byed nam mkha' gang ba tsam phyogs bzhi nas byung nas lder sku la thim pa gzigs gsungs /
de'i don gyis yul kun tu bkra shis par gyur to / /
khyi'i lo la sde snod 'dzin pa brgya phrag du ma phyogs tha dad nas byon pa dang gnyug ma'i dge 'dun dang bcas par dga' ldan nyid du /
chos kyi 'khor lo rgyun mi 'chad par bskor zhing gsang 'dus 'grel pa bzhi sbrags dang /
bshad rgyud 'ga' zhig dang /
rim lnga'i khrid rgyas pa /
dus 'khor sbyor drug gi khrid rgyas pa /
dus 'khor 'grel chen gyi bshad pa zhib mo dang /
gzhan yang dbu tshad /
bde mchog lam rim sogs gsungs /
de'i dbyar dang ston la yangs pa can gyi khyams kyi logs bris kyang grub /
'jug pa'i rnam bshad brtsams shing gsungs /
brgyad cu las /
stobs ldan phyag drug pa dang phyag bzhi pa / /
gur gyi mgon po rnam thos sras la sogs / /
bstan srung du mas rang rang gzugs bstan nas / /
'phrin las sna tshogs mdzad pa'i tsong kha pa / /
zhes gsungs pa ltar /
khyi lo'i dgun nam re gnyis pa'i dgun smad cig /
chos skyong 'di rnams la'ang gtor ma 'bul dus dbyangs kyi nga ro dang bcas na shin tu dgyes par 'jug pas 'di bzhin byed pa yin gsungs nas /
gshin rje chos kyi rgyal po spyan 'dren dang /
bstod cing bskul ba sogs kyi dbyangs bzhi mdzad /
de dus nub gcig 'ga' zhig gi mnal lam du /
gshin rje chos kyi rgyal po'i sku brjid cing che ba zhig pha tshad nas byon nas bstod pa'i dbyangs 'di ltar gyis la then cig gsungs nas /
kho rang gis 'then gyin 'dug pas sa dang ri po thams cad ber re re 'ong ba gcig rmis 'dug /
gzhan yang de 'dra'i rmis ltas 'ga' re la byung /
des na bstod pa'i dbyangs 'di la gshin rje'i dar dbyangs sam gshin rje'i then dbyangs zer ba'ang don 'di 'dra yin snyam /
de nas dbyangs slob pa rnams la gtor mam bshams par du dbyangs bya mi rung par 'dug pas ma byed gsungs /
skabs shig de'i rgyu mtshan ci zhig mchis zhus pas /
legs bzang bas mdzad pa'i gsang pa'i rnam thar @# / /
las| de'i rgyu mtshan ni chos kyi rgyal po 'di /
rje'i zhal snga nas rje btsun gyi bsnyen sgrub dang por mdzad pa'i dus nas /
thugs shin tu nye ba /
'khor 'gro 'ong byed pa rnams kyi skyel bsu /
khyad par du rje la snying thag pa nas gus pa rnams la lhag par 'go /
rje la zhabs drung na 'khod pa gang rung re'i gzugs su sprul nas snyan drung du shib shib kyi zhal ta zhus pa'i rnam pa mang po 'ongs /
gzims khang du phar 'gro tshur 'gro dang sku mdun sogs su bya byed mang po byed pa gzims khang na 'khod pa gzhan gyis mthong ba 'ong ste /
gang gi gzugs su sprul pa der 'khrul nas gzhan tshos ngo mi shes /
dbyangs dang gtor ma byed pa'i dus su yang de 'dra zhig 'ongs nas lab lab byed /
gtor ma dang dbyangs kyi nga ro byas pa'i tshe dga' ba'i rnam 'gyur sogs ston gyin 'dug gsung ngo / /
zhes dang /
brgyad cu las kyang /
khyad par du yang las kyi gshin rje yis / /
sna tshogs gzugs kyis du ma'i gtam gleng zhing / /
ci gsung bka' las nam yang mi 'da' bar / /
bzhed don mtha' dag bsgrubs pa'i tsong kha pa / /
zhes so / /
don 'di tshig tsam ma yin par go dgos pa zhes yin no / /
lo de'i mjug gsang 'dus rtsa rgyud dang /
'grel pa sgron gsal par du brkos grub /
phag lo la dbus gtsang gi sde snod 'dzin pa che dgu mtha' yas 'dus /
dpyid dang dbyar du 'khor lo bde mchog gi rgyud sogs chos 'khor bskor zhing /
bde mchog rtsa rgyud kyi TIk+ka mdzad /
kun la gsungs shing 'dzin chos kyang TIk+ka mda' tshad phreng dgu pa re btang ba'i skyor dpon 'jam dbyangs chos rjes mdzad cing /
byams chen chos rje'ang ngo mtshar bar gsungs /
phag lo'i ston stod lung gi chu tshan sku la 'phrod bar 'ga' zhig gis zhus pa'i rkyen dang /
gtso bor jo bo rin po che'i drung du sku de'i phyag tha ma dang /
sku de dngos kyi gdul bya'i skye bo mang po zhig gi don mdzad par dgongs pa dang /
sngar nas smin par mdzad pa'i gdul bya mtha' yas pa rnams la legs par bshad pa'i gsung gi tha ma stsol bar bzhed pas dga' ldan nas phyag bteg /
lha sar jo bo la mchod pa dang smon lam mtha' yas mdzad cing stod lung du phebs /
de'i tshe nang ba so sos gdan drangs pa phal cher la phebs shing chab tshan khar phebs te zhabs la cung zad bdug par mdzad /
stod lung phu mda'i skye bo'i tshogs mtha' yas pa dag la chos dang byin rlabs kyi skyes gnang /
ngag rgyun ltar na chu mig lung gi chos grwa la gsang 'dus kyi lha tshogs thim pa gzigs nas rgyud grwa 'byung bar lung bstan par grags pa yang bden par mngon /
thams cad kyis bsnyen bkur ba dang /
gsung thos pa dang /
zhal mthong ba tsam gyis kyang don dang ldan par mdzad do / /
tshur phebs dus 'do li la bzhugs nas 'bras spungs su phebs pa'i tshe /
'do li'i sna la 'ja' kha dog sna lnga thal byung du zug /
gnas rnying pa'i rnam thar du /
'bras spungs sngags khang gi rten rnams la rab gnas mdzad pas ye shes pa spyan 'dren gyi dus su sa g.yos shing 'ur chom gyi sgra chen po thams cad kyis mngon sum du rig pa'i zil chen po dang bcas bcom ldan 'das rdo rje 'jigs byed /
ye shes kyi mgon po phyag drug pa 'khor bcas /
dam can chos kyi rgyal @# / /
po yab yum 'khor bcas kyi ye shes pa rnams dngos su bcug par mdzad cing /
brtan bzhugs rgyas ba /
yon bdag bsgo ba /
gser gyi gta' gtor 'cha' ba /
zhi rgyas kyi sbyin sreg tshar mang po dang bcas pa mdzad /
ces gsungs pa /
rgyal ba yon tan rgya mtsho'i rnam thar rgyal ba gong mas mdzad pa ltar na 'jigs byed 'dag par ljags chab dang bcas bzhengs par yang mdzad par gsungs pa ltar yin la /
r+wa lo'i gdung yod par 'jigs byed chos 'byung las bshad do / /
'bras spungs su bshes gnyen sde snod 'dzin pa nyis stod tsam la lam rim gyi khrid /
dbu ma 'jug pa /
nA ro chos drug /
gsang 'dus rgyud sogs gsungs shing /
de'i dus su chos grwa'i dbus su /
'ja' kha dog sna lnga thal byung du yang yang zug pa dang /
nam mkha'i dbyings mthon po nas lha'i pho nya lta bu'i sprin dga' ldan du yang yang babs so / /
de'i tshe nyin gcig dga' ldan phyogs la gzigs pa gcig mdzad /
gsang 'dus le'u dgu pa'i skabs la chos mtshams mdzad /
thams cad kyis rgyud dang lam rim gyi tha na lung tsam zhus kyang ma gsan bar kha sang nas 'phen pa song zin /
da lan myur du bteg na thams cad la dga' bas 'degs gsungs te /
da dung sngags dang mtshan nyid kyi bshad rgyun rdzogs pa med par ring du gnas pa'i rten 'brel du mdzad do / /
lha sar phebs /
jo bo rin po che'i drung du phyag mchod smon lam rgya cher mdzad de /
bstan pa yun ring du gnas pa'i rten 'brel mdzad /
de nas se rar byams chen chos rjes spyan drangs te ser chos sding ba su sngags kyi rgyud sde la 'chad nyan rnam par dag pa bod 'dir cher mngar la /
rje rang gis bshad pa rnam par dag pa mdzad pa'i bdud rtsi myangs pa yod kyang rgyud kyi 'chad nyan rkang tshugs pa'i grwas things ba med par dgongs nas rgyud kyi 'chad nyan rnam par dag pa gcig tshugs na ci ma rung snyam pas /
byams chen chos rje la zhal ta gnang nas chos rjes de'i mthun rkyen kyi chas so sor gnang zhing /
gzhi 'dul ba'i bslab khrims rnam dag la brten nas dpal gsang 'dus dang bde mchog rtsa rgyud kyi 'chad nyan tshugs ba'i rten 'brel du se ra chos sdings su gso sbyong mdzad /
rgyud kyi rgyal po gnyis kyi dbu nas chos thun re gsungs shing /
de'i tshe chos grwa'i bu slob gser gyi lhun po lta bu mang po 'dus ba'i 'dus tshogs rgya mtsho lta bu'i dbus na rje rin po ches rgyud kyi bshad srol 'dzin nus pa yod dam zhes bka' lan gcig gnyis su phebs par mkhas pa sus kyang ldang ma nus /
rje sher seng gis phyag byas te /
de kho bos bya zhes bka' spyi bos blangs shing rje mchog tu dgyes nas gsang 'dus kyi gser sku khyad par can /
'grel ba bzhi sbrags /
rgyud kyi rnam bshad gnyis /
bskyed rdzogs /
chos rgyal gyi zhal 'bags /
'cham gos /
dbyug zhags rnams gnang ste /
der btsugs pa'i rgyud pa'i grwa tshang de dus yin la /
sher seng gis rgyud pa de las rgyud grwa gsum btsugs gsungs so / /
de nas ba lam rtser brag dkar rdzong dbon yab yum la sngags kyi grwa sa gcig bka' gnang /
rdzong dbon pas kyang khas blangs te /
gnas de nyid la rab gnas zhus pas /
da lan min pa mi 'ong gsungs nas rab @# / /
gnas rgyas par byas /
gtsug lag khang gi ming gsang sngags mkhar du btags /
de nas brag dkar du byon /
gru bzhir gdan drangs pas kyang phebs /
de'i nub nam mkha' nas gaN+Di'i sgra chen po gsang mtho ba mis brdung ba min par nges par byung /
'bras spungs nas phebs dus su glo bur du sa yang yang g.yo ba /
'ja' kha dog sna lnga 'od lir zug pa byung /
de nas gru bzhi nas dga' ldan du phebs /
thog mar yangs pa can du mchod gtor rgya cher bshams nas /
ston pa'i sku dang /
gzhal yas khang rnams dang /
yi dam gyi drung du /
smon lam dang 'phrin bcol rgya cher mdzad /
de nas 'du khang du mang ja la gdan drangs pas tshogs dbur phebs te bsngo brgyas par mdzad pa'i mjug tu zhu ba po su'ang med par bde smon gyi bsngo ba rgyas par mdzad cing /
dge 'dun tshogs pa rgya mtsho'i dbus su shis brjod rgyas par gnang ba'i phyis kyi rten 'brel che bar dgongs /
de nas gzims khang la phebs /
bsnyud tshul bstan /
sang nyin 'dul 'dzin rgyal tshab sogs yod dus rgyal tshab kyis zhal ta 'dra bdag tshor gnang bar zhus pas /
paN zhwa leb 'jog dbur bzhag pa rgyal tshab kyi sku bang du 'phangs shing /
gos ber gcig gtad nas don 'di go bar gyis la byang chub kyi sems spyod gsungs shing /
gdan sar yang don gyis bskos par mdzad do / /
de nas bde mchog gi tshogs 'khor byas /
nang mchod lan so gnyis myangs te rdor bzlas mdzad cing /
sang nyer lnga'i snga dro dang por zhabs skyil krung phyag mnyam bzhag mdzad nas 'od gsal chos sku mngon du mdzad de /
bar do longs spyod rdzogs skur sangs rgya tshul bstan te /
sku gzhon nu'i lus can la 'ja' 'od 'phro ba can dang /
nam mkha' nas me tog gi char dang 'ja' 'od sogs zhag mang po'i bar du byung ngo / /
gsum pa ni| dpa' bo mkha' 'gro grangs med pas spyan drangs te /
bar do longs sku las rmad byung bkod pa sogs su sprul sku'i mdzad pa bstan pa yin te /
dpal gsang 'dus lha so gnyis kyi rten brten pa sogs su mchog gi sprul skur mdzad la /
gdams ngag 'bogs pa las /
de nas 'phos nas shar phyogs su / /
rmad byung bkod mdzes zhing khams su / /
seng+ge'i ngar zhes bya ba'i / /
rgyal ba de bzhin gshegs par 'gyur / /
zhes gsungs shing /
de bzhin du bde ba can du rgyal sras kyi tshul dang /
dga' ldan du rje btsun byams mgon gyi mdun du padma las rgyal sras 'jam dpal snying bor 'khrungs shing chos gsan pa sogs sprul ba bye ba phrag brgyas 'jig rten gyi khams 'di la sogs par la lar bla ma dang /
la lar yul gyi rgyal po dang /
gtso bo dang| bram ze la sogs pa'i tshul dang /
zhing khams la lar sangs rgyas pa'i tshul sogs mtha' yas pas 'gro ba gang la gang 'dul gyi sprul pa'i bkod ba mtha' yas pas 'gro ba drangs par mdzad /
rgyal ba'i bstan pa phyogs dang dus kun tu rgyas par mdzad pa yin te /
bstan pa nam gnas bar du sprul pa sna tshogs pa dge slong dang /
rgyal po dang /
bya /
ri dwags /
'od zer /
yi ge sogs su ston pas rang gi grogs dang po bzhi grwa nas tha ma stong phrag gsum sogs 'ongs shing /
dgon so sor tshur @# / /
'du ba phyir la bstan don du phebs pa rgya mtsho la chu bo 'du ba dang 'gro ba lta bu yin zhes ston pa ni /
glegs bam rin po che las /
mar me mdzad kyang gnas mchog 'dir / /
sgrol mar bcas te sprul stong 'gyed / /
ces dang /
khyad par dga' ldan gyi gnas sogs lung bstan tshul yang /
glegs bam rin po che las /
byang ri lhun po brtan pa'i rtser / /
zhes pa nas /
de ni rdo rje gdan dang mtshungs / /
lha dang klu dang gnod sbyin dang / /
mi dang dri za dag gis mchod / /
gang nas bltas kyang lham mer gsal / /
bdag gi sprul pa dam pa zhig /
res 'ga' dge slong nyid du sprul / /
de ni gnas de skyong bar byed / /
res 'ga' byis pa'i gzugs su 'ong / /
res 'ga' dbul phongs sprang po'i gzugs / /
res 'ga' byol song bya khyi'i gzugs / /
res 'ga' gsol 'dabs dbyangs kyi gzugs / /
res 'ga' yi ge 'bru yi gzugs / /
grags pa can gyi dge slong ngo / /
bstan gnas bar du yang yang 'ong / /
zhes gsungs shing /
'di khri rin po che 'od zer pa'i chos 'byung las rje la sbyar /
bsod grags kyi chos 'byung du snar thang byang chen la sbyar yang /
phyi ma 'di snar thang byang chen kho nar sbyar ba mi 'thad de /
de yang /
glegs bam rin po che'i lung bstan le'u las /
la la bsres pa nyid du bstan / /
zhes gsungs /
bsres pa tsam la tshig re gnyis kyis chog kyang /
'dir bshad pa'i khyad chos kun de la ma tshang ba'i phyir dang /
khyad par du rdo rje gdan zhes bdud 'dul ba'i gnas dang /
sangs rgyas pa'i bshad pa de lam grags pa'i phyir /
des na byang ri lhun po sogs kyis gnas kyi dbyibs dang /
sku gdung mthar gnas tshul dang /
rje rin po ches phyis kyi gdul bya'i lam gyi gegs bdud rigs rnams sngon ston pas 'dul ba ltar bcom pas rgyal ba gnyis par grags pa ltar gnas kyang rdo rje gdan gnyis pa yin par lung bstan cing /
lha dang sogs kyis de la lha klu mi dri za sogs kyis mchod cing /
phyogs kun nas gnas de gsal ba dang /
bdag gi sprul ba nas /
yi ge'i gzugs zhes pa'i bar gyis sprul pa sna tshogs 'ong tshul /
grags pa can gyi dge slong ngo / /
zhes pas de dag de yi sprul pa yin tshul dang| bstan gnas bar du yang yang 'ong / /
zhes pas lo stong yang bshad mod /
mdor na lab sgron gyi gsung ltar /
bstan pa gnas kyi bar du sprul pa stong phrag du ma yang yang 'ong ba'i don yin par 'chi med rdo rje'i glu las gsal bar bshad cing /
lung du ma dang 'grig la /
de'i rjes su lung de nyid las /
de ni rgyud pa nyid dang mtshungs / /
khrims ldan de yi byin rlabs kyis / /
skyes bu gsum ni don gnyer ba'i / /
bya ba nyung ba brgya phrag tsam / /
gnas der bsam gtan sgom par byed / /
ces gsungs pa dga' ldan du rje bzhugs dus lam rim sgom mkhan stong phrag long nges yod par ma zad /
rgyal tshab rin po che'i dus su'ang rang gis gtso byas de ltar yod par dga' ldan gyi gdan @# / /
rabs mkhas pa'i dbang po stag lung brag pa dbon slob kyis gzims khang du bris pa de las kyang bshad cing /
khyad par mkhas grub thams cad mkhyen pa'i dus de'i steng du mtshan nyid kyi grwa tshang bzhi btsugs bar yang lam rim bshad srol da lta'i bar du yod mod /
de la las smon log pa'i lta grub ngan pas bar bar cung zad gnod cing 'dod yon gyis g.yeng ba byed pa dang /
de'i tshe phan tshun bsam gtan pa phan gnod sgom bzlas byed pa'i chags sdang gi dbang du 'chor zhing rtsod kyang /
rje'i sprul pa du ma'i byin rlabs kyis skyon med cing zhi nas lhar bcas 'gro ba'i mchod gnas su 'gyur tshul ni /
de nyid las /
de la'ang lta bas cung zad gnod /
'dod yon bdud kyi g.yab mo 'byung / /
bsam gtan chags sdang dbang du 'chor / /
'on kyang sprul pas byin rlabs pas / /
lha dang bcas pa'i mchod pa'i gnas / /
bkur 'os nyid du nges par 'gyur / /
zhes gsungs pa'i don yin zhing| phyag na rdo rje'i lung bstan sogs yod la /
de ltar ma byas par byang chan la sbyar na sgom mkhan de tsam dang lhar bcas kyis mchod par 'jig rten nam grags pas yod kyang snang rung mi dmigs pa'i lung bstan mi bya'o / /
der ma zad| lung de nyid las /
mdor na gnas mchog de dag tu / /
dang po bzhi grwa nas bzung ste / /
tha ma stong phrag phyed dang gsum / /
bslab pa gsum ldan shAkya'i sras / /
'gro ba kun gyi mgon du 'gyur / /
gnas der phyogs dang phyogs mtshams nas / /
'dun ldan dpag med 'du bar 'gyur / /
phyir yang las can phyogs bcur 'gro /
phyi yi rgya mtsho dag dang mtshungs / /
chu bo brgya yis gang mi nus / /
de tsam zhig gis bri mi nus / /
zhes gsungs pa yang dga' ldan gyis rje'i bu chen de dag se 'bras dge gsum bkra shis lhun po sogs gnas so sor phyogs so so nas 'dun ldan dpag med dus re la'ang sdud pa /
las can gyi don du phyir slob rgyun 'gro ba /
de yang shin tu ches mang ba'i 'gran bral rgya mtsho lta bur bshad pa yin te /
gnas mchog de dag zer bas gcig yin pa khegs /
'dun ldan dpag med phar 'gro tshur 'od lta bu ni /
snar thang la'ang tshogs che yang 'du 'god phyogs mtha' dag nas med cing /
rje'i bstan pa'i dus kyi 'phel rgyas lta bu 'phags yul na'ang med bar grags shing /
lung bstan yang mang ba drangs zin cing mngon sum du grub pa 'di lags so / /
sku phyi ma la dga' ldan du skye ba bzhes par gsungs pa dang /
rmad byung bkod par gshegs par gsungs pa sogs mang yang mi 'gal te /
sngar bshad pa ltar sangs rgyas kun gyi sprul par bshad pa dang /
sprul pa mtha' yas pa rnam thar dad pa'i 'jug ngogs ltar yin te /
de yang dga' ldan du mtshan 'jam dpal snying po zhes bya bar 'khrungs pa ni /
grub chen la phyag rdor gyis /
blo bzang grags pa 'gran zla kun dang bral / /
shAkya'i rgyal po'i drung du thugs mchog bskyed / /
zhing 'dir mdo dang sngags kyi gzhung lugs sbel / /
'di nas 'phos nas @# / /
dga' ldan gnas su 'gro / /
'jam dpal snying po byams pa'i sras mchog de / /
myur du sangs rgyas de bzhin gshegs par 'gyur / /
zhes dang /
rdo rje gling pa'i gter ma las /
mdo sngags bstan 'dzin blo bzang grags pa 'byung / /
mi rabs brgyad du gsang sngags sde dgon 'byung / /
zhing 'dir 'das nas byams pa'i drung du 'gro / /
de yi rgyud 'dzin tshe gcig sangs rgyas yin / /
zhes dang /
padma bka' chems las /
'jam dbyangs sprul pa gdul bya bstan pa'i bdag /
mdo sngags bstan 'dzin blo bzang grags pa 'byung / /
zhing 'dir 'das nas byams pa'i drung du 'gro / /
zhes gsungs pa sogs gter rnal mar lung bstan gang legs kho na las med pas /
snang rtse ba sogs kyis lung bstan ngan pa byas pa rang rdzun ma yin par ston byed gsal ba yin la /
yang 'di nas gshegs nas rmad byung bkod par skye ba yang /
mdo sde gdams ngag 'bogs pa las /
nga la gsol ba rab btab nas / /
bstan pa lo stong bar du gnas / /
de nas shar phyogs logs su 'gro / /
rmad byung bkod pa'i 'jig rten du / /
seng ge'i nga ro zhes byar 'gyur / /
de la dad byed zhing der skye / /
zhing mchog de ni khyad par 'phags /
zhes dang /
bka' gter yang mang mod /
gsal bar slob dpon gyis mdzad pa'i bskul byang las /
'di ltar nyon cig rgyal po dad pa can / /
sangs rgyas 'jig rten byon dus nye bar 'khor / /
mya ngan 'das tshe u pa gup+ta zhes / /
grong khyer 'ga' ru b+ha ba b+ha drar grags / /
shar phyogs rgya nag yul dang nye ba'i char / /
shAkya'i dge slong blo bzang zhes bya 'byung / /
rgyal ba'i sras po grags pa'i mtha' can des / /
shAkya'i rgyal po longs spyod rdzogs skur bsgyur / /
pha rgyud zab gnad phra mo'i rnal 'byor dang / /
mthar bzhi spros bral rtogs pa'i lta ba yis / /
skal bzang gdul bya mang po smin par mdzad / /
zhing 'dir sku yi bkod pa legs bsdus nas / /
ngo mtshar rmad byung bkod pa'i 'jig rten du / /
rgyal ba seng+ge'i nga ror mngon 'tshang rgya / /
de yi phyag gi rin chen mchod sdong las / /
'od zer bye ba'i phung po rab tu 'gyed / /
ces gsungs pa shin tu gsal zhing rnam dag gangs rim dang yang mthun la /
der ma zad sngon gyi rang gzhan gyi dam pa thams cad de ltar du the tshom med cing mngon par mkhyen tshul mang zhing /
rje btsun 'jam dbyangs kyis rtogs ldan pa la gsungs pa las /
de'i tshe snying stebs phul du phyin pa'i sems dpa' chen po 'di nyid ni /
sangs rgyas kyi zhing dpag tu med pa 'das pa'i byang shar mtshams su ngo mtshar rmad du byung ba'i bkod pa sna tshogs pas mdzes pa zhes bya ba'i zhing du de bzhin gshegs pa seng ge'i nga ro zhes bya bar 'tshang rgya'o / /
zhes dang /
rtogs ldan pa'i gsung las kyang /
'dun pa shugs drag po mang du byas pa'i mtshams shig tu /
de bzhin gshegs pa de'i sku'i rnam pa mi bong gnyis las che tsam sprul sku'i cha lugs shin tu rgyas pa sngar bshad pa ltar gyur te zhag bco lnga'i bar du gsal po byung /
zhes dang /
rje rin po che des da ltar sprul @# / /
sku dpag med ston pa dang /
sangs rgyas pa'i mtshan mang ba yang /
rtogs ldan pa'i gsung las /
rje de da ltar sprul pa dpag tu med pas 'jig rten du rol pa yin /
sangs rgyas pa na sangs rgyas ye shes dbang po /
zhes pa gcig tu 'gyur ba yin par snang /
zhes dang /
bka' gdams chos 'byung las kyang /
sangs rgyas re re la'ang zhing dang mtshan mang bas rje sangs rgyas pa'i mtshan yang mang bar snang ngo / /
zhes so / /
thun mong ma yin pa'i sku gsung thugs kyi gsang ba'i gnas tshul ni /
so skye lta ci 'phags pa mthon po rnams kyis kyang dpag dka' la 'brel tshad 'dren nges pa gcig yin te /
lho brag grub chen la gsang bdag gi zhal nas /
blo bzang grags pa 'di tshogs gnyis rgya chen po bsags pa mthong thos reg gsum gyis phan yon 'thob pa'i gang zag yin /
so so'i skye bo'i snang ngor sbyor lam par grags /
kho bo lag na rdo rjes kyang 'di'i yon tan gyi mtha' rtogs par mi nus so / /
'tshang rnam rgya ngas mi ston /
'jam dpal dang spyan ras gzigs kyis lung ston par 'gyur ro / /
dri ba zhus pa rnams la kho rang rgyus che gsung gin 'dug /
khyed kyi che ba'i yon tan mang du gsungs na'ang yi ger 'bri long ma byung zhing phyogs tsam bris pa 'di dag kyang gzhan gyi blor mi shong srid pas sbed par zhu gsung /
de yang thun mong snang tshul gyi dbang du byas na 'di'i phyi ma la dga' ldan du 'jam dpal snying po dang de'i rting mar 'dzam gling 'di'i gzhan gcig tu chos kyi rgyal po chen po 'gro don rlabs chen mdzad pa gcig dang /
skye ba gsum pa 'dzam gling 'di'i shar phyogs re rtsa zhes bya ba'i gtsug lag khang du paN+Di ta dz+nyA na zhes bya ba 'khor tshogs lam chen po dang sbyor lam yan chad la gnas pa sha stag gi 'khor nyis stong 'du ba yin te /
gsang bdag gi lung bstan las /
yang las kyi rdo rjes gsang bdag la zhus pa /
blo bzang grags pa 'di'i skye ba snga ma gang du 'khrungs /
phyi ma gang du 'khrungs /
dgung lo'i tshad ci tsam thub /
'gro don gang du 'phel /
slob ma ji lta bu zhig /
yi dam gang dang 'brel /
'tshang nam rgya /
rgyud tshod ji lta bu yin zhus pas /
gsang bdag gi zhal nas /
'di'i skye ba snga ma kha che grib bstan du paN+Di ta ma ti b+ha dra shrI zhes bya bar 'khrungs /
phun sum tshogs pa'i 'khor lnga brgya 'dus /
sku skye brting ma dga' ldan du byang chub sems dpa' 'jam dpal snying po zhes bya bar skye /
de'i rting ma 'dzam gling gzhan du chos rgyal zhig tu skye ba bzhes nas 'gro don rlabs chen mdzad /
skye ba gsum pa 'dzam gling 'dir shar phyogs ri rtsa zhes bya ba'i gtsug lag khang du paN+Di ta dz+nyA na zhes bya bar skye ba 'dzin /
'khor nyis stong 'du zhing /
'khor thams cad kyang tshogs lam chen po dang sbyor lam la gnas pa sha stag go /
zhes gsungs /
de yang thun mong ba'i dbang du byas na /
rje rin po che 'dis ston pa sangs rgyas la mjal ba nas sku 'di yan chad skye ba bcu bdun song ste /
bla ma dbu ma pa la 'jam dbyangs kyis gsungs pa las /
rje 'di ston pa'i drung du mjal ba nas da lta yan chad la sku'i skye ba bcu bdun song ba la /
rgya gar du paN+Dita che ba gsum dang chung ba gnyis /
bod du 'di ma gtogs @# / /
pa'i bshes gnyen gyi sku skye gsum blangs pa la gcig ni paN+Di tar bgrang du rung zhing /
bstan pa la phan shin tu che ba zhig tu 'khrungs gsungs pa'i mtshan ci zer lags zhus pas /
khyed nga rgyal skyes 'ong bas da res la mi 'chad ces gsungs /
phyis grub chen phyag rdor ba dang /
dpal mo rab bzang gi nyams la rngog lo chen po yin zer /
lha'i skye ba gcig dang phal ba gnyis blangs so / /
legs bshad kyi rtsom pa yang /
byang chub lam gyi rim pa'i bstan bcos che chung gnyis /
tshul khrims le'u'i rnam bshad byang chub gzhung lam /
drang nges rnam par 'byed pa legs bshad snying po /
rtsa she'i rnam bshad rigs pa'i rgya mtsho /
'jug pa'i rnam bshad dgongs pa rab gsal /
mngon par rtogs pa'i rgyan 'grel pa dang bcas pa'i legs par bshad pa gser gyi 'phreng ba la sogs pa mdo phyogs kyi skor dang /
sngags phyogs la /
bla ma lnga bcu pa'i rnam bshad /
rtsa ltung rnam bshad /
rnam bzhag rim pa'i TIk+ka /
rdo rje 'chang chen po'i lam gyi rim pa /
rdo rje 'jigs byed kyi sgrub thabs rin po che'i za ma tog dkyil chog dang bcas pa /
de'i sbyin sreg dngos grub rgya mtsho /
gsang 'dus mi bskyod pa'i mngon rtogs dkyil chog dang bcas pa /
bshad rgyud lha mo bzhis zhus dang /
ye shes rdo rje kun las btus gnyis kyi rgya cher bshad pa /
rim lnga gdan rdzogs dang /
de'i ngo sprod rim lnga gsal ba'i sgron me /
rgyud 'grel gyi mchan bu /
mtha' dpyod bsdus don dang bcas pa gsang ba 'dus pa'i skor rnams dang /
bde mchog gi skor la lU i pa'i mngon rtogs /
de'i rnam bshad 'dod pa 'jog tshes bcu'i lag mchod /
rdzogs rim rnal 'byor bzhi ldan gyi khrid yig che chung /
dril bu lus dkyil gyi mngon dkyil /
dril bu rim lnga'i TIk+ka /
rtsa rgyud TIka chen sogs dang /
gzhan yang 'pho khrid gser gyi sgo 'byed /
na ro chos drug gi khrid yig yid ches gsum ldan /
bka' 'bum thor bu ba nas 'byung ba rnams dang /
mdo sngags kyi dka' ba'i gnad kyi zin bris la yang /
bskyed rim gyi zin bris /
rdo rje bzlas pa /
sgyu lus kyi zin bris /
mngon par byang chub pa'i zin bris /
zung 'jug gi zin bris /
sgrub thabs kyi zin bris /
'jam rdor gyi zin bris /
de'i dkyil chog /
dus 'khor le'u so so'i zin bris /
'jigs byed zhe dgu ma'i zin bris /
rnal 'byor bzhi rim gyi zin bris /
zhag gsum gyi zin bris /
dge 'dun nyi shu'i zin bris /
bsam gzugs zin bris gnyis dang /
dbu ma rgyan gyi zin bris /
dbu ma bden gnyis kyi zin bris /
spyod 'jug shes rab le'u'i zin bris /
thal 'gyur ba'i thun mong ma yin pa'i khyad chos brgyad kyi zin bris sogs yod /
bla ma snga ma du mas gsung 'bum bsgrigs par po ti nyer lnga can dang /
sum cu can yang yod /
de lta bu'i gsung gi bdud rtsi myangs pa'i sras bslab pa gsum bsrung ba /
mkhas shing grub pa brnyes pa /
sde snod gsum dang rgyud sde bzhi'i rnga bo ches gsum du sgrogs pa gnam gyi skar tshogs lta bu'am /
lha'i yongs 'du'i @# / /
ljon pa 'bras bu'i khur gyis brjid pa'am /
ma dros pa'i mtsho la padma dang me tog gis brgyan pa lta bu bsam las 'das pa zhig nub dzA lan+d+har nas /
shar phyogs rgya mtsho chen po la thug gi bar thams cad khyab par byon nas| rgya gar rgya nag bal po bod gangs can gyi ljongs ma lus pa dge 'dun gyi sde dang /
mdo sngags kyi bshad sgrub kyis khyab par mdzad pa'i slob ma'i grangs bsam gyis mi khyab pas bdag 'dras brjod par ga la nus /
gtso bor gyur pa rags rim nge mtshar ba rna bar thos pa 'ga' tsam brjod par bya ste /
bla ma chos gsan pa bzhi ste /
dbu ma pa /
lho brag phyag rdor ba /
bra gor mkhan po chos skyabs bzang po /
rje btsun red mda' ba dang bzhi'o / /
sras kyi thu bo gsum ni /
rgyal tshab dar ma rin chen dang /
'dul 'dzin grags pa rgyal mtshan /
nang thugs kyi sras rigs ldan rnam 'phrul mkhas grub thams cad mkhyen pa dge legs dpal bzang /
de gsum ni gsang bdag gis lung bstan pa'i slob ma gsum zhes rje btsun chos rgyan gsung ste legs so / /
bdud sde'i gnyen po sras bar tshar gyi 'khor dag pa rnam brgyad ni /
rtogs ldan 'jam dkar pa /
gnas brtan byang seng ba /
shar pa rin rgyal ba /
gnas brtan bzang skyong pa ste dbus pa bzhi /
rtogs ldan 'jam dpal rgya mtsho /
dge bshes shes rab grags pa /
dge bshes 'jam dpal bkra shis /
dge bshes dpal skyongs pa ste mdo smad pa bzhi ste /
'di dag kyang lung rtogs kyi yon tan dpag par dka' zhing /
rim gnyis kyi ting nge 'dzin brtan po mnga' ba /
yi dam gyi lha du mas rjes su bzung ba sha stag go /
tsha kho dpon po ngag dbang grags pa /
mdo smad pa grags pa blo gros /
ldong ston dz+nyA na shrI /
dge bshes sha ston te /
bya bral la ma thegs gong gi sras snga tshar bzhi /
zhwa lu legs pa rgyal mtshan /
rje blo gros chos skyong /
ba so chos kyi rgyal mtshan gsum ni /
'jam dbyangs snyan rgyud chu bo'i mgo 'dzin pa'i chos rje gser khri ba gsum /
hor ston nam mkha' dpal /
shar pa rin rgyal ba gnyis ni rtse shar gyi bstan pa'i gsal byed gnyis /
'jam dbyangs chos rje bkra shis dpal ldan /
mtshungs med chos rje rgyal mtshan bzang po /
rje btsun shes rab seng ge /
thams cad mkhyen pa dge 'dun grub /
tsha kho dpon po ngag dbang grags pa /
stod sher seng /
smad sher seng dang bdun ni 'phrin las nam mkha' dang mnyam pa'i sras chen bdun /
chos rje dkon mchog tshul khrims /
mkhas pa rgyal dbang kha che /
gnyal rgod rin bsam /
mkhyen rab grags bzang /
gnyal chen shes rab rgyal mtshan /
chos rje dpal seng /
snar thang rab mchog dang bdun ni dbus gtsang bstan pa'i sgron me bdun /
byang sems shAkya bsod nams /
byang sems kun dga' bzang po /
byang sems blo gros rgyal mtshan /
byang sems tshul khrims dpal bzang /
byang sems gzhon nu rgyal mchog /
byang sems rgyal mtshan grags bzang /
byang sems rgyal sras bde 'byung ba dang bdun ni gzhan don lhun gyis grub pa'i sems dpa' @# / /
bdun /
byams chen shAkya ye shes /
byang dar ma /
mdo smad pa legs bzang gsum ni mi dbang gtsug na mdzes pa'i tI shri gsum /
ma cig dpon po nam mkha' dpal /
yar rgyab dpon po bsod nams rnam rgyal| zhwa lu pa bkra shis rgya mtsho /
mus srad pa blo gros rin chen dang bzhi ni mang thos mkhas pa bzhi /
zhang zhung chos dbang grags pa /
gu ge ngag dbang grags pa /
lho pa rgyal mtshan seng ge /
bla ma dpal ldan pa /
ldan ma yon tan dpal /
mdo smad pa bsod nams shes rab /
rong po lce nag /
mdo smad pa 'od zer dang brgyad ni bstan pa phyogs mthar skyong ba'i dar chen brgyad /
'gos lo gzhon nu dpal /
stag lung lo ts+tsha ba ste lo chen gnyis /
rin po che dpal ldan pa /
rin po che bsod nams bzang po /
rin po che byang chub rdo rje /
rin po che bsod nams rgyal mtshan /
'bri khung rin po che don grub rgyal po /
stag lung rin po che bkra shis dpal 'ong dang drug ni sa skyong chos rje drug /
chos rje sher 'byung ba /
rgyal ba rin bsam pa /
byang gling grags rin pa /
mnga' ris bsod nams rin chen /
'jam dbyangs rin rgyal /
gu ge sangs rgyan /
'jam dbyangs rin grags /
dmar khams grags bzang /
slob dpon brtson grags /
slob dpon legs ldan pa /
bla ma stag leb byang rgyal ba /
bla ma byang dpal pa ste bcu gnyis ni mang du mkhyen pa'i bstan 'dzin bcu gnyis /
spre zhing rin po che byang dpal ba dang /
rin chen dpal gnyis ni mkha' spyod grub pa'i gdung rabs gnyis /
skyes mchog smon lam pa dang /
ri mi 'babs pa bsod nams rin chen gnyis ni skyes bu ngo mtshar can gnyis /
spyan snga kun blo /
spyan snga gzhon 'od /
spyan snga blo rgyan /
spyan snga dpal bzang /
spyan snga nam rgyal /
spyan snga bsod lhun /
spyan snga rin rgyal /
spyan snga rin chen 'phel dang brgyad ni skye dgu'i bla ma spyan snga brgyad /
gung thang chos rje mdzes pa dpal /
bla chen nyan shag /
stag lung gu shri dpal don pa /
te'u r+wa pa ye shes dpal /
mkhan chen chos rgyal dpal bzang /
mkhan chen rgyal bzang /
mkhan chen kun rdor /
mkhan chen byang dpal te bla chen brgyad /
chen po grags bzang /
chen po dwags po /
chen po blo 'phel /
chen po kun rgyal /
chen po bkras rgyan /
chen po 'jam dbyangs kha che| chas sgo pa bkra shis rin chen te chen po bdun /
dka' bcu dar bzang /
'bal ser dka' bcu /
tso tsha dka' bcu yon tan rgyal mtshan /
lhu la dka' bcu /
mthil chung dka' bcu pa don yod /
brag dgon dka' bzhi pa rin chen dpal /
rgyal ba dka' bzhi pa rin chen chos rgyal /
gye re dka' bzhi pa sangs rgyas dbang phyug /
stag phu dka' bzhi pa sangs rgyas bzang po /
g.yag sde dka' bzhi pa bsod nams bzang po /
gros dka' bzhi pa /
'tshur phu dka' bzhi pa /
dka' bzhi pa chos seng /
dka' bzhi pa grags pa rgyal mtshan te gzhung lugs smra ba'i dka' chen bcu bzhi /
jo gdan zla ba blo gros /
jo gdan bsod nams lhun grub /
jo gdan legs rin pa /
kong po jo gdan dang bzhi ni sbyangs pa'i yon tan brtul zhugs @# / /
'dzin pa'i jo bo stan gcig pa bzhi /
gnas brtan chos bzang ba /
gnas brtan rgyal steng ba don grub dpal /
gnas brtan rgya ma pa dge 'dun rgyal ba /
gnas brtan 'od zer bkra shis /
gnas brtan gzhon nu sangs rgyas /
gnas brtan kun 'bum ste tshul khrims rnam par dag pa'i gnas brtan drug /
ku cor rtogs ldan pa sangs rgyas dpal bzang /
rtogs ldan nam mkha' sho re /
rgod phrug grags pa 'byung gnas /
rtogs ldan rol zhig pa /
bu len ma rgyal te zab mo'i rtogs ldan lnga /
lha gzigs grags pa rgya mtsho /
rgya ston blo bzang grags pa /
drung gzhon nu dpal ba /
mkhan po bsam rgyal /
bla ma gser thub pa /
yangs steng rin po che /
zhi blo dpon po /
drung nam mkha' pa /
bla ma mgon po byang chub /
bla ma bsod rin pa /
drung chos 'phags pa /
bla ma shAka rin pa /
bla ma zla ba bzang po /
bla ma chos rgyal mtshan /
rgyar sangs rgyas ye shes sogs mtha' yas pa zhig byon te /
mdor na gsang bde gung gsum /
dga' skyor zul gsum /
lo bya yul rin chen sgang gsum /
rgyal glang thang gros gsum /
r+wa sgreng 'chad kha spyil bu gsum /
'bri stag tshal gsum /
e gnyal dwags gsum gyi chos dpon /
thang po che sogs g.yor phyogs kyi chos dpon rnams kyis de dus /
rje rin po che'i zhabs drung du ma btud pa mi snang ste /
ye bzang rtse ba chen po'i zhal nas /
de dus sa chen po 'di /
rje btsun tsong kha pa'i gdugs dkar po gcig gis khyab bar byas nas yod pa yin /
zhes gsungs so / /
de yang lnga pa zhabs drung gis dge lugs kyi bla ma yin na /
rdo rje 'jigs byed kyi bskyed rim gcig mdzad pas khyab gsungs pa ltar /
da lta'i bar du bla mar ma zad btsun chung tsho yan chad kyis 'jigs byed 'don pas dgon kun na ja mchod kyang 'dren pa mnyam med ma ltar /
rang lus lha sku'i ngo bo nyid /
ces pa'i gsung don la gnas bas dge lugs rdo rje 'jigs byed kyi chos dar tshul ni /
dge lugs kyi dgon pa bzhin sa chen po 'di'i rgya mtsho'i mtha' tshun chad la khyab par mngon sum du grub pa 'di yin pas de kun su zhig gis brjod nus /
'on kyang rdo rje 'jigs byed kyi dbang rgyud gdams ngag nyams khrid ma lus thugs kyi sras mchog mkhas grub thams cad mkhyen pa la rdzogs par gnang zhing /
yang bskyed rdzogs kyi nyams khrid khyad par can bu chen thams cad la gnang bar mdzad snang zhing /
de dag gis kyang rang rang la gang gnang ba de la thams cad kyis zin bris mdzad pa ches mang ba mthong ngo /
! /
des na sras snga tshar gyi rim pas bkod na /
tsha kho dpon po ngag dbang grags pa ni /
tsha kho rgyal po'i rigs su 'khrungs shing /
dbus gtsang du gsung rab la sbyangs pas mkhas grags shin tu che /
bskyed rdzogs kyi ting nge 'dzin brtan po mnga' zhing /
lta ba log pa dum dus re la'ang tshar bcad pa ste /
nyid kyi gsang gi yig chung las /
brgya phyed mkha' spyod gnas su badzra muH zhes gsungs nas /
dgon mdo smad kyi phyogs na che ba'i dgon sde mang du @# / /
btsugs te ja phu stong du da tshang lhun grub gling zer ba'i dgon pa dang /
ja phu'i sked na ba mgo dgon pa dang gnyis da lta'ang rgyas shing /
ja phu'i smad na sum mdo dgon btab pa deng sang mi snang /
dmu dge'i khog na dmu dge dgon yang btab par grags la chung du mang skad /
de ltar bstan pa rgyas par mdzad pas gdams ngag gi rgyun dbus gtsang kun na bzhugs shing /
bdag gis kyang ci rigs gcig thob po / /
dgon sde rnams kyang da lta'i bar du rgyas so / /
de la rje rin po che yang shin tu dgyes pa zhig ste /
kho bos smras pa'i rjes su zhugs shig dang / /
tshe rabs kun tu spyod dang smon lam kun / /
mtshungs par spyod de nam zhig sangs rgyas tshe / /
bdud rtsi'i 'go bsha' thog mar 'gyed par bya| |zhes gsungs la /
de yang 'phags yul gyi dpal 'bras rdo rje dang /
rdo rje dril bu ba sogs dang rgyud gcig cing /
sku'i skye ba phyi ma la kun mkhyen legs pa don grub dang /
de'i phyi ma la dga' ldan mkha' spyod du sangs rgyas par gsungs so / /
de'i dbon po chos grags kyis kyang mkhas grub rin po cher gdams pa rdzogs par gnang /
khyad par 'khrul 'khor man ngag mar me'i yig chung sogs dang /
ling ka sngags med kyi gnad yig 'god tshul dang /
sngags can la mi 'dra ba gnyis sogs gnang ba dar rgyas che zhing rnam thar mdzad pa gong ma'i rjes su 'gro ba byung /
mgon po'i phyag len 'khor lo sogs bslabs nas da lta'i bar du dar ro / /
yang de phyogs kyi kirti dgon ni drung ba ljags nag gis btab ste /
'di ni bstan pa phyogs mthar skyong ba'i dar chen bdun gyi nang tshan mkhas pa rong po ljags nag tu grags pa de lags so / /
mdo stod pa grags pa blo gros ni /
rje rin po che'i bu chen dang /
lho brag grub chen gyi sras brgyad dam bcu gsum gyi gcig yin /
gsang bdag gis /
grags pa blo gros yon tan rmad du byung / /
rang rgyud smin grol theg chen sa ru 'dzeg /
ces lung bstan la sa thob par bshad pa'i bdag nyid chen po gcig yin no / /
dge bshes sha ston dang| ldong ston dge bshes chen po yin pas /
rje la dus gcig tu po ti mang po gsung bar zhu mkhan sogs yin /
bya bral la phebs dus kyi sras rnams las 'jam dkar ba dpal ldan bzang po ni /
dang po skyor lung gi dge bshes 'dul 'dzin zhig yin kyang /
bya bral gyi phyag phyir byon nas sngags kyi gdams pa thugs nyams su bzhes shing /
rje'i bu chen phal cher gyi bla ma dang bslab bya ston par mdzad pas /
'di'i gsung dge slong gi bslab bya'i zin bris gnas brtan bzang skyong pas mdzad pa gcig kyang yod /
dge ldan 'debs pa'i snga rol tsam der rgyal sde rje dkar gyi ri khrod du mya ngan las 'das par grags /
de'i skyes rabs de mo sprul sku rim byon rnams yin te /
phyis su bshad par bya'o / /
rje bzang skyong ba ni /
'khrungs yul mal gro ba /
rje rin po che 'das nas 'ol khar nyi ma gling btab ste /
rdzing phyi'i gdan sa dang sbrags nas e phyogs su'ang 'gro don mdzad cing /
zin bris dang rtsom pa'ang ci rigs snang /
slob ma'ang chos rje nam @# / /
mkha' blo gros /
mkhas pa chos grags /
dpon po lhun grub rgya mtsho sogs sde snod 'dzin pa'i mkhas pa chen po bsam gyis mi khyab pa byung /
nam blos rtses thang khra mo'i gzim spyil bzungs nas mdzod 'dul sogs mdo sngags kyi chos thams cad gsungs /
lhun rgyam pas /
pad dkar zhal lung gi yig cha khyad 'phags 'di brtsams pas da lta'i bar du phug lugs zhes legs bshad du grags /
rje rin chen rgyal mtshan ni /
stod lung ba /
lung rtogs kyi yon tan du ma mnga' zhing /
bskyed rdzogs kyi rtogs pa skyes pa'i bstod pa'ang yod cing /
'phags pa'i gnas brtan chen po zhig ste shar gyi gdan sa'i thog ma yin /
gzims khang shar du bzhugs pas shar pa rin po cher grags shing /
rje bzhugs dus nas dngos slob ches che ba du mas kyang chos gsan te /
mkhas grub thams cad mkhyen pa sogs kyis kyang gsan no / /
dpon po nyi grags zla grags sogs dpon rgyud kyang bzang bar byung /
rtogs ldan pa ni /
tsong kha'i yul du me pho spre'u la 'khrungs /
rje las lo gcig gis rgan /
dgung lo bco brgyad tsam la dbus su phebs /
gzhon nu nas chos kyi bag chags sad pas zla ba sgron me'i mdo sogs thugs 'dzin dang rgyun du zhal 'don mdzad la /
chos rje zho lung mtsho kha bi'i drung du sbyor drug gsan /
de dus mdo thugs la yod pas khong gi grub mtha' dang mdo bstun nas zhug tugs mdzad /
de nas rje rin po ches bde ba can du rgyud bla ma gsung gin 'dug pa gsan du byon pas legs par go ba byung gsungs /
de dus na khrid skyong 'dod kyang rje'i zhal ta la tshad ma nyon gsungs pas /
slob dpon dkon seng la tshad ma bslabs /
gwa skor gyi gzhung Tig grwa dgon du sbrel /
stag lung lo ts+tsha ba la 'khor chen gyi dbang sogs kha yar gsan /
spyan snga dpal 'di drung du bu ston chos 'byung sogs gsan /
de dus nas mthun 'jug bskyungs te chig tshugs 'ba' zhig mdzad /
de nas brag tshab mkhan po dge 'dun rin chen pa la bam po lnga bcu pa dang mdo rtsa gsan /
rje'i zhal sngar yang gsan te phyag len dang bcas pa zhib par mdzad /
phar byin gtsang nya dpon pa'i grwa ba sa skya'i bla ma kun dga'i gdan sa pa gcig la nyan gsungs /
de nas dpal ldan bla ma'i slob ma yon tan bzang po'i drung du lam 'bras sogs gsan /
bla ma 'di de dus rtsa rlung la dbang thob pas rlung sor rtser 'grongs shing bskyed rdzogs la nus pa thon /
bum pa can tshad la phebs /
drod skyes pas gos chig rkyang mdzad /
bla ma'i zhal nas /
bde mchog 'di byin rlabs che bas sgrub pa po gzhan la'ang gsal po 'ong /
de dus gsal snang kyang byung gsung /
de nas bla ma 'di sogs brgyad dang bcas 'ol khar phebs /
bla ma dbu ma pas thog mar bla ma 'di nyid la rje btsun gyi sgrub skor rnams byin gsungs pas rje rin po ches sgrub skor rim can du tshad mar gnang /
phyis mgar phug tu gzhan rnams la'ang gnang ste /
bsgrubs pas byin rlabs kyi mtshan ma byung gsungs /
phal cher zhal gzigs byung ba yin /
de dus zhag bdun bdun rje'i zhabs tog byed res bla ma 'dis byed @# / /
res gcig la /
dbu ma pa'i lung bstan thor bu zhig gzhan rnams kyang bos /
mchod pa bshams te der gsung bar gsol ba btab nas gsungs pas /
thams cad blo 'khul te rje rin po che dang /
bla ma 'jam dkar ba gnyis la byin pos zhu ba phul te /
dka' thub mdzad du ma bcug /
gzhan rnams kyis shug pa'i dka' thub byas /
tshul khrims la gus pas ril bu'i rta sing por mi byed par chul byas /
gzhan rnams kyis ril bu brgyad cu re bsten /
'di la sum cu tsam res chog pa byung /
stag rtse bas chas ka long rang zer te /
de dus thugs skyo shas che drag pas mi dang snang ba mi bstun ci byed bsams nas ma blangs par lo gsum tsam dka' thub byas /
de ltar bdag nyid chen po 'dis bla ma rin po che sgrub pa'i mchod pas mnyes par mdzad do / /
bla ma yun ring du bsten nas gdams ngag thams cad rdzogs par thob /
the tshom gyi dra ba mtha' dag gcod bar mdzad /
rje rin po che'i gdul bya 'phrin las thams cad sa 'ur rdo'ur du rdol dus 'di bas rtse gcig tu bsgrub snyam nas mal gro rgyal steng du thog gcig bzhugs /
de nas spangs mkhan pos gdan drangs te /
ri rtse'i khang gcig mor re zhig bzhugs /
de nas spangs spyan sngas dben gnas se ba rong gi gzims khang phul nas der bzhugs te /
spyan sngas gtso mdzad rnams la byang chub lam gyi rim pa sogs chos mang du gsungs /
de nas dgongs par 'phags pa'i go 'phang ma brnyes par du chos 'chad pa sogs gzhan phan chung zhing sgrub pa'i bar chad yin snyam nas bug sgo 'dag sbyar gyis dus 'da' bar mdzad /
gser dang bong bsnyoms /
dgra gnyen la nye ring snyoms /
chos brgyad mgo snyoms /
rnyed bkur snyan grags la blta ba'i 'dod pa ngan pa rgyad ring du dor te bsam gtan gyi 'khor los dus yol bar mdzad do / /
de dus phag mo gru ba'i tI shrir spyan drangs kyang ma phebs la 'ol kha rdzod dpon sogs kyis rang rang gi bsti gnas su spyan 'dren pa dang /
dben gnas gang bzhed 'bul zhus kyang /
nga dben gnas 'dir su gang gi yang ngo 'dzin byed mi dgos pa 'di bzhag nas ci byed gsungs nas ma byon la /
rje btsun 'jam pa'i dbyangs kyi sku dang gsung gi snang ba nam 'dod du 'ong ba gcig yod pas dri ba ci bzhed zhus chog pa dang /
rang nyid yon tan la mnga' brnyes pas nad gdon bar chad zhi ba dang /
tshe dang bsod nams rgyas pa dang /
gzhan dbang du sdud pa dang /
drag po'i las sogs ji ltar bzhed pa bzhin 'grub pas rje rin po che dang /
chos rje 'dul ba pa sogs kyi yang sku tshe bsring ba'i cho ga dang sku rim ji ltar bsgrub pa sogs thams cad bla ma 'di nyid kyis lung ston cing /
de bzhin du bstan par phan pa'i bshes gnyen chen po lho brag grub chen la'ang lung bstan pa sogs ci rigs mdzad /
gzhan du don chung ngu'i rigs la de dag yod rabs tsam yang gleng du mi 'jug par mtha' sgor mo nas 'gog par byed /
sdug bsngal dang dka' spyad la bzod pa'i mthu che bas dus thams cad du mgo 'am gos la me shor ba lta bu'i @# / /
brtson pa mdzad /
tshogs chos sogs gsung bar zhus dus chos da rang la 'chad dgos par 'dug /
thog mar mi la snying rje byed pa las rang la snying rje dgos par 'dug gsungs /
chos mi 'chad gsung yang gsung tshad gnad zab mo 'ba' zhig gsungs /
bdag nyid chen po 'di nyid thugs kyi dpyad pa gzhan dang mi 'dra bas /
rje rin po ches kyang khong gi gsung la dgos zon mdzad pa yin par snang na gzhan gyis lta ci smos /
rje'i sku mdun du gshib pa'i bshes gnyen ci rigs la'ang sde ban tsho zhes bka' bkyon /
yang khong tsho shes rab che ste /
nga dad ba che zhes gsung /
'ol kha bsam gtan gling du rje rin po ches gsang 'dus kyi bskyed rdzogs gsungs nas bsgom pas /
gtso 'khor drug po de kun yid 'gyur pa'i gsal po byung /
bskyed rdzogs kyi gnad zab mo zhig la tshogs 'khor bshams gser gyi maN+Dal phul nas zhus pas gnang ste /
bskyed rdzogs la snod bcud thams cad la tha mal gyi snang zhen dgag pa de dgos /
ngas kyang de dus zhag nyi shu rtsa drug tu sbyangs pas byung gsungs /
dgung lo bdun cu lon dus kyang /
khyod kyi zhal gyi padma dang / /
padma nyi mas kha phye ba / /
bung pas mthong nas padma ni / /
the tshom dpyad thag la 'jug gyur / /
ces pa ltar zhal dkar zhing mkhur tshos mtshal gyis byugs pa lta bu /
sku drang zhing sgur 'khyogs sogs med par 'byon bzhud ldang ba yang ba dang /
bde stong gi ting nge 'dzin can la chu nang gi zla brnyan ltar sangs rgyas byang sems mang po dang gis mthong ba yin gsungs pa ltar dang /
sku tshe sngon ma'i smon shugs kyis rje btsun nam 'dod du gzigs par ma zad sangs rgyas byang sems mang po mthong ba dang /
gsung 'byon pa yang yod pas /
bla ma 'di'i de rnams la rje rin po ches kyang brtag dpyad mdzad /
chos kyi dri ba rnams 'phyug med du 'od bas thugs ches nas de don bzhin thag gcod par mdzad pa yin snang /
rje rin po che sku khams bsnyel ba dwangs skabs shig /
rje btsun gyi zhal gzigs bas /
da phyin chad bskyed rdzogs kyi rnal 'byor la 'bad na rtogs pa khyad par can skye /
slob ma skal ldan bdun la'ang rtogs pa khyad par can skye'o gsungs pa la /
rje'i zhal nas /
nyams snang yin /
rtogs ldan pa la dris gsung ba'i lan khong gi gsung nas /
bskyar ma zhu dgos pa med /
lam de rje'i thugs la 'khrungs pa'i rgyu /
bde stong gi ye shes khyad par bsngar nas 'khrungs zin /
da phyi'i rkyen zhing skyes kyi pho nyas grogs mdzad pa'ang myur du 'od bas /
lam de myur du 'khrungs zhes rje btsun gsung zhus pas thugs ches bar snang rje rin ngo chel phyis lhan skyes kyi pho nyas grogs mdzad tshul yang bla ma 'di'i gsung las /
rje'i drung du /
bud med mdzes ma gos yid du 'ong ba gyon pa thang zhwa dmar po la le ba 'jog byas bzhig dus rgyun du 'od ste lha'i rnam par mi 'ong /
de snod min la sngags kyi gsang ba bstan pa'i skyon yin par snang /
lU i pa'i 'grel pa 'dod 'jo brtsams phyin rdo rje rnal 'byor ma la sogs pa'i rnam par 'ong /
grogs khyad par can mdzad pa yin par 'dug /
ting 'dzin pir legs ma la sogs @# / /
pa'i na tshod pa'i glu 'di yang gdangs dang bcas pa gtsug lag khang gi blos bslangs bzhengs dus lha mo rnams kyis 'then gyin 'dug pa gzigs pa yin par snang zhes gsungs /
de la sogs pa so sor lung bstan pa shin tu mang /
de ltar thun mong dang thun mong ma yin pa'i rtogs pa thams cad thugs rgyud la 'khrungs /
theg chen gyi sbyor lam bzod pa skyes par zhal gyis bzhes pa ni /
de lta bu'i sgrub pa yun ring la dar drag pa mdzad pas rtogs pa khyad par can rang brnyes las che /
zhes zur gyis zhus dus /
gzhan yon tan ci yang med /
phyi ma ngan song du mi skye ba thag chod snyam pa 'di yod gsung /
de yang theg chen thun mong ma yin pa bla med kyi sbyor lam bzod par mngon te| gsung las /
de'i rgyu mtshan ni /
na nyid nas 'chi la khang pa zhig byung dus /
rlung sdud lugs la brtag na yang ngan song du 'gro ba'i rlung sdud lugs mi snang gsungs pas /
bla med kyi sbyor lam bzod pa sems dben mthar thug gam sgyu lus la sleb pa lta bu'i gsung stebs ma gyis mi khyab pa kho nar snang /
'di dag la spro rgyu mang yang gsang sgrogs su gyur dogs nas ma smras /
de nas gnas der dgung lo bdun cu rtsa gsum bzhes pas pho spre'u lo zla ba gnyis pa'i sgrub mchod sngar nas tshugs gsungs nas /
tshes gcig btsugs pa'i nyin bde bar gshegs /
sku gdud ril por spangs pa rnams kyis dad rten du gser 'bum bzhengs te bzhugs /
rje gshegs nas lo dgu song bde yin /
de'i sprul sku'i rabs ni rgyal sras sher 'phel dang /
rje don yod pa sogs so /
! /
sras kyi thu bo rgyal tshab dar ma rin chen ni /
khro mo zhes pa shing pho 'brug la gtsang nyad stod gnas kyi chu phrang zhes bya bar 'khrungs /
bu ston rin po che gshegs nas lo dgu dang /
rje rin po che 'khrungs nas lo brgyad song bde yin /
gnas rnying du mkhan po rin po che rgyal mtshan pa la rab tu byung /
gzhon nu nas legs par spyangs te /
dang por gangs can pa kun dga' dpal dang /
dka' bzhi pa rin chen rdo rje dang /
rje btsun red mda' ba sogs la brten nas bka' bstan bcos la sbyangs pas lung rigs smra ba'i mkhas pa chen por gyur te /
ldog lod pa kun dga' dpal gyis mkhan po dang /
red mda' ba gzhon nu blo gros kyis las slong dang| gangs can pa kun dga' dpal gyis gsang ston mdzad nas bsnyen par rdzogs zhes zin bris las byung bltar khri rin po che 'od zer pa yang 'dod pas de legs par snang /
sa skya /
gsang phu /
rtses thang rnams su dka' bcu'i grwa skor gnang ste legs par sbyangs ba'i mkhas chen rnams kyang legs bshad kyis yid 'phrog pa dang /
rigs pa'i nga ros spa bkod pa lhan cig tu byas te /
mkhas pa'i mkhas pa rnams kyang nyi ma'i drung gi mar me kho nar mdzad do / /
de yang gsang phur byon pa'i dus su rong ston smra ba'i seng+ge dang /
theg gsum rnam bzhag gi thad du brgal brtag mdzad pas /
rong ston pas song zhes sbobs pa bskyed pa na /
rin po che 'dis zhal gyis bzhes pa la /
grwa mang gis ma song zhes smras pa'i tshe /
rong ston pas /
@# / /
jo bo de khyed bzang /
ston pa deng bzang /
stag dang seng+ge 'thab pa'i bar na khyi rgan 'ga' nyal thal /
zhes ku re byas par grags pa mi bden te /
rtsod yig gzigs pas rang gzhan byi mkhas pa mtha' dag rtsod pa de ma song bar thag gcod pa kho nar snang /
rtses thang du sgrwa skor tshar ba'i mod de kar /
rje rin po che gnyal ra grong na bzhugs pa la rtsod pa mdzad ba'i dgongs pas mjal bar byon /
'bel gtam zhus pas /
gang la'ang thogs ba mi mnga' zhing /
khyad par rton pa bzhi'i gza' bshad gcig dang /
slob ma rnams la rnam 'grel gyi lam bsgrigs tshad pa gcig bshad pas /
dge ba'i bshes gnyen 'di lta bus chos 'di lta bu ston par stan mthon por sdod pa yang nga dgongs /
stan med par sa la bzhugs nas gsan cing /
chos thun tshar ba dang /
phyag 'tshal /
spyan chab bton /
gsung 'dar te /
gnang na zhal bzhugs kyi bar du zhabs spyi bor bsten chog pa gcig gsol ba btab pas rje rin po ches kyang zhal gyis bzhes te| zhabs phyir rgyun 'thud nas mdo sngags kyi gsung rab mtha' yas pa gsan pa'i zhor la rje'i drung du bsnyen pa'i sde snod 'dzin pa phal cher lebs bshad kyis skyong par mdzad cing /
lung dang mngon par rtogs pa'i yon tan mtha' las pa'i gter du gyur pas /
'gran zla thams cad dang bral ba 'di gzigs nas /
rje rin po che zhing gzhan du gshegs khar /
'od gsal lha khang du bu chen thams cad 'tshogs pa'i dbus su /
rgyal tshab rje lan bza' ber thul dang /
dbu zhwa paN zhwa zhig gnang ste don gyis go bar mdzad pas bu chen gzhan thams cad kho thag chad de /
sa phag de ka'i mjug la /
'dul 'dzin po ches thog drangs ba'i dge 'dun rnams kyis bzhugs gdan seng+ge'i khri'i steng du spyan drangs pa las /
rgyal tshab chos rje zhes snyan grags kyi tshangs dbyangs 'og min stug po bkod pa'i bar du khyab ste /
lcags phag gi lo'i bar lo bcu gsum du gdan sar bzhugs /
de'i ring la dge 'dun gyi spyi khrims dam zhing /
dbyar dgun gtso cher byang chub lam gyi rim ba'i khrid dang /
rim gnyis kyi khrid kyang gsungs /
dbyar dgun mtshams dam par mdzad nas thams cad kyang lam rim gyi khrid skyong ba dang rim pa gnyis kyi rnal 'byor la lhur mdzad pa'i spong ba bsam gtan gyi 'khor lo dang /
dpyid dang ston se 'bras gsang gsum sogs phyogs nas byon pa'i sde snod 'dzin pa rnams dang /
gnyug mar gnas pa'i dge 'dun rnams la dka' chen bzhi dang /
dbum rtsa 'jug /
drang nges rnam 'byed la sogs pa'i mdo phyogs kyi bshad pa dang /
dpal gsang 'dus /
bde mchog /
'jigs byed la sogs pa'i rgyud kyi bshad bka' dang /
khrid bka' dang /
lung man ngag kyang 'doms par mdzad de klog pa thos bsam gyi 'khor los dus 'da' bar mdzad do / /
de yang skabs 'gar 'ol kha dang gnas rnying sogs su phebs nas kyang gsung chos gsung /
khyad par lcags phag la gdan sa cher po der gzhi byas kyi sde snod 'dzin pa stong tsam la gzhung chen mo rnams kyi dka' gnas la dogs gcod dang /
rnam 'grel gyi zhib bshad @# / /
bka' drin bskyangs /
de nas gsang ba'i bdag pos lho brag grub chen la /
rje'i rjes su'ang khyed rang gi thugs khengs pa'i bshes gnyen du ma 'byung /
khyad par du gtsang rang nas bdun 'byung gsungs pa'i gnad dang chos kyi babs byas kyang 'os par dgongs nas mkhas grub thams cad mkhyen pa phyag phyir khrid 'ong ba de /
gser khrir bkod nas rang nyid rgyal khang rtser zur bzhugs mdzad de thugs dam zab mo'i rim pa mdzad /
sku che ba'i yon tan yang /
'phral gyi mdzad pa ni /
srid pa'i phun tshogs mtha' dag la thugs log pas longs spyod kyi yo lang dang 'jig rten gyi mthun 'jug mi mdzad pas /
dbyar dgun gyi mtshams la tshogs su mi phebs par bsngo rten mtshams khang 'gag tu 'bul brda' lan phyag mdud re gnang bas /
shar ba rin rgyal bas /
sbyin bdag tsho sku mdun du ma btang na /
yid mi ches bar 'dug zhus pas /
dbu zhwa phud nas nga'i mgo la ltos dang /
long gtam byed long e 'dug gsungs shing /
nyin mtshan 'khor yug tu bshad sgrub kyi mdzad pa la skad cig kyang mi g.yel ba /
lung gi yon tan mdo sngags kyi bka' bstan bcos mang po'i gzhung tshig zhal thon du bklags shing gzhung don ma lus ba gdams bar shar ba dang /
rtogs pa'i yon tan sdom pa gsum dang 'gal ba'i bcas rang gi ltung ba phra mo'i dri yang med pas tshul khrims kyi dri ngad dpag tshad kyi khyon tsam du ldang ba dang /
sems can sdug bsngal gyis mnar ba shas mi bzod pa'i snying rjes spyan chab dang gis 'byung bas mdun na 'khod pa gzhan gyi'ang blo sna bsgyur nus pa /
thun mong ba zab mo'i lta ba rnam dag dang /
thun mong ma yin pa sgo gsum rdo rje gsum du shar ba'i nga rgyal dang gsal snang brtan po'i bskyed rim dang /
gang shar bde stong gi ting 'dzin dang lha skur 'char ba'i rdzogs rim mnga' bas srid gsum zil gyis gnon pa dang /
legs bshad kyi rtsom pa yang /
rnam 'grel gyi rnam bshad thar lam gsal byed /
rnam nges kyi rnam bshad chen mo rgyal ba'i dgongs ba rab gsal /
rigs thig gi TIk+ka rin chen gter mdzod /
mdo'i TIk+ka mthar 'dzin gdung sel /
rnam 'grel gyis bcad chen mo /
rigs gter gyi TIk+ka dang /
mngon rtogs rgyan gyi rnam bshad snying po'i rgyan /
mngon rtogs rgyan gyi lam bsgrigs /
rgyud bla ma'i TIka chen /
dbu ma rin chen 'phreng ba'i TIk+ka /
bzhi brgya pa'i TIk+ka /
spyod 'jug TIk+ka /
mngon pa kun btus kyi TIk+ka /
phung po gsum pa'i TIk+ka /
ye shes snying po'i bden gnyis kyi TIk+ka /
gsang 'dus 'jam rdor gyi mngon dkyil /
sbyor ba yan lag drug gi khrid rim gnyis myur 'jug sogs bka' stsal to / /
de yang snang tshod tsam ste /
thun mong ma yin pa rigs ldan padma dkar po'i sprul par 'dod na /
yon tan gyi tshad sus bshad nus /
slob ma yang phal cher rje rin po che dang thun mong yin la /
thun mong ma yin pa mkhas ba blo gros mgon /
gling stod dpal ldan seng ge dpon slob /
gling smad pa yon tan rgya mtsho /
skyor lung bsam gtan 'phel /
mkhas pa rat+na shrI /
chos rje blo gros brtan pa /
gdan sa pa rin chen @# / /
byang chub /
chen po sangs rgyas dpal bzang po ba /
'dul 'dzin grags pa dpal ldan /
'dul 'dzin bsam 'phel ba /
chos rje byams pa gling ba /
gnas phu dka' bcu pa /
dka' bcu dpal ldan bzang po /
dka' bcu don grub bkra shis pa /
dka' bcu kun dga' dpal /
bla ma grags pa bkra shis sogs bstan pa'i sgron me sde snod 'dzin pa grangs las 'das pa mtsho la padma bzhin du 'khrungs shing ngang ba'i tshogs bzhin du 'khor /
de nas mya ngan las 'da' bar nye ba na don gyi gtso bo po ta la nyid sa la gnas pa'i 'og min gnyis par dgongs pa yin na'ang /
rim pas gnas rnying dang /
ngam reng chos sder phebs pa la bsnyad btags shing gzhis ka sne'u bas bo ta lar gdan drangs /
gzhung ko mdzad nas phebs pas lho rags kha'i lcags zam dbung pa'i steng du grub thob thang stong pa byon nas /
sku tshe ring po med pas lcags zam 'og la ko ba thong gsungs pas /
ko ba lcags zam gong du chod /
grib che gsungs /
ko ba nas tshur phebs dus snel bas bsu ba la yongs te /
phyag gi phu dung gis tsha phyis mdzad nas tshur 'then grab mdzad pas /
sdig lag de phar bsdus gsungs /
de nas po ta lar skyes bu gsum gyi lam rim la sogs pa'i chos kyi 'khor lo tha ma bskor nas /
sku cung zad bsnyung ba'i tshul bstan te /
re dgu ba chu byi'i zla ba lnga pa'i tshes brgyad la me tog gi char sogs ngo mtshar ba'i ltas dang bcas te bde bar gshegs /
mkhas grub rjes sne'u ba la nga'i bla ma'i gdung yar spyan drongs /
zhes bka' gnang bas dga' ldan du spyan drangs pa'i lan bar du yang me tog sna lnga'i char chen pos g.yogs par gyur cing /
zhugs la phul bas ring bsrel kha dog shin tu 'tsher ba dpag tu med pa byon te /
deng sang yang rgyal tshab ring srel zhes mang po'i lag tu brgyud pa sna tshogs snang ngo / /
sku'i rten jo khang du jo bo rin po che'i gser sku chen mo /
thugs kyi rten du dngul gdung chen mo rje bla ma'i dngul gdung gi g.yas na yod /
dus mchod nyin thub dang zla ngo'i tshab ra'i thebs su gong ma grags pa rgyal mtshan gyis lo rnam sras tshal sogs nas sa zhing gzhi dang bcas pa sbyar yod do /
! /
mkhas grub thams cad mkhyen pa ni /
khro mo'i lo zhes pa shing mo glang la /
gtsang stod ldog gzhung byang chub 'og ces par /
byang pa'i dpon zhal ngo'i rigs su yab bkra shis dpal bzang dang /
yum bu 'dren rgyal mo'i sras gsum gyi che ba mkhas grub chen po dge legs dpal bzang du 'khrungs so / /
'bring bso chos rje dang /
chung ba bsod nams bkra shis dang sku mched gsum yod /
de yang rje rin po che 'khrungs nas lo nyer dgu dang /
rgyal tshab rje 'khrungs nas lo nyer gnyis lon pa de yin /
gzhon nu'i dus nas rigs lam la bag chags sad cing /
mkhas grub lha dbang blo sogs kyi skye ba dran pas mkhas grub chos rjer grags /
dang por lam 'bras ba ye shes dpal dang /
kun dga' rgyal mtshan dang /
rje btsun reng mda' ba bsten nas mdo sngags kyi gsung rab thams cad la sbyangs pas rigs pa'i dbang phyug chen por gyur cing /
de yang mkhas grub chos kyi rgyal po 'di ni /
skye ba du mar rig pa'i gnas @# / /
lnga la sbyangs shing /
rje btsun 'jam pa'i dbyangs kyis rjes su bzung ba'i mthus sku tshe 'dir yang gzhon nu na tshong yongs su ma smin pa'i skabs nyid nas kyang sde snod gsum dang rgyud sde bzhi'i don la rnam dpyod kyi 'jug pa thogs pa med par gyur te /
gangs ri'i khrod kyi mkhas pa kun gyi mgo bo la bka'i phreng bar la gso bgyid pa'i shing rta chen por gyur to zhes grag go /
de cis mngon zhen /
mkhas pa chen po 'di dgung lo bcu drug lon pa'i tshe /
phyogs thams cad las rnam par rgyal ba'i paN+Di ta chen po 'jigs med grags pas kho bos rigs gter 'gog pa yin pas lan gdab par nus pa'i sa skya ba su yod ces dril bsgrags kyang thams cad dpa' zhum pa las /
gzhan du lan gdab par nus pa su yang ma byung| de'i tshe byang ba'i bdag pos /
dam ring gi mkhas pa thams cad bsags te /
lho ba'i mkhan shob 'dis rje btsun 'jam dbyangs kyi gsung rab la dgag pa byed kyi na 'dug pas /
khyed rnams kyis 'di bya ngan spu btogs pa 'dra bzhig gyis| sus byas pa la kho bos bya dga' chen po ster ba yin zer nas /
byang ngam ring du rgol ba thams cad bsags te /
ngam ring gi tshogs pa rgya mtsho lta bu'i dbus su /
phyogs thams cad las rnam par rgyal ba'i paN+Di ta chen po de nyid kyi stan bshams /
sbyin bdag rang nyid kyang khri la 'dug ste /
de'i mdun sar phyogs de'i mkhas pa thams cad kyang stan la 'khod nas thog mar bshes gnyen don bzang rgyal mtshan pa la sogs pa mkhas par grags pa nang bos brtsad cing| paN+Di ta chen po des thal 'gyur gnyis gsum tsam gyis tshar bcad nas thams cad kyis kyang rigs gter nang 'gal gyi phung po yin par thag bcad do / /
de'i sang nyin sbyin bdag kyang yid rab tu ma bde nas slob dpon rnams bka' bkyon gyis tshar bcad /
da khyod rnams kyi nang na lan 'debs nus bsu yod dris pas khong rnams kyis dka' bcu pa dge legs dpal pa 'di blo gros thogs pa med pa zhig 'dug pas 'di rtsod du bcug na grag ces gros byas te /
de'i sad nyin sngar ltar stan pa shams pa'i mdun sar /
mkhan chen pas rigs gter gyi dbu nas mthar chags la bkag /
bdag nyid chen po 'dis skyon spong rim pa bzhin du mdzad cing /
khong rang nyid kyis grub mtha' bzhag pa rnams kyang rigs pa dri ma med pas sun byung ste /
lan med par mdzad pa'i tshe /
de mdo sde pa'i grub mtha'i nang 'gal yin gsungs pa ma gtogs gzhan gsung rgyu ma byung /
yang rje bla ma 'di nyid dam ring gi dbyar chos shig gi dus chos rje g.yag pa dang ngam ring gi tshogs su rtsod pa mdzad pas rje bla ma 'dis mkhas grub g.yag pa yang pham par mdzad 'dug ste paN+Di ta chen po 'di nyid kyi ngang tshul yin pas ngo mtshar du ci zhig yod /
mdor na rje bla ma 'di nyid ni /
lhag pa'i lhas rjes su bzung zhing /
skye ba mang por rig gnas la spyangs pa'i stobs kyis mkhas par rlom pa sus kyang 'di'i mdun thar smra ba'i rdo thogs pa min te /
des na che brjod las kyang /
khyod kyi rnam dpyod sgro ldan ni / /
rnon pos shes bya'i 'ben dag phug /
smra ba'i seng ge mtha' dag gi /
@# / /
dregs pa'i ral ba ma lus bcad / /
kha la smra bcad rgya byin pa / /
dbyangs can ngo mtshar gyur pa bzhin / /
zhes bsngags pa ni don gnas kho na'o / /
nyer gsum pa la rje rin po che'i snyan pas yid 'phrog ste /
se ra chos sdings su rje rin po che dang thog mar mjal bas tshe rabs du mar yab sras yin pas thugs dad chen pos mnyes pa gsum gyis mnyes par mdzad /
rje'i zhal nas /
lam nas rmi lam 'dra byung ngam /
zhes gsung bar /
chu shul du sleb nub phyogs mtshams kun mun pas khyab pas gar 'gro gtol med par /
shar phyogs nas ral gri'i 'khor lo rtsibs stong can gyi dbus su rje btsun 'jam pa'i dbyangs kyi sku shin tu mdzes pa bzhugs shing rtsibs re'i rtsel nyi ma'i dkyil 'khor re yod pa zhig byung nas thim pas 'dzam gling 'od kyis khyab pa zhig rmis zhus pas /
shin tu legs /
nyid la 'phrin las legs po 'ong ba'i ltas yin /
khyod kyis bla ma 'jam dpal dngos su mthong ba'i gdul bya mchog yin pa'i rtags red /
don la nga 'jam dbyangs yin yang tha mal pa'i rnam par bstan pa yin gsungs shing /
nga'i rjes 'jug rnams kyis yi dam rdo rje 'jigs byed dang /
'jam dbyangs a ra pa tsa na la byed dgos /
'di la rten 'brel zhig yod gsungs /
phyag phul te 'di nas 'jigs byed gnang dgos zhus pas /
yong gsungs nas mkhas grub rje gcig pu kho nar rje rang gi phyag gis rdul tshon gyi dkyil 'khor bzhengs nas dbang dang rjes gnang man ngag kun rdzogs par gnang /
de bzhin du gsang sngags kyi skor kun la zhib bar dogs dpyod zhus pas yig chung mang po de yin /
gsung ma lus pa bum pa gang byor gyur cing /
gsang bdag gis lung bstan pa'i rgyal tshab dang /
'dul 'dzin dang /
'jam dkar pa gsum la'ang chos mang du gsan /
slar gtsang la byon nas nyang stod lcang ra'i gdan sa mdzad pas rtsa bar dka' bcu par grags /
de nas bdag por ba brtan pa dang mchod yon gnyis kyis dpal 'khor bde chen gyi chos grwa chen po btab ste nor bu dga' ldan pa /
brang mo che ba /
legs grub pa /
zhi gnas pa| gser khang gong 'og gnyis dang /
lha khang pa sogs dge lugs kyi grwa tshang mang po'i gzhi btsugs shing /
sde snod 'dzin pa rnams me tog la sbrang rtsi 'thung ba bzhin du 'khor nas gtsang phyogs su rje thams cad mkhyen pa'i bstan pa'i snang byed mdzad pas lha mis smon pa'i skabs der /
sngon tsam nas rong ston shAkya rgyal mtshan pas sngon med pa'i rje yab sras kyi legs bshad la ma bzod nas rje rin po che la rtsod gnas nus /
mkhas grub thams cad mkhyen pa la'ang rtsod mi nus kyang lan cig rtsod pa byed do zhes pa'i tshig tsam gyis sgra bsgrags nas sa skya'i bstan pa bzung ngo zhes pa'i snyan pa thob tu re nas /
mkhas grub thams cad mkhyen pa nyang stod na bzhugs dus kho bo dang lhan cig rtsod pa byed do zhes 'phrin yang yang bskur ro / /
de dus sa skye na rje yab sras kyis sa skya'i grub mtha' bkag go /
zhes 'chal gtam phyogs bcur /
? ldan du rlom pa'i blun po snying khams can dag gis gtor ma yang yang 'phangs snang /
gzhan yang kun bzang pas kyang tshe 'di'i rnyed bkur dang 'dod @# / /
pa cung zad ma grub pas rje rin po che la mdo sngags kyi lam rim /
TIk+ka kun gsan kyang dam tshig dang sdom pa rtsa ltar dor nas rje yab sras la ngan smras dang dgag khul gyi yi ge mkhas grub rin po cher bskur ba'i lan smra ba ngan pa /
'thag par byed pa'i gnam lcags kyi 'khor lo zhes pa brtsams te /
de yang rang gi rtags sbyor rnams kyi khyab pa re re nas gshags pas 'khor gsum ga dngos su khas len dgos pa byung bar sa skya'i grwa brtog dpyod can dag gis 'khor gsum ngan na smras pas /
ngor pa na re /
skyon med /
chos can mi gcig 'dug gsungs pas /
'khor gyis bzhad gad byas pa /
nged kyi ngor pa kun dga' bzang po 'di / /
lcang ra chos mdzad ba dang brtsad pa'i tshe / /
'khor gsum brgya phrag dngos 'gal byas na yang / /
chos can mi gcig gsungs la gsol ba 'debs / /
byas pa da lta'i bar sa dge sogs thams cad kyis rtsed mor smra bar snang /
yang de dag gi skabs shig bdag por ba brtan pas mkhyen bzhin du nA len+d+ra nas chos rje rong po gdan drangs /
mkhas grub thams cad mkhyen pa dang rtsod pa mdzad par dril bsgrags shing /
mkhas grub rin po ches kyang zhal gyis bzhes pa'i grags pas chos sde rnams nas mkhas pa mang po dbang por lhags par gyur cing /
dpal 'khor bde chen gyi gtsug lag khang gi ka gdung g.yas g.yon la /
mkhas grub rje dang /
chos rje rong po gnyis kyi bzhugs gdan yang grangs mnyam mdzad /
rtsod dpang gi mkhas pa rnams la'ang de mthun gyi gdan bshams te /
gsol ba sogs sbyar grub nas rtsod par thag bcad pa'i tshe /
chos rje rong chen pa yang shin tu 'tshab ste /
gzims khang na stod g.yogs kyang med pa zhig mdzad nas bskor ba drag tu mdzad cing /
spyod lam khang par yang yang 'byon par mdzad ces thos te /
kho bo cag gis sgro btags pa ma yin gyi /
de'i dus kyi slob mthun mong ba dag gleng bar grags /
de nas chos rje rong chen pas sngar rang nyid kyis rtsod pa byed do zhes sgra bsgrags pas mi rtsod ces kyang gsung ma nus la /
rtsod par bsams pa'i tshe na yang rang nyid byams chos la sbyangs pa cher mdzad pa ma gtogs /
gzhung lugs mtha' dag la ma sbyangs shing /
mkhas grub chen po 'di ni mdo rgyud dgongs 'grel dang bcas pa'i don thogs med du smra nus par yang mkhyen nas shin tu mdzad dka' la btad pa'i dus su rong ston chos rje'i thugs la 'di lta bu yang shar snyam mo / /
mkhas grub 'dis ni byis pa'i tshe na yang /
paN chen phyogs las rnam rgyal pham par byas zhes thos na /
da ni 'di'i blo gros kyi khyon la su zhig gis brgal bar nus /
kho bo ni paN chen phyogs las rnam rgyal gyis rmeg med par byas pa yin no snyam du nges par thugs la shar snyam ste /
mdor nad ni g.yo sgyu bya ba'i dus la babs kyi rtsod par mi nus so snyam du dgongs nas /
mkhas grub rje la ni 'phrin bskur ba /
ngas khyod kyi bla ma rgyal tshab pa pham bar byas zin gyi /
nga khyod dang mi rtsod do zhes gsungs /
der mkhas grub rjes bla ma rgyal tshab pa pham par byas ma byas rtsod yig yod pas rang re phrad nas lta ba yin /
nga'i bla ma khyod kyis pham par ma byas kyi /
khyod kyi bla ma @# / /
g.yag pa dam ring tshogs su kho bos pham par byas ba brjed pa yin nam /
kho bo thag ring na gnas pa'i tshe rtsod pa byed do zhes yang yang 'phrin bskur nas /
da rtsod mi nus pa ci byung ba yin /
de bas na mkhas pa'i rkang ma 'dren par da lta nyid du rtsod pas ma 'jol cig ces gsungs so / /
de ltar rgol ba'i dkyil 'khor bshams pa la mngon du phyogs te /
tshogs dung 'bud par brtsams pa'i tshe /
chos rje rong po dpon slob rnams tab tab tu gyur te theg mar slob ma gcig btang nas /
shin tu blun pa des tshig rtsub kyi mtshon gyis rgol ba'i dkyil 'khor bshams pa dkrug ste /
mkhas grub pa rong ston chos rje'i rtsod zlar mi 'os zhes smras te thabs du ma zhig gi sgo nas rtsod mi dgos pa'i thabs la 'bad 'dug /
mkhas grub rjes slar yang 'phrin bskur te /
yang na kha sang nas rtsod zer don yang med /
da gnas rnying dang zhwa lu nas rtsod dpang gi mkhas pa rnams kyang spyan drangs /
tshogs chen po 'dir phebs /
tha na gtsug lag khang du gdan bshams pa sogs kyang grub na ci ste mi rtsod /
gting gis rtsod mi nus nad phyin chad rje tsong kha pa dang /
klu sgrub yab sras kyi grub mtha' la phag lab ma byed /
khyod rang gis brtsams pa'i yig cha rnams mel bsreg dgos zhes gsungs so / /
de ltar gsungs kyang chos rje rong pos da khyod dang mi rtsod do zhes na med la bud pa'i gsung byon te /
sngar rtsod pa byed do zhes 'phrin yang yang bskur ba thams cad rdzun gyi tshig tu chos rje rong po nyid kyis bsgrags so / /
de nas gtsug lag khang gi gdan bshams pa sogs kyang bsdu dgos byung la /
mkhas grub rjes kyang 'du khang gi steng du byon nas thal skad 'don pa sogs mdzad cing /
de ma thag phyogs las rnam par rgyal tshul gyi tshigs bcad /
! /
theg mchog rigs kyi nus pa mi dman tshogs gnyis rin chen khams las grub / /
rnam dpyod mgyogs 'gro'i rta ljang gis drangs shes bya'i mkha' la thogs med cing / /
gsung rab rgya mtsho'i gos can ma lus rigs pa'i zer gyis snang byed pa / /
sngon med nam mkha'i nor bu de dang me khyer lhan cig ji ltar bgrong / /
'on kyang rong skyes shAkya yi / /
bstan la sdang ba'i yid ldan zhing / /
gshen rab gzhung lugs rgyal mtshan 'dzin / /
byis pa mkhas par rlom pa gang / /
ring na gnas tshe kho bo dang / /
lhan cig brgal lan bya'o zhes /
|gya gyu'i yid ldan drang srong gi /
dmod pa'i tshig bzhin yang yang bsgrags / /
de nas nam zhig 'dir phyin tshe / /
zhum pa bzhin dang skrags pa bzhin / /
nongs pa bzhin dang 'gyod pa bzhin / /
skyabs med bzhin du skyabs tshol byed / /
dpal ldan zla ba'i 'od dkar la / /
glag 'tshol 'dod pa'i mun can de / /
kho bo'i rigs tshul rdo rje yis / /
gzhom par bya zhes mngon du smras / /
bla ma'i legs bshad nyin byed zer / /
sgrib byed phrag dog rkang 'thung rgyas / /
nyes bshad nags tshal 'khrigs pa khyod / /
da lta thal bar bya zhes smras / /
de tshe skrags pa'i yid ldan des / /
de dag bdag gis ma bkag ces / /
gtol med gyur ba'i tshig smra zhing / /
rdzun gyi khung bur yang yang bros / /
khrel yod ngo tsha'i gos dang bral / /
sdom @# / /
pa'i ska rags lhod pa can / /
blun rmongs slob ma'i tshig ngan gyi / /
yol bas sgrib pa'i phag tu 'chel / /
phyogs 'dir mkhas pa'i bka' mchid dag /
bya bar 'os pa min zhes pa'i / /
sbyin bdag tshig la skyabs bcas nas / /
bdag la bka' drin che zhes smras / /
lung rigs rlabs phreng rol ba can / /
sde chen rgya mtsho so so nas / /
mkhas pa gdengs can du ma dag /
gnas 'dir dpang bor lhags pa yang / /
de yis gang la mgon bcas pa / /
de nyid tshig gis rang rang gi /
chu gter gnas su bskrad byas nas / /
rgol ba'i dkyil 'khor rdzogs ma gyur / /
'di ltar mngon du ma nus pa'i / /
zhum tshig smras pa dran byos la / /
phyi nas mkhas pa'i legs bshad la / /
lkog tu ngan smras ma byed ces / /
bdag gis gdams shing tshar bcad nas / /
bden min smra ba lhur len cing / /
ngo tshas gtol med gyur de dag /
lug bong bzhin du mkhas rnams sgrogs / /
bder gshegs bstan pa gangs ri'i sul na gnas / /
gzhung lugs 'bum phrag ral ba'i khur gyis brjid / /
rigs pa'i mche sder mi bzad stobs ldan pa / /
mkhas mchog gdong lnga'i dbang po kho bo tsam / /
dri med rigs pa'i gad rgyangs gcig gis kyang / /
dregs ldan phas rgol glang po stong gi snying / /
lkog mar phyin pa'i 'jigs ster dge legs dpal / /
bzang po las gzhan smra ba'i seng ge gang / /
zhes pa'i yi ge rgya sgo la sbyar zhing /
rong ston dpon slob thal skad gcig pus kyang dpa' zhum zhing snang mdzad dang mi skyod pa'ang shor ba ltar byas la /
'jigs med grags pa rin po che'i bstod pa las /
rigs tshul gad rgyangs gcig bsgrags pas / /
pha rol dud mo'i sa la brten / /
zhes dang /
rtog gi rno ldan myur smra rnams / /
khyod kyi mdun sar brgal lan gyi / /
gtam la zhugs tshe mgrin pa nas / /
rang srog gis 'gag mi smra thob / /
ces so / /
de ltar na rgyang rtse sde pa ni /
bdag nyid chen po 'di gzhon nu'i dus nas mkhyen ba dang thugs rje nus mthu gang la'ang dpag par dka' ba'i rin po che dbang gi rgyal po dang /
phal pa'i mchid bu'i khyad par mi shes pa'i blun po skal chad zhig go snyam du dgongs nas /
rtogs brjod las /
sangs rgyas las kyang dkon pa'i gdams pa mchog /
ces pa nas /
mkhas pa bdag ni re ba lhur mi byed / /
ces gsungs nas /
dben gnas ri bo mdangs can du byon /
thugs dam rgyal ba'i gsung rab mdo sngags ma lus pa nyin re dang thun re bzhin du gdan thog gcig tu nyams su bzhes par mdzad cing /
sde snod 'dzin pa mtha' klas pa zhig lam de 'dra la 'god par mdzad /
mkha' khyab kyi 'gro ba yongs la'ang de 'dra'i bdud rtsi 'gyed pa'i thugs rje'i gdengs can dbang po'i zhal rlangs kyis khyab par mdzad pas dgongs pa ltar 'gro don dpag med lhun grub tu 'byung ba chos kyi ngang tshul g.yo bar mi 'gyur ro / /
mdo sngags kyi bstan bcos yang mang du rtsom par mdzad /
de'i tshe rgyad rtse bas bla ma 'di phyogs gzhan du thegs dogs nas nye gnas la lkog rngan gyi gser sogs mang du phul nas /
yar phebs su re ba rje 'dis mkhyen nas /
mche ba mi bzad sbar mo'i shugs 'chang ba / /
gangs ri 'dzin pa'i gdod @# / /
lnga'i dbang po de /
lcags kyis bcing nas btsog chus 'tsho ba yi / /
sgo khyir 'dod pa mkhas pa'i bzhad gad yin / /
zhes gsungs nas ma phebs /
lcags phag gi lor rgyal tshab rin po che /
gnas rnying du phebs par mjal du byon nas gser khrir phebs dgos pa'i zhal ta gnang nas phyag phyir 'dzam gling gi snang byed mkhas pa'i nyi ma mched gnyis lhan du dbus su phebs pa na /
chos rgyal du dben sha sku mched kyis /
rje yab sras gnyis la ji ltar gus 'dud mdzad pa bzhin du thub bstan ma lus pa'i bdag po dang bstan pa'i nyi ma mchog 'di yin no snyam du dad pa dang mos pas zhabs kyi padmo spyi gtsug gi rgyan du bkod pas skye dgu'i phan bde'i sgo brgya phye bar gyur /
de nas sngon sangs rgyas kyi dus nas da lta'i bar du 'dzam gling 'di la chos kyi sde chen po 'di la bzang dang 'di lta bu dkon pa'i rgyan drug lta bu'i mkhas mang bye ba'i rol gnas dpal ldan 'bras spungs phyogs thams cad las rnam par rgyal ba'i gling dang /
dpal ser theg chen gling gnyis su phebs pa'i tshe yang so sos ser sbreng dang tshogs pa zung gis chos 'brel zhus shing /
rgya bod kyi gzhung bzang rtsa 'grel chen po brgya dang bdun cu'i thugs bshad mdzad pa'i 'jam dbyangs chos rjer grags pa bkra shis dpal ldan gyis gus pa'i phyag dang /
rang gzhan gyi grub mtha' dang gzhung lugs rgya mtsho tsam gyi 'chad rtsod rtsom gsum mdzad cing zab mo'i lta ba mnga' ba'i mtshungs med chos rje rgyan bzang pas sa gsum ma'i lung gi 'brel ba zhus /
de bzhin du gangs can gyi rdo rje gdan chen po /
sangs rgyas kyis mdo rgyud du ma nas lung bstan cing /
srong btsan sgam po dang mkhas grub du mas byin gyis brlabs pa /
sangs rgyas byang sems yi dam chos skyed du ma'i sku brnyan rang byon gyis phyur bur gang ba'i gdan sa chen po dga' ldan rnam par rgyal ba'i gling du phebs pa'i tshe yang ser sbreng du ma zad /
shar nas 'phags pa'i gnas brtan rin chen rgyal mtshan zhes sngar bshad pa lta bu'i yon tan gyis bod 'dir rgan pa chen po de yang la 'phrang nyags su byon nas dar yug chen gcig rten du mdzad de phyag phul /
hor ston rin po ches dgon pa'i dkyil tsam du phebs nas phyag phul /
dge 'dun thams cad kyis kyang gtsang la myur du phebs dogs dbang lung rjes gnang man ngag sogs zhus nas zhal slob tu gyur /
lo de la chos kyis mngon par mtho pa'i gser khri chen po la phebs te /
zhwa gser mdog gyon pa'i rab byung bye ba phrag brgya sogs gling 'di'i mkhas grub ma lus pa'i gtsug rgyan du mdzes pa na /
rje bla ma'i gsung rab shing rta chen po ma lus pa'i legs bshad kyi lha'i rnga bo che'i sgra chen po sa gsum dang 'og min gyi bar du bsgrags pas dkar po'i sde rigs thams cad dar chen 'phyar cing /
nag phyogs rnams ming gi lhag ma tsam du gyur pa'i snyan pas sa gsum khyab pa 'di las dang /
spyir yang rin po che 'di'i rnam thar dran pas bdag po rgyang rtse pa thugs 'gyod kyi bsreg za chen pos dus ring por gdung ba mi bzad pa byas pa yin snang /
lar ni bdag po 'di yang /
bod kyi blun po snying khams can ltar cang mi shes pa ni /
mkhas grub rje la rdo r+wa gur dang 'grel na gur du mi @# / /
'gyur ram dris shing /
de ltar blun yang dus 'khor gyi cho ga 'ga' brtsams skad /
sngags shes pa la ji 'dra dgos mi shes par 'dug /
'di 'dra bod na mang /
de la smras pa /
sa bdag mkhyen yangs grags kyang tshul 'di 'dras / /
nog dang lkog shal ra rnams mi ldan kyang / /
dud nas mi 'gro ya so ldan pa'i phyugs / /
yin par rnam dpyod ldan rnams mthun par gleng / /
zhes bya'o / /
der ma zad da lta'i bar du rtsam pa chus brdzis pa /
lcags zhos 'gyogs pa dang /
dge 'dun la grangs lhag pa byung na chad pa gcod pa sogs rten 'brel ma legs pa dang /
bkren rtags de 'dra mang po btsugs pa de legs shos su rlom par snang la /
thos bsam gyi skad cha sgra mi grags pa byas 'dug pas blun pa la ang snyam pa mkhas par 'char te mang yang skyugs bro bas de tsam gyis /
de yang sku che ba'i yon tan phyogs tsam smras na /
bka' bstan chos kyi 'byams bshad mdzad pa'i dbang du byas na /
shing rta chen po thogs med dang sangs rgyas gnyis pa kun mkhyen dbyig gnyen chos mngon pa 'chad pa la zhugs pa lta bu ste /
kha ba ri ba mtha' dag gis 'gran du med pa'i smra ba'i khyu mchog bla na med par gyur pa /
mang thos 'tshogs pa'i mdun sar rtsod pa mdzad pa'i dbang du byas na /
phyogs glang chos grags mu stegs kyi ston pa 'joms pa la zhugs pa lta bu ste /
gzhon nu nas paN chen phyogs las rnam rgyal dang /
mkhan chen g.yag pa dang /
thal skad tsam gyis kun mkhyen rong po sogs dngos stobs rigs pa'i sngar khyim gdengs pa tsam gyis pham zhing rmeg med par mdzad pa /
rtsom pa snyan ngag gi sbyor ba mdzad pa'i dbang du byas na /
'phags yul gyi mkhas mchog dpa' bo dang dge dbang yab sras lta bu ste /
rje 'dis mdzad pa'i 'jam dbyangs smra seng gi bstod pa dang /
khyab bdag ma sogs kyi ya mtshan pa gzigs nas mkhas pa mtha' dag gi nga rgyal gyi ri bo bsnyil bar grags /
btsun pa'i yon tan gyi dbang du byas na /
yon shAka nye bar 'khor gsum dang /
rje btsun mi 'khrugs pa lta bu ste /
so thar byang sems sngags sdom gsum la ltung ba'i dri ma mtha' dag gis dben pa /
lhag bsam dag pa'i yon tan gyi dbang du byas na /
rje btsun a ba lo ki dngos lta bu ste /
'gro ba'i sdug bsngal gsan pa tsam gyis spyan chab dang gis 'byung bas gzhan gyi snang ba bsgyur nus pa /
mthu stobs kyi yon tan mnga' ba'i dbang du byas na /
gdug pa mtha' dag 'joms pa'i dpal gsang ba'i bdag po lta bu ste /
sdigs mdzub tsam gyis thog sogs rengs par byed pa dang /
phyag nas tsam gyis gdon chen po rnams kyang bskrad par mdzad pa zhig ste /
rje bla ma 'di dpal 'khor sde chen gyi mkhan po mdzad pa'i dus su /
dbyar chos zhig grol nas ri nang phyogs la ljongs rgyu la byon /
spang gshor zhig tu gsol ja mdzad nas dpon slob rnams gral la bzhugs pa'i tshe /
glo bur du sprin 'dus nas char drag bsam gyis mi khyab pa zhig rang mnyam du khong dpon slob rnams kyi thad rang du /
nam mkha' nas thog babs byung ba /
de ma thag rje nyid kyis sdig mdzub mdzad pas steng @# / /
gi nam mkha' la bsdad nas bab ma thub pa de'i dus kyi gral la 'khod pa rnams kyis mthong /
de nas rje nyid kyis grwa ba rnams la da thog 'di phyogs gang la bsgyur gsungs pas /
khong rnams kyis brag ri zhig 'dug pa de la bsgyur bar zhu zhus pas /
rje nyid kyis shangs nas sing sgra dang bcas pa'i rlung gcig bus nas brag ri'i phyogs la sdigs mdzub mdzad pas glog dmar 'khyug cing 'brug sgra drag po yang bsgrags te /
thog de brag ri phyogs la 'khyogs nas brag ri de thal bar byas pa de kun gyis mthun snang du grub pa byung 'dug la /
'di ni thams cad la grags mod kyi /
'on kyang 'jam dbyangs kun dga' bde legs rin chen rgyal mtshan dpal bzang po'i gsung las dngos su thos zhes rje btsun pa gsungs so / /
gzhan yang rje bla ma 'dis ba so lhun grub bde chen la zhig gsos mdzad pa'i tshe /
de'i gtsang khang de na bar skabs shig nas /
smon 'gro rgyal po chags pa zhig byung 'dug pas /
de la rje bla ma 'dis rgyal mdos sogs rten thams cad phyir la bskur nas bgegs bskrad zab mo zhig mdzad pas /
de'i gtsang khang gi nye 'khor na gnas pa'i mi dang khyi la sogs pa thams cad rang dbang med par dran pa stor te brgyal nas 'gyel ba sogs byung /
zhes rje btsun chos kyi rgyal mtshan gsungs la /
'di dag ni rje 'di'i nus mthu phra mo tsam mtshon pa yin /
da dung 'chang bar 'gyur ro / /
des na 'jigs med grags pas kyang bstod pa las /
sdigs mdzub gcig gis lhun po stong / /
thal bar byed pa ro ldan gyi / /
bdag po'i mthun red gdan du / /
'os pa ba spu'i khung bur gzims / /
zhes ba spu re re'i rtser yang gsang bdag gi nus mthu tsam yod par bsngags pa rang bzhin brjod par sems so / /
gsang sngags kyi rgyud sde la gsung bshad gnang ba'i dbang du mdzad na /
rigs drug gi khyab bdag rdo rje 'chang gis sprul bshad gsung pa lta bu'am /
rigs ldan grags pa bsdus rgyud gsung ba la zhugs pa lta bu ste /
dpal gsang ba 'dus pa'i bskyed rim chen mo dang /
kye rdor gyi rnam bshad mkha' 'gro'i gsang mdzod /
rgyud sde spyi rnam sogs re re la'ang bltas na mkhas grub mtha' dag gi legs bshad rgya mtsho'i rol pa 'bum du 'khyil bas cho ga 'don tsam gyis khengs pa'i sngags rgan 'ug pa spos pa lta bu rnams kyang legs bshad nyin byed zer gyis mtshan dus kyi rang bzhin du gyur pa /
bstod pa las /
rigs sngags 'chang gzhung bdud rtsi'i mtsho / /
rdo rje 'chang dang mgon khyod kyi / /
longs su spyad bya thun mong ste / /
sa 'dir lus can kun bsten bzhin / /
mgon khyod rgyud sde'i do rar ni / /
rim gnyis rol rtsed la gshegs pa'i / /
shing rta 'dren pa'i tha gu yis / /
thub kun phrag pa ci yang mdzes / /
khyod kyi zhal dbugs rnga yab rtses / /
thub bstan zla ba gsar ba ni / /
mkha' yi khor yug 'dren no zhes / /
thub rnams gcig char khong bzhad mdzad / /
ces gsungs pa ltar yin la /
lhag tu dus 'khor gyi bka' babs ba yin pas /
de'i sgrub thabs dang /
dkyil chog dang /
'grel bshad sogs mdzad cing /
si tu pa la gnang ba las /
rigs ldan grags @# / /
pa dus kyi mthar yang ni / /
dur smrig 'dzin pa'i zlos gar ci yang mdzad / /
de yi rigs las pad dkar 'chang ba'i dpal / /
gnyis pa gzhan zhig 'jig rten 'di na snang / /
zhes 'jigs pa med pa'i rdo rje'i gsung byon /
bstan par sri zhu'i zhabs tog mdzad pa'i dbang du byas na /
'phags yul gyi chos rgyal a shwa ka dang /
gangs can gyi srong btsan sgam po lta bu ste /
dpal 'khor chos sder rten bzhengs dang /
gsung rab bka' bstan 'gyur dang /
mchod rten chen po sogs dang /
gdan sa chen po dga' ldan du'ang gser thog 'grel ba /
lha sa'i smon lam chen mo'i dus 'bul rgyu'i gser gyi maN+Dal khru gang bar smon lam gyi gsung gis spras pa deng sang yang 'bul bzhin pa sogs mchod rdzas dpag med gnang /
lha dang bla ma'i gzigs snang gi dbang du byas na /
rje btsun 'jam dbyangs /
lha mo dbyangs can ma /
yi dam rdo rje 'jigs byed /
dpal he ru ka dang /
dpal kye rdor dang /
bdag med ma dag mngon sum du gzigs nas bsngags pa mdzad /
ye shes mgon po dang /
k+She tra pA la'i ngom ngor ba gtor chen dus 'khor gyis kyang thos shing /
zhal bzhi pa pu tra lcam srid dang /
khyad par du dam can chos rgyal phyi nang gnyis mngon sum du gzigs shing| chos skyong thams cad kyis chos smra ba'i mchog tu bsngags /
rje zhing gzhan du phebs nas kyang yang yang zhal gzigs pa rnams yin te /
rnam thar dad pa'i rol mtsho lta byas na /
rje bla ma 'di la lha dang grub chen du mas snang ba bstan tshul ni /
lan gcig he ru ka byon nas /
nga sgrub pa'i rgya bod kyi yig cha la blo bzang grags pa'i yig cha las bzang ma byung gsungs /
'o na bdag gis kyang rje bla ma'i yig cha'i steng nas bsgrub par zhu zhus pas /
he ru ka dgyes nas bla ma dang he ru ka dbyer med du song ste /
'khor lo bde mchog gi bka' gnang zhing /
he ru ka'i zhal nas /
da lta nga'i dkyil 'khor ri rab kyi rtsen yod pa yin /
yar ngo mthar ngo'i tshes bcu bzung na /
dngos su 'ong zhing mkha' spyod du 'gro ba la dka' las med de| byed mkhan nyung /
zhes gsungs /
de yang rje bla ma 'di nyid rgyal ba'i bstan pa la bshad sgrub kyi sgo nas bya ba dpag tu med pa mdzad pa'i tshe na /
dkar phyogs la mngon par dga' ba'i lha dang klu dang gnod sbyin sogs kyis bstod pa'i phreng bas bsngags par ma zad kyi /
lhag pa'i lha dang bstan bsrung dam can rgya mtsho'i tshogs kyis kyang chos kyi rgyal por mnga' gsol ba'i sgo nas lan gcig ma yin par bsngags pa brjod par mdzad pa yin no zhes thos te /
lan gcig bcom ldan 'das rdo rje 'jigs byed dngos su byon nas /
bla ma rdo rje 'chang chen po'i lam gyi lus yongs su rdzogs par byed pa la mgon khyod la mchog tu bsngags so / /
zhes dbugs phyung ngo / /
yang lan gcig yi dam byon nas /
bla ma rdo rje 'chang chen po'i chos kyi dung chen 'bud par khyod bsngags so / /
zhes dang /
yang lan gcig bud med sngon mo mdzes pa gcig byung nas /
rigs kyi bu khyod kyis snying po kyai rdo rje'i mngon dkyil 'grel ba sogs rtsom zer ba byung bas /
der brtag gnyis kyi @# / /
'grel ba /
mngon dkyil /
mchod phreng /
smon lam shis brjod dang bcas pa mdzad tshar dus /
kyai rdor dngos su byon nas dbang bskur byin gyis brlabs pa sogs ltas khyad par can mang du byung zhing /
mi khyod kyis nga'i bskyed rdzogs kyi gnad phyin ci ma log par rtogs nas legs bshad 'di lta bu thon pa ngo mtshar che zhes gsungs so / /
yang lan gcig lha mo dbyangs can ma byon byung ste /
nga rje btsun 'jam dbyangs kyi yum yin /
sgra snyan ngag la mkhas par 'dod na kho mo bsten dgos pa yin zhes gsung /
yang dbyang can mas /
ngas shes zer ba mang ste /
rje bla ma'i 'og nas /
sgra snyan ngag la khyed rang mkhas /
'on kyang nga rgyal mche /
dgra mang ba yin /
zhes gsung /
yang lan gcig rgyal bo in+d+ra b+hA ti byon nas /
bla ma rdo rje 'chang chen po 'di rgyud gsang ba 'dus pa la mkhas shing grub pa brnyes pa yin /
khyod kyis kyang 'di'i zhabs rdul spyi bor longs shig /
ces gsungs /
'di ni shin tu 'brel che ba zhig yod de /
rje tsong kha pa chen pos mkhas grub rje la dngos su khyed rje 'gos kyi sku skye yin pas gsang 'dus 'phags lugs la mkhas pa chen po yin no / /
zhes gsungs /
yang lan gcig ye shes mgon po phyag drug pa 'khor bcas byon nas| shA sa na'i sngags bgrang zhing bskor ba byas te /
khyed kyis nga'i yig cha las kha tshar dang bcas pa rtsom zhes bskul lo / /
yang gshin rje chos rgyal la pho brgyad mo brgyad kyis bskor ba byon nas /
bdag cag rnams ni gshin rje gshed kyi bka' sdod /
rje bla ma'i bka' srung yin pas /
rje bla ma'i bstan 'dzin rnams kyis nged cag 'khor bcas te rten cing sgrub dgos pa yin /
zhes gsungs so / /
khyad par chos rgyal nang sgrub la ma he'i gdong can bzhis bskor ba byon nas /
kho bo ni gshin rje gshed kyis rje bla ma'i bka' srung du dngos su bka' bsgos pa yin /
khyod rnams kyis bdag la yi dam brtan par byos shig /
ces gsungs shing /
phyi sgrub kyis dbyug tho phyag tu gtad /
de yang rje bla ma 'di nyid kyis /
thog mar sa skya'i grub mtha' la sbyangs pa phul du phyin pa mdzod /
'on kyang rje bla ma 'di ni skye ba du ma nas /
rje tsong kha bas theg pa chen po'i dge ba'i bshes gnyen mdzad cing /
rgyal ba gnyis pa de'i bstan pa dri ma med pa 'jig rten du gsal bar bya ba'i slad du bsam bzhin du skye ba bzung ba yin pas /
kun dga' bo shAkya'i rgyal bo'i rjes su 'jug pa bzhin du rje bla ma 'di nyid kyang rje btsun tsong kha ba'i rjes su zhugs te /
'chad rtsod rtsom gsum gyi sgo nas /
rgyal ba de'i bstan pa la lhag par bya ba mdzad pa'i tshe /
sa skya bar rlom ba rnams phrag dog gi gdon gyis yid dkrugs te /
chu'i sgra kho nas lham 'bud pa'i rtsol ba sngon du btang nas /
rgyu mtshan ma mthong bzhin du /
mkhas grub chos rjes /
sa skya'i grub mtha' bkag go zhes pa'i 'chal gtam phyogs bcur bsgrags so / /
de lta na'ang gong du bshad pa ltar phyogs de'i mkhas par rlom pa sus kyang /
bdag nyid chen po 'di la lung rigs kyi sgo nas rtsod par nus pa ma yin pas /
gtor zor 'phen pa sogs mthu'i sgo nas nus pa gang thon lta ba'i lugs su byas te /
sa skya @# / /
na ngag nus che bar grags pa thams cad bsags nas /
rje bla ma gar bzhugs kyi phyogs la gtor zor lan grangs du mar 'phangs 'dug la /
de gong du rje bla ma 'di gur zhal la chos skyong ge mthel du mdzad kyang /
de nas mgon po phyag drug pa'i sgo nas mthu bzlog mdzad dgos pa'i mtshan ma byung bas /
de'i sgo nas mthu bzlog mdzad cing /
mthu log pa'i ltas kyang byung ngo zhes khung btsun pa las thos so / /
phyis mkhas grub thams cad mkhyen pa dge ldan gyi gdan sar phebs pa'i dus su yang /
sa skya pa rnams kyis dge ldan phyogs la gtor ma 'phen pa sogs dam pa dag gis gting nas khrel bar 'gyur ba'i bya ba la zhugs 'dug kyang /
kho rang rnams kyis ngan song gi sgo 'byed pa las gzhan du rnal 'byor dbang phyug 'di nyid la gnod pa byed ga la nus /
de'i tshe mkhas grub rjes sa skya pa rnams kyis khang sang nas dge ldan phyogs la gtor ma 'phen pa sogs mthu byed kyin yod pa 'dug ste /
lo gcig gi nang du ri bo dge ldan du btsun chung gcig la yang gnod pa mi yong pa ngas khag khur ba yin /
zhes dge ldan tshogs su gsungs 'dug cing /
ji ltar gsungs pa bzhin du mthu'i ltas cung zad kyang ma byung zhing /
sa skya rang du gtsug lag khang rding pa sogs mthu log pa'i rnam pa byung 'dug ste /
smod pa mthu med rang la ldog pa chos nyid yin no / /
rmi lam du rje btsun tsong kha pa chen pos 'od srung le'u gsungs pas lta ngan gyi dri ma bsal ba'i tshul bstan nas chos nyid mngon du gyur la /
dngos grub mchog brnyes pa'i dbang du byas na /
rdo rje'i rigs su mdzad pa'i thog ma rigs ldan 'jam dpal grags pa /
klu sgrub sras mchog rang rgyud pa'i shing rta'i srol 'byed slob dpon legs ldan 'byed /
zla ba'i dngos slob sgrol mas byin gyis brlabs shing dbu ma thal 'gyur pa rigs pa'i khu byug /
rdo rje rnal 'byor ma lan gsum dngos su mjal zhing rgyud sde'i dbang dang man ngag gi chu bo phreng bskor gsum byed pa'i a b+ha yA ka ra gup+ta /
bod gangs can gyi yul ma lus pa dpal gsang ba 'dus pa'i rgyud 'grel man ngag gis khyab par mdzad cing /
'phags yul gyi paN grub bdun cu sogs bsten pa'i rje rin po che 'gos khug pa lhas btsas /
rgya bod na grags pa'i chos rjes skya paN+Di ta sogs dang thugs rgyud gcig cing /
so so'i skye bo mtha' dag gi bsam pa'i yul las 'das shing bstan pa 'phel ba'i dgon gnas dang sgrub sde yang rje rang gis ri bo mdangs can gyi dgon sde dang /
nyang sdod gtsang lcang ra'i dgon sde /
phyis dpal 'khor bde chen gyi dgon sde btsugs shing /
lhan gyi ba so dang /
byi ling sogs su bzhugs nas chos mang du gsungs shing /
dga' ldan du'ang zhal bkod mdzad nas paN chen pa dang /
smon pa dang /
yar 'brog pa dang /
chos grags dpal ba bzhis mtshan nyid grwa tshang bzhi btsugs shing /
bshad nyan dmar po sngon byung ba deng sang byang rtse grwa tshang dang /
nyag rong grwa tshang gnyis su 'dus so / /
gsung rtsom gyi bstan chos kyang /
tshad ma rnam 'grel gyi TIk+ka chen rigs pa'i rgya mtsho /
sde bdun gyi dka' 'grel tshad ma yid kyi mun sel /
tshad 'bras kyi bshad pa chen mo /
mngon sum le'u'i dka' gnas kyi spyi don /
snga rtsom phar phyin TIk+ka rtogs dka'i snang ba /
sdom pa gsum gi rnam par bzhag pa thub bstan rin po che'i byi dor /
dbu ma'i stong thun skal bzang mig 'byed /
dus 'khor gyi TIka chen de nyid snang ba /
dus kyi 'khor lo'i mngon rtogs pad dkar zhal lung @# / /
dkyil chog thig rtsa /
gsang 'dus kyi mngon rtogs lhan thabs dang /
dkyil chog lhan thabs snga phyi gnyis te /
ded dus kyi 'don cha 'di phyi ma dang mthun /
'dus pa'i sgrub thabs kyi rnam bshad dngos grub rgya mtsho /
'jigs byed kyi rgyud rtog bdun /
rtog gsum /
'khor lo'i rgya gzhung rnams sbyar ba'i 'khrul 'khor rnam bshad khams gsum las rnam par rgyal ba'i nyi 'od /
'jigs byed kyi bskyed rim chung ba tshad la 'dri la brje'i gsung bzhin gyi zin bris /
de'i rgyas bshad rgya gar gyi sgrub thabs mtha' dag gi don gtan la 'beb pa'i bskyed rdzogs chen mo /
brtag gnyis kyi rnam bshad rdo rje mkha' 'gro ma rnams kyi gsang ba'i mdzod /
kye rdo rje'i sgrub thabs dang /
dkyil chog /
mchod phreng /
smon lam /
shis brjod dang bcas pa /
lU i pa'i dkyil chog bde chen rol mtsho /
sngags rim gyi lhan thabs rnal 'byor rol pa'i dga' ston /
ye shes mgon po'i gtor chog dang /
gtor bshad chen mo /
bsnyen sgrub las gsum gyi rnam bzhag /
be'u bum nag po shog dril bcu gsum dang /
yig chung dmar nag /
de dag gi dpe ris dang /
'khor lnga'i dgos sgrub re /
sbrag sgrub sogs dang /
mgon po'i bstod pa /
lha mo'i bstod pa /
mgon dkar gyi sgrub thabs dang /
rjes gnang dang lo rgyus sbrag pa sogs dang /
gshin rje chos kyi rgyal po'i phyi sgrub ma he'i zhal can dang yum tsa muN+Ti 'khor pho brgyad mo bcu gnyis bcas pa'i sgrub thabs /
nang sgrub khro zhal can la 'khor bzhis bskor pa'i sgrub thabs dang /
zhal gyi gtor chog dang /
gzhan gyi log rtog sel byed gnam lcags 'khor lo /
rje rin po che'i rnam thar dad pa'i 'jug dogs dang /
gsang ba'i rnam thar dang /
rtsa ltung rnam bshad dang /
dris lan 'ga' zung /
bla ma lha'i bstod pa sogs gsung 'bum thor bu bar byung ba rnams bka' stsal /
rje de nyid kyi yon tan gyi padma'i mtsho la 'khor ba'i sde snod 'dzin pa'i slob ma rags rim tsam bkod na /
mkhan chen bsod nams mchog grub /
kun mkhyen 'phags 'od yon tan rgya mtsho /
gsang mda' ba chos ldan rab 'byor /
lha btsun rin chen rgya mtsho /
spyan snga blo gros rgyal mtshan /
shar kha dbon po /
tsha kho dpon po chos kyi grags pa /
rong ston blo bzang grags pa /
paN chen shAkya shri /
lo chung dka' bzhi pa /
dwags po kun bkras pa /
shar bzla grags pa /
nyi grags /
slob dpon sangs rgyas rgyal mtshan /
gtsang ba bla ma sangs rgyas dpal /
bla ma zhi rgyas pa /
dar thub dpal ldan bzang po /
snon pa dpal ldan pa /
chos rje don grub dpal pa /
bla ma yar 'brog pa /
bla ma chos grags pa /
sgra pa chos rgyal ba /
chos rje kun dga' legs pa /
gnas brtan chos skyong pa /
zhang zhung chos grags pa /
ba so chos kyi rgyal mtshan /
gtsang ston kun dga' dpal la sogs te zur tsam mo / /
de ltar bstan pa rin po che'i rgyal mtshan phyogs thams cad las rnam par rgyal ba btsugs te /
bla ma rang bzhugs dus kho nar lhun po rtse'i chos sde dang /
seng ge'i rtse'i dgon dang /
khab 'brong rtse'i chos sde dang /
ri bo chos gling /
bu 'bur gyi gi ti sgang gi chos sde ri bo bde chen dang /
bka' bzhi dgon dang /
nags shod dgon sogs btab ste /
da lta'i bar du bstan pa'i rgyal mtshan phyogs thams cad du @# / /
mi nub par byin gyis brlabs te /
dgung lo nga bzhi bas pho rta'i lo cho 'phrul zla ba'i nyer gcig la gong 'pho mdzad de /
rje btsun tsong kha ba chen po gang du gshags pa'i mkha' spyod chos kyi pho brang du gshegs pa'i tshul bstan te /
rab byung bdun pa'i sa phag rje gshegs pa de nas sa pho rta de'i bar lo bcu dgu song /
de nas rab byung bdun pa'i sarta de nas rab byung bcu gnyis pa'i shing rta'i bar la lo sum brgya dang sum cu so drug song ba'i so bdun pa shing rta 'di yin no / /
de yang gzhan gyi snang ngor sku tshe mthar ma phyin pa ltar mdzad pa de ni /
rdzogs pa'i sangs rgyas kyis tshe lo brgya ba'i sku tshe brgya ma bzhes pa gdul bya'i snang ngor rtag 'dzin can chos la bskul ched lta bu dang /
yang gsung rab kyi rtsom pa 'ga' zhig gi 'phro bzhag pa yang dus kun tu gsung bshad gnang bar 'gyur ba'i rten 'brel te /
rje bdag nyid chen pos sa phag gi lor chos sde chen po 'bras spungs su /
nan gyis 'dus pa'i rgyud dang lam rim bshad pa gsung 'phror mdzad pa dang /
ser rtser yang bde gsang gi rgyud gnyis kyi dbu nas thun re gsungs nas bzhag pa lta bu ste /
'dis bshad pa la rdzogs pa'i dus mi mdzad par rgyun du 'chad par 'gyur ba'i rten 'brel gyi dgos pa'i dbang gis gdul bya'i snang ngo tsam du zad kyi /
dngos po la zhing 'dir sku dngos kyi gdul bya rdzogs shing /
dpa' bo mi mthun pa'i g.yul las rgyal ba'am /
don mthun gyis khe spogs grub pa bzhin du bzhed don thams cad grub pa yin no / /
zhes shes par bya'o / /
de yang sprul pa'i glegs bam gyi ma 'ongs lung bstan las /
gtsang du'ang kho bos /
dgon pa'i ming 'khor lo rtsibs stong la gras pa dang zhes dpal 'khor bde chen bstan /
yang lung bstan las /
ri stod 'od zer las gras pa dang zhes pas ri bo ma dangs can gyi dgon pa lung bstan pa sogs mang /
! de la mkhan chen pa ni /
sa mo yos la shab tu 'khrungs /
mkhan chen grub pa shes rab pa'i dpon po yin /
glang lo la rab tu byung /
bya lor bsnyen par rdzogs /
rje rin po che dang /
'dul 'dzin /
dka' bcu dar bzang /
grub chen bsod blo /
snar thang sher seng /
spyan snga nyer gnyis /
gtsang ba blo bzang ba /
mkhas grub thams cad mkhyen pa sogs bsten nas mdo sngags kyi gsung rab la gsan pa cher mdzad pas mkhas par gyur te snar thang gi gdan sar phebs pa /
sa khyi nas chu glang bar lo bcu drug gdan sar bzhugs te 'gro don bskyangs /
de nas rdzong dpon dang ma 'cham pas dbus su byon te /
snar thang dgon ma lag dang bcas pa spyan snga nyer gnyis rin po che la phul /
nyid rang thel gyi mkhan por bzhugs /
rtses thang dang chab brje len gnang zhing /
gong ma'i bla ma mdzad /
mkhas pa mang po'ang zhabs drung du 'dus te /
zab rgyas kyi 'khor lo bskor la /
lung bstan gyis zin pa zhig ste /
sprul pa'i glegs bam las /
rtsod dus dgu yi tha ma la / /
bsod nams mchog gi mtshan ldan pas / /
bstan pa'i me ro gso bar mdzod / /
ces pas lung bstan par mkhan chen grub pa dang /
paN chen bsod grags bzhed /
nga bzhi pa chu sprel la @# / /
zhi bar gshegs /
slob ma'ang chos rje nam blo ba /
chos rje don grub dpal /
chos rje lo chen /
chos rje 'dul nag pa /
bla ma dge 'phel pa sogs mang /
! 'phags 'od pa ni /
sa skya'i bshes gnyen chen por gyur pa'i steng nas /
si tu bsod nams dpal dang /
bdag mo shAkya dpal yab yum gyis sbyin bdag mdzad nas /
yab yum gyis rje sher seng spyan drangs pa'i dus /
zhabs la gtugs nas dge lugs kyi gsang sngags kyi chos rdzogs par gsan cing /
dpal 'khor chos sder mkhas grub thams cad mkhyen pa la'ang chos gsan nas /
dge lugs kyi bstan 'dzin chen por zhal gyis 'ches te /
lhun po rtse'i chos sder /
rje yab sras kyi sgrub dkyil gyi phyag len dang /
rgyud kyi bshad rgyun 'dzugs par mdzad pa /
deng dus bar du rgyas par mchis so /
! /
lha btsun pa ni /
'brong rtse'i zhal ngor 'khrungs /
mkhas grub thams cad mkhyen par rtsa ba'i bla ma mdzad /
bde gsang 'jigs gsum sogs mdo sngags kyi yon tan bum pa gang byor mdzad de /
sngags kyi khrid chen brgyad dang /
de dag ci rigs kyi chog bsgrigs /
lam rim dang /
lha khrid kyi'ang yi ge /
rtsa ltung gi ngos 'dzin bsdus pa dang /
'jigs byed kyi bskyed rdzogs gnyis mdzad pa'i rgyun da lta'ang yod cing /
mkhas pa du mas blos bslangs sogs dang /
bskyed rdzogs la khungs su mdzad par snang /
mgon po'i bka' bcu gsum gyi yi ge dang /
de'i byin rlabs kyi lag len kyang sngags ram pa las kyang 'di ka dag shos su snang /
khyad par bdag pas gzhan gces pa'i byang chub kyi sems rin po che jo bo'i bla ma sha byin bzhin du mnga' bas /
gzhan gyi nad drag po dngos su len par mdzad /
ces mkhas pa ser don yod gsungs pa sogs /
yon tan dang chos kyi rgyun rgya mtsho tsam mnga' ba /
khab 'brong rtse'i chos sde thar pa gling btab cing /
sngags mtshan nyid gnyis ka'i grwa tshang 'ga' mdzad kyang /
deng sang 'chad nyan cher mi snang /
! grub pa'i dbang phyug rdo chos ldan pa ni /
gangs bu le'i mgun du| gdams pa thugs nyams su bstar bas /
srid gsum sgyu ma dang rmi lam lta bur rtogs pa brnyes shing /
dgon pa yang mang du btab ste /
mdog chu'i lhor spangs yul chos sde dang /
chu de'i byang du gsang sngags pho brang btab cing /
mus su chos sde btab pa'i chos lung shar ni /
lung dga' ldan par 'gril lo / /
nang rtsa dang rlung gi rten 'brel gyis phyi'i rgya bod kyi yul thams cad gzigs pa dang /
rang gzhan gyi tshe rabs du ma dran pa dang /
yum gshegs par mkhyen nas gangs bu le nas mnga' ris stod mang yul la snga dro phyed kyis sleb nas yum la chos gsungs shing /
mang yul 'phags pa 'jig rten dbang phyug gi nye 'khor der /
gsang 'dus dmar khrid /
dkyil chog /
sgrub thabs /
dbang gi bshad pa sogs dang| rdo rje 'jigs byed kyi bskyed rim phul du byung ba dang /
rnal 'byor bzhi'i zin bris dang /
rtsa gsum bsrung ba'i gdams pa khyad 'phags sogs du ma mdzad pa deng dus kyang yig cha phyags kun tu dar zhing /
mkhas grub rje'i skye ba snga ma phal @# / /
cher yang 'dis mngon shes kyis gzigs shing /
mkhas grub thams cad mkhyen pa'i thugs rjes gzigs pa'i slob mar snang ste /
'di'i mkhas grub rje'i gsang ba'i rnam thar gyi lung karma zhwa dmar ba sogs kyis kyang tshad grub mdzad pa dang lung 'dren mdzad cing /
de bzhin du rang phyogs rje btsun pa dang bsod grags pa sogs dang /
phyis kyi mkhar nag dang paN chen thams cad mkhyen pa chen po sogs snga phyi du mas kyang byed /
mgon po'i chos skor ci rigs mdzad pa sogs yod /
! bla ma don grub dpal par /
mkhas grub thams cad mkhyen pas dgon pa thob ces rang nyid la rjes gnang ba'i thub pa klu 'jim ma gnang ste /
nang pa tsha ba grub pas sbyin bdag mdzad de /
ri bo chos gling btab cing nad so 'phyong rgyas pas gdan drangs nas ri bo'i gdan sa mdzad pa'i steng nas thun mong ba'i lam rim dang /
thun mong ma yin pa gsang sngags kyi chos mang du gsungs pas sa'i thig le yar klung phyogs su deng sang yang rje'i bstan pa'i gnad thugs la mnga' ba'i mkhas pa dang dge 'dun mang ba 'di /
bla ma 'di'i phyag rjes yin snang /
! sangs rgyas dpal pas kyang /
khams spo 'bor ba'i yul gzhi ti sgang gi sa'i char ri bo bde chen zhes bya ba'i chos sde btab pas grwa tshogs chen po byung snang /
'di'i dris lan mang po mkhas grub rje'i gsung 'bum na yod cing thugs shin tu dgyes pa zhig yod /
de rjes nyid kyi gcung po bla ma gtsang ba kun rgyal bas gsang phu dkyil khang pa'i slob dpon mdzad pa'i mod la gdan drangs /
sa dkar dgon sogs su'ang byon nas chos gsungs pas rje'i bstan pa la bya ba mdzad pa'i rgyun deng sang yang mchis la /
brtsams chos kyang re mang yod cing /
dngos dag pa sngags kyi'ang thun mong ma yin pa chos rgyal sbrags sgrub kyi bsnyen sgrub dang /
las sbyor gyi rnam grangs smos pa la'ang mkhas pa'i yid 'phrog pa shin tu mang la /
de yang lugs du ma shes shing khyad par du rje rin po che nas mkhas grub thams cad mkhyen par brgyud pa dang /
'jam dbyangs dang rje rin po che nas rje chos bzang bar brgyud pa dang /
'jam dbyangs chos skor gyi zhal shes dang bcas pa rdzogs par lan gsum thob cing /
las sbyor yang dkar pos zhi bsgrub tshul /
ser pos rgyas pa sgrub tshul /
dmar pos dbang gi skor sogs mang ba dang /
nag po'i sgo nas bsrung ba /
bzlog pa /
gshin rje'i gzugs la brten nas dgra bgegs bsad pa /
gtor ma la brten nas gsad las dang /
gtor ma la ling+ka gzhug pa sogs mang gsungs /
'di lcags mkhar te /
de dus nas lcags mkhar dar yod pa dam po lkog khrid kho na ste /
yi ge bzhi pa'i bsrung bzlog gsang gsum dang /
lcags mkhar gyi yi ge rjes sher seng la /
des go 'gyo yon tan rgya mtsho la brgyud pa sogs kyang yod /
thod pa la brten pa'i gsad las /
bskrad pa /
rengs pa /
dbye ba /
mnan pa sogs bsam gyis mi khyab pa gsungs la /
des na sde snod gsum dang rgyud sde bzhi'i don la mi 'jigs pa'i spobs pa khyu mchog rlabs po che'i gnas thob des pa @# / /
zhig snang ste zur tsam mo / /
de bzhin du slob ma gzhan gyis kyang bstan par bya ba mdzad pa dang lag rjes che ba can kho nar 'dug go ! de la chos rje legs pa rgyal mtshan ni /
srin po zhes pa shing mo yos la gtsang zhwa lur 'khrungs /
rje 'dul 'jon 'khrungs pa'i phyi lo dang /
mkhas grub rje las lo bcu bgres /
zhwa lur rab tu byung zhing /
zhwa lu grags pa rgyal mtshan dang /
shangs pa kun mkhyen bsten nas mdo rgyud mang por spyangs nas mkhas par gyur| rje'i zhabs phyir yun mthud de byon /
rje thams cad mkhyen pa dang /
sras kyi thu bo gnyis dang /
mkhas grub rin po che /
bla ma bzang skyong ba /
shar ba rin po che sogs la mdo sngags kyi gsung rab khrid gsan spyong mang du mdzad pas yongs kyi dge ba'i bshes gnyen du gyur ba yin te /
mkhas grub rin po ches kyang brtag gnyis kyi TIka chen du shar ba rin po che tsam las ma gsungs la /
'di la yongs kyi bshes gnyen chen po gsungs pas shes la /
des na dga' ldan chos 'byung du /
snang tshul la mkhyen rab ha cang che bar ma grags kyang gsungs pa /
'di'i rnam thar zhib par ma gsan pa'i rtags kho nar snang /
der ma zad sngar gyi dga' ldan gyi gdan rabs dag las kyang /
mkhas shing grub pa'i dbang phyug chen por gyur cing /
zhes pa sogs tshad ldan lung rigs las grub po / /
de yang dga' ldan du /
dbu mdzad gnang ba'i skabs na dag pa rnam brgyad kyis rje'i gsol thab kyang mdzad pas mnyes pa kho nar snang /
mkhyen brtse mthu nus shin tu che pas rje rin po ches kyang /
nam zhig chos sku gcig tu ma gyur bar du /
ngas khyod kyi bshes gnyen byed pa yin no / /
zhes dbugs dbyung ba sogs yod pas /
thams cad mkhyen pa dge 'dun grub dang /
rje blo gros chos skyong lta bu la gdan sar phebs ma zhus par /
grwa dgon dka' bzhi ba dang 'dul nag pa sogs mkhas grub mang pos gdan sar bzhugs pa'i gsol ba btab ste /
rang lo drug cu rtsa lnga ba sa mo lug la gdan sar phebs /
lo bcu gnyis kyi bar du tshogs pa bskyangs shing /
rje rin po che'i rdo rje 'jigs byed skor kun dang /
khyad par man ngag gsum gyi gdams pas skal ldan gyi mkhas grub du ma smin par mdzad pa yin te /
srang rdo rje 'chang gi zhal nas /
'dul nag pa sogs mkhas grub rin po cher dus 'khor nIka chen gsan cing /
mar me'i yig chung gcig gsan /
mkhas grub rin po che gshegs pa dang /
zhwa lu ba chen po khrir bskos shing /
drug cu pa'i rtsa tshig dang gdams pa mtha' dag gsan gsungs la /
dge 'dun yang chos 'jig rten gnyis kas bskyangs pas dge 'dun gyi dar rgyas dang /
longs spyod kyi 'du long yang 'di kho na'i dus che bar las chen kun rgyal gsungs /
gser thog gi 'phro yang 'dis grub par mdzad cing /
mkhas shing grub pa'i dbang phyug yin pa'i don gyis sde snod 'dzin pa chen po rnams kyang je gus je gus dang /
sa 'bri'i mi bsrun pa rnams la'ang mthu zlog gi rtags mtshan che ba bstan cing tshar bcad pas /
mi bsrun pa'i skye bo rnams kyang je skrag je skrag tu song nas bzhugs @# / /
gdan seng ge'i khri non nges byung bar thams cad gleng /
gser thog gi lugs phung la gzims khang shod pu padma mkhar bas gsang bde dus 'khor gsum gyi gser sku mi tshad tsam re bzhengs /
de dus lcags zam pas brag ral gyi lcags zam 'dzugs par dge ldan tshogs pas rdo'i dang blangs mdzad /
sne'u gdong ba dang /
'phyod rgyas pa'i nang sa tshe brtan pa thug dus nang sos dmag rgyab kyi sku bsrung phyag mdud zhus shing bzhes nas dmag la byon nas| grog spub gcig la bkar dus phyag phyi gcig gis rta la mdung ring rgyab bas pha rir 'phyong nas srog la ma skyon /
srung bas skyab par grags /
'phyod rgyas par bum byung ba la /
so sor 'brang ma'i sgo nas srid bskyed pas bu byung nas de'i gdung brgyud la sku gong ma lnga pa chen po phebs /
sku gong mas kyang /
mthu stobs dbang phyug zhwa lu ba zhes bsngags brjod mdzad /
zhal ba zhugs pa'i bar du 'phyod rgyas bas na bza' dang dpon slob thams cad la phog zla ngo bzhin mdzad /
rang lo don drug pa lcags rta hor zla drug pa'i nyer bzhi la chos kyi dbyings su thim dus gser gyi me tog gi char babs /
zhugs su phul bas dbu klad la rdo rje 'jigs byed zhal phyag yongs su rdzogs par byon pa dngul gdung gi nang rten du bzhugs te /
rgya gur nang na chos rje chos grags bzang po'i dngul gdung gi g.yas na bzhugs /
gshegs nas kyang chos kyi bshes gnyen pa yan la /
'phyong rgyas nas dbyar dgun gnyis kar khri thog tu su bzhugs la na bza' cha tshang re dang /
nyer bzhi chen po'i mang ja /
sha skam gyi thug pa sogs chags med du yod la /
deng dus kyang dus mchod tsam yod /
de nas da lta'i rab byung bcu gnyis pa'i shing rta'i bar la lo sum brgya dang nyer lnga 'das shing /
nyer drug pa shing rta 'di lags so /
! /
de'i rjes su tshas rje blo gros chos skyong ni /
sa mo sbrul la gtsang g.yag sder 'khrungs /
mkhas grub rja 'khrungs pa'i lo lnga pa yin /
tshogs pa dge 'dun sgang ba la rab tu byung bas stan gcig pa byed /
rje yab sras gsum ka dang /
khyad par mkhas grub rje bsten nas gsung rab la spyangs pas mdo sngags kyi gsung rab la rigs pa'i rtsal thon pa'i mkhas par gyur /
dge ldan gyi gang nas mi mdzad dgongs nas mtshan mo bros byon pas /
bka' bsrung gi 'khren gyis chu mig mgron lha can gyi gsham du zhabs bsnyung nas phebs ma thub pas spyan drangs te /
rang lo drug cu rtsa gnyis pa lcags pho rta nas chu lug gi bar lo bcu gsum gdan sa mdzad de /
lam rim che chung /
bla ma lnga bcu pa /
rtsa ltung rnam bshad che chung /
rdo rje 'jigs byed kyi rgyud rtog bdun dang| rtog pa gsum pa dang /
ra lo'i shog dril gsum /
dus 'khor /
'jigs byed kyi bskyed rdzogs dang bcas pa /
brtag gnyis TIk+ka dang /
'dod 'jo /
rgyud bla ma sogs mdo sngags kyi chos 'khor bskor bas /
slob ma yang rje yab sras kyis gsal bar brton pa'i dus kyi 'khor lo'i bshad srol rnam dag thub pa'i mkhas dbang chos grags pa /
rgyud chen 'jam dbyangs dge 'dun 'phel /
rab 'byams pa smon lam dpal ba /
'phags pa lha /
grub chen chos grags pa /
'jam dbyangs @# / /
gzhon nu /
mkhas pa nor bzang rgya mtsho'i dpal sogs byung /
'dis mchod khang gsar ma btab /
ston pa'i gser sku chen mo dang /
dngul gdung chen po gcig bzhengs pa bzhugs /
de nas bso ba khrir bkod de /
zur bzhugs mdzad de gshegs /
de la mkhas pa chos grags dang /
rje nor bzang gnyis kyis sgrub pa lhur blangs pas zhwa ser sgrub pa'i rgyal mtshan mthon po 'og min par du bsgreng bar mdzad la /
rtsis kyi yi ge pad dkar zhal yung ma bu khyad par can 'di bskrun /
bskyed rdzogs kyi rtogs pa'ang grags che bzhin par chos grags dpen gnas der gshegs /
nor bzang ba yang /
bshes gnyen du mar gsan spyod dang /
rje blo gros chos skyong la rje'i gsung rab mtha' dag zin bris tshun chad gsan pas /
chos rje mkhan po paN chen shAkya shris las slob /
rong ston blo bzang pas gsang ston mdzad de bsnyen rdzogs mdzad /
bshad nyan gyi zhu ba 'bul mi kha shas byung yang ma mdzad par /
rin chen sgang du sgrub pa'i rgyal mtshan bcugs pas pho brang 'ol kha stag rtse nas sbyin bdag mdzad de bsgoms pas thun mong bstod nyid snying rje'i snying po /
thun mong ma yin pa bde stong gi ting nge 'dzin zab mo mngon du gyur cing /
'jam dbyangs dkar po padma'i mtshor zhal gzigs pa /
thag ring bo nas sga gsan pa sogs grub pa'i mtshan rtags mang /
legs bshad kyi rtsom pa yang /
dus 'khor gyi spyi don legs pa /
rtsis kyi yig cha mang po /
gsang 'dus kyi bskyed rdzogs /
dbu ma'i lha khrid che chung sogs mdzad /
gtso bor slob ma mi skyong yang /
thams cad mkhyen pa dge 'dun rgya mtshor gdams pa rgyas par gnang /
slob dpon thos 'dzin pa dang /
slob dpon chen po gun rgyal ba /
bshes gnyen grwa'o dka' bcu sogs bstan pa 'di la gzhan dang mi mnyam pa'i dge bshes du mar bka' drin mdzad de /
mthar dgu bcu rtsa gcig bzhes nas chu mo bya'i lo hor zla drug pa'i nyer lnga la dpen gnas der mya ngan las 'das /
de'i tshe nam mkha' la 'ja' gur dang /
me tog gi char chen po bab cing /
gdung la ring bsrel mang du byon zhing| gdung thal las bzhengs pa'i sku 'dra la deng dus kyang ring bsrel skal ldan gyis gsol pa btab na 'byon par snang /
! chos rje ba so chos kyi rgyal mtshan ni /
sna tshogs zhes pa chu pho rta ma gtsang ldog gzhung du /
mkhas grub rje'i gcung bor 'khrungs /
rje yab sras kyi zhabs la gtugs te mdo sngags la sbyangs /
dang por gsang phur ra ba smad pa'i 'chad nyan zhig mdzad pa por nas ltan pa so bzung bas bos bar grags /
gdams pa thugs nyams su bstar bas thun mong ma yin pa'i bde stong gi rtogs pa thugs la 'khrungs /
de nas thugs dam dang 'gro don 'phel ba'i skabs su /
chos rje blo gros pa'i rjes su gdan sar thams cad mkhyen pa dge 'dun grub pa spyan 'dren du btang ba na /
'am bu la de las re che 'bab /
'am bus dgra mkhar dgra bo'i yul du brtsig dgos /
zhes gsungs nas rje 'di nyid la lung bstan mdzad pa ltar gdan drangs /
dga' ldan du phebs lam bkra shis lhun por thams cad mkhyen pa dang mjal /
de dus thams cad mkhyen pa'i zhal nas /
khyed rje'i @# / /
gdan sar phebs par nged phyag mdzad pas phyag lan ma gnang gsung /
dgung lo re gnyis pa chu lug la gdan sar phebs /
mdo sngags kyi chos mang du gsungs /
zhar la dus 'khor bskyed rdzogs dang /
'jigs byed rdzogs rim dang /
dbu ma'i lta khrid chen mo /
snying po don gsum gyi khrid sogs legs par mdzad /
dga' ldan 'du khang la dri gtsang khang btod de /
rgyal ba seng ge'i nga ro'i gser sku ya mtshan can dang /
gang nas gong man rim gyi sku 'dra yang bzhengs bzhugs su gsol bar mdzad cing /
de yang dge lugs kyi thun mong ma yin pa'i snyan brgyud kyi yig chung nyer gcig che ba dang /
dz+nyA na ku Ti ste ye shes rtse mos 'od gsal lha khang du zhus nas bskyed rdzogs gnyis ka'i man ngag yig chung nyer gcig chung ba dang bcas pa mdzad cing /
da lta'i bar du rang gzhan gyi mkhas pa dang grub chen du mas thugs rtsis mdzad pa 'di yin /
rje 'di dben sa sbrul ba'i glegs bam gyi gdul bya'i gtso bor snang zhes rgyal ba dbe nas pa gsungs la /
rje 'dis grub chen chos rdo rje /
dpal ldan rdo rje /
stod lung ba rdo rje dpal ba gsum la byin zhes gsungs pas glegs bam yang gsum yod pa ltar snang la /
snga ma gnyis grags che /
de la sogs pa'i bstan pa rin po che'i mdzad pa bskyangs pa'i 'khor lo bzhi ldan gyi dge sbyong dang /
mkhas pa mang po padma'i mtsho la ra yig gnyis pa bzhin du 'khor zhing /
thugs dad pas yon tan gyi bsngags pa'i klu dbyangs pa so chos rje zhes snyan grags kyi dbyar rda'ang skad gsang mthon por ldir ldir grags pas dbus gtsang sogs khyab pa'i mod la /
rlung gi rgyu tshul log pa mkhyen pas kun spangs mdzad de /
chos rje blo gros brtan pa gdan sar bzhugs su gsol te /
don gnyis pa chu sbrul gyi lo'i zla ba bcu gnyis pa'i tshes bco lnga la dga' ldan byang gling du zhi bar gshegs /
zhes gdan rabs las bshad pa 'thad dam /
khri rin po che 'od zer gyis bcu bzhi gsungs pa'ang chad lhag gis yin 'gro /
dgung zhag gi ring 'od gsal du bzhugs shing /
dgun dus su me tog gi char ba la sogs pa ngo mtshar pa'i ltas khyad par du 'phags pa byon par chos 'byung dang gdan rabs dang ngag rgyun la grags che /
thugs rten gyi dngul gdung ni /
rje zhwa lu ba'i dngul gdung gi g.yas na bzhugs /
de'i sku'i skye ba'i rabs ni /
ba so sprul sku lha dbang chos kyi rgyal mtshan /
de'i skye ba rta tshag sprul sku ngag dbang chos kyi dbang phyug bstan pa'i rgyal mtshan dpal bzang po dang /
de'i skye ba ngag dbang dkon mchog nyi ma dang /
de'i skye ba'i bar du'o / /
chos rje de nyid la sras rdo rje mched gsum dang /
dam pa gsum dang /
rgyud pa sbyin pa dpal /
ser rje btsun pa sogs byung ba las /
! grub chen chos rdo rjes 'ja' lus brnyes pa yin te /
rje ba so pa phyi skor la phebs dus /
yab yum dang lhan du khams phrug byis pa gzhon nu gcig gis dad dad byas pas skal ldan yin pa thugs kyis dgongs nas rab tu byung zhing /
mtshan chos kyi rdo rjer btags /
gsung chos gdams pa zab mo du mas smin par byas te /
sprul ba'i glegs bam rin po che rdo rje mched gsum la gsungs shing /
@# / /
jo mo lha ri sogs gtsang phyogs kyi gnas du ma dang /
rgyal ba blo bzang don grub glegs bam gyi gdul byar lung bstan mang bas /
dus 'di tsam na len par shog gsungs nas 'ja' lus brnyes /
dpal ldan rdo rje'ang de dang 'dra ba gcig ste /
lho brag grub chen gyi slob ma ste /
rnam thar rgyas pa ma mthong /
rgyal ba bsod nams rgya mtshos 'ja' lus brnyes pa'i dpal ldan rdo rje la tshe dbang zhus par gzhu khang pa'i gsung rgyun dang /
mkhar nag sogs gsungs /
! de la gtsang gi khyung po dge 'dun bzang po ni /
me bya la khyung po'i rigs su 'khrungs /
rin po che ba'i dgung lo nyer gcig pa yin /
dbus su byon nas rin po che ba'i drung du mdo sngags kyi chos mang po 'phral 'phral nyams su bzhes par mdzad /
de nas gtsang du /
rje dge 'dun grub yab sras la lam rim zhus te /
dge ba'i bshes gnyen chen po phu chung ba bzhin du skye bos dben pa'i yul ljongs mang por bsgoms pas mngon par rtogs pa mthon por brnyes shing rgyas pa'i gshis kyis snyan pa lhas sgrogs pa'i dpe ltar snyan grags 'ur nas /
gnas rnying rin po che khu dbon dang /
bdag chen sogs dang /
'phags pa sogs bla chen dang /
mi chen mang po'i gtsug gis zhabs kyi padmo la reg cing /
skya ser grangs med 'dus par las 'bras zab mo'i chos kyi char phabs pas /
sa thul rdo thul gyi rnam pas /
rab byung rnams bslab pa la gces spras dang /
khyim pa rnams dge sdig gi blang dor la nan tan byed par song bas /
byang tang sems dpa' chen po zhes mtshan gyis kyang dad pa'i spu long g.yo bar gyur /
mthar don dgu bzhes pa shing mo yos la ngo mtshar ba'i ltas bstan te /
gnas rnying gi rgyar rir mya ngan las 'das /
de nas da lta'i shing rta'i bar lo nyis brgya dang re bdun song /
sku gdung bzhugs pa'i rten bzhengs ni /
chos rje 'jam dpal snying po dpon slob kyis mdzad snang /
! dbus kyi khyung ngo bya bral dge legs bshes gnyen ni /
lho ba'i sa'i char rong bo'i rigs su sku 'khrungs /
dbus su byon nas se 'bras gsang gsum du mdo phyogs la gsan pa rgya cher mdzad cing /
rin po che ba so ba la gsang sngags kyi chos mang po'ang gsan /
de nas mdo khams la 'byon pa dang /
dge 'dun gyi tshogs bsdu ba'i thugs kyi 'khri ba ni bcad /
tshe 'di'i 'dun gros kyi 'gong bo ni 'og tu mnan /
rnam grol don gnyer gyi snying rus ni khog tu bcug ste /
ngag tu mi lus rin po che lan cig thob pa 'di don med du g.yengs na ci rung gsungs nas /
dang por mal gro'i tshul khrims dri ldang dang /
phyis skam brag tu bsam gtan gyi bras la rtse gcig tu rol par mdzad pas /
slob dpon klu sgrub zhal gzigs pa dang /
thun mong ba stong nyid sogs /
thun mong ma yin pa lam rim gnyis kyi rtogs pa bzang po du ma bsam pa bzhin thugs la 'khrungs nas /
gsung mgur las /
gnas mi med khyi med kyi lung stong du / /
nga pha med ma med kyi rnal 'byor pa / /
lus dpon med g.yog med 'dug lugs gsal / /
sems spros bral stong pa'i ngang du nyal / /
mi gzhan dag gis sku gzugs phyi ru bzhengs / /
nga rnal 'byor gyis sku gzugs @# / /
nang du bzhengs / /
blo myur mgyog gi lha bzo klubs shing yod / /
byon gang legs kyi ltad mo lta rgyu yod / /
des gsungs pa ni gdengs tshad bla med thob pa'i gsung ste /
phar phyin theg par mthong lam ma thob par du spros bral mi yong bar ma zad /
sngags kyi bskyed rim la'ang spros bral mi 'ong na rgyud sde 'og ma'i so skye lta ci smos la /
sems dben pas rang bzhin brgyad cu dang kun rtog brgya rtsa brgyad dang rlung brgya rtsa brgyad thim pa'i mnyam bzhag la spros bral rjes mthun pa 'ong bas de yan chad thob pa'i gsung red la lha sku yang phyi'i min par gsungs pas /
rgyud sde 'og ma dang bskyed rim gyi lha sku min zhing /
sku gzugs nang nas bzhengs zhes sgyu lus man chad la dkyogs bshad tsam yang mi thub pas sgyu lus thob pa'i gsung red pas de'i yon tan shes mkhan rnams dad pas sems rang dbang med par 'phrog par 'gyur /
rje rin po ches la la'i khar mang du 'gro zhing /
zhes dang /
brgyad cu ma las /
'ga' yis ma thob la las cung zad myong / /
phal cher tshim par gzigs /
zhes pa'i skal ldan 'jig rten gsum gyi rin po che yin snang bas /
kho bo'ang lag pa'i padma yang yang zum par gyur te /
bdag kyang skal ba bzang por gyur cig snyam pa lags /
'phral gyi mdzad pa rnam thar ni /
gsung rab kyi 'bel gtam la snyad pa ma gtogs /
mkhas pa su la yang gsung chos gsung ba'i ming mi 'dog /
gsang sngags kyi 'bel gtam mi mdzad cing /
rdo dril bgrang phreng phyag mtshan sogs gang yang phyir mi mngon /
chos dang mi mthun pa'i skya ser gyi gsung gleng byung ba na bka' ba kyon che che ltar mdzad /
sdom pa gong ma blangs pa dang /
thos pa mang mang po la bsngags pa mi mdzad par /
dge tshul gyi rten bzung nas nyams lan byed pa kho na la dgyes /
nged rang dge ldan pa /
khong bka' brgyud pa dang /
sa skya pa zhes chos grub mtha'i thugs rus gzhan dang mi mnyam pa ltar mdzad pa zhig ste /
mthar dgung lo brgyad cu rtsa thon pa na dben gnas de nyid du /
dgos pa'i dbang gis sangs rgyas bcom ldan 'das ltar mya ngan las 'das pa'i tshul mdzad /
ya mtshan pa'i ltas mang la /
phyir mi ldog pa'i rtags dung dkar g.yas su 'khyil ba dang /
gdung la rdo rje rnal 'byor ma'i sku dang ring bsrel mang du byon pa da lta nyi ldings na bzhugs yod par snang /
! gnas rnying rin po che kun dga' bde legs rgyal mtshan dpal bzang po yang de dang cha mtshungs pa'i skal ldan bdud rtsi mang du bzhes pa gcig yin te /
de yang me pho stag la la stod du yab rgyal mtshan rin po che'i sras su 'khrungs shing /
se ra don yod pa las lo gcig gis 'phyis shing| rje dge 'dun grub la thun mong pa phar phyin theg pa'i gzhung dang /
ba so rin po che la theg pa chen po'i gsang sngags skor yig chung dang bcas pa zhib tu zhus pas /
thugs mos kyang mchog tu che ba 'khrungs pa ste /
kho bo la gnas rnying pa'i rigs su skyes snyam pa'i rlom pa ni ye med /
ba so chos rje'i grwa pa yin snyam pa'i khengs pa ni yod /
ces gsungs pa yin snang /
chos rje thams cad mkhyen pas mkhan po dang /
chos rje 'dul dkar pas las slob gnang nas bsnyen par rdzogs @# / /
pa'ang mdzad /
de nas gnas rnying gi gdan sa chen por phebs te /
byang chub lam rim la sogs pa'i gsung chos rgyun ldan du gsung ba /
dge 'dun gyi bca' khrims la gnas pa /
bkra shis lhun po ba dpon slob kyi chos gzhi 'degs pa /
thugs dam gos sku chen mo bzhengs pa sogs bstan pa'i bya ba rgya cher mdzad pa'i mod la /
chos rje 'jam dpal snying po khri thog tu bton nas /
nyid rang thugs dam gong 'phel gyi dgongs pas 'gol sa snyegs pa khang gnyer gzhis kha sne'u nas spyan drangs par /
nang so sku mched kyis thog drangs /
skyid shod kyi rab byung skye bo'i tshogs mang po'i don mdzad cing /
r+wa bsgrengs dang /
dge ldan mjal bar phebs pa na'ang /
gus pa dang ldan pa'i dge 'dun rnams gsung chos kyis tshim par mdzad /
skyid shod du bzhugs dus de khar nub gcig mnal lam du gnas rnying gi rgyab ri la /
rje btsun sa paN gyi sku 'dra 'bur du dod pa zhig gzigs pa rmis pas /
glo bur du gtsang la bteg ste /
gnas rnying gling gi kho ra khor yug tu rje yab sras kyi mtshan rnams rdo la bris nas /
bstan pa ring du gnas pa dang gzhan du mi 'gyur ba'i rten 'brel bsgrig par mdzad /
slar dbus su byon nas sne'u nang so dpon blon gyis gus mchod sngar bzhin mdzad /
bod gangs can gyi rgyal ba'i nyin byed bdun gyi gnyis pa thams cad mkhyen gzigs chen po dbyangs can bzhad pa'i rdo rje bsnyen par rdzogs pa'i mkhan po'ang gnang bas sa'i steng ma lus par deng dus par du mkhan brgyud 'di kho nas khyab par gyur pas /
nag phyogs re gnyis kyis dkrug bsams kyang slar ches cher 'phel bar gyur to / /
mkhyen brtser ma zad nus mthu yang dga' ldan du /
dngul gdung chen mo'i mdun du mchod pa rgyas par bshams shing bstan pa dar zhing rgyas pa'i smon lam dang /
mgon khang so sor phebs dus bstan pa 'di la sdang ba'i dgra bgegs brlag pa'i 'phrin las bcol ba sogs mdzad pa ltar chos skyong rnams kyang mdzad pa zhig ste /
tshe bdag grub pa'i ga nub kyi gdung rabs phyi ma 'ga' zhig dang 'gras pa ring po ma lon par pho brgyud rtsad nas brlag par mdzad la /
bu mo gcig lus pa snying rjes bzhag pa rgya nag tu sngags pa'i rab gra byas pas de ma thag bod du yong lam nas 'khor gyis bcom par mdzad la /
da lta'i 'di dag lho nas rus gcig tsam kyi mi /
dus phyis blangs par srad rdo rje 'chang gsung /
slar yang gtsang la phebs te /
gnas rnying ri phug tu thugs dam 'phel bar bzhugs /
sku che ba'i yon tan yang thugs skyo shas nges 'byung che bas /
mi ma rung ba ci 'dra zhig kyang blo sna bsgyur nus pa /
sdom pa gsum gyi tshul khrims mchog tu gtsang ba dang /
de'i dri ngad zhim pos tsan dan gyi dri bzang po yang zil gyis gnon pa /
byang chub kyi sems rin po che 'byongs pas gzhan sdug bsngal ba gsan pa na /
sku lus 'dar ba dang spyan chab dang gis 'byung ba /
gsang sngags kyi gdams pas thugs rgyud gtams par mdzad pa ma gtogs /
snod min la dus nam yang mi 'doms pas /
rje btsun tsong kha ba chen po'i bstan pa kho na thugs la @# / /
bcangs nas ci phan mdzad pa sogs ngo mtshar mchog tu che ba zhig ste /
mthar dgung lo nga gcig pa me pho 'brug la ri phug tu gshegs /
bya btang chen po gshegs pa'i phyi lo yin /
de nas da lta'i shing rta'i bar la lo nyis brgya dang re drug song /
ya mtshan pa'i rtags su dbu thod la thub dbang gi sku dang /
bde mchog lhan skyes kyi sku gsal por byon /
de'i dpon 'jam dpal snying po dang /
de'i dpon rin po che rdo rje ba gnyis kyang rin po che'i rnam par thar pa ji lta ba bzhin skyong zhing bstan pa 'di'i rgyan du che ba re byung ste /
snga ma dgung lo sum cu ma zin tsam dang /
phyi ma sum cu thon pa na gshegs /
snga ma'i tshems la dung g.yas 'khyil ring bsrel gyis brgyan pa dang /
phyi ma'i zhun thig la gtsug tor rnam par rgyal ma'i sku zhal phyag yongs rdzogs byon /
des na rje zhwa lu pa dang /
rje blo gros chos skyong dang /
ba so chos rgyan dang /
rje sher seng bzhi gang rung lam brgyud pa'i rdo rje 'jigs byed kyi dbang lung rgyud 'grel pa 'grel bshad bskyed rdzogs dag mi snang /
rje 'dul ba 'dzin pa nas kyang gzhan la brgyud pa'i dbang sogs yod pas rje 'dul 'dzin dang rje sher seng gnyis kyi rnam thar mtshon pa re bshad na /
! rje'i sras kyi thu bo gnyis pa 'dul ba 'dzin pa chen po grags pa rgyal mtshan ni /
dbus stod sbrang du kun dga' zhes pa shing pho stag la 'khrungs /
rje rin po che 'khrungs nas lo bco brgyad dang /
rgyal tshab rje 'khrungs nas bcu gcig song ba'i lo de yin /
'bri khung nyer gnyis pa la chos gsan cing /
brag tshan du 'dul bar sbyangs /
sngags kyi bla ma yang kha yang bsten nas /
bu ston gyi gzhung mtha' dag mkhyen par mdzad /
rje thams cad mkhyen pa'i zhabs la gtugs te yun ring du bsten nas mdo sngags kyi chos mang du gsan pas sde snod gsum dang rgyud sde bzhi la mkhas pa'i rtsal thon cing /
lung rtogs kyi yon tan mtha' yas par dbang 'byor /
byang chub kyi sems dang 'dul ba'i bslab pa phra mo nas kyang bsrung bar mdzad /
rje 'dul 'dzin par rje'i bu slob chen po rnams kyis kyang chos gsan /
bslab bya chen mo gsung dus /
rje rin po ches 'dul 'dzin 'di lta bu rgya gar na'ang dkon zhes bsngags pa mdzad /
bla ma chen po 'dis rang nyid kyis gdan sa ma mdzad par rje rin po che'i dgongs pa dang lung bstan dang mthun par rgyal tshab rin po che gdan sar mnga' gsol /
sku gdung rin po che mnyams par tsan dan 'ba' zhig las grub pa'i sgrom du bzhugs su bcug /
de yang dngul bre chen bco brgyad las grub pa'i gdung khang gi bum par bzhugs su gsol te /
gtsug lag khang gi glo 'bur byang mar bzhugs nas mchod pa rgya chen pos mchod par mdzad pa la sogs pa'i bya ba rnams rdzogs par mdzad nas rgyal tshab rin po ches dga' ldan nyid du chos kyi rgyal srid bskyangs /
'dul 'dzin rin po ches btsun mo tshal gyi dgon pa btab nas tshogs pa bskyangs bas dge 'dun brgyad brgya lhag tsam 'dus /
res 'ga' spangs sogs dgon gnas dang /
ri khrod gzhan du'ang bzhugs te 'gro don dang thugs @# / /
dam 'phel bar mdzad /
skabs shig tu tshal gung thang du phebs te bslab bya dang lam rim legs par gsungs /
tshal gung thang gi dge 'dun thams cad dang tshugs rnam par dag pa dang /
skyes bu chen po'i chos lugs la sbyar bar mdzad pas rje nyid las kyang bka' drin che bar gyur pa yin /
gsung rab rtsom pa'i dbang du byas na dge slong gi bslab bya chen mo /
dge tshul gyi bslab bya /
gzhi gsum cho ga /
gleng 'bum ste 'dul ba'i skor dang /
sngags la rje'i sgrub dkyil rnams la lhan thabs /
rab gnas kyi cho ga /
'khor lo sdom pa'i phyi rol mchod pa /
gsang 'dus mi bskyod pa'i tshom bu la brten pa'i mdun bskyed kyi mchod thabs /
dril bu lha lnga'i sgrub thabs /
lU i nga'i dkyil chog /
dmar nag gi sgrub thabs /
rdor dbyings kyi dkyil chog /
kun rig rnam par snang mdzad kyi cho ga /
sbyong rgyud kyi rnam bshad /
bya rgyud rigs gsum la brten pa'i cho ga'i lag len sogs mdzad cing /
btsun mo tshal du dge 'dun gyi sde bskyangs te /
re gcig pa shing stag la chos kyi dbyings su gshegs /
mkhas grub rje dgung lo lnga bcu ba yin te /
thun mong ma yin pa'i rnam thar gsang bdag dang 'jam dbyangs kyis lung bstan pa ni /
sngon bram ze khye'u go 'phang bya bas rdzogs pa'i sangs rgyas log par dad sel gyi sprul pa'i rang rgyal la mchod de smon pas /
de nas skye ba drug tu mtha' 'khob kyi rgyal po mdzad /
de nas mkhas pa'i dge slong dang paN+Di ta sha stag tu skye ba mang po blangs /
de nas lha'i bu tog ces pa dang /
de nas 'dir skyes gsungs pa sogs mang yang /
phyi mar dga' ldan du lhar skye /
de nas rje btsun skyabs mchog dpal bzang por 'khrungs nas sbas pa'i brtul zhugs kyis phyag rgya chen po thob par bshad pa sogs so| ! |mkhas grub shes rab seng ge ni /
gtsang stod du sku 'khrungs /
snar thang du rab tu byung /
dang por mkhan chen grub pa shes rab dang /
shangs pa kun mkhyen phyi ma dang /
rong ston sogs bla ma kha yar dang /
phyis su rje thams cad mkhyen pa dang /
rgyal tshab dang /
'dul 'dzin gnyis dang /
mkhas grub chos rje bsten nas phar tshad 'dul mngon rtsa 'grel dang /
dbu ma rtsa 'jug /
bde mchog rtsa rgyud dang /
bshad rgyud rdo rje mkha' 'gro /
mkha' 'gro rgya mtsho /
mngon brjod bla ma dang /
'byung ba bzhi dang /
gsang 'dus rtsa rgyud dang /
'grel ba bzhi sprags dang /
bshad rgyud rdo rje phreng ba /
dgongs pa lung ston /
lha mo bzhis zhus /
ye shes rdo rje kun las btus pa sogs dang /
'phags pa yab sras lnga'i gzhung kun la sbyangs shing /
dmar nag gi rgyud 'grel ba bzhi dang /
rdo rje 'jigs byed kyi rtsa rgyud rtog pa bdun ba /
de'i 'grel ba rdo rje grub pa dang /
sau na shrI dang /
slob dpon ming skyod pas mdzad pa dang /
ku mA ra'i 'grel ba rnams dang sgrigs /
rol ba'i rdo rje'i 'grel ba legs kyang de gtso bor ma bshad /
bshad rgyud rtog gsum la dmar nag 'jigs gsum gyi 'khor lo'i bshad pa /
dus 'khor rtsa 'grel tshun chad bshad nas gtan la 'bebs pa srad rgyud rdo @# / /
rje 'chang gi bar byung /
bskyed rdzogs chen mo sogs gsan cing /
mdo sde dang rgyud sde tshig spyi ma yin par ma zad /
go ba chags tsam la yang ma bzhag par nyams len dang sbrags pa'i rgyud sde'i don la tshig la ma ltos pa'i nang byan chud pa'i mkhas grub mang pos bla ma 'di'i gsung la bstod par mdzad pa mang /
de nas sa phag la rje rin po ches byams chen chos rje la rgyud 'dzug pa'i zhal bkod gnang nas ser rtse nas rjes 'brang gi mkhas pa chen po shin tu mang bar bde gsang gi rtsa rgyud gnyis kyi dbu nas chos thun re gnang nas /
'khor mkhas mang rgya mtsho lta bu'i dbus nas 'grel ba bzhi sbrags btegs nas /
'di'i bdag thub pa su yod /
ces lan gsum 'bod pa gnang bas su yang ldang ma nus pa la /
rje 'dis bdag gis bgyi zhes zhus te phyag gsum mdzad nas len par mdzad /
de yang sngon rgyal ba dbang po'i tog gi spyan sngar rje rin po che dang rgyud gcig pa'i rgyal sras snying stobs chen pos gsang sngags kyi chos 'dzin par zhal gyis bzhes pa'i rgyu mthun du snang /
de yang rje rin po che la bla ma 'dis bdag gis rgyud pa spel mi nus zhus pas /
zhal nas khyod skrag mi dgos /
ngas chos rgyal la gtod pa yin la /
khyod gtsang du song dang /
'di nas dpag tshad kyi sa na ri dril bu kha sbub pa 'dra ba'i steng na gshin rje gshed kyi rnal 'byor pa yod /
des khyod kyi bstan pa spel par byed /
yang de nas rgyang grags kyis na ri srin mo gan rgyal du bsgyel ba 'dra ba'i steng na gnod sbyin mo yod /
nges kyang khyod kyi bstan pa spel par byed /
de nas khyod rang gis kyang shes yong zhes lung bstan mdzad /
ces rtsa ba'i bla ma srad rdo rje 'chang chen po gsung /
de yang dang por gsang phur mthong smon grwa tshang gi 'chad nyan mdzad pa phyis su dwags po grwa tshang zer /
de nas slob chung du dwags po bkras rnam bskos pas /
mi rnams sher seng gis gtsang rtags bstan zer /
sher seng dbon slob gtsang du bshad nyan dmar par byung /
skabs gcig bkras rnam pas kho bos mi byed /
tsa rir sgrub pa byed zer nas /
dge 'dun grub gsang phu'i de'i bshad nyan la bskos nas cung zad song bar /
bkras rnam pas yang khos byed dgos /
zhes grwa tshang dge 'dun grub kyi phyag nas blangs pas sher seng ma dgyes pa'i gsung ste /
gtsang du dge 'dun grub dang yab sras gnyis kyi bshad nyan shin tu 'phel bar byung ba'i skabs gcig /
sngar rje rin po che'i zhabs drung du rgyud spel ba'i g.yar dam phul ba thol skyes ltar dran par mdzad nas /
rje dge 'dun grub par grwa tshang gtad de /
gsang ba 'dus pa'i rgyud kyi bshad nyan mdzad bzhin pa'i sgo nas lhun po rtse'i chos sder byon /
si tu bsod nams dpal dang /
bdag mo shAkya dpal gyis sbyin bdag mdzad de /
rgyud kyi bshad nyan btsugs shing /
chos sde'i bla ma 'phags 'ong yon tan rgya mtsho 'khor bcas kyis chos zhus /
chos sder rje'i lugs kyi sgrub dkyil phyag len dang rgyud kyi bshad nyan btsugs te /
rten 'brel gcig la dgongs te /
rje rin po che'i gter nas bzhes pa'i chos rgyal zhal 'bag dbyug zhags dang bcas pa @# / /
gnang ste /
da lta'i bar du der bzhugs yod /
rjes lung bstan pa'i gshin rje gshed kyi rnal 'byor pa 'phags 'od la mi mang 'dod la /
zhal 'bag la dpag na yin 'dra zhing /
rgyud 'grel pa TIk+ka lam rim sogs kyi par brkos shing ches cher spel bar mdzad cing /
srad rgyud kyi rkang bzung snang ba sogs las kyang shes nus so / /
yang gnas der rje dge 'dun grub kyis 'grel pa thog mar gsan bas rje 'di yin par rnam thar las bshad la /
rje rang nyid kyis kyang ka bstod las gshin rje gshed kyi rnal 'byor bar gsungs so /
sngags ma gsungs /
mtshan nyid la rje 'di kho na drin che la /
'phrin las shin tu che ba sku na rim bzhin no /
de nas seng ge rtser phebs /
seng ge rtse'i dpon mos kyang sbyin bdag mdzad nas chos sder yang sngar bzhin sgrub dkyil phyag len dang rgyud kyi bshad nyan btsugs /
rjes lung bstan pa'i gnod sbyin mo dpon mo 'di yin snang /
gnas der rje rin po che'i lung bstan las /
de nas khyed rang gis kyang shes yod gsungs pa dang mthun par rje btsun shes rab seng ge yab sras kyis ja gral gnang ba'i g.yas kyi gral mgor rje dge 'dun grub pa dang /
de nas 'dul dkar ba sogs dang /
g.yon gyi gral mgor 'dul nag pa dpal ldan bzang po bzhugs par /
rje sher seng gis 'dul nag pa la khyod kyi dgung snying gang yin gsungs pas rta yin zhus par /
de bzang 'dug /
'jig rten gyi gtam dper g.yag shi sar rta 'khrab zer bas /
khyod song la g.yag shi lung par /
rgyud kyi bshad nyan gyis shig gsungs nas rje'i paN zhwa dang gos ber gnang bas /
'di dge 'dun grub par 'os /
nga la rje'i 'grel pa bzhi sbrags dang shog lhung dgos zhus nas de dag blangs nas /
srad dga' ldan pho brang du rgyud grwa tshugs pa la gtsang stod rgyud pa byung /
bla rabs kyang 'dul nag pa dpal ldan bzang po /
rog tsho chos rje ngag dbang grags pa /
bla ma 'jam dbyangs dge 'dun 'phel ba /
rab 'byams pa chos dbyings pa /
rdo rje 'chang bkra shis 'phags pa /
paN chen bsam grub rgya mtsho /
gnas rnying chos rje bsod nams rgyal mtshan /
rgyud chen brtson 'grus 'phags pa /
mkhas grub rdo rje bzang po /
rdo rje 'chang sangs rgyas rgya mtsho /
rtse chen byams pa rgya mtsho /
rdo rje 'chang dkon mchog rgya mtsho /
bde 'byor ba dge 'dun rgyal po /
bla ma rin chen rgya mtsho /
rab 'byams pa chos dbang /
phug chen pa /
sher rin pa /
dpal ldan mchog sbyin /
chos rgyal mgon po /
mchog legs 'od zer /
rtsa ba'i bla ma rigs dang dkyil 'khor kun gyi khyab bdag rdo rje 'chang chen po dkon mchog yar 'phel gyi zhal snga nas dang /
sgo mang rab 'byams smra ba mkhas pa blo bzang don grub /
e pa rab 'byams smra ba ye shes pa'i bar ro / /
rgyud pa 'di'i bla ma phal cher gyis khrid chen brgyad mdzad de /
gsang 'dus rim lnga'i dmar khrid /
bde mchog lo dril gyi khrid gnyis /
rdo rje 'jigs byed kyi rnal 'byor bzhi rim gyi khrid /
dus 'khor sbyor drug gi khrid /
phyag rdor 'khor chen gyi khrid /
nA ro chos drug gi khrid /
'pho khrid gser gyi sgo 'byed kyi khrid dang brgyad @# / /
mdzad /
yan lag gi khrid drug cu pa gsum gyi khrid /
mgon po'i gtor sgrub /
gtor chen gyi khrid /
rdo rje 'jigs byed kyi 'khrul 'khor gyi khrid /
rdo rje 'jigs byed kyi sbyin sreg dngos grub rgya mtsho'i khrid /
gdugs dkar sogs bzlog chen bzhi'i khrid rnams rtsal du 'don par mdzad cing /
tshogs 'don la'ang rgyud le'u bcu bdun pa tshang mar rgyun 'don mdzad /
rtsa rgyud le'u bcu bdun gyi rdo rje'i lam bsgrigs da lta'ang 'chad par kho bos kyang thob /
rgyud phyi ma'i TIk+ka sogs 'chad par snang /
gtsang gi rgyud stod pa tshugs ma thag nas slar dbus su phebs te /
rab byung bdun pa'i pra ma dI zhes pa /
chu glang la dpal ldan rgyud smad btsugs te rgyud kyi 'chang nyan btsugs /
phyogs phyogs su chos bar btegs /
dbyar sos rgyud 'grel pa bzhi sbrags yongs rdzogs dang /
TIk+ka che ba bcu bdun pa'i mtshams sbyar la /
TIka chung bcu gsum pa'i mtshams sbyar la 'jog /
ston dus rim lnga'i dmar khrid dang /
sbyor drug /
dril bu rim lnga /
lu i pa'i rnal 'byor chen po /
rdo rje 'jigs byed kyi rnal 'byor bzhi rim dang drug par skabs nas byas kyang /
sngar rje rin po ches 'khor chen khrid pa'i zin bris rje sher 'byung dang /
'jam dbyangs chos rjes zin bris nyung ngu mdzad pa| paN chen ye shes rtse mos bskyed rdzogs gnyis ka mdzad pa dang /
'pho khrid chen mo dang brgyad la rtsod pa mi snang la /
yang blo gros chos skyong bas khrid chen brgyad kyi zin bris su /
'jam rdor gyi khrid dang brgyad mdzad la /
mnga' ris sher bzang gi shin tu mang /
gsang 'jigs gnyis dang /
bde mchog lo dril gnyis dang /
dus 'khor sbyor drug dang /
kye rdor yan lag drug pa'i khrid dang 'jam rdor gyi dga' ba bzhi'i khrid /
nA ro chos drug /
ni gu chos drug gnyis dang /
'khor chen gyi byin rlabs bzhi ldan dang /
phyag rdor gtum po'i gsang ba bsam gyis mi khyab pa gnyis dang /
'pho khrid chen mo dang /
khrid chen bcu bzhi dang /
khrid chung ngam yan lag gi khrid snying po don gsum dang /
tshe khrid sogs dang sngar bshad pa dag gi khrid dang /
mdo phyogs kyi lam khrid lta khrid sogs yod tshul 'chad par 'gyur /
dga' ldan chos 'byung du /
sngags kyi khrid chen drug dang /
lam khrid dang /
lta khrid dang /
khrid chen brgyad byed pa paN chen rang gis thob pa tsam la brten nas bgrangs kyang /
mkhas pa du mas rang re'i sngags kyi khrid chen brgyad mdzad pa'i yi ge rnying ba khungs ma rnam dag du ma yod pas /
lugs 'di'i khrid grangs la zhar 'grogs kyis skur pa 'debs par ma mdzad cig /
rgyud smad kyi bla rabs ni rje sher seng dang /
rgyud pa sbyin pa dpal /
rgyud pa grags bzang pa /
rgyud pa kre'o bkra shis rgyal mtshan pa /
rgyud pa shes rab bzang po /
u ri dka' bcu pa /
slob dpon tshul bzang pa /
rje chos skyong rgya mtsho /
rgyud pa rgyal mtshan bzang po /
dwags bo nam mkha' grags /
mngon dga' ba byams pa rgya mtsho /
mnga' ris ba bkra shis bzang po /
lhas pa dge 'dun rgyal mtshan /
grub dbang gtsang ston rnam rgyal dpal bzang /
stag lung brag pa blo gros rgya mtsho /
spyil bu ba @# / /
ngag dbang chos grags /
sras khang sku skyes ngag dbang chos kyi rgyal mtshan /
mnga' ris pa dpal ldan rgyal mtshan /
gur smon pa blo bzang don grub /
rgyud chen dpon slob ngag dbang nor bu /
kre'o shes rab rgyal mtshan /
rdo rje 'chang blo gros rgya mtsho'i zhal snga nas dang /
rdo rje 'chang sbyin pa rgya mtsho'i zhal snga nas dang /
rgyud chen gur smon pa dpal 'byor rgya mtsho /
hor don grub rgya mtsho /
a mdo pa dge 'dun phun tshogs kyi bar du'o /
! /
dbus kyi rgyud stod byung tshul ni /
rje sher seng la thug tsam gyi gnas rnying ba dka' bcu kun dga' don grub kyis /
dbu ru ldum shod du /
rgyud smad tshugs nas lo zhe gcig song zhing /
rab byung brgyad ba'i lo skor gnyis dang nyag ma gsum 'das rjes kyi shing rta la /
rgyud bshad ba'i grwa tshogs mang du 'dus pa la rgyud stong par grags pa /
bla rabs ni /
rgya ma pa lha dbang rin chen /
slob dpon chos blo gros /
paN chen bsod nams grags pa /
rje dkon mchog dar /
ngag dbang chos grags /
dge legs dpal /
tshe brtan rgya mtsho /
shAkya rin chen /
rje dpal 'byor rgya mtsho /
sgom sde nam mkha' rgyal mtshan /
byang chub 'od zer /
'jam dbyangs 'od zer /
grags pa rgya mtsho /
che dkon mchog chos 'phel /
rje sangs rgyas bkra shis /
rab 'byams pa dge 'dun rgyal mtshan /
'ol kha pa khri ba /
mkhas pa nyag ri chos rje /
bu 'bor 'jam dbyangs pa /
co ne ba'i bar du'o / /
gzhan yang rje bzang po bkra shis kyis kyang /
rgyud 'grel bshad /
lho brag tu gnas brtan don grub dpal gyis sgon gsal gyi bshad pa btsugs /
chos rje zla rgyan pas kyang nyi sdings dang /
rdzing phyi phyogs su rgyud legs par bshad /
rje sher seng 'di ni zab mo'i lta ba thugs la 'khrungs shing /
bskyed rdzogs kyi ting nge 'dzin brtan po mnga' bas /
yi dam gyis byin gyis brlabs shing /
chos skyong mgon chos gnyis dang /
khyad par gshin rje chos kyi rgyal pos 'phrin las bsgrubs pas /
mdzad pa la bar chad med cing 'bad med 'byung ba /
rje'i 'phrin las spel ba la sku tshe sngon ma du mar yang mkhas shing grub pa'i skye bar ma zad /
smon lam gyi mthu can zhig ces gzur gnas thams cad kyis gleng ngo /
sku mya ngan las 'da' khar /
dpe cha 'di rnams dge 'dun grub kyi sar skyol /
rgyud kyi bshad nyan 'di sbyin pa dpal gyis gyis /
de'i grogs dgos pa grags bzang la chol /
zhes gsungs nas /
khro bo zhes pa shing mo glang gi lo zla ba lnga pa'i nyer brgyad la /
dga' ldan rgyud khang du bde bar gshegs /
sku gdung zhugs la zhen pas ring bsrel kham tshig byon pa bkra shis lhun po'i thub chen gyi nang du bzhugs so / /
de ni mkhas grub rje 'khrungs nas drug cu skor gcig dang gshegs nas lo bdun song /
de nas rab byung bcu gnyis pa'i shing rta 'di'i bar la sum brgya dang sum cu tham pa song /
gsung rtsom yang rnam 'grel TIk+ka dang /
lta khrid /
rtsa rgyud kyi TIk+ka sogs mdzad /
bkra shis lhun po'i mtshan nyid kyi bshad grwa chen po'i gzhi bzung ba dang /
zhal slob grags pa can yang ches mang ste /
thams cad mkhyen pa dge 'dun grub /
kun mkhyen @# / /
'phags 'od /
rgyud pa rdo rje 'dzin pa sbyin pa dpal /
rje smon lam dpal /
'dul dkar ba grags pa dpal ldan /
'dul nag pa dpal ldan bzang po /
rgyud pa grags bzang pa /
dwags po bkras rnam pa /
chos rje bzang bkras pa /
chos rje grags bsam pa /
mkhas pa rin shAka pa /
chos rje zla rgyal ba /
drung sangs rgyas pa /
'jam dbyangs smra seng pa sogs byon pas na /
ye bzang rtse bas kyang /
rje'i bu slob la snar thang ba shes rab seng ge las 'phrin las che ba ma byung /
khong gis gtsang du bkra shis lhun po'i mtshan nyid kyi bshad grwa de lta bu btsugs /
dbus su rgyud kyi bshad nyan 'di 'dra btsugs /
khong thugs dgongs bzang po gcig yin par 'dug /
ces yang yang bsngags pa don la gnas pas /
kho bos kyang 'phrin las nam mkha' dang mnyam pa bdun gyi gnyis par byas so zhes shes par gyis /
! des na spyir dge lugs kyi dgon pa thams cad du rdo rje 'jigs byed dar bas rdo rje 'jigs byed gyi chos 'byung de ltar yin na'ang /
blo dman pa rnams kyis rtogs sla ba'i phyir rang la brgyud tshul gyis mdor bstan pa dang /
blo ldan rnams la de dag gi rnam thar so sor bshad pa dang /
spyir so sor dar zhing rgyas tshul gyis rgyas par bshad pa gsum las| dang po ni /
rim gnyis kyi khrid chen brgyad kyi brgyud tshul ni /
rje rin po che /
rje mkhas grub thams cad mkhyen pa /
rje shes rab seng ge /
grub dbang 'dul nag pa dpal ldan bzang po /
'jam dbyangs dge 'dun 'phel /
rdo rje 'chang bkra shis 'phags pa /
'dul nag sprul sku rgyud pa bsam grub rgya mtsho /
rgyud pa brtson 'grus 'phags /
mkhas grub rdo rje bzang po /
'dul nag yang sprul rgyud chen sangs rgyas rgya mtsho /
rgyud chen dkon mchog rgya mtsho /
rigs dang dkyil 'khor ma lus pa'i khyab bdag don gyi slad du mtshan nas smos te rdo rje 'chang rat+na wa r+d+ha'i zhal snga nas /
de la bdag mang thos 'jam dbyangs bzhad pa'i rdo rjes srad dga' ldan pho brang du nyams khrid gzab bshad snyan brgyud ma lus pa rdzogs par thob pa lags /
yang rgyud rtsa bshad gnyis kyi bshad rgyun ni /
rdo rje 'jigs byed bskyed rdzogs chen po'i steng nas sngar ltar dang /
man ngag la yang mthun pa'i rdzas dang /
rten pa'i rdzas dang /
bsnyen sgrub kyi skor dang /
las sbyor la dgug pa'i ling+ka dang /
gzir ba thun gyi dang /
bsad bskrad dbye rengs sogs kyi 'khor lo dang /
dbye ba'i rdzas dang /
lkug par byed pa'i mnan pa /
lha sogs dang bral dbye kha sbyor dbye ba /
zlog pa zor gyi las /
ltas ngan gyi dkrug pa ma he'i las| sreg pa sbyin sreg gi las /
'brub pa hom khung gi las /
srog dang bral ba kha sbyor dbye ba sogs las sbyor mang rabs yod snang yang /
deng dus ming yang shes pa shin tu mtho ba dang bar ma dang dman pa su'i yang kha nas mi grags par snang| rtsa ba'i rgyud las kyang /
me mar la ni ba Ta bzhag /
gsungs pa'i tshig tsam las ston par mi mdzad pa rgyud na bka' rgya shin tu dam drag pa yin no /
rtsa bshad kyi rgyud gnyis dang bskyed rdzogs kyi bshad nyan lag len gyi khrid ni /
rje @# / /
rin po ches mkhas grub rje la /
des sher seng la /
des 'dul nag pa /
des 'jam dbyangs dge 'dun 'phel dang /
yang mkhas grub thams cad mkhyen pas rje blo gros chos skyong la /
de la 'jam dbyangs dge 'dun 'phel gyis gshed skor rnams gsan /
de nas rgyud chen bkra shis 'phags /
paN chen bsam grub rgya mtsho /
rgyud chen brtson 'grus 'phags /
paN chen rig ba seng ge /
de la rgyal ba bsod nams rgya mtsho dang /
rgyud pa rnam rgyal dpal bzang rnam pa gnyis kyis gsan /
rgyal ba bsod nams rgya mtshos lha btsun bsod nams dpal bzang /
de nas sgom sde kun mkhyen dang /
de nas 'khon ston dpal 'byor lhun grub dang /
des zur rig 'dzin la /
des gong ma rgyal dbang lnga pa la /
de nyid kyis phreng ba ba la gnang /
de la bdag 'jam dbyangs bzhad pa'i rdo rjes zhus pas /
sku phyogs la dgongs pa zhus par shin tu dgyes nas zhib por slob gsungs nas /
sa 'khor gnam 'khor dang /
ling+ka'i bri thabs /
yig chung gsum sogs zhus /
zhib rtsad bcad pas khyod kyis shes tshar 'dug gsungs nas /
sku phyogs kyis gsungs pa 'di ka rang yin gsung /
nyi ma gnyis la de skor dang /
drug cu pa srid gsum rnam rgyal dang /
las bzhi'i sbyin sreg phyag len dang bcas pa zhus /
yang rtsa rgyud rtog bdun dang /
'grel pa bzhi dang /
bshad rgyud rtog gsum dang /
dmar nag gi rgyud gnyis /
nag po'i 'grel pa dpal 'dzin dang /
shAn+ti pa dang /
nag po pa dang /
ku mA ra'i 'grel pa bzhi dang sbyar zhing /
rgyud de dag gi bshad rgyud du grags pa sam pu Ta nas kyang rdo rje 'jigs byed zhal phyag yongs rdzogs dang /
rdzogs rim dang bcas pa bshad pas de dang man snye gtso bor byed /
rdo rje 'jigs byed kyi bskyed rdzogs chen mo'i steng nas bskyed rim la rtsa rgyud rtog pa dang po'i phyag mtshan 'god tshul skabs sogs grwa bzhi bcas pa'i man ngag la grub chen lA li tas zhe dgu ma dang /
yang rtog pa dang po'i sgo bzhi dang grwa bzhir ro langs brgyad 'god par bshad pas grub chen gyis ro langs brgyad skor mdzad pa dang /
rtog pa gnyis pa 'khrul 'khor dang /
rtog pa gsum pa sngags btu ba'i man ngag la brten nas mchog gi dngos grub brnyes pa'i grub chen dpal 'dzin gyi man ngag bzhin rdo rje grub pa'i lha bcu gsum ma dang /
yang slob dpon shrI d+ha ra sogs du ma nas brgyud de /
ta thA ga ta rak+Shi ta'i gsung la brten nas son shrIs kyang lha bcu gsum ma mdzad cing /
'di gnyis gcig par 'dod pa des khegs so / /
de bzhin du bai ro tsa na rak+Shi tas bcu gsum ma'i sgrub thabs /
de'i dkyil chog sogs mdzad pa /
lugs 'di'i chos la nang byan thob pa /
'brong rtse lha sras rin chen rgya mtsho blo gros dpal bzang gis drangs nas bshad pa ltar dang /
bcu gsum ma'i sgrub thabs padma rgyas ba ka ma la rak+Shi tas mdzad pa yang yod pa rnams gung bsdur nas gsungs pa dag gzhung phran gyi skor la a mo g+ha badzras mdzad pa'i dkyil chog /
don yod zhabs kyis mdzad pa'i 'khor gshin rje mo brgyad kyis bskor ba'i sgrub thabs @# / /
srung 'khor la pho brgyad dang bcas pa'i las tshogs rdzogs rim dang bcas pa khyad 'phags gcig dang /
'jam dpal ye shes kyis mdzad pa'i sems pa bsdus pa snga ma dang 'dra ba zhig dang /
shrI b+ha dras rtog pa dang po dang bzhi pa la brten nas zhal phyag yongs rdzogs kyi dpa' cig gzhal yas khang dur khrod dang bcas pa zhig dang /
'di nag po pas mdzad zer ba'i dpe rnying yang yod /
dz+nyA nA ka ras kyang rtog pa de gnyis la brten ba'i zhal phyag yongs rdzogs gzhal yas khang dur khrod dang bcas pa dang /
rtog pa gzhan gyi'ang don 'grel bsnyen sgrub las gsum byed tshul nyung du dang bcas pa dang /
grub chen zhi ba ye shes kyis rgyud kyi don 'grel du zhal phyag yongs rdzogs sgo nas gzhal yas khang dur khrod dang bcas pa'i lha mo brgyad kyis bskor ba'i bsnyen pa dang bsgrub chen gyi cho ga dang /
las sbyor drag po phyogs gcig pa mdzad de legs par bzhed /
grub chen dpal 'dzin gyis rtog pa bzhi ba kho na la brten pa'i dpa' cig zhal phyag yongs rdzogs dang /
don yod rdo rje chung bas mdzad pa'i dpa' cig zhal phyag yongs rdzogs gzhal yas khang srung 'khor thun mong ba rgyas pa can dang /
many+dzu shrI dz+nyA nas kyang rtsa rgyud kyi don rdzogs par 'grel ba'i sgron ma drug skor mdzad de /
rdo rje 'jigs byed kyi bsnyen pa'i sgron ma /
rdo rje 'jigs byed kyi sgrub pa chen po'i sgron ma /
rdo rje 'jigs byed kyi sbogs pa'i chog /
'jig rten lha'i sgron ma /
rdo rje 'jigs byed kyi bsgom pa dang bzlas pa'i rim pa'i sgron ma /
rdo rje 'jigs byed kyi r+wal brten pa'i rdzogs rim gyi man ngag gi sgron ma ste /
phyi ma 'di gtum mo yin /
sgron ma drug skor du grags pa dang /
gzhan yang zhi ba'i las bdun dang drag po'i las bdun gnyis /
don yod rdo rjes mdzad pa 'di yang rtsa bshad kyi rgyud gnyis kyi don 'grel yin /
gzhan yang zhal gcig phyag gnyis pa'i sgrub thabs 'jam pa'i dbyangs kyis mdzad pa /
zhal gcig phyag gnyis ba'i sgrub thabs 'jam dpal ye shes kyis mdzad pa /
gtor ma'i cho ga lA li tas mdzad pa dang /
zhal gsum phyag drug pa'i sgrub thabs lA li tas mdzad pa /
phyag mtshan gyi rnam dag rnams gung bsgrigs nas bskyed rim bshad /
rdzogs rim la saM bu Ta dang man snye gnyis dang /
rnal 'byor bzhi dang /
slob dpon dpal 'dzin gyis mdzad pa'i rnal 'byor bzhi rim dang /
slob dpon shAn+ti ba'i tshogs 'khor dang /
don yod zhabs kyi rdzogs rim rnams gtso bor byas te spros med dang 'od gsal 'char ba'i rim pa dang /
dar paN A tsar+ya'i 'tsho ba'i de nyid rnams kyis kha bskangs te 'chad cing /
las sbyor gtor ma ni /
drug cu pa nyin zhag gi dang /
zla ba'i dang /
lo'i drug cu pa gsum zhi sogs skabs dang sbyar ba dang /
sbyin sreg rtsa rgyud na bye brag gsungs shing /
dngos grub rgya mtshos rgyud sde mtha' dag gi sbyin sreg 'od snye ltar mdzad pas de ltar dang /
phyi ma 'di gnyis rtsa ba'i bla ma sre rdo rje 'chang gi mdun du kho bo 'jam dbyangs bzhad pa'i rdo rjes phyag len mang bo /
rgyud so so'i khrid dang lag len sogs lo phyed bar du mdzad de lugs du ma dang gcig brgyud mang po gnang bas 'dren par rlom pa gzhan gyi rang bzo dang dang tshul me long nang gi gzugs brnyan ltar rtogs par gyur cing /
@# / /
snyan brgyud dran res kyis ba spu ldang bar gyur to / /
yang 'khrul 'khor gyi mar me'i yig chung rnams dang /
sngags 'chang dge 'dun mtshan can gyi zhal shes bla ma ko shri chen po'i zin bris dang /
r+wa ba'i nyi ma bzhi pa'i sngags kyi bzla tshul /
lA li ta'i srung 'khor rnams kyi lung rnams bdag 'jam dbyangs bzhad pa'i rdo rjes thob cing /
dogs gcod kyang drug cu pa chen mo la dang yig chung so so la ci rigs byas so /
! /
gnyis pa blo ldan la de dag gi rnam thar so sor bshad na /
rje rin po che dang /
mkhas grub thams cad mkhyen pa dang /
rje sher seng gsum gyi rnam thar cung zad song /
'dul nag pa dpal ldan bzang po ni /
gtsang rta nag mngar chu pho rta la 'khrungs /
mkhan chen grub pa shes rab las rab tu byung /
bka' gdams kyi gdams pa khong la mnga' ba rnams gsan /
chen po lo ts+tsha ba saM g+ha shrI la sgra dang /
mngon brjod /
snyan ngag /
rtsis sogs tha snyad gtsug lag rnams bslabs pas de dag la mkhas par gyur /
rje dge 'dun grub la'ang sde snod mang du gsan pas mkhas pa chen por gyur /
rje sher seng la gsang 'dus rtsa rgyud /
rgyud phyi ma /
lha mo bzhis zhus /
ye shes rdo rje kun btus rnams 'grel pa dang bcas pa dang /
bde mchog rtsa bshad kyi rgyud dgu sogs rtsa 'grel rnams dang /
rtsa rgyud kyi rje'i TIk chen steng nas lha sbas /
lwa ba pa /
skal ldan grags pa sogs kyi 'grel pa dag dang bsdur nas bshad cing /
rdo rje 'jigs byed rtsa bshad kyi rgyud gnyis 'grel pa bzhi dang bcas pa gtan la phab cing /
'khrul 'khor rnam bshad chen mo'i steng nas dgra nag gi rgyud dang /
de'i 'grel pa grub chen dpal 'dzin dang /
shAn+ti pa dang /
gzhon nu zla bas mdzad pa rnams dang| slob dpon mi bskyod pa'i 'khor lo'i don rgyas par bshad pa dang /
li la badzra'i gshin rje gshed 'byung ba dang /
'khor lo'i man ngag nA ga bo d+his mdzad pa dang /
zhi ba ye shes kyi drag po phyogs gcig pa dang /
a mo g+ha'i zhi ba'i las bdun dang /
drag po'i las bdun dang /
pirba pa'i gshed dmar gyi 'khor lo'i phreng ba dang /
byang chub snying po'i dus 'khor dang bstun pa'i 'khor lo'i gsal byed gnyis dang /
mar mi mdzad bzang po'i srung 'khor dang /
blo bzang snying po'i sgrub thabs kyi 'khor lo rnams dang bstun nas legs par gtan la 'bebs par mdzad pas /
mdo sngags la mkhas pa'i skabs su /
mkhas grub thams cad mkhyen pas /
sher seng la khyed kyi slob ma sgra dang rtsis sogs la mkhas pa'i 'dul nag pa sogs 'dir thongs dang /
dus 'khor rgyud 'grel bshad 'dod ces bka' gnang bas /
mkhas grub thams cad mkhyen pa dga' ldan gyi khrir bzhugs pa'i zhabs drung du phebs /
dus 'khor gyi skor ma lus pa gsungs shing 'grel pa rtsom pa'i yi ge pa yang mdzad nas /
de dus bdag gis dgon gcig 'debs 'dod pas dgra byung na myur du tshar gcod pa'i gdams ngag dgos zhus pas /
mar me gcig gi yun tshad la gsod nus pa'i mar me'i yig chung gnang @# / /
bas dgra byung na gyis /
de min me la sreg /
gzhan gcig la'ang ma ster /
zhes bka' rgya mdzad nas gnang /
slar mkhas grub thams cad mkhyen pa'i rjes su zhwa lu ba chen po khrir bskos /
chos bka' ci rigs dang| drug cu pa chen mo'i rtsa tshig gsan te /
gtsang du sher seng dpon slob lhan du seng ge rtser phebs dus /
g.yag shi sar rta 'khrab zer bas /
khyod kyis g.yag shi lung par rgyud tshugs zhes bka' gnang ste /
rje'i sho ga li 'grel ba bzhi sbrags dang bcas pa dang /
rje rin po che'i gsol lhung gnang ste /
lung pa rgyus med kyang mi rnams la dri gin byon par lung pa'i mdor sleb dus /
mi gcig la g.yag shi lung pa gar yod dris pas /
lung pa 'dra mi shes| ya gi'i grog mo 'di la g.yag shi nang zer gi yod zer /
phebs nas brag gcig la logs byas nas po ti'i khang pa mdzad de /
rdo rje 'jigs byed kyi bskyed rdzogs la sbyangs pas de dus /
rjes lung bstan pa'i bdud rtsi mang po'i khar 'gro ba'i dus yin pas rim gnyis kyi ting nge 'dzin shin tu brtan pas thun mtshams la'ang nga rgyal dang gsal snang yod pa'i gshis kyis thun mtshams la brag steng du phebs dus la las 'brong g.yag chen po gcig tu mthong ba mang du byung /
sku rgyab kyi brag la'ang 'jigs byed rang byon yod pas /
lung pa 'di na dge slong sna tshogs sprul mkhan 'dug zer nas kun dad cing grwa ba mang du bsdus nas rgyud kyi bshad grwa btsugs /
grwa khang ka ba nyi shu tsam dang| gtsang khang du /
rdo rje 'jigs byed kyi sku dang /
chos rgyal gyi sku gnyis bcas pa'i skabs der /
mnal lam du glang zhon gcig byung nas /
nga'i zla bo yang bzhengs /
nang rten ngas ster /
grwa khang gi shing cha yang yod zer te /
nam langs pa dang mi gcig byung nas khong tshos sdig pa chen po byas /
bla ma da sdig sbyong thugs rjes zungs zer ba /
nang pa gcig g.yog rnams la sdang drag pas g.yog rnams kyis pha bu bdun bsad zer bas /
de dag gi snying dang shing cha 'dir byin /
sdig sbyong yang bya gsungs nas /
lung pa der shing dkon zhing /
khang shing yang shug pa yin pas /
dus phyis bar du grwa khang gi shing cha shug pa yin gsungs /
snying bdun nang rten mdzad nas chos rgyal yab yum kyi sku bzhengs pa shin tu 'tshubs gsungs /
gzhan yang bsam yas pa dam la btags pa sogs mang /
de ltar lung dang mngon par rtogs pa'i yon tan ches cher mtho bas lhun po rtse /
seng ge rtse /
snar thang rgyang rtse'i rgya mkhar rtse sogs phyogs so sor rgyud 'grel bshad cing /
khrid chen brgyad sogs 'khrid par mdzad cing /
tshogs 'don yang rtsa rgyud tshang bar tshogs 'don mdzad /
nad pa'i rim gro dang /
gshin po'i sgrib sbyong yang tshogs 'don de kho na mdzad pa'i ya mtshan gyi rnam thar du snang /
de nas mkhan chen bzod pa ba gshegs nas /
snar thang gi gdan sar spyan 'dren byung ba la /
mi theg gam snyam du dgongs dus mnal lam du /
kham pa mi nyag gi rnam pa can gcig gis spos phor khyer byung ba rmis pas /
chos @# / /
skyong gi gdan 'dren yin par dgongs nas rgyud kyi 'chad nyan rog tsho chos mdzad pa la bskos /
rang lo re dgu pa lcags stag la gdan sar byon nas lo gsum gyi bar du 'phrin las cher bskyangs te /
don gnyis pa chu sbrul la 'bri mtshams phyogs su mya ngan las 'das /
slob ma'ang gzhan phan nus pa mang ste /
rog tsho chos rje ngag dbang rdo rje /
'jam dbyangs dge 'dun 'phel ba /
drung dbyig gnyen pa /
rgyud pa chos dbyings pa /
rdo rje 'chad bkra shis 'phags pa sogs byung /
! de la rog tsho chos rje yang /
gsung rab la sbyangs pa che ba zhig yin te /
rje sher seng /
rje 'dul nag pa /
rgyud pa grags bzang rnams bsten nas mdo sngags mang du gsan cing /
khrid chen dang /
yan lag gi khrid rnams la'ang legs par mkhas pas rnal 'byor bzhi rim gyi lag rjes mdzad pa sogs la bltas na mkhas chen gcig yod pas 'dul nag gi rjes su srad rgyud kyi khrir phebs /
sngar ltar phyogs phyogs su bshad nyan mdzad pa zhig go /
! 'dul nag pa la 'jam dbyangs dge 'dun 'phel bas /
khrid chen dang yan lag gi khrid rdzogs par thob pas nye brgyud la rog tsho deng sang mi 'dren pa 'di rje sangs rgyas rgya mtshos mdzad pa red /
de yang rje 'dul nag pa'i dpon po yin /
'dul nag pa gshegs rjes su dga' ldan du phebs /
chos rje blo gros chos skyong la rdo rje 'jigs byed kyi rtsa bshad kyi rgyud 'grel ba dang /
'khrul 'khor rnam bshad phyag len dang bcas pa'ang gsan cing /
rgyud khang dang mgon khang rten phal cher 'dis bzhengs par mdzad la /
gzhon dus rje 'dul ba pa'i ske rags gseb nas shog dril mthong nas mtshan mo sku chings sngas la 'jog dus blangs nas gcig bris /
dgon thebs tshar ba dang /
rje 'dul ba pas khyod me gcig khyer shog gsungs nas sku sked kyi shog dril mer bsreg pa ci yin zhus pas /
ngas mkhas grub rje la dgon 'debs par dgra 'dra byung na byed dgos /
de min su la'ang mi ston pa'i dam bca' yod gsungs pas /
'o na ngas gcig bris yod zhus /
khyer shog gsungs nas 'jigs byed kyi nang la bsdu bar mdzad pa'i don gyis rje blo gros chos skyong la'ang gzab bshad dang lag khrid dang man ngag 'dra zhu bar byon pa yin /
chos rje rog tsho ba gshegs rjes su bla ma 'di rgyud kyi khrir phebs /
yun ring por bshad nyan dang /
khrid chen dang /
yan lag gi khrid so so la nus pa gzhan dang mi mnyam pa mdzad pas /
deng dus kyi bar gdams ngag la srad brgyud mkhas par 'khon ston dpal lhun pa sogs kyis dag khungs su mdzad par snang ba don gnas yin no /
! /
de'i rjes su srad rgyud pa'i khrir rab 'byams pa chos dbyings pa byon pa yin la /
rnam thar zhib po mi gsungs /
nye brgyud la'ang ma bcug kyang 'dis kyang bshes gnyen du ma bsten cing /
khyad par du 'dul ba pa yab sras bsten nas /
mdo sngags rab 'byams smra ba mkhas chen gcig yin te /
yig cha yang mang du mdzad cing /
kho bos kyang gsang 'dus kyi bskyed rdzogs mthong nas snga ma du mas ma thon pa'i rim lnga'i 'bos tshad sogs 'khrul @# / /
med khungs ldan gyi legs bshad bla na med par snang bas dad pas ba spu ldang bar gyur /
! de'i rjes su rdo rje 'chang bkra shis 'phags pa srad rgyud kyi khrir phebs pa yin /
bla ma 'dis mdo sngags kyi bshes gnyen du ma dang /
khyad par du rje 'dul nag pa khu dbon bsten nas gsang sngags la sbyangs pa cher mdzad pas mdo sngags spyi dang sngags kyi rgyud sde bzhi ka'i tshig don la nges shes rnyed pas mkhas pa du mas rdo rje 'chang bkra shis 'phags zhes dad pa dang bsngags brjod dbyar gyi rnga gsang ltar ldir ba da lta'i bar du grags che zhing /
bskyed rdzogs kyi yig cha du ma dang /
sgrub dkyil dang rgyud sde spyi rnam yang yod gsung /
bla ma 'dis bshad nyan yun ring du mdzad /
! de'i rjes su paN chen bsam grub rgya mtsho ste /
'di lhun po rtse'i sar 'khrungs /
gangs can chos 'phel du mtshan nyid dang /
snar thang sogs su sgra dang /
snyan ngag rtsis sogs la sbyangs shing mkhas pas /
paN chen bsam grub rgya mtsho zhes grags shing /
'di 'dul nag pa'i sprul sku skye ba dang po yin gsungs la mdo sngags kyi yig 'jog mang zhing /
rgyud sde spyi rnam gyi bar skabs gyi tshigs bcad rnams kyang tshig brjod bya che zhing snyan ngag legs shos snang /
rgyud kyi bshad nyan phyogs so sor sngar ltar dang /
lhun po rtse'i mkhan po yang mdzad bzhin pa'i steng nas lo shas song ba dang /
gnas rnying chos rje bsod rgyan bskos kyang yun ring du bzhugs ma bde zer /
! de nas rgyud chen brtson 'grus 'phags bskos te /
de yang lhun po rtser 'khrungs /
rab tu byung zhing dbus su phebs nas bla ma du ma la mdo sngags gsan cing mkhas par sbyangs /
rgyud smad du phebs nas rdo rje 'chang chos skyong rgya mtsho la rgyud 'grel pa dang bcas khrid kun gsan /
rgyud smad kyi bsngo ba byed mkhan yang mdzad zer bas bla ma dbu mdzad kyang byas ba 'dra /
de nas rang yul lhun po rtser song bas srad rgyud paN chen bsam grub rgya mtsho mjal par phyin nas /
dbus nas khrid rnams gsan pa dang /
phan tshun gsung gleng mdzad pas khyad par med pas dad pa dang /
rgyud la phebs gsungs nas phyin cing /
rdo rje 'chang bkra shis 'phags la'ang chos gsan cing lo kha shas song ba dang rgyud kyi khrir bskos te /
brtson 'grus 'phags nas brtson 'grus skyed dgos pa yod gsung /
de'i tshe 'bri mtshams kyi nang pa che ba gcig gi bu yon tan can yod pa ma bskos pas khong rnams khros te /
rgyud pa 'bri mtshams la phebs dus khong tshos thams cad la rdo brdas byas /
rgyud chen gyi rta la'ang rdo brgyab nas /
bla ma khros te drug cu pa bsngos /
khong tshos rnying ma'i sngags pa gcig pos /
mthu zlog byas /
khang pa'i de ngos la hUM dang g.yag mgo gcig bzhag pas /
yi ge hUM dang g.yag mgos /
nga'i chos rgyal khog na da ltos dang zer pas /
zla bar ma 'gyangs par tshad rims gcig gis tshang ma gcig kyang ma lus par shi /
rgyud pa dpon slob rnams tshur phebs dus khang pa las mi 'dug zer /
da lta'ang gyang ro de'i rtsa na lam yod pas thog bzhi tsam mtho ba 'dug gsungs /
de nas rgyud kyi bshad nyan dang khrid @# / /
rnams shin tu 'phel zhing rgyas /
'di nas rgyud pa gnyis 'brel gyi bshad pa dang khrid rgyun byung ba yin /
lar ni snga mo'i dus re zhig bar du ston gtsang nas sre rgyud dang dbus kyi rgyud smad gnyis ka yangs pa can du dbyar khas len mnyam du mdzad cing mnyam du 'tshogs pa la /
bar skabs su karma zhwa dmar pas yangs pa can bzungs nas ma byung bar rgan po kun gyis gleng bar mthun 'dug /
da lta'ang srang rgyud pa ston /
gtsang lho byang kun la me tog sdud par cha phye nas phebs par mdzad gin 'dug /
des na rdzogs rim las kyang /
rgyal bas lung bstan chos skyong rgya mtsho dang / /
rdo rje 'chang chen bkra shis 'phags pa ste / /
bla ma gnyis kyi man ngag la brten nas / /
brtson 'grus 'phags kyis mkhas pa dga' byed brtsams / /
zhes so /
! /
de'i rjes su mkhas grub rdo rje bzang po rgyud pa'i khrir phebs /
de ni gtsang dbang ldan gyi lung pa'i sa'i char 'khrungs /
gangs can du mdo dang /
srad rgyud par bde gsang 'jigs gsum gyi rgyud 'grel pa man ngag gsum /
khrid chen brgyad /
lam khrid /
lta khrid gsum sogs gsan pas mkhas par gyur te /
rgyud pa'i khrir yun ring du bshad pas /
slob ma rgyud chen sangs rgyas rgya mtsho dang /
dkon rgyam pa /
rtse chen pa sogs mkhas pa dang grub pa thob pa mang du byung ngo / /
bskyed rdzogs la mnga' brnyes pas mgon po chos rgyal sogs kyis 'phrin las bsgrubs pa ste /
mgon po'i gtor sgrub gcig gi dus gnad 'bebs mdzad pas 'khor gyi gtor mas gar mdzad pas bstod pa las /
ye shes mgon po'i gtor sgrub mdzad pa'i tshe / /
rdo rje 'jigs byed sgo nas gnad phabs pas / /
'khor gyi gtor ma'i tshogs rnams gar mdzad pa / /
rdo rje bzang po'i zhabs la gsol ba 'debs / /
zhes so / /
nges 'byung dang byang chub kyi sems 'byongs pas phyis dbang ldan du bzhugs shing /
nyi grib mtshams la rtags byas nas mi'i tshe 'di ltar 'dzad pa zer cing gzhan la 'doms par mdzad pa sogs mang /
! de'i rjes su 'dul nag sprul sku gsum pa rgyud chen sangs rgyas rgya mtsho rgyud pa'i khrir phebs pas /
'chad pa dang rtsom pas mkhas pa mtha' dag gi yid 'phrog par mdzad pas /
chen po du mas kyang zhabs kyi padmo la 'dud par mdzad de /
rang phyogs paN chen thams cad mkhyen pa blo bzang chos kyi rgyal mtshan dang /
sems dpa' chen po chos rgya mtsho sogs dang /
gzhan phyogs rtag brtan sprul sku kun dga' snying po dang /
karma zhwa dmar pa dang /
kre bo sku skyes dang /
'brug pa thams cad mkhyen pa padma dkar po rnams kyis kyang chos gsan cing /
gdams ngag khrid sogs legs par mnos par mdzad cing ston par mdzad de /
paN chen thams cad mkhyen pas khrid rnams dang /
mgon po'i skor dang /
rnam sras kyi skor mang po dang /
khyad par du mdung dmar can yang mang po dang /
sngags rim dang /
rgyud sde spyi rnam 'ga' zhig sogs gsan /
sems dpa' rin po che chos rgya mtshos khrid dang /
gdugs dkar zlog chen drug cu pa sogs dang /
snar thang paN chen gyis snar thang du dus 'khor gyi dbang /
@# / /
bde mchog 'khor lo chen po'i dbang sogs sku gshegs par nye dus gsan /
rtag brtan sprul skus lkog nas bang chen btang ste /
steng skyes su rang nyid bzhugs par rje 'di byon nas dus 'khor gyi dbang dang /
rgyud kyi bshad pa khrid sogs dang /
gshin rje'i 'khrul 'khor sogs gsan cing /
rgya mkhar gyi mchod gzhis sde srid gtsang bar zhus nas gnang /
karma zhwa dmar dang /
kre bo sku skyes kyis srad dga' ldan du sbra dkar nag dang btags khyi sogs bcas phebs nas /
nA ro chos drug sogs khrid /
dus 'khor sogs gsan cing /
g.yu drug dmar che ba lag mgo tsam dang /
dngul gyi maN+Dal sogs phul bas g.yu des zhu rten byas /
dbang ldan gyis cha chen po da lta'ang yod pa 'di byung /
'brug pa thams cad mkhyen pas kyang srad dga' ldan du phebs na nA ro chos drug sogs khrid dang /
gshin rje'i 'khrul 'khor dang /
dus 'khor gyi dbang sogs dang /
'grel pa bzhi sbrags gsan pas gos kyis dkri dgos gsungs nas gos ber dang paN zhwa gnang /
de nas gos ber dang paN zhwa bla ma rnams kyis bzhes pa byung gsungs /
da khyed kyi 'phrin las 'phel ched khyed rang grwa tshang dang nged lhan du 'gro /
rang rang gi grub mtha' so sor zungs gsung yang grwa mang gis de mi dga' zhes ma mdzad gsungs /
de nas skabs shig snar thang paN chen gyis lhun po rtse'i mkhan po mdzad skabs /
sde ba seng ge rtse pa sngar dge lugs yin cing /
de'i dpon mos 'brug pa byas /
grwa pa rnams la sdang bar mdzad pas /
snar thang paN chen gyis rje 'di gdan drangs /
lhun po rtse'i dgon gsham trag shad kyi mgon khang du rnam pa gnyis gshin rje gshed kyi 'khrul 'khor byas bas sde pa seng ge rtse'i rigs brgyud dang bcas pa stongs par mdzad /
yang de skabs ngor dang 'gyes pas thugs khros te 'khor lo bris nas ngor gyi ltag tu sbas bas /
e ma kho bo ha cang khros nas ngor chen po'i chos sde brlag nas ci bya sdig che dgongs nas zhag gcig las ma song bar 'khor lo 'don du song bas /
de'i bar las 'dom gang bar phar rgyugs tshar 'dug pa bton nas bkru bar mdzad la /
dgon khra mo la sdod mi thub na ngas ri 'di kha sbyar 'jog gsungs nas bkyon par mdzad /
de sogs shin tu mang ba thams cad la gshin rje gshed kyi 'khrul 'khor kho na mdzad gsungs /
de dus 'di la yig chung gcig yod thang dgongs pa'i mnal lam du glang zhon mi gnyis khyod la dgos pa a jo'i ltag rtsar yod gsungs pas /
sngar rang nyid kyis 'dul nag pa'i dus bsdus pa dran nas mtshan mo der phebs pas /
gsungs pa bzhin shog dril thon 'dug pa bzhes /
tshar gcig bris nas slar yang der bsdus gsungs /
khri yang lhun po rtse sogs du ma mdzad de mthar dgung lo nga gcig pa'i dus sku gshegs pa'i tshe 'khor rnams kyis da dung bzhugs par gsol bas kho bo sham b+ha lar rigs ldan du phebs dgos pas mi yong gsungs /
gsung dag 'dzin pa'i mkhas grub kyis sa kun khyab ste /
paN chen thams @# / /
cad mkhyen pa /
sems dpa' chen po chos rgya mtsho /
snar thang paN chen /
rtag brtan sprul sku /
karma zhwa dmar ba /
kre bo sku skyes /
'brug mi pham padma dkar po /
rtse chen byams pa rgya mtsho /
rje dkon mchog rgya mtsho /
rje dge 'dun rgyal po sogs mtha' yas pa byung /
! de'i rjes su rgyud pa'i khrir rtse chen pa byams pa rgya mtsho bskos shing /
rtse chen gyi nang pa gcig gi bu yin cing yon tan yang dga' rab yod kyang grwa pa rnams mi gus shing /
grwa dpon slob ma mthun nas khong gi spun zla rtsang ba'i drung 'khor che ba gcig yin pas bla ma 'jog dus chas ka sogs dbang yod mang du byas shing phyis su yang rgyud par sdang po byas snang /
! de'i rjes su rgyud pa'i khrir rje dkon mchog rgya mtsho phebs te /
rje 'di yang gtsang dbang ldan du rab byung dgu pa'i sa rta la 'khrungs /
rab tu byung ste gangs can du tshad ma la sbyangs pas legs par dgongs /
rgyud du phyin /
rje rdo rje bzang po la'ang chos gsan cing /
rdo rje 'chang sangs rgyas rgya mtsho bsten nas bde gsang 'jigs gsum dang dus 'khor la phul du phyin pa sbyangs /
rtsis la'ang shin tu mkhas pas lnga bsdus khyad 'phags shog gcig bkod /
dus 'khor kyi thig rtsa mkhas grub thams cad mkhyen pas shog bu de tsam gyi don bsdus nas shog logs gcig la chud par mdzad pa sogs /
sgra dang snyan ngag la shin tu mkhas par bslabs /
khrid chen rnams kyang legs par gsan /
'khrul 'khor drug cu pa gnyis la rgyud chen gyi phyag g.yog zhus nas lag len legs par bslabs /
sbyin sreg la dngos grub rgya mtsho ltar rgyud sde'i thun mong gi las bzhi'i thig dang /
thun mong ma yin pa dus 'khor dang dA ri ka ba'i lugs ltar dkyil 'khor gru bzhi sgo bzhi can sogs du ma dang /
lam rim lta khrid sogs rje'i bka' 'bum kun gsan /
gzhan yang zlog chen bzhi sogs la mkhas par sbyangs /
de nas rgyud chen sangs rgyas rgya mtsho gshegs pa dang rgyal du ri khrod la phebs shing /
lo bcu gnyis la gsang 'dus rim gnyis dang lam rim la thun bzhir bcad nas thugs dam mdzad /
dpon slob rdo rje 'chang gi gsung las /
sbas nas mi gsung yang dma' na'ang lam dus kyi sku gsum yan chad nges par thob rtags mang gsung /
de nas rgyud kyi bla ma yod pa'i rtags byung bas /
de dus dbus gtsang khrims med kyi skabs yin par bsams nas /
rdo rje 'jigs byed la zla ba bcu gnyis dang /
mgon po la zla ba drug gi bsnyen pa song ba dang spyan 'dren gyi mi byung /
de nas dwags po dang 'ol kha sogs rje rin po che bzhugs pa'i gnas rnams su mjal bar phebs /
de dus dwags po rab 'byams pa ri khrod pa dgung lo shin tu bgres pa gcig tu zhag bzhugs kyi gnas tshang byas /
khyed gar phebs rgyu yin zer bar rgyud kyi bla mar 'phro dgos 'dug gsungs pas /
phan tshun mdo sngags chos kyi gleng mos thugs dgyes par gyur cing /
phebs khar khyed gsang sngags kyi bdag po gcig 'dug kyang ngan tshod kyis mi lcogs /
phyi mar khyed kyi gdul byar 'gyur ba bya gsungs phyag 'bul byas te dbu bang du bzhag nas smon lam 'debs par mdzad @# / /
ba ltar byas nas lhod lhod song nas mi 'gul zer /
'di ci yin dgongs par gshegs tshar 'dug pas /
drung ram pa de skye 'chi la mnga' brnyes pa zhig go dgongs /
de nas dgung lo zhe bzhi rab byung bcu pa'i lcags glang la rgyud kyi khri mdzad cing rgyud du phebs pas rgyud kyi chas ka thams cad chos rje byams rgyam pa'i gcung pos phrogs nas mi 'dug la da dung gnod pa byed par khas len byas 'dug cing /
grwa tshang la ngan shom byed rtsis 'dug bar /
grwa mang gis 'di gson na grwa tshang sdod thabs mi snang zer /
sde srid gtsang par mjal du phyin /
mjal dus phran bu la rgyud kyi bla ma dgos tshul byung yang grwa tshang gi thebs thams cad brlag nas mi 'dug dka' bar snang zhus pas /
khyed rang rgyud pa sngags rams pa zhes grags che bas chos la ma sdug pa zhig yongs 'gro /
'jig rten la'ang dgos chas byung na 'dir 'bros kyis dang /
sdug po mi yongs 'gro /
zhes bka' phebs legs pa byung /
de nas tshur phebs drung 'khor ngan pa de la dmigs pa'i mgon po'i gtor chen mdzad pas /
zla bar ma song bar shul med byas /
byams rgya ma pa la snga thog skyon med snyam yang khong pa'ang the togs yod 'dug pas ma 'gyangs par thugs ma zin nas gshegs snang /
de nas sde srid la 'brug pa thams cad mkhyen pas gnang ba'i g.yu che legs nges zhu rten byas /
sa cha gcig zhus pas dbang ldan gyi dud nyi shu thon tsam /
phog thebs gnyis gsum re yod pa zhig sbyar ba da lta'ang rgyud pa'i bdag byed bzhin yin /
da skabs drung ram pa de zhal bzhes ltar e 'khrungs na dgongs nas mnal lam bzung ste gzigs pas dwags po nas tshur srad dga' ldan la kha gtad de yong bar /
dbang ldan lung pa'i chu mig gcig gi khar dom ra bzhes /
chab gtor gcig gnang /
da gar phebs dgongs pas tshur mi phebs par phar la gnas bum dgon pa'i mo yan gcig gi nang du phebs song nas phyir ma thon pas der skyes par dgongs /
rgyud pa gnas bum la phebs dus mo yan ma des kyang te ma ja sogs khyer byung bas bsrung mdud bum chu byin te re zhig brtag par mdzad /
rgyud pa 'bri mtshams la phebs dus 'bri mtshams rgyud pa'i sbyin bdag gi gtso bo la lcang ra rgyal pos yang yang gnod pas dpon slob rnams kyis mgon po'i gtor chen gcig mdzad pas gtor ma 'phen dus khyi dkar po rgyug 'ongs nas 'phen sar 'gyel ba gzigs pas de'i mgo la gtad de gtor ma 'phangs pas lcang ra rgyal po med par mdzad /
de sde ba lcang ra ba'i pho lha yin pas de med pas lcang ra sde pa yang rgyud pa'i sbyin bdag dga' ba yin kyang de nas shul stong song /
lan cig rtag brtan sprul skus rgyud par thugs rjes gzigs kyin yod pas mjal bar phyin /
sprul sku a tsa ra'i paN+Di ta gcig dang bcas nas bzhugs 'dug /
thugs la sprul sku 'dis sgron gsal ma gzigs sam /
zla grags la'ang jo nang pa'i stabs kyis mi dgyes sam snyam pas /
de mkhyen nas khong la sgron gsal gyi gzhung so sor dri ba mang du mdzad cing /
mdun gyi ka bar yang @# / /
zla grags kyi sku phyag ris legs pa gcig bkram 'dug /
khong rnam gnyis kyi gsung 'phros a tsar rnams la rgya skad kyis bshad pas /
paN+Di ta de bzhengs nas khong la phyag mdzad /
khong gis mi yong u tshugs gsungs kyang sprul skus gnang chog gsungs nas bag tsha yang phyag dbang mdzad dgos byung /
de nas 'jigs byed drug cu pa'i skor yang zhib rgyas gsung gleng mdzad /
khong gi phyag ris zla grags kyi sku 'di byung na snyam kyang zhu ma nus par /
sku phyogs nas sku de phyag tu bzhes nas ba bla'i thur mas zhal nas cig bcos par mdzad kyi 'dug pa paN zhwa ser por mdzad nas /
'di nged kyis bris pa yin /
khyod zla ba la dad pas khyod kyi gyis zhes bka' gnang /
dga' drags nas blangs te phyag phul /
thugs kyang dgyes nas rgyud kyi 'chad nyan legs pa gyis shig gsung /
de nas mar lam rje rin po che 'gos kyi sgrub phug sgyu lus phug pa mjal /
rje 'gos kyi thugs dam rten bsil ba tshal gyi rdo nag las grub pa'i sku de gar yod na snyam sgrub khang gi phug khung bu gcig gi kha sas bkab 'dug pa brus pas nang nas /
mgon po'i sku gcig rnyed pa sku 'bag la bcug smon lam mang du btab /
dkon gnyer sogs gcig la'ang de'i lo rgyus shod rgyu mi 'dug /
sgor thon nas 'ongs dus gzigs pas bsil ba tshal gyi rdo leb las grub pa'i mgon po grig zhabs ma'i sku rje 'gos kyi thugs dam rten de yin 'dug pas /
rje 'gos dang mgon po'i byin rlabs yin snyam pa'i dga' ba skyes| rgyud kyi khri mdzad nas lo lnga song dus nyin gcig dpon po la da lta chibs pa longs /
sang gnas bum la 'gro dgos /
'grul pa dregs pa can cig yongs par yod ces gsungs bar /
sang len zhus par mi yod gsungs nas /
mtshan rgyab nas 'brog gi chibs drel rnams blangs /
phyi nyin zhog pa snga mo 'gro gsungs shing chibs kyang brel mo byas /
lam nas gung 'babs mdzad de /
dgongs mo 'phyi bar gnas bum bla brang la phebs /
dpon pos de'i gzhi gnyer la 'grul ba'i skad cha 'dra yod dam dris pas med zer bas /
kho 'tshig nas bla ma la 'grul pa'i skad cha yang mi snang /
de ring de 'dra'i 'gros drag po mdzad zhus /
phyi nyin zhog khar bla mas de ring mi chen gcig yong bas su byung na yang ma 'gog par thong gsung /
de nyin rdo rje 'chang gi yum gyis snam bu mjal dar dang zho bzhes gro bcas rdo rje 'chang dgung lo brgyad par rab byung dgos zhus nas /
bla ma dgyes nas rab byung dang dge tshul mdzad de mi che ba de 'di yin gsung nas dgyes dgyes mdzad /
de dus rgyun du khong 'ol khar 'gro rgyu yin kho na gsungs shing thugs la'ang dran gi gsung /
de dus phyis kyang 'ol kha lab na dga' tshor skye gsung /
de nas klog dang slob gnyer la sbyang bcug nas rgyun du khyod nga'i bang la mgo ba spas nas shi ba zhig yin gsung pa grwa rgan phal cher yang lab par byed /
de ltar rgyud kyi khri yang lo bcu drug tsam mdzad de /
slob ma yang lhun po rtse'i dka' chen seng ge dang /
bde 'byor pa dge 'dun rgyal po /
gnas rnying pa chos rje /
@# / /
lhun rtse rab 'byams pa bzod pa seng ge /
rgyud chen rdo rje 'chang /
srad pa rab 'byams pa sogs byung /
rgyud kyi khri bzhag nas dbang ldan gnas bum du ri khrod mdzad de /
rgyud chen rin po che bla ma bzhugs kyi bar de dus kyi gsol dpon /
mgron gnyer /
ja ma kun mdzad /
de dus kyang phyogs so so nas khrid rnams gsan mkhan mang du byung ba thams cad kyis nyams khrid dmigs pa sbyangs pas bskyed rim phra rags la brtan pa thob pa dka' chen seng ge pa sogs mang du byung /
skye bo kun kyang rgyud chen la chen por dad pas /
dbang ldan bon po snang zhig pa pha bu khu mtshan lnga yod pa khros nas rgyud chen 'khor bcas la mthu byas /
rdo rje legs pa'i lha tho'i rtsar mnan pa rgyab pa skye bo gzhan gyis thos nas rgyud chen la zhus pas /
drug cu pa'i sgo nas mnan gsang byed tshul gyi khrid kyang gnang nas drug cu pa'i sgo nas zlog bsang kyi mnan pa mtshan mo mdzad /
de dus ser pa srung pa yang dpon slob rnams kyis gnang bas gnam ngo byung ba rgyud chen dpon slob rnams kyis lha tho'i rtsa ba de nas bkag cing /
dka' chen seng ges rgyud chen la da 'di la ga 'dra byung ngam zhus pas /
rgyud chen gyis kho rul tshar 'dug /
rdo rje legs pa 'di yang dga' rabs red /
gtad ma blangs pas phas kyi nus pas lha thogs gsung /
zla ba phyed ma long bar bon ngan pha bu khu mtshan lnga ka rims gcig gis glo bur la shi nas rtsa ba bu chung bang na 'dzin pa gcig las ma lus pas /
de'i mas shi ba rnams kyi bsngo zhus chen po dang /
bu chung 'di rgyud chen gyi skyabs 'og tu 'jug zer nas /
rta nor snam ras nas sogs dang bcas nas gsol ba btab pas /
dpon slob kyis da snying rje gsungs nas phyag mdud dang rjes gnang mdzad nas lus pa'i rgyud pa da lta'i 'di dag yin 'dug /
de dus so so'i khrid kyi nyams phul bas lhun po rtse'i dka' chen dang /
'brong rtse rab 'byams pa sogs mang po lha'i nga rgyal dang snang ba khyad par can byung bas rgyud chen gyis legs po byung 'dug gsung /
rdo rje 'chang gis kyang nyin mo mi khom /
mtshan mo rgya mthong khar bzhugs nas bsgoms pas nga rgyal gsal snang rjes thob tu'ang 'char ba /
phra mo'i rnal 'byor gyi phyag mtshan gsol ja sogs 'gro 'dug kun gyi tshe na'ang shangs kyi rtser yod pa spyan lam du 'char zhing| sdud par mdzad kyang de ma thag re re 'char ba byung zhus pas /
rgyud chen gyis rdo rje 'chang sangs rgyas rgya mtsho'i phyag g.yog thugs zin mdzad pas rgyud chen la khyod la 'phrin las chen po 'ong /
slob ma'ang sngags kyi lam zin nges pa du ma 'byung /
khyad par du gsang 'dus la rtsal thon pa'i slob ma mchog gcig 'ong gsungs pas khyod yin pa 'dra /
de 'dra zhig 'ongs yang dgos rgyu yin /
phra mo brtan pa'i tshad la sleb 'dug gsung /
dgyes pa gzhan dang mi 'dra ba mdzad pas kun gyis kyang rdo rje 'chang la mthong che ba byung 'dug /
de nas dgung lo bdun cu pa rab byung bcu gcig pa'i sa pho 'brug gi lo la sleb dus da lo tshe tshad yin 'dra gsungs shing /
snyung nas zhag 'ga' song ba dang ye shes gong 'pho mdzad @# / /
nas ngo mtshang ba'i ltas sa g.yo ba me tog gi char sogs bstan te zhi bar gshegs /
! rtsa ba'i bla ma srad rdo rje 'chang dkon mchog yar 'phel ni /
rab byung bcu pa'i chu pho stag gi lo nga dbang ldan gyi sa'i cha gnas bum du 'khrungs /
byis pa lab thub tsam nas nga dwags por 'gro /
nga'i ri khrod yod gsungs pa sogs du ma gsung /
dgung lo brgyad pa rab byung bcu pa'i sa mo bya la rgyud chen dkon mchog rgya mtshos rab byung dang dge tshul mdzad /
mtshan dkon mchog yar 'phel du gsol /
de nas bla mas khyod nga dang mjal res kyis chos re dris /
ngas kyang ster gsungs nas mdo phyogs kyi'ang rtags rigs blo rig mngon pa mdzod dang 'dul ba'i bslab bya sogs gsan pas legs par mkhyen /
sngags la gsang ba de 'jigs gsum gyi rgyud rtsa 'grel dang /
brtson 'grus 'phags kyi bskyed rdzogs bzung zhing rim lnga gsal sgron yang bzung /
rgyud kyi TIk+ka dang rdo rje'i lam bsgrigs phyis su yang thugs thog nas gsungs par mdzad /
sngags rim dang rgyud sde spyi rnam la rigs mi 'dra ba du ma thugs 'dzin gnang /
lam rim dang stong thun chen mo thugs dam gtso bo dang bsngags pa chen po mdzad pa zhig bdag cag tsho la'ang yang yang gsung ste /
bstan pa'i gnad shes dgos pa'i don du snang /
zhal nas lung mang po blor bzungs pas ci yong /
chos kyi gnad 'gag rtsa she dang /
rnam 'grel lta bu gcig dgos pa yin gsungs te gdengs tshad shin tu zab nges pa du ma gsung rgyud du khrid chen rnams sngon la so sor khrid nas de rjes mtshams bsdams te khrid dmigs skyong bar mdzad pa srad rgyud kyi bla ma kun gyis gnang ba'i lugs de mdzad /
zhal nas de dus bskyed rdzogs de tsam bzung yang khrid mdzad pa na bskyed rdzogs de dag gsar du rig pa lta bu snang zhes bla mar zhus pas /
'o de ltar yin /
bla ma gong ma'i gsung las /
bla mas ma bshad par po ti brgya gshar yang tshig skam yin gsung gi yod gsungs /
de dus rgyud pa tshos rgyang rtse'i rgya mkhar du chos thog che ba mdzad cing /
lo 'ga' re snar thang rang du mdzad pa yin 'dug /
de dus grwa tshang nas skabs shig sbrub chal legs shos shig dgos pa gzhis ka rtser sa dge thams cad 'tshogs dus che legs gcig med thabs mi 'dug zer nas /
dbus su smon lam chen mo'i dus phebs nas gzigs pas mang po snang yang thugs bzhed ltar ma byung /
dgung ja gcig la gangs can gyi rab 'byams pa chen po gcig gis dpal 'khor chos sder yi ge bskur nas /
kho bos po ti sum cu la grwa skor byed rtsis yin pas yig cha tsho nges pa gyis /
zhes gsungs nas grwa skor mdzad pas rnam dpyod kyis mkhas pa thams cad kyis phyag byas pa de /
dbus kyi rgyud smad la 'gro ba dang phrad nas thal rang gi khyad par dmar rjen cig zhu /
lung nga rang gi blor yang mang po yod zhus pas /
ka ba zhes pa rang rgyud pas gdags gzhi shing hring hring 'di la 'dod /
thal 'gyur bas 'di gdags gzhir byas te 'di la ming gis phar @# / /
btags pa'i ka bar 'dod zer bas /
go ba gzhan dang mi 'dra ba byung /
de nas kar 'brug mang po 'dug pas /
nA ro chos drug e yod lta snyam nas chos drug cig nyan 'dod pa su bzang dris pas /
drung pa rang bzang zer /
der khrid nas chos drug gi khrid cig dgos zhus nas nyan pas gtum mo nas rlung dbu mar zhugs pa'i bar gsungs /
de nas gang bsgom dris pas de nas dbang bzhi pa'i don nyams su len zer /
de gsung rogs kyis smras pas /
de nas gang yang yid la mi byed pa yod min med min spros bral la mnyam par 'jog zer pas /
sngar khong tsho la phyag chen tha na'ang stong rkyang rnal ma yod dam snyam pa'i re ba yang thag chod pas /
da lam dogs pa gnyis chod snyam nas dga' ba byung /
de dus snyan grags kyang che bas lhun po rtse grwa tshang gcig gi bla ma lo kha shas mdzad cing /
grwa tshang de kye rdor gyi chog gra yin pas dkyil 'khor rdul tshon sogs grwa pa rnams la khrid /
bskyed rdzogs kyang gtong gi yod pa yin gsung /
de nas rdo rje 'chang 'di dgung lo bzhi bcu pa rab byung bcu gcig pa'i lcags pho 'brug gi lor /
srad rgyud pa'i khrir phebs /
rgyud 'grel pa 'grel bshad shin tu dmar zhing /
TIk+ka dang rdo rje'i lam bsgrigs kyang bla ma snga ma dag gis gtong gi yod ba ltar mdzad cing /
khrid chen brgyad /
khrid chung rnams kyang rang rang gi 'dod don bzhin dmar ba lo bcu gsum lhag song /
phyogs phyogs la chos par mdzad cing snyan pa shin tu che bas sde pa nor bu sogs kyis kyang dad pas mchod pa bla med mdzad /
gzhung gi gtsang pa bskyar langs skabs /
rje 'dis legs par mdzad 'dug kyang phrag dog gis dkrug pa'i mi re gnyis kyis gzhung la gtor ma 'phangs zhes dkrug snang /
gtor ma rang ma 'phangs par thag chod red /
'phangs nad de'i sngon nas dpal gsang ba'i bdag po bzhengs kyang mi bzlog pa ni /
rtsa rgyud las /
gshin rje gshed ni bdag nyid che / /
khro bo'i rgyal po bsam mi khyab / /
ces pa'i bsam gyis mi khyab tshul yang /
rtsa rgyud las /
sngags pa mchog ni mi dga' na / /
de 'dir zhi ba ga la yod / /
ces gsungs pa ltar yin pas kha nas gang thon byas na rang yong snyam par mkhas pa dag mi sems so / /
'on kyang de dag mi bden par sku phyogs rang gi ye shes kyi spyan gyis gzigs shing zhwa ser po'i snyan brgyud kyis 'dzin ma mtha' dag 'gengs par bzhed pa'i thugs rje'i rgya mtsho bskyod de srad rgyud pa zhabs brtan la sogs skabs su /
sngags kyi dka' gnas kyi dri brda sbyor gnyis kyi yun du mdzad pas /
thogs pa mi mnga' bar rmad du byung ba'i lan phul bas /
bka' las /
de ka rang yin /
ngas kun la dris kyang khyed min shod mkhan ma byung /
zhes bsngags brjod kyi me tog yang yang mdzad pas /
dpal ri bo dga' ldan pa'i chos skyong dang mi thams cad shin tu dga' nas so so nas zab khrid kyi bdud ci len ba la chas bar gyur to / /
sngon gtsang ba'i dus su yang sa dge dang rnying ma kun 'dus pa'i ser tshogs dus su srad rgyud pas gdugs dkar zlog chen mdzad pas phyag len gyis ris med pa'i grub @# / /
mtha' kun ngo mtshar bar byas so / /
bar skabs su grwa tshang gi grwa rgyun dang sde ris kha shas kyis dbang yod byas bdag zla phyed ma long bar dam can chos kyi rgyal pos lhag ma tsam yang ma lus pa'i phyag rtags mdzad par gyur /
de nas sde pa srad rin chen rtse pa dang mchod yon gnyis kyis rin chen rtse la chos sde gsar du btsugs /
paN chen thams cad mkhyen pa chen po dang rgyud pa grwa tshang gis rab gnas mdzad /
de dus paN chen rdo rje 'chang la rgyud pa bla ma grwa mang rnams kyis brtson 'grus 'phags sogs kyi gsang 'dus bskyed rdzogs zhus nas ljags lung gnang /
sde pa srad par bu med pas sku phyogs kyi tsha bo rtse chen ba dmag par gnang bas rin chen rtse'i chos sder yang dbang yod byas shing /
bkra shis lhun por mang ja sogs bskur ba dgon gsham nas phrog pa sogs byed ma mkhas pa mang po byas pas /
sde pa srad pas rang gi bu mo dang dmag pa gnyis kar gting skyes dbon slob rab 'byams pa la mthu gtad byed du bcug pas rtse chen pa yid mches nas /
sku phyogs rtse la zhus par /
'ug pa lung pa dang /
rta nag pa sogs la bzlog ba byed du chug gsungs bas /
khong rnams bos nas lo skor zhig sku rim mdzad kyang ci yang ma phan par bu mo dang rtse chen pa gnyis rgyun du na res byas nas mi phan pa'i dus su /
rgyud chen rdo rje 'chang phebs nas khrus tsam mdzad pas kyang phan na'ang /
sku phyogs kyi gsung brtag la blo gtad nas 'ug rta gnyis las gzhan la blo mi gtad pa byung ste /
rtse chen pa'i bud med la lus chags yod pas dgon pa khra bo'i bla ma'i bu yin zhes lung bstan cing /
rdo rje 'chang gi ma byung ba mang po lab 'dug /
de dus rgyud pa 'bri mtshams sogs la phebs par rdor legs sku rten par babs nas /
kho bo paN+Di ta'i mdun du thong dang zhu rgyu yod zer /
btang bas /
ha ha zhes bzhad nas /
paN+Di ta'i gsung la dgon grag pa can gcig dgag pa byed pa e 'gro na /
ha ha zhes yang yang gsungs nas /
kho bo de zhur yong pa yin /
phyis mkhyen par 'gyur zer bas /
phyag g.yog rnams kyis ci yin /
grags pa can bkra shis lhun pos ni bdag rkyen kho na mdzad pas de min /
dgon khra mos ni kha gtong yang grags pa min zhes bzhad mo dang lab lab byed ba /
phyis brtag na dgon rnying dud grag can zer rgyu red gsung /
de nas sde brtse chen pa'i bud med la bu mo skyes /
rtse chen pas rdo rje 'chang la ming zhig dgos zhus par /
brgyar long ba bsgril yang brtag par ma babs /
de nas ci yin ming ma btags na dga' 'am snyam nas brtag pa bsgril pas legs zhes babs pas /
ming mi 'dug gsungs par /
sde pa rtse chen pa khros nas /
de 'dra ma gnang /
nga'i bu mo yin mod ming zhig thogs zer cing /
grwa mang gis kyang ming gcig gnang byas kyang dkon mchog gis ma gnang bar 'o cag gis mi thub gsungs nas ma gnang bas thams cad ha las bar gyur /
de dus rtse chen pa khros nas /
'ug pa lung par ming zhig thogs byas bas /
skye dgu'i bdag mo btags bas @# / /
phyag g.yog dang dge bskos kun gyis khar sang ming btags na yong bas /
dmis de 'dra btags shing /
sde pa'ang khros 'dug zhus pas /
dang na pa zhig byung na'ang /
dkon mchog de las ma gnang bas byed thabs med gsung /
de yang bu mo de skyes nas zla bar ma song bar a ma lab 'dug gsung /
de nas bu mo dang ma dang sde pa gsum na res kho na byas /
rgyud chen phebs res kyis cung zad skyed byung yang khong tshos blo rtse sngar ltar 'dug pas /
de bstun re mdzad nas phebs /
yang rgyud pa 'bri mtshams sogs la phebs bar /
rtse chen pa'i dpon mo rim gro ci byas kyang ma phan par shi la thug cing /
mo rang gis rgyud chen spyan drong smras pas /
rgyud chen spyan 'dren pa'i mi sleb byung /
da shi yod dam zer nas /
nyin mtshan bstud nas phebs /
de dus cang smra mi thub par zhag bdun song 'dug gsung /
tshe dbang gcig gyis zer bas /
rgyud chen rdo rje 'chang gis sngon la ngas bka' bsgo zhig byed gsungs nas phebs pas mig hrig hrig byed gi 'dug pa /
da ci la chags sam dgongs pas bu mo de la chags par mkhyen nas /
da khyod bu mo 'di la ma chags /
bla ma dkon mchog dran par gyis /
bu phrug phal cher lan chags kyi bu yin /
'di yang khyod kyi lan chags kyi bu yin pas blos thongs gsungs pa dang /
mgo dud tsam byas nas shi bas sde ba dang mi thams cad ha las par gyur /
de nas bu mo de yang shi /
sde pa de yang na tsha thu mo byung bar tshe dbang 'dra byas bas cung zad dangs te /
dbus su sku phyogs kyi zhabs brtan la phebs /
dpon slob kyang zhabs brtan dang zhu don phran bu la dbus su phebs pas /
rtse chen pa yang khams zag nas shi la thug par /
sku phyogs la brtag pa zhus par da lam rtsub bas sre rgyud pa'i bla ma bsten dang dga' gsung /
dbon slob phebs dus rtse chen sde pa langs mi thub 'dug par /
bsrung mdud kyis khams bcad de /
zhag gsum gyis drag par mdzad nas lhan du srad la song /
de nas rdo rje 'chang gi thugs brtag min pa su la'ang mi zhu /
yang dpon slob sku phyogs la zhus pa dga' gsungs na'ang /
sngar lan du mar gong du zhus nas 'ug rta tshor bka' gnang ltar bsgrubs kyang cung zad ma phan par thams cad brlag /
da 'di kho nas chog dgongs nas /
gzhan gtan nas mi byed pa /
zhal nas kyang /
rdo rje 'chang gi bkas ma phan na da dus la babs bas mi 'gyod ces smras pa nged cag gis kyang lan du mang tshor /
de nas rgyud pa'i grwa pa rig pa dga' ba gsum la rim bzhin 'grel ba zhib bshad gnang nas khrid par mdzad pas gsum po shi nas ma byung /
zang sar 'bab kyi yod par de ci yin dris pas /
de dag kho bos bsad pa yin /
de dag gi sems paN+Di ta la mi dad par 'dug zer /
mi bden nam dgongs nas phyag g.yog tsho la dris pas /
de bden /
khong rnams kyis khyed cag la rgyud chen bka' drin chen smras bas /
da khong la nged min pa sus nyan zer yang zhum nus zer /
lar ni dam pa dag kyang sdig grogs kyis bskyod na mdzad @# / /
spyod ngan pa byed pa ste /
skabs der rkong po dang lho la dge lugs kyi dgon so so nas nan gyis ser dmag mdzad /
de sku phyogs kyi bkod pa min snyam /
rgyud khang sogs la mnan pa byed mkhan gyi mchod dpon ngag dbang shes rab zer pa'i zhwa lu bsod mchog rtsa ba'i bla mar 'dzin mkhan 'di rang yin snyam /
de dus de mthun lab rgyu mang /
phyis sbyin bdag rnams grwa rigs la shin tu sdang ba zhig skabs der byung la /
chos 'khor gling gtor ba'i gtso bo'ang zangs ra zer yang /
'di dang re gnyis yin pa 'dug /
sku gong ma gshegs ma gshegs kyi dus gnyis ka'i dga' ldan pho brang brlag mkhan dang /
gtam ngan thams cad g.yab mo bzhin byed mkhan 'di yin 'dug /
skyang thang sgang du paN chen gyi mdun du /
gral 'phros la phung po lnga'i gzugs dang tshor ba gcig pu ldab pa las ja gsum gyi bar du 'dren rgyu ma byung /
rgyal dbang drug pa rin po che /
rgyal nas phebs pa'i tshe mchod rten thang du yang /
yan lag bcu gnyis kyi ma rig pa las ma byung bar ja bzhi'i bar lam rig pa zhes pa'i tshig gcig pu ma Ni ltar bgrang yang 'du byed sogs gcig kyang ma thon pas 'gro ba'i 'dren pa tsho'i 'khor yang yid skyo ba snyam nas sems shin tu sdug pa byung yang /
mi thams cad kyis khrel bgad kho la byed par 'dug dus /
kA tyA ya nas /
las ngan dgra bo bang du thogs / /
pha sha za zhing ma la rdung / /
chung ma khyo yi rus pa 'cha' / /
'khor ba'i chos la gang mo bro| |zhes par /
dam pa'i zhal nas /
de la gad mo mi bro ding ri pa / /
zhes gsungs pa dang mthun no snyam du sems skyo bar gyur /
'gro ba thams cad kyi gnyen gcig zhwa ser po'i gtsug rgyan gyi bla ma'i 'khor gyi dangs ma de 'drar gyur na rang re tshod tshe 'di phyi'i don ga 'dra byung ngam snyam /
lar ni mdo du mar 'khor dag pa dgos par bshad pa de la phung 'tshed chen po gcig yod snang bas /
bla ma kun gyis kyang 'khor la rtog dpyod re dgos so ang /
de dus srad rgyud la'ang ser dmag dgos zhes dgongs pa nan gyis zhus kyang ma byung par /
tshogs su dge slong sdom pa phul nas dus pas rkyen mdzad /
rgyud chen rdo rje 'chang yang gshegs grub mdzad pas /
zangs ra dang bden chen khog zhugs res mos mdzad nas lhun po 'gyel yong ba shes sam /
rgya mtsho skam 'gro ba shes sam /
nyin byed nub 'gro ba shes sam zhes nyin gsum gyi bar du bsdig par mdzad /
de nas thams cad kyis ci yin zlog thabs yod na gsung 'tshal zhus pas /
paN+Di ta zhabs brtan phul /
khong ma bzhugs na de 'dra 'ong /
grwa tshang yang 'jig 'gro gsungs pas /
gzhan gyis rdo ma thogs nas 'bri mtshams dge slong rdo rje 'chang dang grwa thog mnyam pa thugs mthun de la zhus nas /
des zhabs brtan sho lo ka lnga tsam dang /
da lam kho bo'i ngag 'di bzhin cis kyang dgos tshul zhu yig dang bcas zhus pas /
da khong gi gsung bzhin gyis gsungs kyang tshogs su phya ra'i lte bas nas khyer 'ongs nas zhabs brtan phul bas /
nga lo bdun sdod e thub blta @# / /
gsungs shing /
yar la phyag rten nas phebs thub ba byung 'dug /
des na da lta sa thams cad srad rgyud kyi khrid chen brgyad dang /
'jigs gsang dbang rgyun gyi lha'i chu bos khyab pa 'di rgyud chen 'di'i thugs rje dang /
bstan srung chen mo de gnyis kyi mthu rtsal las byung bas skye dgu la bka' drin zla dang bral bar gyur to / /
de nas de'i sngon la mer rgan rin po ches lan gsum phebs kyang /
lung la stsol ba mdzad nas /
zab khrid dang dbang la stsol ba ma mdzad 'dug /
mkhan chen drung yig rin po ches kyang zhu yig yang yang lan gsum du phul kyang brtag pa cher ma byung /
sems dpa' sprul sku yang der phebs nas nan cher zhus kyang chos 'brel tsam las ma gnang zhing /
tshur yang chos 'brel tsam zhus pa las ma mdzad pa phyis 'byung mkhyen pa kho nar snang /
de ltar 'dug rung /
rgyud chen rdo rje 'chang gi dgung lo brgyad cu bzhes pa lcags bya'i lor kho bo 'jam dbyangs bzhad pa'i rdo rjes khyab bdag rdo rje 'chang 'di'i zhabs pad bsten nas khrid chen brgyad la thob lo tsam gyis rnam grangs ma bsags par /
rtsa ba'i bla ma rdo rje 'chang dang lhan cig tu lo ma lon tsam gyi bar du gzab bshad dang bcas te mnyan cing /
bla ma mthong tsam nas pha dang bu yun ring ma 'phrad pa slar 'phrad pa tsam gyi 'du shes dang dga' ba byung zhing /
rdo rje 'chang gis kyang khyod rang la skal ba yod nang yang min zhing bden thams cad ster gsungs pa bzhin /
kho bo bde 'byor la ma yong bar du sku rlung tsam yang ma byung bar sku khams bde ba khyod kyi bsod nams yin zhes gsungs pa ci la dgongs snyam kyang /
kho bo tshur 'ongs ma thag zhabs kyi tshigs snyung zer pas dad pa dang dam tshig gtsang ba'i rten 'brel dang /
rdo rje 'chang gi thugs rje la yid ches skyes /
lar ni mkhas pas /
cha lugs dman na kun gyis brnyas / /
zhes gsungs pa ltar kho bos pha ma nye 'brel blos btang ste gos ngan pa gyon pas grags pa cher ma byung yang /
bla mas 'di lta bu'i yon tan can bdag gis ma mthong /
zhes bsngags pa mdzad pa de kun gyi blor ha cang mi shong ba byed cing /
bla ma la kho bo ngad pas ngo bstod yin snyam 'dug pa de ni /
legs bshad las /
mkhas pa brtsad cing ma dris pa / /
de yi bar du gting mi dpog /
rnga la dbyug gus ma bsnun par / /
de srid gzhan dang khyad ci yod / /
ces pa kho nar snang /
de nas gzhi bdag gnyis kyis rgyud par mnan pa yod zer /
bton na dga' 'am /
mnan na dga' dris par /
bton na rtsub /
mnan pa dga' gsungs shing /
gzhi bdag gis 'dir yod zer pa'i sa der /
drug cu pa'i lcags mkhar gyis mnan pa mdzad pas de phyin grwa mang dang /
dpon slob 'khor bcas kyi na tsha yang gris bcad pa lta bur gyur /
srad sde pa rtse chen par 'tshub che bas gzhi bdag gnyis kyis sku rim gsungs pa rnams bsgrub par dpon slob rdo rje 'chang gi phyag phyi byas nas phyin cing /
bskyed rdzogs du ma'i khrid dang /
snyan brgyud kyang gleng mo'i tshul du chos thun gang mang ja sbyor gyi dus lhan du de min kho bo gzim chung phug nas khrid skyod pa dang @# / /
bla ma so so'i bzhed pa'i zur mi 'dra ba dag la zin thun yang byas /
rje nyid kyis thugs dam gang la mdzad kyi yod zhus dus sngar gsang 'dus kho na byas kyang da cha rdo rje 'jigs byed la rang shugs kyis sgril dgos pa byung gsung /
de yang rje 'di nyid rgyud kyi bla mar phebs dus thugs shin tu ngar che la gtum pa ltar mdzad pa'i skabs shig /
da snyigs ma'i dus ye shes mgon po 'di ma bsgrub na /
lha 'dre'i 'tshub dang bar chad zhi dka' la /
bar dor yang dka' mor yong bas da lam ngas zla ba drug gam mgon po zhal mthong gi bar du sgrub par byed /
de bar du khyed rnams kyis rgyud par grwa ja sogs kyis gsungs nas /
lung pa de'i ri khrod du mgon por mtshams bsdams pas /
zhag gsum gyi tho rangs ye shes mgon po'i zhal mngon sum du gzigs bas /
thugs rgyud la snying rje spyan ras gzigs kyi thugs rje tsam skyes /
de nas lo phyed bar du'ang snying rje de gzim pa dang sad pa'i gnas skabs thams cad du rgyun mi 'chad pa byung ba /
de nas mtshams grol nas dpon g.yog gsum phebs byung bas /
dpon po sde pa rab 'byams pa shin tu bzang ba gcig yod pa ha las nas a tsi bla ma min 'gro ltos dang gsungs pas /
phebs gi 'dug zhus pas /
kho rang khang khar phyin nas bltas pas kyang red pas ha las nas ci yin sku gzugs ma bde 'am de 'dra srid dam zhes khros tshig zhus pas /
sngar dang mi 'dra ba thugs lhod ting nge ba /
sku gzi byin yang shin tu che ba gcig 'dug cing /
ma bde ba min /
da de kas chog pa zhig byung gsung /
de nas bzung ste thugs 'jam pa yin zhes 'bri mtshams dge slong rgan po de gsung /
rin chen rtse nas sde pa'i lcam mo dang lhan du mgon po phyag drug pa gtso 'khor gyi rjes gnang bar chad kun sel dang /
dbang bzhi byin rlabs ma rnams thob /
zla ngo gsum gyi bar der drug cu pa'i lcags mkhar gzab khrid /
rtsa tshig gi 'bru 'grel /
'phen pa dgu'i so so'i las sbyor /
mnan pa dang bsad pa'i lag len dang /
sbyin sreg la dngos grub rgya mtsho'i tshig zin ltar gyi lhar bskyed tshul dang /
mnan pa dang /
bsad pa dang /
zhi ba dang /
rgyas pa'i sbyin sreg bri rko rtsig gsum gyi thab sogs mdzad nas /
phyag len rgyas par bslabs /
dpal ldan lha mo'i rjes gnang dbang bzhi can /
blo gros sbas pa'i lha mo'i mngon rtogs dang /
mgon dkar yid bzhin nor bu mkha' 'gro sde lnga can gyi rjes gnang /
rnam sras ser chen gyi rjes gnang /
ri khrod ma gtso 'khor gsum gyi khrid dang rjes gnang sogs zhus /
de nas srad dga' ldan nas dbang gi snyan gsan la gsang 'jigs gnyis kyi dbang dgos zhus pas /
gnyis ka mi yong /
gcig 'dam /
khyod rang gi dbang rnams kyis kyang dbang gi go chod pa babs pas des chog gsungs /
'o na gsang 'dus kyi dbang dgos zhus pas /
thugs sngar las kyang dgyes nas khyed kyis 'dam ka ma 'chug legs byung /
gsang 'dus shes na mdo sngags thams cad shes par 'gyur /
da khyod la gsang 'dus rdzogs par @# / /
ster gsung nas /
snar thang smra seng gi dbang Tika gi tshig don rdzogs thar khrid cing /
sa gzung ba'i rdo rje'i rtse gcig /
rtse gsum /
sna tshogs rdo rje rnams kyi 'gros dang /
rkang stabs phal cher /
rin chen rtser song yang da dung dus 'khor gyi mkhas grub thams cad mkhyen pa'i gsung gi zin bris dang /
'dul 'dzin gyi gar sogs de dag re re'i ljags bshad na ma mkha' ltar rgya che zhing ngo mtshar ba du ma gnang /
dgyes pa shin tu yang yang mdzad pa 'di la dpag na /
dbus gtsang du yang rgyud kyi bla ma so sor khrid byin pa dang /
thig sogs ba spab pa dang /
'di phyogs su rgyud gnyis btsugs pa yang bstan pa la phan pa zhig yong bar dgongs sam snyam ba'i gsung gi zur du ma yod snyam pa lags /
de nas gya gcig pa chu pho khyi'i lo /
mer rgan rin po che dang /
rdo rje 'chang ko shri chen mo gnyis kyis /
gsang 'jigs kyi dbang gnyis dang /
khrid rnams gsan cing /
ston dus zhwa lu mkhan po 'jam dbyangs bstan 'dzin gyis kyang gsang 'dus kyi dbang gsan /
lo de'i ston dus zhi bar gshegs shing /
grwa mang gis gsol ba btab nas thugs dam la zhag bdun dang /
dka' chen mnga' ris dge rgan gyis zhus nas bdun gnyis bzhugs /
gdung zhugs la phul bas lha sku dang ring bsrel byung bar /
sdeb srad pas dngul gdung bzhengs par mer nan rin po che'i gsung las thos /
de'i sprul sku mdzad kyi sar la brungs pa skye ba snga ma'i mdzad pa kun rmi lam ltar dran cing /
yon tan la zla bral gcig yong grabs la /
bdud nag po gcig gis zas ngan phul nas gshegs so /
! /
srad rgyud rdo rje 'chang las 'jigs byed bcu gsum ma'i dbang 'jam mgon rdo rje 'chang ko shri chen mos gsan pas /
de'i rnam par thar pa cung zad tsam brjod na /
chu pho rta'i lo tsong srib g.yi dge'i char gtogs rta phyug ces pa'i grong du 'khrungs shing /
chung du nas ngos 'dzin gsal pas /
paN chen blo bzang chos kyi rgyal mtshan la brtag pa zhus par /
sku skye bdag gyis dang /
bstan par phan thogs pa zhig yong zhes pa'i thugs dam byung /
de nas dgon lung chos sder spyan drangs nas yi ge sogs bslabs /
rab tu byung /
chos grwar phebs pas thugs 'dzin bgro gleng sogs la mkhas pa'i grags pa thob /
dbus su phebs /
chos sde chen po dpal ldan 'bras spungs kyi chos grwar phebs /
dam bca' mdzad dus thams cad mkhyen rab la mgu bar gyur cing /
rdo rje 'chang hor no mon han la phar phyin dang /
de nas 'jam dbyangs bla ma khri rin po che'i mdun nas dbu ma /
mdzod /
'dul ba sogs la sbyangs /
lha sa'i grwa skor la yang dam bca' legs shos byung zhing mkhas pa'i grags pa chen pos sa kun khyab par mdzad /
de nas 'jam dbyangs bla ma rgyud kyi khrir phebs pa dang /
gtsang du phebs /
sngags pa bla ma khri bar mgon po'i bka' bcu gsum be bum rnams dang /
rdo rje 'jigs byed kyi 'khrul 'khor zhib bshad /
paN chen thams cad mkhyen pas gnang ba'i drug cu pa chen mo'i phyag len dang /
rab gnas sogs dang /
dbang dang rjes gnang mang @# / /
po gsan /
sngags pa dkon rgyan par /
gsang 'dus rim lnga'i khrid /
nA ro chos drug /
lU i pa'i khrid dang /
dril bu lus dkyil gyi dbang dang /
rim lnga'i khrid /
lta khrid sogs dang /
shar pa blo bzang padmar lam rim /
phyag chen /
paN chen gsung 'bum sogs dang /
dar rgyas sgrub sde'i bla ma dka' chen la /
rdo rje 'jigs byed kyi rnal 'byor bzhi rim sogs gsan /
mnga' ris drung pa phyi ma la la ma khrid dang /
blo sbyong don bdun ma rtsa 'grel sogs blo sbyong mang po dang bcas pa dang /
khri rin po che gur smon pa blo bzang don yod la /
rgyud 'grel ba bzhi sbrags /
bskyed rdzogs 'dzin chos kyi lung dang /
rim lnga'i dmar khrid dang /
lag rjes sogs gsan /
phyis su srad rdo rje 'chang la khrid chen rnams dang /
'jigs gsang gi dbang sogs gsan te /
dbus su'ang ngar bar mdzad cing /
mdo smad du byon nas /
dgon lung gi khri mdzad /
'chad nyan 'phel shing tshogs pa khrir nye bar phreng ba'i dbang mdzad /
de nas gong du phebs /
mkhyen brtse mthu nus kyi gzi byin bla na 'bar bas gong ma'i bla ma mdzad cing /
ko shri chen mo'i lung dang gser gyi tham ka phul te /
dgon lung gi 'du khang ka ba brgya dang bcu gnyis shing rtsi logs ris dbus gtsang khams gsum na lhag pa de gsar du bskrun /
snga mo nas rgyud smad ji bzhin ba'i bshad nyan gsol ba btab ba ltar /
rdo rje 'chang rang gi bka' ltar kho bos kyang rgyud 'grel bshad sogs rgyud smad ji bzhin pa btsugs shing /
nyin bde'i 'gyed /
man dzi'i 'gyed sogs gsum btang /
'jog par ston pa'i gser sku khrung ma longs tsam dang /
rtsa rgyud /
'grel pa bzhi sbrags /
hor sbub rtsi dmar ma che legs /
rnga bzhi /
'jigs byed bskyed rdzogs sogs bzhag cing da lta bshad nyan gong 'phel rgyud lugs ltar lo re la bzhi sbrags tshar re 'gro bzhin pa yin /
de dus kho bo la stag? shin tu che ba'i lung bstan la mos gnang ba yod pas /
rdo rje 'chang la gsol ba btab nas /
tshe dpag med lha lnga 'jam lugs kyi tshe dbang brgya rtsa dang /
kho bo dang dgon lung chos rje tho'u bkan zhabs drung gnyis la /
srad rgyud nas brgyud pa'i rdo rje 'jigs byed bcu gsum ma'i dbang gi chu bos rgyud tshim par gnang /
rang gis kyang chibs pa legs pa /
dngul gyi maN+Dal /
blo bzang grags bstan ma /
gser jus kyi 'gag ring sogs phul cing /
chos rgyal sbrags sgrubs kyi rjes gnang srad nas byung ba tshig rgyud kho na las gzhan la mi gnang ba de yang zhus shing /
slar yang gong du phebs nas da ltar don gsum bzhes pa shing lo rta'i lo'i skabs yin la /
mdzad pa 'phrin las rnam par dkar bas sa kun khyab par byed bzhin ba 'di yin no /
! /
de rgyud smad nas brgyud tshul ni /
rje shes rab seng ges rab byung bdun pa'i chu mo glang gi lo /
mkhas grub thams cad mkhyen par dus 'khor gsan par phebs pas 'dir rgyud gcig tshugs zhes bka' gnang bar sngar gyi grwa rgan rnams kyi ngag rgyun dang /
'jam mgon khri rin po che'i gsung ltar /
phyogs so so nas mkhas mang bsdus te rgyud @# / /
btsugs pa la dbus kyi rgyud smad par grags /
de nas rab byung bcu gnyis pa'i shing rta'i bar la lo sum brgya dang zhe gnyis song ba'i zhe gsum pa shing rta 'di yin /
phyogs so sor phebs nas rgyud 'grel gyi bshad pa rang gtso bor rtsal tu bton cing /
ston dpyid la gsang 'dus rim lnga'i dmar khrid dang /
lo dril gnyis kyi khrid /
rdo rje 'jigs byed kyi khrid /
nA ro chos drug /
sbyor drug dang /
'khor chen gyi khrid dang /
'jam rdor gyi khrid dang brgyad la khrid chen brgyad mdzad pa'i zin bris chos skyod rgya mtsho dpal sogs kyis byas pa yod /
nI gu'i chos drug zur du ma bgrang yang nA ro chos drug dang thig gcig yin pas 'dir so sor mi 'dren par 'dug /
lo re la rgyud 'grel ston chos tshun la tshar re re /
TIk+ka che ba le'u bcu bdun pa'i mtshams sbyor dang /
chung ba le'u bcu gcig pa'i mtshams sbyor la chos mtshams byed cing /
dga' ldan dgun chos la rim lnga gsal sgron dang /
dngos grub rgya mtsho'i bshad pa mdzub khrid rgyas pa re dang /
bskyed rim rdzogs pa'i tshig bzhag dang /
rdzogs rim la'ang tshig bzhag re bsgrigs ma da lta'i bar du yod pa yin /
rje sher seng gis rgyud smad chu glang nas shing glang gi bar lo bcu gsum du bskyangs pa yin te /
rgyud pa tshugs nas lo lnga lon pa'i sa rta la /
rje dge 'dun grub dgus su phebs /
lo gsum song ba lcags sprel nas /
rje sher seng dang yab sras 'khor sngags grwa dang bcas lhan du gtsang la byon nas /
gtsang gi bsam grub rtse nas dpon slob gdan drangs te /
mdo sngags kyi 'chad nyan mdzad pa'i bdag rkyen rim bzhin byas par rnam thar las gsungs pas /
snar thang byang chen sogs su rim par byon te /
bshad nyan lo bzhi'i bar du gtso bor mthod cing /
shing byi la byang sems shAkya dpal pas lhun po rtser sngags kyi chos 'khor rgya chen po bskor /
de nas seng ge rtser byon /
dge 'dun grub pa sogs skal ldan gyi slob ma 'ga' zhig la rim lnga'i dmar khrid dang /
rgyud 'grel tshar gcig bshad lung mdzad de| rje sher seng 'khor bcas dbus phyogs la phebs /
rje dge 'dun grub kyis tsha shod bar skyel mar phebs /
bsam grub rtser byon /
de nas shangs kyi phyogs la phebs la ma mdzad de /
rje sher seng 'khor bcas dge ldan la phebs nas lo ngo gnyis kyi bar rgyud 'grel bshad nas sku mya ngan las 'da' khar dpe cha 'di rnams dge 'dun grub kyi sar skyol /
rgyud kyi bshad nyan 'di sbyin pa dpal bas kyis /
de'i grogs dgos pa grags bzang la chol zhes gsungs nas shing mo glang gi zla ba lnga ba'i nyer brgyad la gshegs /
! de nas slob dpon sbyin pa dpal ba dang /
slob chung grags bzang pa dpon slob gnyis kyis rgyud kyi bshad nyan lo nyi shu rtsa gnyis tsam mdzad pa yin te /
rdo rje 'chang spyin pa dpal ba yang gtsang du 'khrungs /
gzhon nu nas rab tu byung /
rje dge 'dun grub pa rtsa ba'i yongs 'dzin du bsten nas dka' chen rnams la legs par sbyangs /
de nas rje btsun shes rab seng ge la bde gsang sogs rgyud sde mang po dang /
khyad par gsang ba 'dus @# / /
pa'i skor rgyas par gsan te mkhas par gyur /
rje sher seng la dpal rdo rje 'jigs byed kyi dbang /
rgyud 'grel pa dang bcas pa dang /
rdo rje 'jigs byed kyi bskyed rdzogs chen mo zhal shes dang bcas pa dang /
de'i man ngag bshad pa dang bcas pa dang sngar bshad pa ltar chos kyi rgyal po'i man ngag las rim mang po dang /
bso pa rin po che'i ye shes mgon po'i be bum yig chung dmar nag zhal shes phyag khrid dang bcas pa dang /
shog dril bcu gsum sogs rje 'di lam rgyud pa mi snang yang /
rang rang gi mos zhen zhar gtam byed pa sna tshogs 'dug pa yig rnying du mar brtag na shes so / /
khrid chen brgyad po de ltar yun ring du bshad nyan mdzad pas /
rgyud las /
phyi ru nyan thos spyod bskyangs shing /
nang du 'dus pa la rab dga' / /
zhes pa'i don dang ldan /
rten dge tshul slong la nang gsang sngags kyi pho brang du bzhengs pa'i dge 'dun gyis nub dzA lan d+ha ra nas shar phyogs 'jam dbyangs gong ma'i rgyal khab kyi bar thams cad khyab par mdzad de /
rje grags bzang po snga ma dang rje 'di lo phyi mar gshegs /
slob ma mkhas btsun bzang grags kyis che ba yang /
kre bo bkra shis rgyal mtshan dang /
rtse ba sher bzang dang /
rje tshul khrims bzang po dang /
drung dbyig gnyen pa dang /
rgyud chen kun dga' don grub dang /
drung smra seng ba dang /
bla ma rgyal tshab pa dang /
u ri dka' bcu shes rab dpal ba dang /
dka' bcu rdo rje dpal pa sogs mtha' yas pa byon /
! de'i rjes su rgyud chen bkra shis rgyal mtshan bskos te /
dge 'dun grub dang rgyud chen sbyin pa ba sogs bla ma mang du bsten nas /
mdo sngags gsan rgya che zhing mkhas par gyur /
rgyud kyi bshad nyan yang lo bcu gnyis kyi bar mdzad de byang rtse'i khrir phebs pas snyan grags 'ur zhing gzhan phan che ba'i mthar sku gshegs /
'di nye brgyud du ma bgrangs chog kyang /
brgyud rim la yod des yin pas /
ha cang nyung 'dus la dga' ba dag gis go rim 'chol bar byas so /
! /
de'i rjes su rtse ba shes rab bzang po rgyud kyi khrir phebs pa yin te /
de yangs mo bya la gzho stod du 'khrungs /
spen ser dang /
ser byes par 'jam dbyangs dpal 'byor lhun grub sogs yongs 'dzin du bsten nas dka' chen rnams la mkhas par sbyangs /
sngags la'ang zhar la gsan pa mang du byas shing /
smad rgyud du rje sbyin pa dpal pa bsten nas /
rgyud 'grel man ngag dang bcas pa dang rgyud sde bzhi la gsan pa che zhing mkhas par gyur te /
rgyud kyi khrir phebs nas bshad nyan yun ring mdzad cing snyan pa che ba'i mod la byang rtse'i khrir phebs /
slar yang dbang rgyud man ngag du ma dang /
'dul ba'i bslab bya rje yab sras kyis mdzad pa dag dang /
lam rim sogs chos char chen po phabs bas rtse ba sher bzang zhes snyan pa dang grags pa gzhan phan gyi 'phrin las rnams nyi ma'i 'od kyi rjes su 'go ba byung /
mthar kun spangs mdzad nas don dgu pa rab byung dgu pa'i me yos la bye ri stag rtser gshegs /
rab byung brgyad par hor ston chen po gshegs pa'i rab byung dgu pa'i me yos 'di yin no / /
zhal slob grags che ba yang zhal @# / /
snga nas shes rab dar /
ser chen po don yod pa /
paN chen bsod grags pa /
rdo rje 'chang chos skyong rgya mtsho /
chen po bzang po dpal /
yon tan bshes gnyen pa /
slob dpon chos dbyings pa /
slob dpon bkras rgyam pa /
dpal mgon rgyal mtshan pa /
dka' bcu rin chen dpal /
grags pa tshul khrims /
chen po brtson 'grus pa /
spyan snga shAkya pa /
chen po dor ston pa sogs mang du byon /
nye bar na rgyud chen sbyin par rje 'di dang /
'di la rdo rje 'chang chos skyong rgya mtshos gsan pa yin no / /
de'i rjes su u ri dka' bcu ba shes dpal rgyud kyi khrir phebs kyang sku tshe ma zin pas yun ring ma mdzad 'dug /
! de'i rjes su rgyud pa tshul khrims bzang po khrir phebs /
rgyud kyi bshad nyan dang /
bskyed rdzogs /
khrid chen brgyad dang /
TIk+ka che chung sogs lo bcu gsum skor cig mdzad cing /
dge 'dun la ja tshul rgyun chags su mdzad pa sogs longs spyod kyi'ar 'ur che zhing /
'phrin las dang 'gro don rlabs che bar las chen kun rgyan sogs mkhas pa du mas bsngags par mdzad pa'i mdo la byang rtser phebs /
mthar kun spangs mdzad de 'od gsal khang du sku gshegs /
legs bshad kyi mtsho las skyes pa'i sras sbrang rtsi'i rgyal mtshan grangs med pas nor 'dzin mdzes par byas pa'i nang gi grags che ba mkhas mchog ras mi rat+na ste rin chen 'od zer /
dka' bcu blo bzang pa /
chos rgyal dpal mgon /
rab 'byams pa byang chub blo ldan /
rab 'byams pa dge 'dun 'phel /
dka' bcu blo gros mtha' yas /
dka' chen chu bzang pa sogs mtha' yas pa byung bas /
rgyud pa tshul khrims bzang po zhes snyan pa'i rnga bo che dang grags dkar gdugs mdzes zung gis tshangs pa'i 'jig rten las kyang brgal te khyab par gyur pas /
mkhas pa 'og min gyi lha rgan rnams kyang gsang sngags kyi rda bo che 'di ngo mtshar ro zhes bsngags pa dang bstod pa'i me tog gi char chen po 'bebs par mdzad do /
! /
de'i slob chung ngu dka' bcu blo bzang pa bsko ba mdzad kyang sku tshe ma zin pas /
rje tshul bzang byang rtser phebs pa na /
mkhas pa rin chen 'od zer rgyud kyi khrir bskos /
de yang stod lung mda'i zhing bzang du che mo bya'i lor 'khrungs /
dpal ldan 'bras spungs sgo mang du chos rje rin chen byang chub las rab tu byung /
mtshan rin chen 'od zer du btags rje de nyid la phar phyin dbu ma gsan pas legs par mkhyen cing /
ye shes bzang po la dka' chen lhag ma gsan te /
mkhas pa'i phul du phyin pa thob /
rgyud du phebs nas /
rgyud chen tshul khrims bzang po'i drung du 'dus pa rtsa bshad kyi rgyud rnams dang /
bskyed rdzogs TIka sogs dang /
gshed skor gyi rgyud 'grel ba gdams ngag dang dus 'khor la zhib par sbyangs pas 'gran bral gyi mkhas ba'i yang rtse gcig byung /
nyi sdings su drung ba gzims chen pas mkhan po dang /
'od srung pas las slob /
blo gros chos dbang bas gsang ston mdzad de dge 'dun grangs tshang ba'i dbus su bsnyen par rdzogs /
zhe drug pas rta la rgyud kyi khrir phebs nas rgyud kyi 'grel ba 'grel bshad bskyed rdzogs dang @# / /
khrid rnams star chags su mdzad bzhin pa'i dang nas nga dgu pa lcags lug la byang rtser phebs /
re lnga pa me glang la spyil bu'i gdan sar bstan rtsis gsal ba'i sgron me zhes pa rnam dag 'khrul bral legs par brtsams /
bdun cu pa chu pho rta'i lo la rgyal ba gnyis pa'i bzhugs gdan chos kyi khri chen po lha mi thams cad kyis 'dud par mdzad pa la phebs te /
lo brgyad kyi bar du dbyar dgun gyi lam rim sogs dus chos 'chag med du gsungs pa dang| mkhas pa dang btsun pa dang lhag bsam bzang po'i 'od bzang gis phyogs thams cad khyab pa'i gzi byin nyi ma brgyar 'bar bar gyur pas /
mkhas par rlom pa'i rgyu skar dang mi mthun pa'i mun tshogs lhag ma med par mdzad pa'i mod la| yangs pa can du rgyal ba 'od dpag med kyi gser sku chen mo rgyab mtho bcu drug pa bzhengs te /
sa glang la bstan pa'i gsal byed chen po mkhas mchog bsod nams grags pa khrir bkod de zur bzhugs mdzad /
gya gsum pa shing rta la sras khang dgon pa'i shar rtser sku gshegs par rje stag lung brag pa gsung kyang shing rta la gya gsum mi yong bar rang nyid kyis bdun cu pa chu rtar zhal gyis bzhes pas gsal /
mkhar nag pas don brgyad pas glang gsungs pa yang rang gis bdun cu pa chu rtar gsungs pas khegs so / /
des na bdun cu pa chu rta la khrir phebs /
don bdun pas glang la zur bzhugs mdzad de gya brgyad pa lcags phyi la sras khang dgon pa'i shar rtser sku gshegs pa mkhar nag pa ltar legs so / /
zhing 'di'i sku'i bkod pa sdud pa'i dus na 'ja' 'od kyi gur dang me tog gi char sogs nam mkha' khyab par gyur par gdan yig las bshad /
de'i slob ma yang yongs kyi dge ba'i bshes gnyen du 'os pa mang po zhig byung ste /
rdo rje 'chang chos skyong rgya mtsho /
rje rgyal mtshan bzang po /
chos grags bzang po sogs dge bshes che tshad phal cher de dus zhabs phyir bsnyegs par mdzad pas so /
! /
rtse ba sher bzang dang rin chen 'od zer gnyis ka la /
rdo rje 'chang chos skyong rgya mtshos gsan pa yin te /
rje gshegs nas nga bzhi pa chu mo sprul gyi lo la dbus stod zhog mnga' rgya rar 'khrungs /
mkhar nag chos 'byung du rje gshegs nas lo nga bdun zer ba 'khrul /
rje gshegs nas gshegs lo 'khrungs lo gnyis rtsis kyang lo skor bzhi dang nyag ma bdun las med pas nga lnga las mi 'byung bas so / /
gzhan yang rje gshegs nas nga bdun min pa khri pa so so'i khrir bzhugs pa'i tshad dang /
phebs lo dang /
khri rjes ma'i phebs lo bltas pas kyang grub bo / /
chung ngu'i dus su kun mkhyen glong chen pa'i gsung rab rnams gsan /
brag bar du rab tu byung /
dbu ma gsan cing mkhas pa chos rje legs pa chos 'byor bsten nas dka' chen rnams la legs par sbyangs pas mkhas par gyur /
rgyud du rje sher bzang bsten nas gsang 'dus rtsa bshad kyi rgyud kun dang /
'grel pa rnams dang /
bde mchog gi skor dang /
dus 'khor gyi skor dang /
rgyud sde bzhi'i skor kun dang /
khyad par rdo rje 'jigs byed kyi rtsa bshad rgyud 'grel ba bskyed rdzogs kyi man ngag rnams dang /
'khrul 'khor @# / /
dang| drug cu pa'i skor kun dang /
ye shes mgon po'i bsnyen sgrub las gsum gyi gdams pa ma lus pa gsan cing /
de bzhin du rgyud pa tshul bzang ba la'ang mdo sngags kyi skor ches mang ba gsan sas mdo sngags kyi bstan pa'i bdag po mdzad de /
lcags 'brug la rgyud kyi khrir phebs nas /
chu sprul gyi bar lo bcu bzhi skor rgyud 'grel ba 'grel bshad dang /
bshad rgyud bzhi sogs kyi 'grel bshad dang /
rdo rje 'jigs byed kyi rtsa rgyud dang 'grel pa bzhir bskyed rdzogs chen mo sbyar nas gsungs pa dang /
rgyud rtsa 'grel man ngag mchog tu shar ba'i dge ba'i pha shes gnyen chan po tshig don ma lus pa 'dzin nus pa'i nges don gyi rig sngags 'chad pas bod khams ma lus pa khyab par gyur te /
gtsang du'ang rgyud chen brtson 'grus 'phags sogs kyi man ngag gi bshad rgyun da lta'i bar yod pa rdo rje 'chang las kho bos thob tshul bshad pa de yin la /
de ltar rgyud kyi 'chad nyan gnang bzhin pa'i steng nas byang rtser phebs te mdo sngags kyi chos rgyun chags su gsungs pa'i 'phrin las sngar las kyang gong 'phel chen por gyur cing /
bde gsang 'jigs gsum gyi bskyed rdzogs snga phyi mang po mdzad cing /
kho bos kyang gsang 'dus kyi bskyed rim dang rdzogs rim la'ang legs 'che chung gnyis kyang mthong la /
de bzhin du 'khor lo chen po'i bsnyen sgrub las gsum byin rlabs bzhi ldan gyi khrid yig dang /
phyag rdor gsang ba bsam gyis mi khyab pa'i khrid yig /
chos drug gi khrid yig rnams mthong zhing /
khrid chen brgyad kyi rgyun srad rgyud la dar pa skal ba bzang pos kho bos rnyed par gyur cing /
dge ba shes mang po la spel yod pas da phyin chad dar rgyas 'phel mus su yod do / /
de bzhin du dus 'khor gyi skor yang mang du gsungs shing /
re bzhi pa me pho spre'u'i lor /
lha dang mi thams cad 'dud par mdzad cing me tog gi phreng bas spras pa /
'chad rtsod rtsom pa'i 'jigs med gdod lnga 'bar ba'i grags pa'i nga ros phas rgol glang po ma lus skrag par byed pa'i bzhugs gdan seng ge'i khri chen po la phebs /
bslab pa gsum gyi sum rtsen gyi dbus na lhun po ltar brjid cing /
rim gnyis kyi nyi zlas thugs kyi mkha' ni rab tu gsal /
lung dang rigs pa grangs med pa'i rgyu skar gyi tshogs chen po 'khrul ba'i dri ma phra mo yang med pas mu tig gi dkar pa la 'phya' ba'i bzhad pa ni phan tshun 'gran pa bzhin du mang la rab tu bkra /
nag po'i lha min la sdang mig spyan stong 'bar bas phyogs bcur gzigs pa'i sdang mig gis phas kyi lha min mo'i mngal rnams cig car du lhung par mdzad /
dpal rdo rje 'jigs byed kyi gsal snang nga rgyal gyi r+wa rtse 'og min gyi bar du bsgreng par mdzad pas nus ldan chen po kun kyang cig car kha sbub tu zhabs kyi 'og tu gnon par mdzad nas nag phyogs ma lus pa ming gi lhag mar byas pas rgyal ba gnyis pa'i ring lugs kyis gsum po ma lus pa bdag gir mdzad de /
legs byas kyi sgo brgya phye nas /
skye rgu ma lus ba mngon mtho dang nges legs kyi lam la zhugs shing skyid pa'i glu gar ci yang mdzad par gyur to / /
de ltar @# / /
lo bzhi'i bar du zab rgyas kyi 'khor lo gzhan dang mi mnyam pa bskor bas na /
rje dge 'dun rgya mtshos kyang gzhan las phul byung ma zhes pa'i bstod pa mdzad do / /
de nas re bdun pas mo phag gi lo la rigs ldan gyi sprul pas sham+b+ha la nyid du gdan drangs par dpal 'byor lhun grub gsungs pa yang sku 'dis ma yin par chos dbyings su zhugs nas yin par mngon la /
mkhor nag pa shing lug la gsungs pa ltar na lo lngar khri pa mdzad nas chos 'khor bskor la /
rje stag lung brag pas me sprel gsungs pas cung 'di skor la thugs rgyus che snyam nas bkod pas dpyod ldan rnams kyis shes par bya'o / /
phyag rjes thub dbar gi gos sku chen mo bzhengs /
gshegs pa'i tshe me tog gi char dang 'ja' 'od sogs dang bcas te gshegs /
dus mchod kyi tsha bra chen mo dpon brgyud kyis chags med bzang par 'dzin bzhin pa'o / /
spyi? rten dngul gdung rgya gur nang nam mkhas grub rin po che'i dbul gdud gi g.yon zur na bzhugs so| |rje rin po che gshegs nas drug cu skor gnyis song pa'i sa phag de yin /
gsung las skyes pa'i slob ma yang mdo sngags gnyis ka'i mda' bdag /
gzhan don byed nus pa'i rdo rje 'dzin pa shin tu mang par byon te /
chen po 'ga' tsam bkod na /
rgyud chen rgyal mtshan bzang po /
rgyud chen chos grags bzang po /
rgyud chen brtson 'grus 'phags pa /
rgyud chen dwags bo nam grags pa /
mngon dga' ba byams pa rgya mtsho sogs shin tu mang par byon /
! de la rgyud chen rgyal mtshan bzang po dang /
chos grags bzang po /
dwags po nam grags pa gsum gyis gsan te /
rnam thar cung zad re brjod na /
chos rje rgyal mtshan bzang bo ni /
rje gshegs nas long bzhi song ba /
chu mo sprul gyi lo la stag rtse'i dge 'dun sgang gi stag skya bo'i grong du 'khrungs /
mkhar nag gis rje gshegs nas don dgu song ba'i me sprul zer ba la /
rje stag lung brag pas de bkag nas /
rdo rje 'chang chos skyong rgya mtsho dang dgung mnyam par bshad pas mkhyen rab dang sku na sogs kyis khong bden pa 'dra bas de gzhir bzhag /
dga' ldan chos 'byung dang mthun 'gro bar snang /
rab tu byung /
bshes gnyen du ma bsten nas dka' chen rnams la sbyangs bas mkhas par gyur /
rgyud smad du rje sher bzang dang /
rdo rje 'chang chos skyong rgya mtsho sogs la bde gsang 'jigs gsum rgyud sde'i skor rnams la sbyangs pa ring du mdzad pas mdo sngags kyi bdag por gyur /
rje chos skyong rgya mtsho'i rjes su rgyud kyi bshad nyan shin tu dmar par mdzad de /
rgyud smad kyi bla ma byed bzhin pa'i ngang nas byang rtser phebs /
dgung lo don gcig pa chu yos la gdan sar phebs /
lo ngo gsum la gdan sar chos 'khor bskor te /
don gsum pa shing sprul zla ba drug pa'i nyer drug la ngo mtshar ba'i ltas me tog gi char sogs dang bcas zhi bar gshegs zhes stag lung brag pa'i gdan rabs las bshad la /
gdud zhugs la sbyangs pas lha sku dang ring bsrel gyi phung por gyur /
de la nang rten byas pa'i gser gdung byas te rgya gur nang @# / /
gi rje'i sku 'dra'i g.yon du bzhugs so / /
de dag 'thad snyam ste /
snga ma'i gdan rabs rnams kyi lo dang khams nor pa stag lung brag pas bcos nas gsungs par mdzad pa'i phyir te /
gdan rabs las /
chos 'byung yid kyi mdzes rgyan dang /
mkhas pa nor bu bzang po'i chos 'byung /
gzhan yang kha 'thor pa 'ga' zhig la gzhi byas /
lo'i gong 'og /
khams dang dbang thang nor pa rnams kyi 'khrul ba bsal /
mkhas pa rnams kyi legs bshad gung bsgrigs te /
zhes gsungs pas so / /
'di dang gdan rabs dang mkhar nag chos 'byung gsum la skabs 'gar mi mthun pa che bar snang yang chos 'byung yid mdzes dang /
nor bzang chos 'byung khungs mar byas na legs /
! rgyud chen chos grags bzang po ni /
rje gshegs nas lo gya brgyad song ba'i lcags glang la dbus stong stag phur 'khrungs /
stag phu chos sder rab tu byung ste dka' chen sogs la sbyangs pas mkhas pa chen por gyur te /
rgyud smad du rje rgya rab dang| chos rje rgyal mtshan bzang por sngags kyi skor ma lus pa gsan te /
mdo sngags la mkhas par gyur /
rgyud smad kyi khrir phebs /
rgyud kyi bshad nyan mdzad bzhin pa'i dang nas byang rtser phebs /
nga bdun pa me mo bya'i lor bzhugs gdan seng+ge'i khri chen por phebs te /
lo ngo brgyad du mdo sngags kyi chos kyi 'khor lo rgya chen po bskor /
gnas bcu'i gos sku bzhengs te mngon dgar zur bzhugs mdzad nas /
re lnga pa shing sprul zla ba dgu ba'i tshes dgu la gsang sngags mkhar du gshegs /
'phel gdung mang du byon nas dngul gdud ni rgya gur nang na grwa dgon ka bzhi'i gser gdud gi 'khris na bzhugs /
dus mchod dang tsha bra dbon brgyud kyis chags med du 'dzin bzhin pa'o /
! /
chos rje dwags po nam mkha' grags ni /
dwags po mda' du 'khrungs /
gzhon nu nas rab tu byung ste /
dwags po grwa tshad du slob dpon blo gros 'phel ba la phar phyin tshar gcig gsan /
blo skyed legs pa byung /
ri sgor blo gros 'phel gyi phar phyin spyi don zhag nyi shu la thugs 'dzin mdzad de /
ser byes pa grwa tshang du phebs /
sku chad dkon kyang chos rdo rje btsun chos rgyan gyis chas ga phran bu gnang ste /
rje btsun pa la dka' chen rnams legs par spyangs /
mkhas grags kyis dbus gtsang khyab pa tsam du byung /
rgyud smad du rgyud chen rgyal mtshan bzang po la gsang 'dus 'grel ba bzhi sbrags gsan /
dga' ldan du rje chos skyong rgya mtsho la /
rdo rje 'jigs byed kyi dbang rgyud 'grel gdams pa man ngag cha lag dang bcas pa /
khyad par dus kyi 'khor lo la zhib tu sbyangs pas mdo sngags la phul du byung bar gyur /
de nas rgyud smad kyi khrir phebs bshad nyan yun ring du mdzad pas mkhas grags kyi snyan pa che /
dus 'khor gyi bshad pa rgyas pa zhig mdzad bzhed kyang ma grub /
mthar kun spangs mdzad de /
dga' ldan byams pa mgon po'i mdun sar gshegs par gyur /
! de la rje byams pa rgya mtshos gsan pa yin te /
rje rin po che gshegs nas lo go brgyad song ba me pho byi ba'i lor /
zhog gi gram grur 'khrungs /
rgyal ba @# / /
byams pa'i sprul bar stag lung brag pa gsungs /
stag rtse rin chen sgang du tho btsun mdzad /
bshes gnyen du mar gzhung lugs mang po gsan pas mkhas btsun gyi grags pa rgyas /
rgyud smad du rje chos grags dang nam grags gnyis char la rim bzhin gsang 'dus kyi rgyud 'grel pa 'grel bshad bskyed rdzogs dang bcas pa dang /
rdo rje 'jigs byed kyi rgyud gnyis rtsa 'grel dang bskyed rdzogs man ngag kun gsan pas /
mdor mkhas par ma zad sngags la'ang nges pa rnam dag thugs la mnga' ba'i rdo rje 'dzin pa zhig ste /
rje dge 'dun rgya mtsho'i 'jigs byed smon lam gyi TIk+ka rim gnyis cha tshad legs pa gcig brtsams pa bdag gis kyang 'jam dbyangs bla ma khri rin po che'i phyag dpe'i khrod nas mthong ba legs pa gcig 'dug go /
sgom sde chen po sogs kyang de gzhir bzhag gi bshad par 'dug ces 'jam dbyangs bla ma khri rin po che dang 'jam dbyangs ko shri gnyis gsung /
rgyud smad kyi khrir phebs /
rgyud gsum 'grel pa 'grel bshad bskyed rdzogs bzhi man ngag dang bcas pa star chags su gnang ba'i ngang nas byang rtse stag rtse rin chen sgang gi bla ma mdzad /
dgung lo drug cu pa shing phag la lha mi rnams kyi gtsug rgyan seng+ge'i khri chen po la phebs shing dus chos gsungs ba dang /
rab byung bsnyen rdzogs kyi mkhan po mang du mdzad cing /
gangs can gyi mtha' 'khob 'dren pa'i mgon po zla med pa rgyal dbang bsod nams rgya mtsho'i zhal snga nas /
sa'i tshangs pa chen po cha gan al than rgyal pos byang phyogs kyi skye 'gro mtha' yas pa'i mgon du spyan drangs /
de yang sprul pa'i glegs bam gyis /
bod byang gi phyogs su 'gro ba mgon med pa mang po 'dren du 'gro bar lung bstan pa'i skabs la babs nas phebs pa na lha sa smon lam gyi gral dbu mdzad /
dgung lo re bdun pa chu rta la mngon dga' gong mar zur bzhugs mdzad pas chos rje mngon dga' bar yang grags /
stag rtse'i rin chen sgang la phag mo ba'i dmag phog pas /
chos sde gur smon du spos nas dar rgyas su mdzad /
dgung lo don lnga pa lcags stag la zhi bar gshegs ba'i dngul gdung mchod khang gsar mar bzhugs so / /
de'i sku skye gtsang ba bkra shis dang /
kham mo sgrol ma'i sras su lcags yos la 'khrungs /
rje rnam rgyal dpal bzang gis rab tu byung ste mtshan dge 'dun dpal bzang rgya mtshor gsol ba /
ser smad du thugs gnyer mdzad /
bco lnga'i dus sog yul du phebs nas 'phrin las bzang po byung /
! de la rje dge 'dun rgyal mtshan dang /
rnam rgyal dpal bzang gnyis kyis gsan pa yin te /
rje dge 'dun rgyal mtshan ni /
rje gshegs nas lo brgya dang bcu bzhi ba chu pho 'brug gi lo la lha sa'i lum pa gshag tu 'khrungs /
mkhar nag gis rje gshegs nas brgya dang so brgyad pa chu 'brug ces pa'i 'das lo'i grangs nor /
dgung lo bcu gcig pa la sku mched gsum ka se re'i khrid ba rje btsun chos rgyan dang byes pa dpon slong shes rab seng ge las rab tu byung /
rje 'dis ser byes su slob gnyer mdzad pas mkhas pa chen por gyur /
thams cad @# / /
mkhyen pa bsod nams rgya mtshos mkhan po dang /
mnga' ris pa lha btsun bsod nams dpal bzang gis las slob /
dge 'dun grangs tshang ba las bsnyen par rdzogs /
rgyud smad du yongs 'dzin bkra shis bzang po dang rje byams pa rgya mtsho gnyis bsten nas 'dus pa dang 'jigs byed sogs la sbyangs pas /
chu bo gang+gA tshun la mkhas grags rgyas /
dgung lo zhe gsum pa shing phag la rgyud smad kyi bla mar phebs /
mkhar nag gis sa phag zer ba shin tu nor te chu 'brug nas zhe gsum pa la sa phag mi 'byung bar mngon sum gyis grub pa'i phyir /
da bdun pa sa glang la byang rtse dang /
don gnyis pa lcags yos la khams gsum gyi gtsug rgyan bzhugs gdan gser khrir phebs /
'phags pa 'jig rten dbang phyug mi'i rol gar mdzad pa thams cad mkhyen pa'i sprul sku yon tan rgya mtsho bod du phebs pa'i rab byung gnang ba'i slob dpon mdzad cing /
stong 'khor sprul sku yon tan rgya mtsho'i yang bla mar gyur cing /
la mo'i sa khog nas dga' ldan du dbyar zhal bzhes pa rnams la mang ja 'chags med du la ri bzhin yong ba'i sa cha sbyar /
dgung lo don drug pa la zur bzhugs mdzad de zhi bar gshegs /
sku gdung ring bsrel gyi phung por gyur pa la dngul gdung bzhengs pa dga' ldan du bzhugs so / /
gsung gi bdud rtsi myang ba'i slob ma /
thams cad mkhyen pa'i mchog gi sprul sku rgyal dbang yon tan rgya mtsho dang /
rigs ldan grags pa'i rnam 'phrul paN chen thams cad mkhyen pa blo bzang chos kyi rgyal mtshan dang| stong 'khor sprul sku yon tan rgya mtsho dang /
dge ba'i bshes gnyen mdo sngags kyi bdag po du ma yang byung ste /
mkhas shing grub pa'i dbang phyug chen po rje rnam rgyal dpal bzang dang /
gzhu khang pa dge legs lhun grub dang /
rje pha bong kha pa dpal 'byor lhun grub dang mkhas pa'i yang rtse zla bral stag lung brag pa blo gros rgya mtsho sogs mtha' yas pa byung /
! de la mkhas shing grub pa'i dbang phyug chen po rje rnam rgyal dpal bzang ni /
rta nag tu lcags mo glang la 'khrungs /
rje rin po che gshegs nas lo brgya dang nyer gsum song /
dpal 'khor chos sder rab tu byung /
bkra shis lhun por shar gyi grwa tshang la zhugs /
paN+Di ta blo gros legs bzang la dka' chen rnams gsan te dka' bcu'i grwa skor mdzad /
dben sar rgyal ba blo bzang don grub kyi zhabs bsten nas mdo sngags kyi lam rim gsum dang bde gsang 'jigs gsum gyi zab khrid sogs mang po gsan te bsgom pas rtogs pa khyad par can 'khrungs /
lan cig bla ma'i zhal nas dka' bcu pas bkra shis lhun por byon la pu ti lhag ma rnams bslab ste rab 'byams grwa skor mdzod dang /
rje rin po che'i bstan pa la phan pa rgya chen po 'byung par 'dug gsungs pa ltar /
bkra shis lhun por gsan sbyong legs par mdzad nas /
dam ring dang dpal 'khor chos sde gnyis su rab 'byams grwa skor gnang /
dpal 'khor chos sde'i lha khang grwa tshang gi bla ma mdzad /
grwa khang la zhig gsos mdzad pa'i dus sa men rko ba'i phug pa gas nas 'gro mi nus tshe /
rje 'dis gsung nas khyed rang rnams sa @# / /
rkos bas bzung gi gsungs te /
phug pa'i gas mtshams su zhabs bzhag ste ting nge 'dzin brtan pos mnan pas phug pa ma rdi bas /
de nas grwa pa rnams phyir thon pa dang zhabs bsdus nas byon pas phug pa zhig /
kun gyis ngo mtshar bar gyur /
paN chen rig pa seng ge'i zhabs bsten nas mkhas grub thams cad mkhyen pa dang /
rje blo gros chos skyong yab sras kyis mdzad pa'i rdo rje 'jigs byed kyi skor ma lus pa bshad pa'i bskyed rdzogs chen mo'i bshad lung gdams pa dang bcas pa gsan /
'grel pa bzhi sbrag gi yang lung gsan pas /
'di dag srad rgyud kyi bskyed rdzogs dang 'grel pa'i bshad rgyun yin pas 'di nas rgyud pa zung 'brel gyi bshad rgyun yin no / /
sngags la'ang shes 'dod cher 'khrungs te /
dga' ldan du khri rin po che byams pa rgya mtsho'i drung du /
gsang 'dus bskyed rdzogs kyi zin bris 'dzin pa dang /
rgyud kyi TIk+ka le'u bcu bzhi pa'i bar du gsang 'dus bskyed rdzogs chen mo gnyis kyi bshad lung dang dmar khrid lag rjes dang bcas pa gsan nas thugs phrog ste /
'grel pa'i bshad pa zhus pas rgyud smad du song gsungs nas rgyud smad chos grwar lo gsum byon te /
mkhas pa'i dbang po rje dge 'dun rgyal mtshan gyi drung du /
'grel ba bzhi sbrag gi zhib bshad mkhas pa'i yid 'brog pa'i khrid dang bcas pa zhus /
de nas zhabs bsnyung /
mthar rgyas su lo gcig bzhugs pa'i ring la /
de'i mchod gnas gnas brtan par rgyud 'bum gyi lung bzhugs 'dug pas /
de la gsar ma rgyud 'bum yongs rdzogs tshar gcig legs par gsan /
de nas gtsang la byon te gser sdings kyi bla ma mdzad de rgyud kyi bshad nyan mdzad /
der sngar TIka 'grel gyi srol mi 'dug kyang TIk+ka 'dzin pa dang 'grel pa bzhi sbrags kyi bshad pa btsugs pas gtsang phyogs kyi dge bshes thams cad 'dus te /
bshad nyan 'phel zhing sngags la blo skyed cher rgyas pa'i mdo sngags kyi mkhas grwa mang po byung /
dbus su dga' ldan du phebs te /
mchod chung la rgyud stod smad dang gser sdings pa gsum 'dzoms pas /
dge bshes gser sdings ba bzang bar 'dug ces snyan grags cher byung bas /
rje byams pa rgya mtsho dang /
sde pa bkra shis pa mchod yon gnyis kyis rgyud smad kyi bshad nyan gyi zhu ba phul bas zhal bzhes mdzad nas gtsang la byon te /
mkhas dbang chen po bkra shis rin chen pa la gser sdings kyi rgyud gtad de /
sa mo glang la rgyud smad kyi khrir phebs nas rgyud kyi bshad nyan lo bcu bzhi mdzad pa las /
phebs ma thag nas grwa mang 'o brgyal bar dgongs nas snga ja'i ja tshul mchag pa btsugs /
lo bcu bzhi'i bar 'grel pa bzhi sbrag gur smon nas btsugs /
chu mig lung du rgyud 'grel tshar bar mdzad cing /
rgyud mchod dang /
rgyud gtad pa dang /
bshad rgyud rdo rje phreng ba ltar gyi khro bo bcu la gtor ma dang /
rgyud skyong ba'i bka' bsgo ba sogs rje rin po ches mdzad pa ltar da lta'i bar du'ang yod /
TIk+ka che ba'i skyab chos le'u bcu bdun pa'i mtshams sbyar dang /
TIk+ka chung ba'i bcu gsum ba'i mtshams sbyar la 'jog par mdzad cing /
'dus @# / /
pa'i bskyed rdzogs kyi zin bris dang /
'jigs byed kyi bskyed rdzogs kyang bla ma snga ma rgyar ba dang /
byams pa rgya mtsho dang /
dge 'dun rgyal mtshan gyi bskyed rdzogs legs pa de dag gtong gi yod par snang /
de dag tshar re re dang /
rgyud sde spyi rnam sogs dang /
rgyud 'bum gyi lung dang /
mkhas grub thams cad mkhyen pa yab sras kyi 'jigs byed bskyed rdzogs chen mo'i zab bshad /
lus sbyong 'khrul 'khor phyag len dang bcas pa mgon po chos rgyal gnyis kyi be'u bum man ngag gi lung /
zhal shes dang bcas pa sogs gdams ngag gis mkhas pa rnams mgu bar mdzad bas snyan grags dang thugs rje che bas dbus gtsang khams gsum gyi dge ba'i bshes gnyen bzang ngo cog thams cad rgyud smad du 'dus pas mdo sngags kyi dge bshes dang /
'phrin las kyis kyang chu po gang+gA tshun chad dkar lam gyis gtong bar mdzad /
'jig rten gyi phyag rjes kyang /
tshal gyi rgyud khang lha'i pho brang 'dra ba de dus kyi lha bris mkhas dgu khon 'dus pas phyis su 'di'i logs bris lta bu phyogs gang nas kyang ma mthong /
nyi 'od byung dus lha khro bo dag gi zhal la lta mi nus 'dug ces bra'o dbu mdzad lab cing /
gangs can bi shwa karma chos dbyings rgya mtshos kyang bstod par mdzad /
logs bris kyi tshe mthing yang dkon po byung bas /
grub rtags nam mkha' mdzod la mnga' brnyes pa ston ched du /
grib kyi ri 'di'i rigs la mthing spang gang 'dod yod gsungs nas phebs nas gang 'dod rnyed /
de dus kyi tshol mkhan dag gi snang bar sa khru gang brkos pa dang ri thams cad mthing gi rang bzhin du mthong bas /
rjes su len bsam nas phyin pas sus kyang ma rnyed pas grub rtags su shes /
de ni rlung tsam dang man ngag res 'byung bzhi la brten pa'i rdzu 'phrul chang chung dang rigs gtan nas mi gcig pa sems la dbang chen po thun mong ma yin pa thob rtags yin /
de bzhin du sa men ma rnyed pas /
tsa ri ri 'di'i rigs la sa men gang 'dod yod gsungs nas chos rje rang gis btsal bas rnyed cing /
'khon rin po che yang sa men len par lan gnyis phyin pas sa khru gang brkos phyin ri thams cad sa men du 'dug pa mngon sum du mthong yang da lta ci yang mi rnyed 'dug gsung /
de dus rdo rnams la phyag rjes dang zhabs rjes byung ba rdo rje 'jigs byed kyi bris sku'i logs bris kyi rtsig par yod pa kun gyis mthong /
gur smon du yang 'du khang gsar du bzhengs pa'i sbyin bdag sde ba g.yul rgyal bas mdzad de mchod yon legs lam du yod /
logs bris rab gnas kyi bar legs par gsar du grub /
rgyud kyi bshad nyan yang de dus gong du 'phel zhing /
chu mig lung du gar thig dbyangs gsum dang /
gzhi gsum gyi phyag len mdzad cing /
rim lnga'i dmar khrid zla ba'i bar du bsgoms par mdzad pas grub thob tu grags pa yang 'ga' zhig byung /
de nas skabs der sde pa skyid shod pa'i phyag g.yon cig rgyud bar mgo gtad par byas pas sde pa g.yul rgyal bas phar gtad dgos zer ba rje 'dis srog skyabs @# / /
su song bas shod kyi sgo yan la ma btang bar /
zhag gsum zhu sgug byas kyang ma byung bas rje 'di khros nas mi gcig gi srog mi ster na mchod yon dang bla ma yang des chog /
de ring nas khyed cag dam nyams yin /
zhes dbu zhwa g.yab sdebs dang dmod ba mdzad pa /
rje 'di rim gnyis mngon gyur yin pas sde srid kyi yang yul shong sa mthar 'khyams shing /
'o brgyal nas gshegs pa dang /
bu tsha rgyud la yang nad 'khrug yang dang yang du 'ong ba dang /
chen po du ma dang /
rgyud pa gnyis kas kyang rim gro byas kyang mi ldog par gyur /
de skabs bla ma mkhas grags che ba mang yang phyis su rje yab sras kyi gsung rab rnams dang bstun na rje 'di'i gsung bshad zla dang bral bar rtogs zhes 'khon ston pa gsung /
paN chen thams cad mkhyen pa gong ma yang bla ma 'di'i dus rgyud pa dang lhan du chos grwar 'grel pa gsan pa dang /
gsung chos gsan pa'i khri /
tshal gyi chos grwar yod cing /
de dus paN chen rin po ches 'dzugs par mdzad pa'i kham sdong dang /
shug pa'i sdong po yang grwa rgan rnams kyis ston rgyu da lta'i bar du yod /
de ltar gtsang dang dbus su rgyud pa gnyis dang /
dpal 'khor chos sde sogs su bstan pa'i bya ba rgya che ba legs shos ches mang bar mdzad pa'i mthar dgung lo re gnyis pa chu pho stag gi lo /
zla ba bcu gcig pa'i nyer bzhi la dga' ldan du rje btsun 'jam dpal snying po'i zhabs drung du gshegs so / /
thugs dam la bzhugs yod bar sde pa mjal du phebs pas sgo phye ma thag thugs ngam grol nas mjal rgyu ma byung bar sku gong mas gsung /
! de dag ni rang gi dbang gdams ngag sogs thob pa'i brgyud tshul yin zhes 'khon gyis gsungs pas /
rje de las 'khon ston dpal 'byor lhun grub kyis gsang 'jigs kyi skor dbang dang rgyud sogs gsan te /
de yang yul phyogs e gru gsum gyi dbyibs su yod pas e bar grags pa /
bod la hor gyis lung byed skabs /
dpon po grog mo skam po la chos zer nas mkhar btsan po mang du brtsig bas hor gyi lung 'khur ma dgos par grags pa sa'i tshangs pa bstan pa'i sbyin bdag chen po phag mo gru ba'i sde srid ces snyan pa'i rnga bo ches gsum du grags ba cher ldir ba'i bka'i blon po mchog lha btsan po 'od srung gi gdung rgyud /
nang so rgya ri ba'i mnga' 'bangs su gyur pa /
yul de'i skye bo phal che bdag yi ge rigs dang /
rtsis dkar nag /
lha bris 'bur sogs ches ngar ba'i yul de'i skyogs mkhar zhes pa'i grong du /
yab 'khon gyi rigs sngags rnying ma'i grub pa brnyes pa dpon tshe dbang nor rgyas dang /
yum mkha' 'gro'i mtshan nyid dang ldan ba rgyal mo 'dzom zhes pa'i sras su rab byung bcu pa lcags mo bya'i lor 'khrungs shing /
dgung lo bdun brgyad dus 'bri klog mkhyen cing /
de dus nas nges 'byung che zhing snying rjes sems can sdug bsngal ba la spyan chab 'byin pa gcig yod snang /
de nas dgung lo bcu lon pa'i tshe rgyal ba bsod nams rgya mtsho nang so rgya ri pas ri sgo chos rdzong du spyan @# / /
drangs skabs /
ma cig grub rgyal ma'i tshe dbang dang /
thugs rje chen po'i sgom lung dang /
skyabs 'gro dang sems skyed zhus /
dgung lo bcu gsum par dwags po grwa tshang gi slob dpon bskal bzang rgya mtsho la sgrol ma nyer gcig gi rjes gnang /
phyag 'tshal nyer gcig gi lung /
gdugs dkar bstod ba'i lung /
byang chub lam rim gyi las 'bras bar gyi bshad lung rnams gsan /
dgung lo bcu bdun pa me glang la sa skya bdag chen bsam yas su phebs par /
yab sras gnyis ka 'khon zhen gyis mjal bar phebs rtsis la /
bdag chen pas /
zhwa ser gyis bar khang gi zhal ba 'phyi ba'i rdog phyis byed zer ba'i gtam ngan gcig byung bas /
yab kyis mdzad pa de 'dra yin na /
rus ni mnyam /
ci byed /
ces ma byon /
bdag chen 'di mdzad pa lod po dam pa min pa'i dan rtags de 'dra zhig yod 'dug pa /
dge 'dun gyi na bza' lhan ba ser po la'ang dge 'dun du mos dgos bas rang nyid dkon mchog la mi dad pas /
mi kun kyang rang la mi dad cing sdang yod ba ni /
mdo las /
ci 'dra ba yi las byas pa / /
'bras bu de 'dra nyid du 'gyur / /
zhes pa rdo rje'i gsung yin no / /
rgyal dbang thams cad mkhyen pa bsod nams rgya mtsho dpal bzang po nang so rgya ri bas gdan drangs /
gtsug phud 'bul mi shin tu mang ba dang chab gcig par /
rgyal ba 'di lta bu la rab tu byung thub na skal ba re bzang snyam pa'i dad shugs drag po skyes te rab tu byung /
mtshan bsod nams rnam rgyal du btags /
chos kyi rgyal po tsong kha pa chen po'i bstan pa'i sgor zhugs pa'i legs byas kyi sa bon dbyar dus kyi chu bo ltar 'phel bar gyur to / /
de skabs thams cad mkhyen pa chen po'i zhabs drung nas| skyabs 'gro sems bskyed kyi skor dang /
grub rgyal lugs kyi tshe dbang /
spyan ras gzigs kyi skyes rabs /
de'i dmar khrid /
'khyer so gsum gyi ngang nas yig drug bzla lugs rgyas bsdus gnyis /
bstod tshogs 'ga' zhig gi lung /
dpal ldan lha mo'i rjes gnang thun mong ma yin pa zer yang de rgyal ba dge 'dun rgya mtshor yang ma byung snang /
ma cig dpal lha dang /
spyan ras gzigs phyag bzhi pa'i rjes gnang gnyis /
rgyal ba thams cad mkhyen pa bsod nams rgya mtsho la chos rgyal srong btsan sgam pos dngos su gnang ba'i nye brgyud /
slob dpon padma'i dngos slob grub chen padma badzra la dngos su gsan pa'i tshe dbang nye brgyud rnams gsan /
bcu dgu'i bar rnying ma'i skor yang bla ma gzhan la ci rigs gsan /
nyi shu'i dus dge tshul yang bsgrubs /
de nas grwa tshang du phyin /
bsdus pa sogs cher sbyangs ma dgos par rang shugs kyis mkhyen /
sngon du phar phyin bskyar chos yongs rdzogs gnyis dang| dbu ma'i bskyar chos tshar 'ga' gsan pas mkhas par gyur /
spyi chos su byang chub lam rim chung ngu'i bshad lung /
rgyal ba tsong kha pa'i rnam thar dad pa'i 'jug ngogs dang /
gsang ba'i rnam thar sogs gsan te /
@# / /
rgyal gyi dbyar chos su lta khrid cig brtsams pa mdzad byang med pas dus mnyam mang pos kyang bzung /
shes nas bskyur skad /
grum mda' mkhan po blo bzang chos 'phel grwa tshang gi khrir phebs /
phar phyin spyi don /
rnam 'grel /
'dul mdzod la sbyangs /
dwags po rab 'byams pa dang /
byang gling rab 'byams pa dkon mchog 'phel gnyis la rnam 'grel gyi Tik+ka dang /
de'i bshad pa sogs byas /
de nas sngon gyi bag chags kyi mthus ser byes grwa tshang du dpal 'byor bsod nams lhun grub dang /
'phrin las lhun grub pa gnyis bsten nas 'jug pa rtsa 'grel dang /
rje yab sras kyi legs bshad rnams gung bsgrigs te gsan gling bsre yang byas /
rje 'phrin las lhun grub la rje'i bka' 'bum dang bka' gdams glegs bam phal cher gsan /
byams chos rnams dang /
rta mgrin yang gsang gi dbang /
phyag rdor 'khor chen gyi dbang /
tshe dpag med lha dgu'i dbang sogs gsan /
rtse thang du grwa skor mdzad de /
skyi shod du khri rin po che byams pa rgya mtsho la lam rim chung ba'i bshad lung gsan /
brag dgon spyan snga gzhon nu chos dpal la snar thang brgya rtsa /
rdo rje phreng ba dang kri ya 'brel ba'i dkyil 'khor zhe lnga'i dbang /
gri gug lcam dral sogs dang /
'jam dbyangs chos skor gyi rjes gnang rnams dang /
rta mgrin lcags ral gyi rjes gnang las tshogs dang bcas pa /
dbyangs can ma dkar mo'i rjes gnang dang chos skor /
'jam dbyangs nag po'i bzlas lung /
rtsa she /
lam sgron /
glang ri thang ba'i blo spyong tshigs brgyad ma /
blo sbyong mtshon cha'i 'khor lo /
rma bya dug 'joms /
rtog pa 'bur 'joms /
skyid sdug lam 'khyer /
nyi ma'i 'od zer /
bslab bya chen mo /
gnas bcu'i sgrub yig /
sbyan snga blo rgyam gyi lam khrid /
kha rag pa'i ang yig bdun cu ma /
khrid chen brgyad kyi kha skong /
thams cad mkhyen pa bsod nams rgya mtsho'i lam khrid gser gyi yang zhun /
dge 'dun rgya mtsho'i gsung 'bum /
ca dum /
cha dum sogs gsan /
shra ma Na'i rmi lam brtags pas tshe tshad lo bdun zer /
slar yang gsol ba btab nas bar chad sel byed zhus pas /
tho rangs mnal lam du /
lo re la tshe dpag med dang sgrol dkar gyi sku brgya re bzhengs na bdun cu don bdun thub /
de nas ci byas kyang mi phan zer ba byung ba ltar sku brnyan rnams bzhengs par mdzad /
skabs shig grang bas snyung bar sngags ram pa bzang po rnam rgyal la zhus pas /
mgon po trag shad kyi rjes gnang mdzad /
de nub rmi lam sgugs shig gsungs /
srod kyi mnal lam du mi pho mo thal skya mang po zhig 'dug pa la mi nag rta nag can mdung thogs pa gcig gis ded song ba byung /
nangs par phyag 'bul la thegs pas /
mda' 'am bus kho btang yod pa sleb e byung gsung /
chos skyong bran du 'khol ba'i rtags red /
mgon po phyag drug pa /
lha bzhi dril sgrub dang /
bla mgon dbyer med kyi @# / /
khrid| dmigs brtse ma'i khrid /
ltung bshags kyi khrid /
'pho khrid /
gshed dmar lha bcu gsum gyi dbang /
bcu gcig zhal dang don zhags lha lnga'i dbang /
zhal klu sgrub rtsa mgon gyi rjes gnang /
mgon po dang /
rnam sras kyi rgyas pa dang dbang gi 'khrul 'khor gyi phyag len /
sman bla /
phyag rdor gos sngon can /
rnam sras ser chen sogs chos bka' mang du gsan /
chu 'brug lor yar klung mkhar thog tu chos rje nam mkha' rgyal mtshan la rdo rje 'jigs byed kyi dbang bzhi /
de'i sngags btu /
mgon po chos rgyal phyi nang gsang gsum gyi rjes gnang sogs dang /
pha bong khar chos rje rin chen bshes gnyen la /
'jigs byed dang kun rig gi dbang sogs dang /
sde ba snang rtse ba la gter yod zer kyang thugs skyugs log pa byung /
so bzhi pa shing rta la dga' ldan rnam par rgyal ba'i gling gi gzims khang chen mor /
khri rin po che dpal 'byor rgya mtshos mkhan po dang /
rje dge 'dun rgyal mtshan gyis las slob mdzad de dge 'dun grangs tshang ba las dge slong gi sdom pa thob /
mtshan dpal 'byor lhun grub tu btags /
bslab bya chen mo dang /
gleng 'bum sogs kyi bshad lung gsan te /
rgyal ba tsong kha pa'i gsang sngags rnam par dag pa'i rgyud sde bzhi'i bdud rtsi de thob na ci ma rung dgongs nas /
rgyal ba tsong kha pas thog mar bka' stsal zhing /
phyis su rigs ldan grags ba mi'i gar mdzad /
mkhas grub chos kyi rgyal po dge legs dpal bzang pos /
'dir yang rgyud gcig tshugs zhes /
rje shes rab seng ger bka' stsal ba ltar btsugs pa'i rje yab sras kyi thugs dam gsang sngags kyi 'dus sde| gangs ri'i ljongs kyi gsang sngags pa thams cad kyi gtsug rgyan /
zhes 'phags pa phyag na padmas yang yang bsngags pa'i dpal ldan rgyud smad mdo sngags mkhas 'dus grwa tshang du phebs /
'chang nyan las thog pa mkhas shing grub pa'i dbang phyug chen po rnam rgyal dpal bzang la rdo rje 'chang dngos kyi dad 'dun gyis rgyud 'grel tshar bzhi /
rim lnga gsal sgron dang /
dngos grub rgya mtsho gnyis kyi bshad lung tshar gsum /
bskyar chos bskyed rdzogs zin bris tshar gsum /
rgyud kyi Tik+ka tshar bzhi /
'jigs byed kyi bskyed rdzogs zin bris tshar gsum ste /
rgyud sde spyi rnam sogs dang /
rgyud 'bum gyi lung mang po dang /
mkhas grub thams cad mkhyen pa yab sras kyis mdzad pa'i rdo rje 'jigs byed kyi bskyed rdzogs dang /
man ngag zhal shes /
lus sbyong /
'khrul 'khor /
phyag len dang bcas pa sogs gsan /
lhag tu sa khyi la rgyud phyi ma rtsa 'grel /
dgongs pa lung ston dang /
lha mo bzhis zhus rtsa 'grel sogs gsan cing /
rje bla ma des kyang /
rang re'i rgyud smad kyi 'dus pa'i gzhung lugs 'di la /
rdo rje 'chang nas rtsa ba'i bla ma'i bar mi bar khyis mchod cing /
byin rlabs kyi drod ma yal /
ces yang yang gsungs pa 'di /
kun gyis @# / /
shes dgos pa zhig yod /
mang po thob los mi chog khungs btsun gal che'o / /
gzhan yang rje 'di nyid la lU i ba'i dbang /
mgon po phyag drug pa /
rta mgrin gsang sgrub /
dza ma dkar ser rnams kyi rjes gnang /
lam rim gyi khrid /
mtshan brjod /
phyag rdor gyi rgyud /
dgra nag gi rgyud /
'jigs byed kyi rtog bdun /
bde mchog gi rgyud /
mgon po phyag drug pa'i las gsum gyi rnam bzhag /
bla mgon dbyer med thun mong ma yin pa /
grib sel /
rten bzhi gnang gsum /
mkha' 'gro dbang sdud /
mgon po gnad dbab /
drug cu pa'i skor /
mgon po'i rgyud le'u brgyad ma /
chos rgyal gyi rgya gzhung lA li tas mdzad pa sogs gsan cing /
rgyud khang skabs mthing dang spang gi gter bton pa dang| rje 'di sa men len du phebs dus /
zhabs rjes mang du bzhag pa sogs sku gsung thugs kyi gsang ba'i mdzad pa dpag dka' ba mang du gzigs pas /
dus thog de la rang bzhin gyi mkhas grub grags can mang na yang rje 'dis ljags bshad dang grub pa'i rnam thar kho na lhag par 'dug ces gsungs /
gdan sa chen po'i gzims khang rgyal khang rtser mgon po'i bka' bcu gsum /
sgrub thabs mdor byas dang mdo bsre'i lung sogs dang /
'od gsal lha'i rigs las mkhas shing grub pa brnyes pa lha btsun rin po cher dpal ldan dmag zor ma'i rjes gnang /
zhal rnam 'gyur bzhi'i rjes gnang /
mgon po'i skor /
chos rgyal nang sgrub /
lha mo'i las gsum rnam bzhag /
gtor chen rnam bshad /
zor bzhi thun sgrub /
sbyin sreg /
nad dang bya nag gtong thabs /
spogs chog /
sho mo dpal 'bar brtag pa sogs gsan /
khri rin po che dge 'dun rgyal mtshan la rdo rje 'chang gi lam rim dang /
lam rim chen mo'i dka' gnas kyi bshad pa dang bcas pa'i lung yongs rdzogs gsan /
de skabs snyung yang /
rgyal ba tsong kha pa nas tshig gcig kyang ma chad par brgyud nges yin par brten /
thugs rus bskyed nas chos thun gcig kyang ma chags par gsan pa ya mtshan zhing yid la bzung ba'i nor bu gcig go /
sa phag lor dpal ldan 'bras spungs chos kyi sde chen por chos rje nam mkha' bzang po'i drung du /
gsang 'dus mi bskyod pa /
bde mchog lU i pa /
dril bu lus dkyil gsum gyi dbang bzhi yongs rdzogs /
chos rgyal phyi nang gsang gsum gyi rjes gnang gsan /
slob dpon bkra shis pa la rnal 'byor dag rim /
rim lnga gdan rdzogs sogs dang /
slob dpon sang g+ha la rgyal sras bka' 'bum /
yig chung nyer gcig /
rje blo gros mtha' yas la rnam snang mngon byang /
bde mchog lha lnga /
'jam dbyangs zhi khro sgrags sgrub /
ra sgreng ba rin chen dpal 'byor la /
mgon po lho nub pa lha bzhi'i rjes gnang sogs gsan pa'i bla ma grangs mang /
de nas dgung lo zhe gcig pa lcags mo glang gi lor nyi thang gi bla ma mdzad /
lo lngar chos 'chad nyan 'phel zhing /
shing sbrul la mkhas ma dbyes pa grwa tshang gi bla ma mdzad /
chos 'chad nyan 'phel /
chos grwar byang chub me tog skyes /
chu yos la thams cad mkhyen pa'i mchog gi sprul sku @# / /
mthong ba don ldan rgyal ba yon tan rgya mtsho hor gyi yul nas dbus su phebs /
paN chen thams cad mkhyen pa yang mjal bar 'bras spungs su phebs /
de'i sngon la rje dge 'dun rgyal mtshan la bka' chos mang po'i snyan 'bul gnang bsang rgas pa dang khri thog pa yin pas bcar sdod mi thub 'dug /
da lta'i bkra shis lhun po'i paN chen 'di sku na gzhon zhing gsan rgya che bas bka' chos gsan pa legs gsungs pa sogs rten 'brel rang 'grig tu gyur| skyid shod dpal ldan 'bras spungs kyi gzims chung nyi 'od du mchog gi sprul sku rje yon tan rgya mtsho dang se 'bras kyi bla ma rnams sogs mkhas mang 'dus par rdo rje 'phreng bas gtsos pa'i chos kyi 'khor lo mtha' yas pa bskor ba yang gsan te /
rje 'dis kyang paN chen thams cad mkhyen par rgyal pa gnyis pa'i bstan 'dzin kun gyi gtsug rgyan dang /
mkhas btsun bzang gsum gyi mdzad pas 'dzam gling mkhas pa'i dbus na mngon par mtho ba rigs thams cad kyi bdag por gdon mi za ba'i dad mos 'khrungs /
paN chen rin po ches kyang /
chos rje gzhu khang rab 'byams pa sogs /
dge bshes grags can mang po'i khrod nas thugs rtsigs che zhing dam pa'i skyes bur dgongs pas /
dus phyis kyang bsngags pa mdzad snang /
sprel lo rgyal ba yon tan rgya mtsho se rar bzhugs /
rje 'dis rgyun bar mjal dus /
r+wa pod dang mkhas grub 'khrul 'khor gyi lag len khyed kyis e shes dris par /
nged tshos phyogs 'gro shes na'ang thog tu khel dka' zhus /
paN chen la /
'jigs byed kyi rgyud /
te'u lo ba'i rtog pa ts+tshu tshun d+ha ra /
chos rgyal gyi sgrubs thabs sogs gsan /
sngags ram pa dge 'dun bkra shis kyi skye ba chab mdo rje drung la zhal rnam 'gyur bzhi'i rjes gnang /
mgon po a g+ho ra /
dzam dmar gyi rjes gnang /
rnam sras mdung dmar can gyi las tshogs sogs gsan /
mdor na r+wa dge'i 'jigs skor la mkhas par grags /
se chen bla mas bskul nas 'jigs byed chos 'byung dang /
rgyud pa dbu mdzad kyis bskul nas 'jigs byed las bzhi'i sbyin sreg dang /
dogs gcod sogs yang mang du mdzad /
sku gong mar yang dbang dang /
rgyud 'grel /
'khor lo'i skor /
sbyin sreg gi skor sogs mang du phul /
dgung lo re gcig par gsung chos mang po khrid chen brgyad sogs dang /
zur rig 'dzin yang zhabs drung du 'byor zhing phyag dpe dang thang ka bri ba'i phyag g.yog mdzad /
shing phag nag zlar sku gong ma pha bong khar phebs /
zla ba phyed gnyis la gsang sngags gsar rnying gi dbang lung khrid man ngag mang po phul /
yig chung nyer gcig gnang dus mkhas grub rje'i gsung de drangs nas thugs bden pa zhes dar gcig spyan chab dang brgyal ba ltar mdzad /
'jigs byed kyi 'khrul 'khor skabs dbang gi las kho na bsngags brjod dang don gyis byed dgos pa'i brda' gnang ba /
phyis su hal ha ar sa lang yong rgyu yin pa la dgongs gsung /
dgung lo don bdun pa me glang la zhi bar gshegs /
! /
de la rgyal ba @# / /
thams cad kyi bdag po snyigs dus kyi 'gro ba ma lus pa'i 'dren pa mkhan rin po che rgyal ba'i dbang po pad dkar 'dzin pa ngag dbang blo bzang rgya mtsho dpal bzang pos gsan te /
rgyal ba 'di nyid kyi rnam par thar pa po ti bzhi yod kyang spas pa'i tshul kho nas thun mong ma yin pa ma gsungs shing /
lung bstan yang sna tshogs 'dug pa rnams brjod mi nus la /
thun mong gi snang tshul gyi mdzad pa ya mtshan gcig gnyis tsam brjod na /
rab byung bcu ba'i me mo sbrul gyi lo la bod shing sgo can gyi bdag po dpal phag mo gru ba'i bka' blon /
rgya gar mang bkur gyi rigs /
za hor gyi gdung rgyud /
yab sa skyong mi'i dbang po dgra 'dul rab brtan dang /
yum khri lcam kun dga' lha mdzes kyi sras su 'khrungs /
'ja' 'od kyi gur dang me tog gi char babs /
ngos 'dzin gsal zhing 'khrungs dus rje zhal gzigs par grags /
dgung lo drug pa chu khyil thams cad mkhyen pa chen pos steng na zla dang bral ba'i chos sde chen po dpal ldan 'bras spungs phyogs thams cad las rnam par rgyal ba'i gling du spyan drangs /
sa'i steng gi 'og min gnyis pa dga' ldan pho brang du gangs can mgon po na rim gyi bzhugs gdan gser gyi khri la zhabs kyi padmo rnam par bkod pas dkar phyogs rnams rab tu dga' bas grags pa'i rnga sgra sgrog cing nag phyogs rnams la 'jigs pa'i mun tshogs 'thib po gnyid du yur /
dgung lo brgyad pa shing pho byi ba'i lor brtan mkhas yon tan gyi gter chen po /
'dzam gling gi paN chen thams cad mkhyen pa las dge tshul gyi sdom pa bzhes pas lhag pa tshul khrims kyi bslab pa'i bdud rtsis thugs rgyud rab tu gang bar mdzad pas thub bstan gsal ba'i nyin byed shar ri'i phrag gong du 'dzin par gyur to / /
dgung lo bcu gcig pa rab byung bcu gcig pa'i thog ma me mo yos kyi lor /
gzhung lugs rab 'byams smra ba khri rin po che dkon mchog chos 'phel gyis sku yon 'bul ba'i mgo mdzad /
dka' chen lnga la mkhas par sbyangs pa'i tshul bstan /
dgung lo bcu bdun pa chu mo bya'i lor /
pha bong kha pa dpal 'byor lhun grub kyis zhal dang be gtse dur khrod bdag po rnams kyi rjes gnang /
thugs rje chen po'i dbang sogs phul /
dgung lo bcu dgu pa shing phag la gnas nyer bzhi'i ya gyal spyan ras gzigs srong btsan sgam pos bod kyis 'dul mdzad pa'i pho brang /
rigs gsum mgon po rang byon sogs kyis spras pa'i pha bong khar phebs /
zla ba phyed gnyis kyi bar gsang sngags gsar rnying gi dbang lung khrid man ngag ji snyed cig gsan par mdzad cing /
rjes su'ang gsung sgros sngags kyi zhal shes kun 'dus pa mkhas grub chos rje sku mched kyis zin bris mdzad pa'i yig chung nyer gcig pa tshan gnyis 'dus pa'i gdams pa skye 'chi'i 'phrang las 'jigs med sgrol bar byed cing sangs rgyas lag par gtod pa'i dge lugs kyi snyan brgyud chen po gsan cing /
de dus rje @# / /
grub pa'i dbang phyug pha bong kha pas kyang mkhas grub thams cad mkhyen pa'i gsung drangs shing /
spyan chab mang du bton par mdzad nas de dus yi ger ma bkod na 'di gnas rnyed ces yang yang gsung /
rgyal ba'i dbang po mchog rin po che 'dis kyang de rgyun mi 'chad pa'i ched du 'ol kha'i ri khrod pa dge slong ye shes rdo rje sogs kyis zhus dus gnad pa'i rgyun da lta'ang ma chad cing /
kun gyis longs spyod pa 'di grub dbang de dang rgyal ba kho na'i thugs rje yin snyam du bsam res kyis ba spu ldang bar gyur /
kho bos kyang srad nas yig chung gsum tsam thob kyang mkhas grub sku mched kyi 'di las rgyas dang zab ma rnyed /
'di gcig bu'i bka' drin yang sa steng na gnas pa'i sngags pa rnams kyis gzhal lag la nus /
yar ni rje pha bong kha ba 'dis rje la gus pa tshe 'di gcig pu min pa'i rtags shin tu che yang phal cher tshul 'tshes su sems pa bsod nams dman /
de dus 'jigs byed 'khrul 'khor skabs dbang gi bsngags pa mang du mdzad cing byed dgos pa'i brda' gnang ba /
rgyal dbang 'di nyid kyis kyang 'dzam gling ma lus pa zil gyis mnan te thams cad bde 'jags dang /
thos bsam sgom pa dang /
bshad nyan la rting skul che bar mdzad pas /
gzhung lugs re re shes pa'i mkhas pa tsam min pa'i gsung rab rab 'byams la rang gir spyod pa'i mkhas mang gis 'dzam gling khyab par gyur /
tshur phebs dus thos bsam sgom gsum byed lugs sogs kyi bslab bya /
dam 'gyangs par bsnyen rdzogs kyang sgrub ran pas /
paN chen rin po che mkhan por gdan 'dren dgos sogs zhib rgyas kyi bka' phebs gnang /
hor zla dgu pa'i nang du ar sa lang gis dmag gi dpung chen po dang bcas te 'dam du 'byor pas /
rgyal ba gnyis pa'i bstan pa la mi bsrun pa'i blo yod pa 'dra zhus tshe /
pha bong kha pas skyon mi yong gsung /
dpal rdo rje 'jigs byed kyi 'khrul 'khor khams gsum las rnam par rgyal ba'i nyi 'od kyi 'phrin las bzhi'i sgo nas sdang sems zhi ba /
spa skong ba /
dbang du sdud pa /
tshar gcod pa'i 'phrin las rnams bla ma pha bong kha pa dang tsher gseb dpon slob gnyis kyis mdzad nas /
a ra sa lang la'ang rgyal ba gnyis pa'i bstan pa mchod na legs pa'i yi ge mga' ru pa sogs kyis bsgyur te gnod sems dang bral zhing /
gus mchod dang /
lha sa'i dar mo che yang btsugs pa phyir log pas phas bsang snang /
me glang la bstan 'dzin chos rgyal gyis chog thu bcom /
sa yos la bstan 'dzin chos rgyal gyis smar khams su phebs /
lcags 'brug la be ri sogs par khams thams cad dbang du bsdus /
chu pho rta la gtsang gi bsam grub rtser bstan 'dzin chos rgyal phebs /
sog bod mtha' dag la dbang mdzad de /
nyin gcig la rdzong chen bcu gsum blangs /
grwa tshang bcu gsum btsugs pa sogs zhwa ser ring lugs kyi gdugs dkar po srid rtse'i bar du bsgrengs pa'i grags snyan g.yu 'brug gi nga ro ldir pas thub @# / /
bstan 'dzin pa'i gtsug phud can rnams kyang dga' ba'i gar dang bstod pa'i ca co sgrogs pa lhan cig tu rgyas par gyur /
nyer bdun pa chu lug la rgyal rabs deb ther brtsams te /
nyer brgyad par dkon mchog chos 'phel gyi rnam thar mkhas pa'i rna rgyan brtsams /
shing bya la pha bong kha pa'i rnam thar dad pa'i shing rta mdzad cing /
gangs can gyi 'og min po ta la'i pho brang bzhengs /
nyer dgu ba me khyir mdzod Tika chos mngon rin chen 'dren pa'i shing rta mdzad /
so lnga pa chu rta la rgya nag pho brang du chibs kha bskyod cing /
'jam dbyangs gong ma sa'i tshangs pa chen po dang mchod yon zhal 'dzoms shing gus 'dud 'gro mgon 'phags pa dang mnyam pa badzra d+ha ra'i lung dang tham ka phul /
lnga mchod la yar phebs shing /
skye dgu dang ldan nyin re la'ang sa chen po'i rdul grangs dang mnyam par gsung chos phyag dbang mdzad pas 'gro ba ma lus pa dga' ldan du skye ba'i 'brel ba tshad mas grub pa gnang /
shing pho rta la bstan 'dzin chos rgyal lo don gsum par zhi bar gshegs pa'i dgongs rdzogs ser tshogs mdzad /
me sprel la dris lan nyin byed dbang po brtsams /
me bya la khrims bdag bsod nams rab brtan gshegs /
dgongs rdzogs ser tshogs mdzad /
rje gshegs nas drug cu skor bzhi song ba dang /
rje 'khrungs nas drug cu skor lnga dang nyag ma gsum song ba'i phyi lo lcags byi la grong smad zhal ngo 'phrin las rgya mtsho sde srid du bskos /
da yan rgyal po rgyal po'i khrir 'khod /
rje gshegs nas drug cu skor bzhi dang nyag ma gsum song ba dang /
rje 'khrungs nas drug cu skor lnga dang nyag ma drug song ba /
chu stag nag zla'i tshes gsum la dang po'i sangs rgyas paN chen thams cad mkhyen pa blo bzang chos kyi rgyal mtshan gyi gzugs sku 'od gsal du bsdus /
de'i rjes ma chu yos la /
paN chen mchog gi sprul sku khyab bdag rdo rje 'chang blo bzang ye shes dpal bzang po 'khrungs pa ngos 'dzin mdzad /
sa sprel la ja'i sang sde pa gshegs ser tshogs byas /
bstan 'dzin da yan rgyal po'ang don gsum gyi lor gshegs /
ser tshogs byas /
sa bya la dge slong mchod dpon pa sde par bskos te lo gnyis song ba'i gsum pa lcags phag la bstan 'dzin tA la'i han rgyal po'i khrir bskos /
chu byi la ri thang mtshams kyi nad brgya 'joms pa'i sman gcig brtsams /
chu glang la karma zhwa dmar nag 'ongs nas zhabs la btud par dbu thug mdzad bzhed pas /
sde srid kyis de bkra mi shes snyam nas khri shin tu mtho bar mdzad pas phyag gnyis kyis dbu la phyag dbang gnang /
dam sel gyi rnam pas de dus phyag snyung /
shing stag la karma chos dbyings rdo rje gshegs pa'i bsngo rten byung bar bsngo smon gnang /
sa lug la grong smad sde pa a ba sde srid du bskos /
dgung lo re drug gi bar bstan 'gro'i don rgya chen po mdzad de /
gzugs sku'i za ma tog rnying pa bor nas zhi bar gshegs pa'i tshul bstan pa'i tshe sa chen po la g.yo 'gul shin tu che zhing /
khang pa la la gas /
re gnyis rdibs pa /
jo mo kha rag gi @# / /
gangs dang brag kyang ral ba sogs byung /
de la chos gsan pa'i bla ma dpon po gcig pu bgrang yang grangs med de /
phyis kyi dga' ldan khri na rim dang /
paN chen dang /
'jam dbyangs sprul sku dang /
sa skya gong 'og dang /
karma zhwa dmar nag dang /
'bri stag 'brug gsum gyi sprul sku dang gdung rabs /
bstan 'dzin chos rgyal dang /
hal ha'i dpon thams cad dang /
sde srid phag gru sogs te bgrang gis mi langs so / /
de nas sprul sku lo ngo gnyis ma lon gcig 'phar nas /
slar bar khams tsha rong kha dkar du /
mchog gi sprul pa'i sku rje btsun spyan ras gzigs dbang phyug mi'i zlos gar mdzad pa pad dkar 'dzin pa ngag dbang ye shes rgya mtsho dpal bzang po 'di 'khrungs te /
de dus rtags mtshan shin tu ya mtshan pa mang po byung /
gsang shin tu dam yang sbed ma thub pas sde srid kyis lkog nas gdan drangs /
lcags po ri la sku skyes yin zer mkhan 'ga' zhig dang lhan du bzhag nas min gyu ba byas kyang /
sde srid gshegs rjes su me mo phag la po ta la'i khrir bton cing /
da lta skye rgu bde zhing thugs gnyer dang gsung chos rnams 'phel par bzhugs pa 'di lags so /
! /
rgyal dbang mkhan rin po che sku gong ma de nyid la rigs thams cad kyi khyab bdag snyigs dus kyi 'gro ba ma lus pa'i 'dren pa rdo rje 'chang chen po pha bong kha pa 'jam dbyangs grags pa'i zhal snga nas kyis gsan pa yin te /
rje 'di yang nyang? /
bkra shis pa'i gdugs rang byon dang srong btsan sgrub gnas kyi nye 'dabs su 'khrungs shing /
gzhon nu nas rab tu byung /
byes pa'i chos grwar zhugs te dka' chen rnams la sbyangs pas mkhas pa'i grags pa 'bar /
rgyud du phyin /
mnga' ris mngon dga' ba dpal ldan rdo rje la 'grel pa bzhi sbrags dang| bde gsang 'jigs gsum gyi dbang sogs gsan nas mdo sngags kyi bdag por gyur /
bod kyi dbang gang bzhugs dang bka' 'gyur sogs /
rje'i bka' 'bum po ti nyer lnga'i gser phreng min pa kun dang /
rgyal ba dge 'dun rgya mtsho'i bka' 'bum gang yod /
blo bzang don grub dang sangs rgyas ye shes kyi bka' 'bum sogs mtha' yas pa gsan te /
bu ston rin po che tsam gyi gsan pa rgya chen po mdzad /
sku gong mas thugs rjes 'dzin par mdzad pas de dus ser 'bras la gsung chos gang gnang dang /
rgyud pa la dpal gsang ba 'dus pa dang /
'jigs byed kyi dbang gnang ba rnams kyang gsan /
sku gong mas hal ha er ti ni the'i ji la 'jigs byed bcu gsum ma'i dbang gnang pa sogs lan lnga mdzad pa las lan gsum dngos su'ang gsan par dbang bshad dus gsung /
de nas gong gi gzims dbon byas te thugs mnyes par mdzad nas /
grub chen dpon dpal 'byor dar rgyas kyi rjes su pha bong kha pa'i gdan sa mdzad /
rgyud sde bzhi'i dbang rjes gnang gi rgya mtsho la gang 'dod zhus chog pas chen po du mas zhabs kyi padmo la 'dud par mdzad pa yin te /
skyid shod zhabs drung 'phrin las chos dbang grags pa'i sde dang /
rdo rje 'chang smin @# / /
grol no mon han dang /
rdo rje 'chang khri rin po che blo gros rgya mtsho dang /
khri rin po che khyab bdag bka' 'gyur ba sbyin pa rgya mtsho dang /
bla ma rgyal sras rin po che blo bzang bstan 'dzin dang /
chab mdo rje drung dang /
rta tshag sprul sku ngag dbang dkon mchog nyi ma dang /
gzims gshags mkhan po rdo rje 'chang dang /
drin can bka' 'gyur pa chos rgya mtsho sogs mtha' yas pa zhig gis chos gsan pas /
de dus rgyal ba yab sras kyi rjes su 'phrin las 'di kho na che ba yin no /
! /
rje rdo rje 'chang de la bdag 'jam dbyangs bzhad pa'i rdo rjes rang lo nyer gcig pa sa pho sprel gyi lor rang gcig pu la rdo rje 'jigs byed kyi dbang dgos zhes zhus pas /
yul nyer bzhi'i ya gyal /
drag po'i mig gi mtshan ma de wI ko Ti lha mo mkhar du /
rgyal dbang gong mas rje dpal 'byor lhun grub la dbang rnams gsan pa'i gzims chung du /
rdo rje 'chang de nyid kyis yongs kyi dge bshes hor skam po dang /
nged dang /
rab 'byams pa blo gros dang /
zangs dkar gyi tsha bo bzhi la sta gon dang bcas pa rdo rje 'jigs byed bcu gsum ma'i dbang nyin gnyis ma dang /
sgrub thabs za ma tog gi lung rnams thog mar thob cing gsang sngags rdo rje theg pa'i sgor yang de dus zhugs pa /
phyis su pha bong kha'i mkhan po kho bos byed pa'i rten 'brel yang de dus byung snang /
de'i rjes su rje de nyid la gsang 'dus dbang bzhi tshar gsum dang /
rdo rje 'jigs byed kyi dbang lan lnga dang /
kun rig gi dbang /
tshe dpag lta dgu'i dbang rnams legs par thob pas bka' drin 'khor med du che bar gyur /
! /
yang gong nas rdo rje 'jigs byed kyi rtsa rgyud rtog bdun dang /
bshad rgyud rtog gsum /
'khrul 'khor khams gsum las rnam par rgyal pa'i nyi 'od kyis 'khor gnam 'khor gyi thig /
yi ge 'god tshul dang /
bar kyi ling+ka sngags med gnad yig 'god tshul dang /
sngags can la rkyang 'ded lugs rnams legs par gnang ba /
khyab bdag dge slong 'jam dbyangs grags pa dang /
phreng pa ba phun tshogs legs 'byor gnyis kyis gsan /
de gnyis ka las bdag 'jam dbyangs bzhad pa'i rdo rjes thob pa yin no /
! /
dge slong 'jam dbyangs grags pa ni /
'phyong rgyas su 'khrungs /
sngar sde drug mkhan po las chos mang du gsan cing /
dus phyis pha bong kha pa 'jam dbyangs grags par yang dbang chos mgon po'i bka' rnams gsan cing /
mgon po'i rjes gnang bar chad kun sel dang /
dbang bzhi ma dang /
mgon dkar gyi bka' sku gong mar gsan /
yang mgon dkar dang /
mgon po dbang rgyal gnyis paN chen sku gong mar thob snang /
rje'i bka' 'bum po ti kun gsan /
srad rgyud kyi khrid kyang lnga sogs gsan /
thugs rtsis che bar mdzad cing /
bla ma gzhan la'ang sa rnying gi chol bka' shin tu che bar gsan 'dug /
mgon po'i skor dge slong la gang yod kyang bdag gis zhus so /
! /
phreng ba pa chen po ni /
lho khar 'khrungs shing @# / /
gzhon dus rab stod du ri ba tsam phyin /
bsdus grwa 'ga' zhig bzung /
de nas grwa tshang du zhugs /
sde drug mkhan po'i dge phrug mdzad nas sngags gsar ma'i skor yang ci rigs zhus /
phyis su phreng ba'i dbang sngags ram pa nam bzang la gsan cing /
'bras spungs su 'du khang chen mo gang tsam la phreng ba zhe lnga'i dbang bskur mdzad /
de nas ri khrod du sde pa sbyin pa zur bzhugs dang lhan du phebs /
phyis su dge 'phel du phebs pa la nged kyis srad rgyud rim lnga'i dmar khrid sogs khrid chen lnga phul /
dgyes pa cher mdzad /
chos 'di 'dra thob pa skal pa bzang gsungs shing /
nged la sku gong mar gsan pa'i zhal bsnyen dus kyi zhal khra can gyi rjes gnang dang /
beg tse lcam sring gi rjes gnang dang /
gung lha brgyad kyi rjes gnang dang /
dbyangs can ma dmar mo'i rjes gnang /
zhal gyi mngon rtogs tshar ba dang gong gis gnang ba gnyis dang /
beg tse'i mngon rtogs rnams gnang /
de dus da phyin chad dbang rjes gnang yang gyis /
dge ba'i bshes gnyen chen po byas nas de dag ma gnang na gar yong zhes dgyes bzhin du gnang ba thob /
zla ba gcig ma longs tsam bzhugs nas phebs dus gtor stegs dang /
zangs kyi gtor cha tshang ma sogs gnang zhing /
sbyin sreg 'od snye'i lung sogs phreng ba skor gsum yang khong gis jo gdan dbu mdzad la gsan 'dug pas bdag gis rnal 'byor rdzogs phreng dang 'od snye nyan bar byas so /
! /
dwags po nam mkha' grags la rje nyi ma bkra shis kyis gsan te /
gzhon nu'i dus nas rab tu byung ste dka' chen rnams la legs par sbyangs /
rgyud du slob dpon nam mkha' grags la 'dus pa'i skor dang /
khyad par rdo rje 'jigs byed kyi dbang rgyud gdams pa dang bcas pa gsan /
gtsang du bzhugs te 'phrin las rgyas so /
! /
de la rje bde legs nyi mas gsan te| de ni byang du kre ba'i rigs su 'khrungs /
gzhon nu nas rab tu byung ste /
bkra shis lhun po'i thos bsam gling bar dka' chen rnams la sbyangs pa mdzad /
dbus su phebs nas slar chos rje rje btsun pa la dbu phar rnams zhib tu gsan te mkhas par gyur /
byang ba rab 'byams pa zhes gsan rgya che ba dang thugs rgyud 'byongs pa'i tshad du byed /
ngam ring du spang yul grwa tshang gi bshad nyan mdzad /
rje nyi ma bkra shis la rdo rje 'jigs byed kyi dbang rgyud man ngag dang bcas pa gsan /
rje kun dga' grol mchog pa la /
dbang rdo rje phreng ba /
sgrub thabs rgya mtsho sogs mang du gsan /
de nas se ra byes kyi bla mar phebs te /
bshad nyan yun ring du mdzad /
'dul ba'i spyi don /
mdzod kyi spyi don /
phar phyin gyi spyi don zur bkol dang po gsum sogs legs bshad kyi rtsom pa yang mang du mdzad /
phyag rjes su nang so byams pa 'bul sdud du mngags pas don grub ste /
dung mtsho dang /
mthar rgyas @# / /
mkhar sgang gi bogs yong rnams gzigs te grwa tshang la sbyar /
bla brang chen mo gsar du bzhengs /
dbang rdo rje phreng ba gsungs pas /
se 'bras gnyis ka'i mdo smad kyi gsar 'grul ba thams cad kyis 'bul nod rgya chen po byung bas /
rta 'on snyan grags kyis rnam gzigs /
kun spangs mdzad de pha bong khar bzhugs /
slar yang 'phrin las je 'phel du song ste /
byes pa grwa tshang du cho 'phrul chen mor bzang spyod smon lam btsugs /
de 'dzin pa'i sna chen rnams bskos te bstan pa dar rgyas mdzad /
zhal slob kyang /
lha sa dka' bcu pa sku mched gnyis /
sgom sde rab 'byams pa nam mkha' rgyal mtshan /
e pa dka' bcu pa /
slob dpon tshul khrims blo gros sogs dge bshes mang po dang /
pha bong khar phebs nas kyang /
mnga' ris lha btsun bsod nams dpal bzang dang /
gye re sprul sku lha rin po che dang /
brag dgon spyan snga gzhon nu chos dpal bzang po dang /
yang dgon spyan snga ngag dbang rgya mtsho dang /
sde pa bkra shis pa la sogs pa mi chen mang po dang /
khyad par dga' ldan pa'i zhal ngo mang po dang /
gye re lha pa'i zhal ngo la sogs pa'i mi chen rnams kyi gtugs sa dang /
mkhas pa rnams kyi sgro 'dogs gcod pa'i dpang por gyur /
sgom chen rnams kyis nyams rtogs 'bul sar gyur te /
grub chen na kha dka' bcu pa thar pa'i rgyal mtshan gyis /
gser phug tu lo gsum lhag dang bcas pa bzhugs te| nyin re bzhin du gsang bde 'jigs gsum gyi zab khrid gsan pa dang /
gegs sel bogs 'don sogs phral du zhus pas /
thugs dam nyams rtogs gser phug tu rkang tshugs pa yin gsungs nas /
phug pa'i ming la rkang tshugs phug tu btags /
phyis lha thog steng du sku 'da' khar yang gser phug tu dge sbyor 'phel ba 'dra ba gang du yang ma byung gsung /
bsngags pa cher mdzad pa la bsten nas /
grub chen kong po thugs 'phrog ste /
gser phug tu lo gsum phyogs gsum mdzad par ched du phebs kyang /
yul 'dis 'tshub pas bzhed pa ma grub kyang /
zhag bdun gnas 'brel mdzad /
de'i ring la'ang nub re bzhin du srung mi lnga drug re bsten nas bzhugs /
de ltar mkhas shing grub pa brnyes pa'i snyan pa phyogs thams cad du khyab pas /
rje byams pa rgya mtsho dang /
sde pa bkra shis pa gnyis kyis byang rtse'i gdan sar phebs zhus kyang ma gsan /
rje bsod nams rgya mtshos se ra'i gdan sar phebs dgos gsungs kyang /
mig mi gsal ba'i chos rje de mi yong gsungs nas ma phebs /
rtsom pa yang /
dbu ma'i spyi don chen mo /
go bo bsod nams seng ge'i lan go lan chen mo /
chos rje rje btsun pa'i rnam thar /
phyag rgya chen po do ha skor gsum gyi TIk+ka /
dbang rdo rje phreng ba'i mngon rtogs dang dkyil chog sogs mdzad do / /
mdzad pa rnams rdzogs pa'i mthar chos dbyings su gshegs /
phyi rten mi 'grub gsungs pas /
dpon po dang grwa tshang dang kham tshan @# / /
mi tshan rnams kyis dgongs rdzogs rgya chen po bsgrubs kyang /
sde bas phyi rten ma grub na mi yod /
yo byad ngas sbyar gyis gsungs pa la brten nas /
kham tshan mi tshan grwa bu slob rnams kyis gser gdung bzhengs te /
rab tu gnas pa rgyas pa mdzad do /
! /
de la 'jam dbyangs nam mkha' rgyal mtshan gyis gsan pa yin te /
'di ni mdo stod sgom sde'i sa ru chu pho 'brug la sku 'khrungs /
gzhon nu nas rab tu byung /
chab mdo chos rje paN chen mi g.yo ba'i drung du phar phyin dang dbang rjes gnang mang du gsan /
ser byes su phebs te /
rje bde legs nyi mar rdo rje 'jigs byed kyi dbang dang /
rta mgrin yang gsang khros pa'i dbang /
de gnyis kyi rgyud 'grel pa gdams pa dang bcas pa gsan /
chos rje rje btsun pa'i dbu phar 'dul gsum la mkhas par sbyangs /
dbang rdor phreng /
sgrub thabs rgya mtsho /
gzhan yang dkyil 'khor du ma'i dbang dang /
gu ru zhi drag sogs rjes gnang du ma gsan /
gtsang du thos bsam gling du byon /
'dul mdzod tshad ma sogs gsan kyang thugs ma khengs par /
e pa dka' chen shes rab rgyal po'i drung du byon nas /
phar tshad dbu gsum drang nges rnam 'byed sogs gsung rab rnams kyi dka' ba'i gnas rnams zhib tu gsan /
dpal 'khor bde chen du legs grub grwa tshang gi bshad nyan mdzad /
mkhas pa rnams tshogs par bshad pa mdzad pas /
khams pa shes rab can zer snyan grags rgyas kyang /
rje bde legs nyi mas dbus su shog gsungs nas /
dbus su phebs /
rgyud stong du chos kyi rje rin po che dpal 'byor rgya mtsho'i drung du gsang 'dus kyi rgyud 'grel legs par gsan /
mdo rgyud du ma la TIk+ka mdzad pas /
dpon slob thams cad mnyes par gyur /
de nas ser byes kyi gdan sar phebs /
bshad nyan lo kha shas mdzad de mkhas pa'i bya bas dus 'da' bar mdzad /
shing khyi la rgyud stod kyi bshad nyan la phebs te /
mkhas grags kyis gling bzhi khyab cing 'phrin las rgyas /
rim pas shar du phebs te dus chos gsungs pa dang /
dbang rjes gnang man ngag gi mdzod phye ste /
mkhas pa rnams padma'i mtsho la dang mo bzhin 'dus nas /
shar gyi chos grwar ma shong bar 'tshangs kha byed dgos pa byung /
zhal slob kyang mkhas mchog blo bzang rgya mtsho sogs dge bshes thams cad kyis zhabs la gtugs /
paN chen blo bzang chos kyi rgyal mtshan dang /
stong 'khor chos rje yon tan rgya mtsho sogs bla chen du ma dang /
spang rtsa spyan snga sogs sa lugs kyi bla ma dang bcas pas zhabs la gtugs /
shun zhabs drung rin po che /
rtse zhabs drung /
mkhar thog zhabs drung yum sras /
sde pa bkra shis pa khu dpon sogs mi chen rnams kyis zhabs la gtugs te dbang chos kyis tsham par mdzad /
legs bshad kyi rtsom pa yang /
phar phyin gyi spyi don chen mo /
rdo rje 'jigs byed kyi bskyed rdzogs kyi rnam bshad /
byang chub sems 'grel gyi TIk+ka /
'brug pa sprul sku'i 'brug la na /
dge slong gi bslab bya tshigs bcad ma /
lha dang bla ma'i bstod pa dang /
chab shog snyan ngag mang du mdzad /
shar du phebs nas drung ba lha btsun par 'dus pa'i bshad rgyud rnams dang /
@# / /
rgyud phyi ma'i 'grel pa dang bcas pa'i lung zhus pa'i tshe /
khyed rgyud kyi bla ma rnams bstan pa blos btang nas 'jig rten chos brgyad kho na byas zhes gsungs nas /
bka' bkyon che bar phebs byung gsung /
bstan pa rin po che thugs rang la bcags pa yin 'dug gsung nas /
mi mang 'tshogs sar yang yang gsungs shing /
bka' bkyon gnang ba la thugs mos che bar mdzad de /
thugs shin tu gzo ba'i rnam thar rmad du byung ba yin /
chu pho 'brug lo dgung lo re gcig pa zla ba brgyad pa'i nang du chos kyi dbyings su gshegs so / /
phyi rten du dngul gdung rin po che bzhengs pa gsang sngags mkhar du bzhugs /
de la chos rje dpal 'byor lhun grub kyis /
rgyal po'i pho brang mkhar thog gzims chung du /
rje de nyid kyi zhabs drung du dpal rdo rje 'jigs byed kyi dbang bzhi yongs su rdzogs pa dang /
rdo rje 'jigs byed kyi sngags btus rjes gnang /
mgon po bar chad kun sel gyi rjes gnang /
chos rgyal phyi sgrub kyi rjes gnang /
rnam sras ser chen gyi rjes gnang /
rdo rje rnam par 'joms pa'i rjes gnang /
phag dkar shes rab gsal byed kyi rjes gnang rnams thugs dgyes bzhin du gnang ba rnams legs par thob /
'dod chos zhu ba la yang sku phyogs su yang yang yod ba cho ga gsungs nas thugs dgyes pa'i bka' lung yang thob /
de'i 'og tu bzang spyod smon lam gyi lung dang /
lam rim chung ba'i dbu nas chos thun gsum bzhi zhig legs par gsan /
'khon man 'dra /
! /
yang mkhas grub thams cad mkhyen pa la sras kyi thu bo mkhas grub don grub rin chen gyis gsan /
de la paN chen ngo mtshar rgya mtshos gsan /
de la rdo rje 'dzin pa chen po sngags ram pa 'phags sde lo ts+tsha'i dpon rgyud rje dge 'dun bkra shis kyis gsan te /
de ni gtsang nyang stod 'brong rtser me rta la 'khrungs /
gtsang dbus kyi grwa sar gsung rab du ma la sbyangs shing /
khyad par gsang sngags kyi rgyud sde bzhi la thugs cher sbyangs ba yin te /
de dus kyi mkhas pa'i dbang po sum cu rtsa bdun bsten nas gsang sngags rdo rje theg pa'i dbang lung mtha' dag dang man ngag kyang re re la sbyangs pa lag len du khrid bas deng dus gyi bar du bde gsang 'jigs gsum rnal 'byor rgyud kyi dkyil 'khor kun dang /
bya spyod kyi skor rnams la sgrub dkyil dang /
las sbyor /
'khor lo /
sbyin sreg /
gtor ma'i skor /
gang yod kyi phyag len mdzad pa thams cad rnam dag rtsod med du yongs la grags pas mgon chos lha mo'i skor gyi dpe ris dang /
gur zhal be gtse'i skor gyi dpe ris dang /
gdugs dkar zlog chen dang /
'khor lo /
sbyin sreg /
gzungs gzhug gi skor dang /
srung ba lnga'i skor dang /
kri ya dang /
phreng ba'i skor sogs rgya cher srel bas de dag gi chos rgyun thams cad rje btsun 'di lam bzhugs pa dkon bas /
rgyal ba'i dbang po mkhan rin po ches kyang rje 'di dpal gsang ba'i bdag po dngos kyi bstod pa gnang ba don gnas yin te /
sngags ram pa rdo rje 'chang rang gi bka' las kyang /
rgyud bzhi'i dkyil 'khor brgya phrag sprel ba dang / /
rjes gnang byin rlabs rnam grangs sum brgya lhag /
de dag sgrub skor lung dang @# / /
man ngag bcas / /
zhes gsungs la /
de bzhin du rdo rje phreng ba'i chog sgrig chen po sogs lag len gyi yig cha shin tu mang ba brtsams pa yod /
de ltar mkhas shing rgyal ba thams cad mkhyen pa dge 'dun rgya mtsho'i phyag phyir bzhugs dus /
long bo sde'i sku rim la gong por byon 'phags pa sangs rgyas dang mjal nas de dang lhan du khams su byon /
'gu yul the phar dgon gyi bla ma mdzad pas gdul bya dang 'phrin las chen po byung bas gdan sa chen po dga' ldan rnam par rgyal ba'i gling du mang 'gyed dang /
rje bdag nyid chen po'i dngul gdung la gser gyi bla re bzang po 'bul bar nyag ri bkra shis rin chen btang /
rje 'phags pa sangs rgyas 'jad nas yar phebs dus lho chos khri thang gi bla mar bskos nas /
sde pa chung 'bring che sogs kyis bkur bar gyur /
de skabs su chab mdo ba dang gser mdog pa phan tshun rtsod pa byung ba'i mdun med /
phyogs kyi bla ma dang sde dpon ci rigs kyis lab kyang mthun sgrig ma thub pas /
rje sngags ram pa'i dgung lo re gcig pa me rta la mdo smad kyi dgon sde thams cad kyi dbus na mngon par mtho ba'i dza chu dang rdam chu gnyis 'dus pa'i chab mdo chos 'khor byams pa gling gi gdan sar phebs nas /
thabs mkhas dang thugs rje'i nus mthu chen pos sa sprel la phan tshun gnyis kar legs pa'i chings mdzad /
lcags khyil thub chen 'dzam gling rgyan du grags pa'i che legs bzhengs pa'i dbu btsugs te /
kong bo nas rje 'phags pa sangs rgyas spyan drangs nas khu byug mgul khris kyi khri gsar du brtsigs par bzhugs nas dbu dang zangs sogs la phyag nas dang shis pa brjod /
rje drung de nyid kyis khri 'di la rgyal dbang thams cad mkhyen pa phebs pa'i rten 'brel yod ces lung bstan mdzad /
de skabs gzhan chos 'khor ba dang gling gi mdun ma dang /
ri bo che ba dang /
tsha ba'i mdun ma rnams mdzad pas /
sa dge ldan phyogs ris med par thams cad kyi bla mar gyur pas dad 'bul tshad med pa dang /
ri bo che bas khri nag phul ba sogs mang du byung /
de yang khams pa'i rigs 'di zang zing la gtso bor lta bas de ltar mdzad cing /
lo brgyad la mdo sngags kyi lam rim gsum /
rgyud sde spyi rnam sogs dang /
rtsa 'jug dang /
de gnyis kyi rnam bshad gnyis sogs mdo dang /
bde mchog Tika chen sbas don kun gsal dang /
kye rdor Tika chen mkha' 'gro'i gsang mdzod sogs mdo sngags mang po'i lung /
dbang rjes gnang sogs chos 'khor yang bskor bar mdzad de /
dgung lo re brgyad ba chu glang la thub chen grub /
rab gnas dang lhan cig tu mkhas grub chen po rje drung mi g.yo snying po chab mdo chos 'khor byams pa gling gi khrir bskos nas /
bla ma bzang po 'am bus bskos yod /
bdag rkyen e byed khyed rang tshos shes zhes gsungs te /
sngags ram pa rang nyid lhor byon nas lo shas 'gro don mdzad cing /
rang nyid kyi rtsa ba'i bla ma gangs can mgon po dge 'dun rgya mtsho'i mchog gi sprul sku mjal ba dang /
dpal gsang bde 'jigs gsum gyi pho brang ye shes 'du ba'i gling dpal ldan 'dod khams kyi @# / /
dbang mo dmag zor rgyal mo'i lha mo bla mtsho'i nye 'dab rgyal me tog thang gi ri khrod du thugs dam la gzhol bar byon te /
thog mar me tog thang du sgar mdzad /
mang 'gyed 'bul ba sogs longs spyod kyi za ma tog kha phye ste /
thams cad mkhyen pa'i mchog gi sprul pa'i skur 'bul chen phul /
drung nas sogs sku 'khor ba rnams la gnang sbyin dang /
dpal ldan 'bras spungs kyi tshogs su mang ja nyi shu 'gyed bcas rnam bzhag sogs gya nom pa mdzad /
rje drung rin po ches thog mar thams cad mkhyen pa'i mchog gi sbrul sku'i zhabs drung du /
tshe dbang dpal ldan lha mo'i rjes gnang sogs chos 'brel ci rigs gsan /
thams cad mkhyen pa'i mchog gi sprul sku'i zhabs drung gis kyang rje drung rin po che la tshe dpag med lha mang gi dbang dang /
gu ru zhi drag gi dbang thog mar gsan te /
rjes su rim gyis rdo rje phreng ba dang /
kri ya zung 'brel gyi dkyil 'khor zhe lnga ma'i dbang dang /
zur bka'i dbang /
'dus pa 'phags lugs dang ye shes zhabs lugs gnyis /
bde mchog lU i pa /
dril bu phyi dkyil dang lus dkyil /
sam+bu Ta /
kyai rdor man ngag lugs dang rdog lugs gnyis /
bdag med lha mo bcwo lnga /
gur rigs bsdus /
drag po gdan can /
r+wa lugs kyi 'jigs byed dgra nag /
gnyos lugs kyi ro langs brgyad skor dang dgra nag /
zhang lugs kyi zhe dgu ma /
dpal 'dzin gyi gshed dmar bcu gsum ma /
bir lugs gshed dmar lha lnga /
'khor chen /
gtum po khyung nyer gcig khro bo bzhi bcas pa'i nyer lnga ma /
kun rig /
mi 'khrugs pa /
gdugs dkar /
grwa lnga /
mi tra lugs kyi spyan ras gzigs /
dus 'khor rnams kyi dbang dang /
phyag rdor khyung lnga /
u tsar+ya 'gro bzang lugs /
rnam 'joms /
tshe dpag med grub rgyal| nor rgyun ma /
'od zer can /
dzam+b+ha la /
lo ma gyon ma rnams kyi rjes gnang /
sa ra ha ba'i lugs kyi mgon po zhal gsum phyag drug gi dbang bzhi /
dga' ldan pa'i lugs kyi mgon po bka' bcu gsum gyi rjes gnang /
snying zhugs thun mong ma yin pa'i rjes gnang /
mgon po phyag bzhi pa ras ris dang lus dkyil la brten pa'i dbang /
mgon po gur zhal gnyis /
legs ldan mched gsum gyi rjes gnang /
bde mchog dang 'jigs byed kyi sngags btu /
dbyangs gsal ye d+harmA /
yig brgya rnams kyi rjes gnang /
mgon po bzhi sbrags dang dus mtshan ma'i dbang /
seng gdong rigs lnga'i dbang /
de'i sgrub thabs las tshogs dang bcas pa /
'jam dbyangs chos skor gyi dbang rjes gnang lung dang bcas pa /
gdugs dkar gyi dbang /
rnam sras gsang sgrub ljang khu klu chen brgyad kyis bskor ba dang /
ser chen dang /
dkar po dang /
bdud mo bzhi skor dang /
gshin rje ltar sgrub pa dang /
rkang thang ma rnams kyi rjes gnang dang /
mi tra khrid drug gi rjes gnang /
ye shes mgon bo phyag drug pa'i be'u bum dkar nag gnyis dang /
gtor chen 'khor lo sogs kyi phyag len zhal shes dang bcas pa /
r+wa bod /
gshin rje 'khrul 'khor /
drug cu pa sogs kyi phyag len man ngag sogs mtha' yas ba bum pa gang byo'i tshul du gsan @# / /
par mdzad cing /
dbang rjes gnang gi chas ma bsdus gong du dpal ldan 'bras spungs kyi slob dpon dka' rab 'byams sogs chos don gnyer ba mang po dang /
dge ldan rtse'i sprul sku brags ba rdo rje /
rje lha dbang dpal 'byor sprul sku rin po che dang /
drung nas rin po che sogs kyang chos kyis tshim par mdzad /
spyan ras gzigs gsang sgrub bcu gsum ma'i rdul tshon gyi dbang phul zin pa'i skabs dregs pa'i sde dpon sprul pa'i chos skyong chen pos kyang bsngags brjod dang dgyes pa'i gsung gi rnga bo che brdung bar mdzad cing /
da dung 'phro mus nan tan legs por yongs su rdzogs par mdzod cig gsungs pa ltar gsung chos 'phro mus rnams chu bo'i rgyun bzhin gnang /
de nas rdo rje 'chang sngags ram pas rdor dril bsnams te rje mthong ba don ldan seng ge'i khri la bzhugs su gsol te /
rang nyid kyis brtsams pa'i rdo rje 'phreng ba'i cho ga gsal ba'i sgron me phyag tu phul nas gsang chen bstan pa'i bdag por mnga' gsol ba'i rten 'brel legs par bsgrigs so / /
de rjes rgyal du thams cad mkhyen pa dge 'dun rgya mtsho'i dngul gdung bzhengs par rje drung sngags ram bas bgegs skrod dang /
rgyu'i byin rlabs dang shis brjod bsgrubs /
'dzugs ston chen mo gnang /
gdan bzhi'i dkyil 'khor bzhengs pa'i thig tshon byin rlabs sogs mdzad /
de rjes dgung lo don gnyis pa me mo sbrul gyi lo la zhi bar gshegs /
dgongs rdzogs rnams rgyal ba gong mas mdzad cing /
sku gdung gi mchod rten rnams rgyal na bzhugs so / /
de'i sprul sku dge 'dun bstan pa rgya mtsho /
de'i sprul sku rgyal phyogs na bzhugs /
! de la gangs can gyi mgon po thams cad mkhyen pa phyag na padma rgyal dbang gsum pa rje bsod nams rgya mtsho dpal bzang pos gsan pa yin te /
rje de'i mdzad pa ngo mtshar can mtha' dag sa la gnas pa'i rgyal sras kyi 'ang yul min na gzhan sus brjod nus /
dad pa'i bsod nams kyi mchod sdong bsgrub pa'i ched du ngo mtshar ba 'ga' tsam brjod na /
rje btsun mthong ba don ldan 'di nyid ni dga' ldan sogs su sgyu 'phrul gyi zlos gar gyis phebs par mdzad dus /
rje btsun byams pa sogs kyis bstan 'gro'i mgon du ljongs 'dir 'byon par bkas bskul nas /
dbus gtsang ru bzhir grags pa'i dbu ru'i sa dge mtshan bcu ldan gyi stod lung mda' rtse kha khang sar gong zhes bya par /
rigs rje rigs dang /
rus ni sngon chos rgyal khri srong lde'u btsan gyi dus su sad mi mi bdun gyi nang tshan dang /
lo ts+tsha ba brgya rtsa brgyad kyi nang nas gtso bor gyur pa rma rin chen mchog ces grags pa nas bzung mkhas grub kyi skyes chen mang du byon pa'i gdung rgyud bod khri skor bcu gsum du grags pa'i nang tshan /
hor rgyal po'i lung gis rgya ma khri skor gyi lung dang las kas mngon par mtho zhing sde srid rin po che dpal phag mo gru bas 'phan po dpal 'byor rgyal mtshan la zan bkon gyi las ka gnang /
rgyal chen rtse'i rdzong dpon du bskos te chos srid kyis mngon par mtho ba gang gi rgyud las phyi tha snyad rig pa sogs lugs gnyis kyi mkhyen rgya dang nang gsang sngags kyi ting nge 'dzin la mngon par gzhol @# / /
ba'i yab sde srid rnam rgyal grags pa dang /
yum ni rus zin yin la dbang grags pa rgyal mtshan gyi sku zhang rdzing ji grags pa rin chen gyi rigs las byung ba sde srid phag mo gru ba'i dkon gnyer dpon sngags 'chang kun bzang rtse'i sras mo dpal 'dzoms bu khrid yin la /
lhums su 'jug pa'i tshe yum gyi mnal lam du nam mkhar 'phur ba dang /
'bras spungs nas nam mkha' lding gi rgyal po gcig 'phur nas byung ba de rang gi zhal du zhugs pa dang /
nyi zla mnyam du shar bar skar ma 'od can lngas bskor ba dang /
dge 'dun chos gos snam sbyar gsol ba /
gdugs /
rgyal mtshan /
rol mo bsnams pa mang pos bskor nas 'bras spungs la 'gro ba yin zer /
ri la 'dzeg pa sogs ngo mtshar ba du ma dang /
yab la'ang bla chen phebs pa sogs dang /
mngon sum la'ang sngon med pa'i sbos kyi dri bsung dang /
nyin re bzhin de'i thad du 'ja' gur 'byung ba sogs dang lha'i me tog gi char sogs dang dge mtshan du ma byung bas sku rim cher mdzad pas chu mo yos la sprul pa'i sku lha'i sras po las kyang mdzes pa'i khye'u 'jig rten thams cad kyi mig gi bdud rtsi lta bas chog mi shes pa /
lta na sdug pa /
mthong na dga' ba /
skyes bu chen po'i mtshan dpe dang ldan pa /
sku stod la khru ma'i lha'i gos kA shi las kyang mdzes pa /
sku smad la stag gi pags pa'i ri mo rang byung du bkra ba /
zhabs bus man chad khyab pa'i sham thabs gsol ba /
spyan zung ut+pa la'i 'dab ma ltar mdzes pas kun la gzigs shing cung zad bzhad pa'i skye dgu thams cad kyi mgon po phyag na pad dkar 'dzin pa gcig byung bar gyur /
de yang 'khrungs nas zla ba gsum lon pa nas nye bar bzung ste /
nang bar tho rangs rtag tu snga bar tsog pu'i tshul du bzhugs shing /
ma ma gnyid las slong bar mdzad de ma Ni zhes gsungs nas tsog pur sdod 'jug /
de yang rang bzhin gyis brtan cing sgam pa /
zhi zhing dul ba /
nges shing gtsang sbra dang ldan pa /
thugs ma zhum zhing ma khengs pa /
bzod sran che zhing gang la'ang mi 'jigs pa| ngo tsha khrel yod kyi bdag nyid /
chos dang chos min rnam par 'byed pa la mkhas pa /
blang dor gyi rnam bzhag la gzhan dring mi 'jog par rang stobs kyis phyag len la de bzhin /
rtag tu sems can la thugs brtse bas gzigs ba'i sku gsung thugs kyi rnam 'gyur res kyang gzhan dad pa skyed pa la mkhas pa /
de'i drung du su dag byung yang de dag la byin rlabs gnang ba'i phyag rgya ston cing dgyes dgyes ltar mdzad pa sogs ngo mtshar ba'i mdzad pas lha'i dga' tshal yang zil gyis gnon pa'i rang bzhin can du bzhugs so / /
de skabs su gsung rab rgya mtsho la mnal ltas glang po'i rnam pa can la gnas brtan bcwo lngas bskor ba phebs snang dang /
bla mas shog gsung ba ri rtser phyin pas 'khor lo bde mchog la dus bzhi'i lha mos bskor ba mthong nas lha mo rnams yum la thim /
yum yab la thim pa'i mthar thams cad nga rang yin gsung ba dang man la sad pas /
khong yang sku gong ma'i byin gyis brlabs pas thams cad @# / /
mkhyen pa'i sprul ba'i zlos gar mdzad pa'i cha 'ga' re mthong ba red /
de skabs dus gtor rnams so sor ngos 'dzin pa mdzad /
'khrungs nas zla ba brgyad song tshe /
kar lugs kre bo chos rgyam 'khor mang dang bcas byon par yum gyi bang du spyan drangs byin rlabs zhu bar brtsam pas dbu gtsug mi mngon par mdzad de /
phyag zhabs rkyong ba dang /
spyan 'bur tshugs gzigs pas zil gyis mnan tshe thams cad ha las shing khong gis kyang kho rang nga las lhag pa zhig yin 'dug pas nga la byin rlabs mi zhu ba red gsungs shing /
drung gnas kyis dris na'ang de skad gsung /
de yang bka' las /
skyes tsam nyid nas lha dang bla ma yis / /
byin gyis brlabs pa'i snang ba rab rgyas pa / /
zhes gsungs pa ltar /
sbyan gyi padmo kha phye ma thag nas sangs rgyas byang sems /
'jigs byed dang lha mo sogs lha dang /
rje rin po che'i snang ba rgyun par 'char ba yin te /
zur tsam re gsungs pa la yang thog mar sku'i skye ba ma bzhes dus su'ang /
bka' las /
'phyong rgyas kyi phu nas ri rab kyi steng du phyin pas de na sum cu rtsa gsum pa'i lha rnams 'dod yon la g.yeng 'dug /
lha de rnams kyi nang nas lha'i bu mo 'od kyi rang bzhin can cig byung nas mdun nas bsus te bsnyen bkur phun sum tshogs pa byas so / /
de ni dpal ldan lha mo 'dod pa khams kyi dbang phyug ma yin par 'dug /
lha mo de khro mo'i skur gyur pa'i mdun na sprin dkar po 'ja' ris sna chags rnam par bkra bar mdzes pa zhig ling de 'dug pa de'i steng du dpal ldan lha mo rang nyid bzhugs te /
de'i phyogs gcig tu ngal yang 'dir byon gsung /
der phyin pa dang sprin de'i sna las 'od zer sna lnga 'phros te mi yul du song /
de nas dpal ldan lha mo dang lhan cig tu sprin la zhon nas 'od sna lnga'i lam nas yud tsam gyis sum cu rtsa gsum gyi gnas nas stod lung gi mthil khang sar gong gi gzhis dkar yongs zhes sogs gsungs pa dang /
sku tshe 'dir yang sbyan gyi padmo bzhad pa dang mnyam du dpal ldan lha mo phyag g.yas ral gri dang g.yon thod pa nor bus gang ba bsnams pa bzhon pa med pa zhig gzigs pa dang /
skabs shig blon gong rgyal pos ban gzugs kyis bar chad brtsams dus bcom ldan 'das rdo rje 'jigs byed bdud las rnam rgyal byon nas /
nag phyogs de tshar gcod pa gzigs /
yang nag phyogs kyis bar chad brtsams dus dpal ldan dmag zor rgyal mo byon nas tshar gcod pa gzigs /
nyin gcig 'ja' 'od kyi gur khang 'dug par phyag mang du mdzad pas /
'khor gyis ci lags zhus par /
khyed rnams kyis ma mthong ngam /
rje rin po che tsong kha ba byon te da lta'ang bzhugs 'dug gsung /
yang phyogs bzhir yang phyag 'tshal nas /
rje rin po che'i phyogs bzhin sangs rgyas dpag tu med pa bzhugs 'dug /
shar phyogs pa rnams sngon po /
lho phyogs pa rnams ser po /
nub phyogs pa rnams dmar po /
byang phyogs pa rnams ljang khur 'dug gsung /
yang nyin @# / /
gcig nga la bar chad rtsom pa'i ban d+he zhig 'dug pa de dpal ldan lha mos bsgral nas da lta yang 'di khar bzhugs 'dug /
ye shes mgon po phyag drug pa yang byon byung /
k+She tra pA la 'dis mi mgo zhig khyer 'dug gsungs /
gzhan yang klu sgrub /
thogs med /
slob dpon padma /
jo bo rje /
birba ba /
sa ra ha sogs rgyal sras mtha' yas pa'i sku'i snad ba gzigs /
jo bo rje nga yi bla ma yin /
'di na bzhugs pa khyed rnams kyis ma mthong ba e yin gsungs /
res 'ga' sku bsrangs te mnyam par 'jog pa dang /
res 'ga' rgyal mdun ma dang /
dmigs brtse ma sogs bla ma'i bstod pa dang /
ya ma rA dza dang /
b+h+yoHrak+mo? b+h+yoHsogs sngags mang po gsungs /
lcang rar rje gong ma'i sku dang de'i yi ge yod tshul dang /
rje gong ma'i phyag dril sogs ngos 'dzin bsam las 'das pa /
gzims las sad pa lta bu'i ngo mtshar bas thams cad dad pa'i sa lam bkod pa mi 'dug /
de dus kyi grwa rgan gyi ngag sgros gcang dbus thams cad la snang /
gzhan yang de dus rje bsod nams grags pas skyor mo lung du bka' gdams glegs bam gyi bu chos gsungs pa'i tshe /
gzims sbyil thog kha nas gzigs te /
chos rje bsod nams grags ba nga'i rnam thar 'chang kyi yod dam gsol ja zhig la 'dir phebs dang gsungs pas /
tshogs pa thams cad har langs byas te phyag phul cing 'brom rin po che rgyal ba'i 'byung gnas khyed la phyag 'tshal zhing skyabs su mchi'o / /
zhes sogs dar dir du grags par gyur pa dang /
'ol kha stag rtse nas sa skyong a mo g+ha rdo rje rnam rgyal dpal bzang gi zhu yig rten bcas phul ba'i tshe me tog gi char pa bcing /
la la dag zhu yig gi steng du chags pa sogs ngo mtshar gyi gnas su gyur ba de 'dra ba grang gis gar langs slar yang khang gsar gong du phebs /
phyag ris 'bri klog gi tshul bstan pas thams cad thogs pa med par mkhyen /
mdor na bzo'i rig byed sna tshogs dang /
bstan bcos sna tshogs dang /
sgyu rtsal sna tshogs dang /
yul skad sna tshogs dang /
snyan ngag /
sdeb sbyor /
rol mo dkrol brdung /
gsang sngags rig sngags gzungs sngags kyi khyad par dang /
rang gzhan gyi sngon dang phyi ma'i gnas du ma mkhyen pa sogs byis pa'i dus nas byis pa'i tha mal gyi sbyod tshul spangs shing /
lung rtogs kyi yon tan thams cad la mnga' brnyes pa'i rgyal bu gzhon nu don thams cad grub pa lta bu'o / /
grwa ba zhig mjal du 'ongs nas /
rje btsun tsong kha pa'i sku zhig phyag tu phul bas shin tu mnyes mnyes mdzad /
stegs mthon po la bzhugs su gsol nas phyag dang mchod pa phul /
yab yum la phyag mchod phul cig gsungs bas /
nged ni khyod kyi bla ma de la dad pa med zhus par /
nga'i bla ma khyad par can 'di lam dang na khyed rang rnams dal 'byor stong log tu song ba yin zhes gsungs nas mi dgyes pa'i rnam 'gyur mdzad pas /
'o na nged gnyis kyis phyag 'tshal zhing sku mi tshad tsam zhig bzheng ngo zhus pas mnyes te /
dmigs brtse ma ngag nas slob par mdzad de /
dmigs med brtse ba'i gyis /
gter chen spyan ras gzigs kyis @# / /
zhes tshig rkang re la spor thang gnyis re mdzad nas slob pa gnang /
yab kyi phyag dpe'i khrod nas dpe thung gru bzhi rgas se brnying ba zhig phyag tu bsnams te byon nas gcal du bkram nas de'i steng du bzhugs pa'i tshe /
yab der byon nas /
a bo chos rje nga'i dpe cha la gdan mdzad ba e yin /
'o na 'di yang thing zhig gsungs nas brgyad stong pa'i shog bu gcig 'di ngas grab mdzad pa'i tshe /
sprul sku'i zhal nas /
rgyal ba'i bka' yin pas mi rung gsung /
yab kyis 'o na 'di ci yin zhes gsungs pas /
'di ni lta log bon po'i dpe cha yin 'dug gsungs nas bzhengs song /
de nas skyong lung gi gnas brtan zla ba bya ba sgrol ma'i lung bstan yod pa gcig la 'di gang yin brtag pa mdzod cig gsungs pas| gnas brtan pas kyang mtshams bcad de sgrol mar gsol ba btab nas thams cad mkhyen pa'i sprul sku yin min gyi don gsal bar bstan du gsol /
zhes gsol ba btab pas /
tho rangs gcig rmi lam du /
mi dkar po zhig na re /
rnam dag mkha' dbyings rab gsal yangs pa la / /
sa 'di'i 'od stong nor bu legs 'bar bas / /
'dzam gling gangs can nor bu rab gsal ba / /
bsam bzhin sbrul bar mdzad la gsol ba 'debs / /
phyogs mtshams kun tu grags pa'i dpal mnga' zhing / /
'od stong 'bar ba'i sku yi rgyal mtshan 'phyar / /
rnam dag gdul bya'i 'gro la bu ltar brtse / /
'phags mchog thugs rje'i gter mnga' zhabs brtan mdzod / /
'di ni dge 'dun grags pa rgyal mtshan dpal bzang po bstan pa'i nyi ma phyogs kun nas rnam par rgyal ba'o / /
sa dga' 'phags pas gangs can zer nas mi snang bar gyur to / /
des mtshon te /
rnal 'byor pa thugs dam gyi gdengs can du mas kyang rje thams cad mkhyen pa'i sbrul sku yin pa'i lung bstan dngos dang nyams snang ci rigs ba byung ba mang bar byung zhing /
lar ni sngar bshad pa de 'dra gang zag gzhan la 'ong dogs med /
phyag mdzod gsung rab pas kyang shing 'brug zla ba brgyad pa'i tshes brgyad kyi tho rangs phebs grabs gnang bar chos skyong chen po rdo rje 'od ldan dkar po thog phebs su sku khog la zhugs nas /
kye grogs po gsung rab pa khyed cag gang nang tsab tsub ma mang /
nyi ma shar sa la sgron me 'degs mi dgos /
da dung re zhig glod la zhog /
ma 'gyad bar rten 'brel legs tshogs su 'grig ba'i tshe khyed cag 'gro ba dang lhan cig tu nga yang 'gro /
de dus nga'i phyag mjal gyi dar dkar pho gru bzhi 'di sngon la phul na legs tshogs rten 'brel thams cad rang 'grig tu 'ong pa yod pas /
mi mngon par nged rang gis 'bul te /
dngos su grogs pos phul cig ces bkra shis kha btags dri ma med pa zhig gnang nas /
'di ngas dgos pa 'di la bsams te /
rgya ban mar ba bsod nams la khyer shog byas /
lo sngon ma nas dmigs pa yin /
the tshom dang brtag dpyad gang yang dgos pa med gsungs pa ltar mdzad de thams cad kyis yin pa'i nges pa rnyed /
de skabs phyogs thams cad nas mjal mkhan bla ma'i rigs grwa ba'i rigs shin tu tshan che 'byung bas yab yum sun cing nyin gcig ben ser slob @# / /
dpon rat+na pa dpon slob byung bar yum gyis yang pha gin bla ma gcig dang grwa ba mang po yong gi 'dug smras pas /
sprul sku'i zhal nas /
nga 'di na yod ring dge 'dun rnams los yong gsungs pas /
yum gyis thugs bden zhus /
de phyin mi sun par mdzad pas mjal mkhan rnams kyis mjal ba don dang ldan par gyur to / /
skabs der sprul sku yin kyang rang gi rgyud ma zin dogs pa dang re zhig sbed pa las 'os med snyam nas sku mtshams dam par bcad /
'khor rnams la'ang ngo mtshar ba'i mdzad pa rnams phyir mi sgrogs pa'i dam bsgrags byas /
de skabs drung nas gsung rab pas sras mjal du byon chog pa'i zhu yig phul /
yab kyis kyang byon chog pa'i gsung dang yi ge phul ba sprul skus gsan pas drung nas bya ba gcig las med kho la 'di ru shog cig gyis zhes gsung /
cho 'phrul gyi tshes bcu bzhi la /
drung nas dpon slob nyung bsdus khang gsar gong du byon pa'i sngon du drung yig gis gong ma'i chibs pa zhon te sang ba sgo rtsar sleb pa na /
ma ma la| nga'i rgya mtsho 'ong gi yod pa 'dug /
rta g.yul rgyal slebs byung /
g.yul rgyal shog shog snying re rje gsung /
drung nas dang chos mdzad blo gros pa dpon g.yog rgyangs nas mthong bas /
a le nga'i rgya mtsho sleb byung /
blo gros pa yang byung gsungs nas zhabs bro mdzad /
de nas khong rnams dang sde pa gdan 'dzoms tshe /
sras gdan 'dren par btang bas /
nga a bar du song bas ngo tsha gsungs nas 'tsher ba'i rnam pas yol ba'i phag nas gab snyug mdzad cing bzhad /
de nas gsol ja dang po'i thog tu bzhugs gdan la phebs pa na /
chos skyong chen pos 'bul rgyu bskur ba'i kha btags kyis sna drangs /
dpon slob tshang mas mjal dar rim bzhin phul /
de'i tshe nam mkha' g.ya' dag pa dang me tog gi char /
'ja' 'od kyi gur dang dri bzang po'i dud pa 'thul ba sogs ngo mtshar ba'i ltas mtha' yas byung /
rje gong ma'i thugs dam 'bral spangs rje btsun sgrol ma dkar mo'i sku li ma zhig bsnams yod pa de mchod gral du bzhugs su gsol bas /
gzigs ma thag bzhengs nas dbu dang thugs ka sogs su gtugs te gus pa'i rnam 'gyur mdzad /
nga'i lha yin gsungs nas kun la byin rlabs re gnang /
rje gong ma'i hor shel gyi phyag phreng zhig drung nas kyi phyag na yod pa de la gzigs nas| 'di nga'i phreng ba yin phreng thag de brje dgos pa yod gsungs /
phul bas mgul du bzhes /
nga'i chos gos /
snam sbyar /
paN zhwa rnams gang na yod gsungs pa sogs thugs ngos 'dzin 'khrul med yid ches byung /
dpon slob gnyis thugs yid gcig tu 'dres te /
gong ma'i mya ngan mtha' dag sbrul shun lpags pa rjes pa ltar gyur nas /
rab dga'i sa la 'gran pa'i spro ba rgyas par gyur /
drung nas dpon slob kyis gsung gleng dang byin rlabs rnams tshim par zhus te /
'gro bar chas pa na /
khyed tsho 'gron nga yang 'gro gsungs nas bzhengs pa dang /
drung nas rin po ches /
da lam 'di khar bzhugs pa zhu /
mi 'gyang bar 'bras spungs spyi so'i gdan 'dren dang bcas te /
dbu zhwa sku chos sogs khyer @# / /
nas spyan 'dren la 'ong pa lags zhus pas /
'o na khyer shog gsungs nas /
drung nas dpon slob la bkra shis mnga' gsol gyi me tog gi char phabs /
thag ring po'i bar du spyan gyis skyel ba sogs dpon slob 'bral mi phod ba ltar du gyur /
rje gong ma'i dus kyi yi dam chos skyong gi gtor chog bskang bshags sogs 'bad med du mkhyen cing thugs dam bskang gso gtso bor mdzad cing /
sku rim pa rnams kyi gral dbu la phal cher bzhugs pas mtha' dag kyang ma yengs par thugs dam shugs drag tu byed dgos pa byung /
yar ngo'i tshes gsum zhig gi nyin phyag sil dkrol zhing thugs dam mdzad 'phro la /
rje rin po che byon byung /
ja phud mgyogs par khyer shog gsungs shing /
phyag sil kha sbyar ba'i bar na bzhugs yod gsungs cung zad phye nas gzigs /
yang kha sbyar nas na bza'i phugs su bzhugs bcug /
gces gces mdzad /
rdo rje grags mo rgyal yang byung /
da dung ja phud khyer shog /
rnam sras kyang byung /
nas phud khyer shog gsung /
nas dkar mo li sder gang phul bas /
rten gsum mchod gtor sogs la phyag nas 'thor ba mdzad /
de zad pa dang da dung longs shog gsungs nas /
nas zad rim gyis phul bas gzim chung de'i mdo phug kun tu phyag nas kyi char chen po yun ring du 'phebs par mdzad do / /
de thams cad la rten 'brel dgos chen re yod snang /
de nas phyi dror song tsa na grags mo rgyal gyi 'khor da dung bsdad 'dug gsung /
dpal ldan lha mo'i bris sku zhig gi dbu'i thad kyi bar snang la nas 'bru gcig rten med du chags /
mda' dar zhig gi snel nas 'bru gsum brtsegs su chags /
dge slong rdo rje 'dzin pa bshes gnyen bkra shis pas mar me chung ngu zhig phul ba nyin zhag gnyis kyi bar du bzung /
nyin gcig gung bsang la wa kya kha kya gsungs pa /
sku grogs pa rnams kyis mgo ba na /
phyag bong bu'i rna ba ltar mdzad rkan sgra tog cing /
oM wA kye daM na maHgsungs pas /
sngags snga ma 'jam dpal rtsa rgyud las gsungs pa de dran nas lung zhus /
skabs 'gar sku bsrang mnyam bzhag mdzad nas rgyal ba tshe dpag med yin gsung /
yang phyag g.yas sdig mdzub nam mkhar gdeng /
sbyan hu rer mdzad nas padma 'byung gnas sde brgyad 'dul ba yin gsung /
jo bo rje gdan bzhugs zhus bas /
dbu'i gtsug tu phyag mdzub gtod /
'brom gang na bzhugs zhus na /
shangs la phyag mdzub kyis reg /
spyan mjug gnyis phyag sor gyis mnan nas /
nga bla ma zhang du gyur tshe 'di 'dra zhig yod gsungs pa shin tu 'dra zer /
jo mjal la 'gro gsung bar /
ma mas lha sa rgyus med dam zhus pas /
nga rang srong btsan sgam po byed dus btab pa yin gsungs pa sogs rang gzhan gyi skyes rabs sna tshogs gsungs pa brjod kyis mi langs pa dag mkhyen tshul gsung /
theng gcig ma ma la sngar gtad pa'i gu gul de khyer shog gsungs /
ma mas de 'dra med zhus pas /
kha sing tsan ngas lag pa rgyab la btad nas khyod la gtad pa de gar yod gsungs pas dran nye btsal nas phul bas legs byung /
ngal brjed pa yod ma myong gsung /
des na rje btsun rin po che 'di ni /
'phags pa spyan ras @# / /
gzigs dang /
de nyid mir sprul pa srong btsan sgam po dang /
'brom chos kyi rgyal po dang /
bla ma zhang rin po che dang /
lha rje dge ba 'bum dang /
thams cad mkhyen pa dge 'dun grub dang /
thams cad mkhyen pa dge 'dun rgya mtsho dang /
thams cad mkhyen pa bsod nams rgya mtsho nyid /
byang phyogs mtha' 'khob chos kyi dkar pos khyab par mdzad pa'i phyir du phebs pa 'byung 'gyur ltar yin pas 'di las lhag pa sangs rgyas kyis kyang mdzad pa gar rnyed /
de dus dpal ldan lha mo zhal gcig phyag bzhi ma sku mdog dmar mo phyag dang po gnyis kyis nyi zla 'dzin cing /
'og ma gnyis thal mo brdeb pa /
'khor mang pos bskor ba gcig gzigs /
saM skr-i ta'i skad du cho ga mang po gsungs pa'i mthar bod skad du /
srid gsum bdag mo nam gru ma / /
khyod kyi thugs dam dus la babs / /
bstan bsrung rgya mtsho khyed rnams kyis / /
bdag gi las bcol 'grub par mdzod / /
'dir ni chos skyong phyag bzhi drug gur zhal gyi snang ba mang po dang /
dpal ldan lha mo ni sku chung chung rang zhig mdzad 'dug gsung /
de nas me pho rta'i lo gsar gyi dus rje gong ma'i phyag len ltar lha mo'i tshes gtor bzang rgyas btang dus /
mdun gyi bar snang la dpal ldan lha mo dngos su byon pa sogs ngo mtshar ba'i gzigs snang dpag tu med pa byung ngo / /
nyin gcig dbu lo la snum byugs nas dbu skra'i rtse mo mgul gong du bcug pas /
grib ma dbu zlum po'i rnam par byung ba la dgyes nas /
a li bla ma dge 'dun rgya mtsho'i dbu lo zhus 'dug gsung /
yang nyin gcig dpal ldan lha mo chibs pa dang bcas te byon byung /
'bras spungs pa rnams de ring 'ong ba yod gsungs pa ltar chos gla chen po'i dpon slob rnams byon pa'i bzhugs gral dus rje gong ma'i zhwa thul ngos bzung /
de skabs rgyal ri mthil gyi bkod pa dang /
ma 'ongs ba na der dgon pa 'debs tshul rnams gsungs shing /
sde pa so so'i yi ge la so so dang mi dang so sor gsungs pa sogs ya mtshan du ma zhig gsung /
sde pa dpon g.yog rnams rje btsun sa skya pa las gzhan la mi dad pa zhig yod bar dgos dbang gis rgyal ba tsong kha ba'i yon tan mang du gsungs shing /
dpon g.yog thams cad dmigs brtsem 'dren par bskul ba sogs kyi sgo nas phyis su dge lugs la'ang shin tu dad pa gcig byung /
de yang rje btsun tsong kha pa dang /
rjes paN gnyis la rgyal ba'i gsung rab kyi dgongs don 'grel par mkhas mi mkhas kyi khyad par chen po yod pa skad yab kyi drung du gsungs shing /
yab thegs pa'i shul du gzhan rnams la sa paN dang rje btsun tsong kha ba gnyis ka 'jam dpal dbyangs dngos yin pa la khyad par med do gsung /
de'i tshe gnas brtan bshes gnyen bkra shis sogs la da ni rang cag rnams 'bras spungs su 'gro ra na /
'bod mi yang myur du 'ong /
rnga sil 'phyar dar sogs yo byad rnams kyang phar skyol gsung ba sogs /
khyim nas khyim med par rab tu byung ba la spro ba ni /
rgyal bu don thams cad thub ba'i rnam thar bzhin no / /
de nas drung nas rin po che dang /
spyi pa gzims dpon dang /
mkhan slob thams cad bka' bgros te /
@# / /
bod shing sgo can gyi rgyal khab chen po pho brang sne'u gdong rtser /
sa gzhi'i dbang phyug gong ma chen po la bslab ston dang zheb cha zhus te /
me rta nag pa zla ba'i dkar phyogs kyi rgyal ba gnyis pa /
res gza' phur bu zla skar rgyal dang 'dzom pa'i nyin /
dbu skra lcang lo dang ldan yang pa /
zhwa sku chos sogs rab tu byung ba'i rtags dang bcas te /
rta mchog g.yul rgyal la drung nas rin po che chibs pa'i sku bang du 'degs pa'i tshul gyis phebs /
rtse kha nas sde pa rin po che don g.yog rnams /
rtsi gos /
btsugs zhwa /
shal dkar dmar /
rna cha sogs rin chen rgyan cha dang bcas pa'i skya rags /
chos sde chen po'i mkhan slob sogs ngur smrig gi rgyal mtshan 'dzin pa rnams kyi chibs bsu dang bcas /
chos sde chen po dpal ldan 'bras spungs kyi nye 'dabs su phebs pa na /
dge 'dun grangs med pa chos gos snam sbyar gsol te /
mchod rdzas sna tshogs pa thogs pa'i ser sprengs kyi bkod pas mdzes shing /
bstan srung sprul pa'i chos skyong pe har yang sku khog tu zhugs te bsu bar byon skye po'i khrom khri phrag tu nye bas zhal mjal byed par 'ongs pa dang /
dar 'bag phu mda' sogs yul mi mang po'i skyes pa dang bud med rnams rgyan gos bzang pos spras te rnga shon bro gar glu gzhas sogs rtsed sna ji snyed pa dang /
dga' ldan pho brang gi rtse mor 'phan gdugs rgyal mtshan bsgrengs shing g.yas g.yon du bkra shis khra ring dbang po'i gzhu ris ltar bskyangs /
dkar phyogs la dga' ba'i lha rnams kyis me tog gi char 'ja' 'od kyi gur sogs lha dang mi'i ngo mtshar ba'i ltas phun sum tshogs pa dang bcas te dpal ldan 'bras spungs chos kyi sde chen po phyogs thams cad las rnam par rgyal ba'i gling du phebs te /
dka' ldan pho brang gi 'jigs pa med pa'i seng ge'i khri chen po la zhabs zung 'khor los mtshan pa bkod do / /
gzims chung nyi 'od 'khyil bar dbus su seng ge'i khri gnyis bshams pa'i g.yas la paN chen bsod nams grags pa dang /
g.yon du thams cad mkhyen pa nyid bzhugs /
g.yas gral la dpon slob dge 'dun pa'i rigs dang /
g.yon gral la sde pa yum sras sogs sbyin bdag gi tshogs dang /
yar khyu'i gral la phyogs kyi mi sna sogs gang 'os bsgrigs /
dpon slob rnams rings lung mdzad pas /
rje 'dis thal skad mdzad nas /
shes bya 'di la nga mkhas zhes gsung /
bzhugs gral grol dus| nga'i dril bu shing kun ma dang ra log ma de longs shog gsungs nas /
phul bas mnyes mnyes mdzad /
de nas paN chen bsod nams grags pa'i drung du yongs su rdzogs pa dge bsnyen gyi sdom pa bzhes te /
mtshan bsod nams rgya mtsho dpal bzang po bstan pa'i nyi ma phyogs thams cad las rnam par rgya ba zhes gsol /
tsha ba chos rje sogs kyis bsod nams grags par smad par grags /
de nas bzhugs gral chen mo bsgrigs thob /
thog mar sde srid rin po che nas legs ja'i gnang sbyin bka' shog dang bcas pa /
de nas chos sde'i mkhan slob /
sku zhang chos kyi dbang phyug /
gzhan yang phyogs mtha'i grwa rigs sbyin bdag mchog dman kun gyis 'bul ba sogs dga' ston rgya chen po bsgrubs /
paN @# / /
chen la sngar gong ma'i slob ma yin pa'i cha nas zhes sogs cher mi gnang yang /
dge bsnyen gyi sdom pa bzhes pa nas zhes dang gus pa phun sum tshogs pa mdzad /
de'i nyin hril bor 'ja' 'od kyi gur dang dri bzang gi kun tu khyab cing /
brgya mchod chen mo dang 'grig pa'i dge 'dun gyi bsnyen bkur /
'byung po'i gtor ma ngan slong la sbyin pa sogs dang /
mtshan mo mar me'i phreng ba rgyu skar sa la rabs pa lta bu rten 'brel mtha' yas pa'i 'grig go /
nub gcig 'dod khams dbang phyug ma zhabs thang gi tshul du phebs te /
smyu gu ring thung gnyis phyag tu phul byung ba /
chos srung mang po'i sku brnyan 'bri dgos par dgongs te zhal bkod gnang /
khyad par dpal ldan lha mo'i 'phyar dar zhig thog mar 'bri bcug par /
tshes bco lnga'i dus gtor gyi spyan 'dren skyabs spyan lam du phebs pas shin tu dgyes te /
gung bsangs zhig la phyag mang du 'tshal ba gnang zhing /
drung du 'khod pa kun la yang phyag brgya re 'tshol zhes phebs sgo gnang /
bka' las /
snga sor spyan 'dren gyi dus su dpal ldan lha mo sku tshad shin tu che ba mthing nag zhal gcig phyag brgyad pa gcig byon nas chibs kyi dre'u de bzhag /
bris thang de la thim song /
sil snyan rkyang ba yang nam mkhar mi shong ba tsam 'dug kyang /
rang re'i 'phyar dar 'di la shong song bas 'di dpal ldan lha mo dngos yin gsung /
de nas chos srung gzhan rnams kyi 'phyar dar la'ang rab gnas gnang bas ye shes pa rnams thim pa dngos su gzigs /
de skabs khams nas 'bul dpon pa ngag dbang bkra shis 'byor /
rta khrab ja dngul zangs sogs 'bul ba rgya cher phul /
bod chos rgyal gyi gdung brgyud gu ge bdag po dpon blon dang /
paN chen shan+ti pa nas brdzangs pa'i 'bul ba gser srang stong la nye ba sogs skyes mtha' yas pa phul /
dgung lo lnga pa me lug gi lor /
rgyal du phebs pa'i gser la brgyud phar nang gi rong du phebs pa na mi dkar po gcig gis mdzo mo dkar mo dang /
nag mo gcig gis mdzo mo khra mo la bzhos pa'i 'o ma'i skye ma dang g.yu chen po gcig phul /
sngon dad pa brtan po'i dus kyi klu gnyis su gsung /
rim gyis bsam yas su phebs /
mdo sde mchod pa dang 'grig pas /
skya ser gyi khrom chen po 'dus shing /
mchod rdzas thogs pa'i ser sbrengs dang /
bstan bsrung gnod sbyin sku khog tu zhugs te byon pa sogs rten 'brel sgregs mi dgos par lhun gyis grub /
mchod mjal dang /
bstan bsrung sprul pa'i rgyal po la 'phrin las bcol ba gnang /
khri srong sde'u btsan du zhal gyis bzhes /
rim gyis phebs par skya ser grangs med par thugs rje chen po'i bzlas lung gnang /
thams cad kyis bdog pas mchod /
sde pa 'ol kha nas yab sras dang /
rdzing phyi'i mkhan po sogs 'ol kha'i dgon pa khag rnams dang bcas pa'i skya ser gyis bsu ba'i bkod pa bsam gyis mi khyab pa dang bcas 'ol kha rtser phebs /
dus ston gyi tshe chos rje rnam rgyal dpal bzang dang chos rje dge 'dun lhun grub gnyis kyis bgro gleng byas pas thugs dgyes /
thams cad la bla ma'i rnal 'byor dang /
@# / /
khrom la zhal mjal dang phyag nas gnang /
gnas bcu'i thang kar phyag nas gtor ba nam mkhar yun ring chags /
bdag cag gi ston pa zhal gzigs /
hor zla drug pa'i tshes lnga la chos 'khor rgyal du phebs /
dge 'dun gyi bsu ba dang bkod pa ngo mtshar bas spyan drangs /
mchod khang rnams mjal /
byams pa'i drung du phyag mchod smon lam gnang /
zhu ma dgos bar gsol 'debs rgyal mdun ma dang /
rab 'byams rgyal ba ma gnyis gyi lung gnang /
mgon khang du gtor gsos /
spyan gzigs /
'phrin bcol rgyas par gnang /
nyang long kong sogs khrom chen 'dus bar bla ma'i rnal 'byor dang yig drug gi lung gnang /
phyag mtshan ral gri la gzigs rtogs gnang ba'i tshe /
lde mig nor nas gzhan zhig phul bas de ma yin pa gzhan 'di 'dra zhig yong gsung /
rje sngags ram pa dge 'dun bkra shis kyis /
mchog gi sprul sku phebs pa'i legs ja brgya 'bul dang 'gyed bcas sgrub par gung ru dbyangs dpon pa sogs 'byor /
dbyangs dpon la sngar gyi dbyangs snyan po de gyis dang gsung /
gshin rje rlung 'khor ma then pas de ka rang yin gsung nas /
sprul ba'i sku rang gis thon pas snyan brjid ya mtshan ba byung /
de dus 'brom chos kyi rgyal po la bka' gdams bla mas bskor ba gzigs /
mtshan mo mnal lam du gshin rje chos kyi rgyal po lcags ma khang dang bcas pa mngon sum du mthong /
rgyal byams khang gi gtsug lag khang gi steng du gtsang khang dang rgya tshad mnyam pa'i gser thog gi bzo thabs 'dzug pa gnang /
slar chos sde chen po dpal ldan 'bras spungs su phebs /
'di dus phyag rjes zhabs rjes gnang ba'i thog ma yin /
de dpon gnyer chos grags kyis rje drung dge 'dun bkra shis kyi dad rten la khyer /
sprel gyi lo gsar sogs dang /
jo shAka sogs kyi mchod mjal dang /
gser chab /
dkar me /
lha bshos /
snyan dar sogs mchod pa'i sprin tshogs mdzad cing /
bstod bshags dang smon lam rgya chen pos phan bde'i lam chen btod /
der 'khod rnams la jo bo'i mdun du bla ma'i rnal 'byor gnang bas legs tshogs thams cad kyi rtsa ba brtan pa'i rten 'brel 'grig /
'di jo mjal gyi thog ma yin /
bzhugs gnas su phebs par gnas chen thams cad kyis gsol ba btab ste /
khrom khri phrag du ma la yig drug gi lung dang rdor sems bsgom bzlas gnang /
ra mo che'i skabs der bar gyis thams cad khrom gyis gang ste /
kun kyang dad pa'i sa la bkod /
slar 'bras spungs su phebs /
slar yang rgyal du chibs bsgyur /
rdo rje 'jigs byed kyi sgo nas gser thog la rab gnas mdzad pas /
me tog gi char dang 'ja' 'od kyi gung sogs ltas ya mtshan pa byung /
rgyal ba yon tan rgya mtsho yan chad gar phebs la me tog gi char ma babs dus mi snang zhes rgan po dag gleng /
slar chos sde chen po dpal ldan 'bras spungs su phebs sa bya'i lo gsar dang dus rim sogs grub nas /
gsan bsam gyi rim pa la zhugs pa na /
sa ga zla ba'i nang du paN chen bsod grags kyis mkhan po /
gsang @# / /
phu chos rje legs pa don grub kyis las slob /
shar rtse legs pa don grub pas dus go ba mdzad de /
dge tshul gyi sdom pa bzhes /
sdom brtson dam pa'i brtul zhugs kyis 'dzam gling 'gengs pa'i skya rengs legs par shar /
paN chen bsod nams grags pa'i drung du tshe dbang grub rgyal ma /
rnam sras gser chen sogs kyi rjes gnang gsan /
gling stong chos rje legs don pa'i drung du /
'jigs byed gyi sngags ba tu /
bla ma lnga bcu pa'i TIk+ka las lam rim che chung sogs gsan /
shar rtse legs don pa'i drung du /
'jam dkar /
spyan ras gzigs phyag bzhi pa /
mgon po snying zhugs /
'khor brgyad ma sogs rjes gnang du ma dang /
'jam dbyangs zhi khro sbrags sgrub kyi lung /
gsang 'dus 'jam rdor dang /
'jig rten dbang phyug gnyis kyi dbang /
bka' gdams thig le bcu drug dang /
glegs bam gyi ljags lung rnams gsan /
zla ba drug par bye ri stag rtser gdan drangs /
khrom shin tu che bar zhus lan nor bu'i phreng ba gnang /
rim gyis mal gro mkhar skya rin chen gling /
rdzing phyi sogs su gdul bya rnams la thar pa'i sa bon bskyed nas /
chos 'khor rgyal du phebs /
glegs bam rin po che sogs kyi chos char gnang /
tshur lam 'ol kha bsam gtan gling du phebs /
rgyal ba tsong kha pa chen por dus gsum mtha' dag lung ston pa'i 'jam dbyangs zhi khro sangs rgyas byang sems grub chen brgyad cu sogs kyi byin rlabs ya mtshan pa mtha' yas kyi sgyu 'phrul mang du mdzad pa'i gzims phug mjal pa gnang /
me tog gi char sogs dpag par dka' ba byung /
der rdzing phyi nas gdan drangs te /
skya ser la chos dang zang zing gis tshim par mdzad de /
'ol kha rtser phebs /
sde pa yab sras dang skye bo'i tshogs la dge legs kyi sa bon bzhag ste chos sde chen po dpal ldan 'bras spungs su phebs /
lcags khyi'i lo /
dbyar ston zla ba drug gi ring dgon pa rtse mor sku mtshams dam par gnang ste tshe dpag gi bsnyen pa 'bum tsho bcu gsum /
rta mgrin gyi bsnyen pa 'bum tsho nyi shu rtsa gcig gnang bas /
lha gnyis ka dngos su zhal gzigs shing gsung gi gnang ba stsal /
lcags phag gi lor /
sos than pa che bar /
jo bo dang klu khang du khrus gsol bas ri klung thams cad mar gad kyi gos gyon /
de nas rgyal du phebs /
dge 'dun tshogs pa la lam rim gyi bka' chos gnang bas nyin re bzhin me tog gi char babs /
zla ba brgyad par 'dod khams dbang mo'i bsnyen sgrub mdzad pas /
mtshan ma khyad par can brnyes /
zla ba dgu par 'ol kha stag rtser phebs /
thub pa bdud 'dul gyi sku zhig gzigs /
rin chen sgang du sku 'dra rin po che mjal /
byin rlabs kyi mtshan ma chen po byung /
lha rgya ribs gdan drangs /
e ri sgor phebs /
sde pa yab sras la 'dod chos dang /
khrom khrir brgal bar tshe dbang gnang /
'ja' gur dang me tog gi char babs /
lab tu'ang de 'dra byung ba lab sgron gyi cho 'phrul du gleng /
chos grwa chen po rtses thang du phebs /
lnga mchod chen mo'i nyin rgyal ba tsong kha pa chen po dkyil 'khor @# / /
kun gyi gtso bor spyan drangs te /
bla na med pa'i mchod pas mnyes par mdzad /
tshogs la snying po don gsum dang /
bsngo smon rgyas par mdzad do /
kun dang pa'i sa la bkod /
sde srid chen mor bka' shog 'bul ba bcas drung nas byon nas /
skun phra bas slar mjal ba sogs kyi zhal bkod phul /
sde srid nas kyang dgyes pa'i bka' lan dang /
ja 'dren rgyas par gnang /
sngon rang nyid srong btsan dus bzhengs pa'i khra 'brug mjal te rim gyis dga' ldan pho brang du phebs /
de nas chu pho byi ba'i lo la lo gsar grub rjes /
paN chen bsod nams grags pas zur bzhugs dang /
spyi pa dang gzims khang gong /
drung nas sogs gros thog nas pho brang sne'u gdong rtser gdan nas bsko bzhag gi bslab don zhus shing /
gong nas kyang dgyes bzhin du legs so dang bcas pa'i bka' stsal te /
dus 'khor gyi lo mgo nag pa zla ba'i dkar phyogs kyi tshes bcu bzhi'i gza' skar 'phrod sbyor 'dzoms pa'i thog /
dpal ldan 'bras spungs chos kyi sde chen por 'jigs med seng ge'i khril zha bas sen nor bu bkod /
sde srid rin po che nas bsko ja'i 'bul ba dang /
bka' shog gi lung bsgrags /
gdung rgyud rin po che dang /
nang so rgya rib dang /
dga' ldan pa dpon blon gyis thog drangs /
dbus gtsang gi grwa rigs sbyin bdag rnams kyis dad 'bul dga' ston gyi dpal 'byor char du bsnyil /
me tog gi char dang 'ja' 'od sogs ltas rgya chen po byung /
sprul pa'i chos rgyal chen po yang phebs te /
dgyes pa'i rnam 'gyur ji snyed cig mdzad do / /
rje bsod nams grags pa'i drung du rgyal ba tsong kha ba'i gsung 'bum thor bu /
thams cad mkhyen pa dge 'dun rgya mtsho'i bka' 'bum po ti lnga dang /
skyes rabs so bzhi ba'i lung /
'jigs byed kyi dbang /
sgrub thabs rgya mtsho /
mgon dkar kyi rjes gnang rnams gsan /
rigs grwa dang byams smon gyi tshogs dbur phebs /
chu mo glang gi lor smon lam chen mo'i tshogs dbur phebs /
theg mngar mo che'i smon lam /
gos sku zhal ba byed dang /
dga' ldan khang sar du sdeb dga' ldan pas bsnyen bkur zhus /
de nas lha sar snga dro 'khrungs rabs so bzhi ba'i bka' chos /
phyi dro smon lam sogs phyag len gyi sol mnyams par gnang bas /
mchog dman mtha' dag gi dad pa'i ljon pa rgyas shing rab dga'i sal 'gran par gyur /
de'i tshe 'ja' 'od dang me tog gi char babs /
slar 'bras spungs su phebs /
tshogs su bka' chos zhus par /
khri ston dus byung ba'i bo te de ci yin ltos dang gsung lam rim yin pa 'dug zhus pas /
de kha byas chog gsungs nas tshogs chen mkhas 'dus kyi dge 'dun stong phrag gsum du nye bar byang chub lam rim gyi bka' chos gnang /
bstan pa'i sku rim la brtson pa mdzad /
'bul dpon gcig mdo smad du brdzangs /
chos rje bsod nams grags pa'i drung du gsang 'dus mi bskyod pa'i dbang /
rig byed ma'i rjes gnang /
bka' gdams chos 'byung /
be'u bu ma sngon po rtsa 'grel /
karmA sha tam /
'dul ba me tog phreng brgyud /
@# / /
dga' ldan chos 'byung /
gnas bcu'i sgrub yig rnams kyi lung gsan /
chos thams cad mkhyen kyang sangs rgyas ltar gdul bya'i snang ngor gsan sbyong mdzad na /
spyan ltos kyis rjes 'jug kyang mkhas grub mang du 'byung rgyu yin kyang /
chos rje bsod nams grags pas don bdun cu sogs ljags bshad hrob be bde phul snang /
rigs gra'i tshogs dbu dang phyogs so so nas 'dus pa'i dad ldan rnams la mjal kha dang bka' chos /
rang nyid kyis gsan bsam mdzad pa sogs phan tshun 'gran pa mdzad /
gung thang zhig gsos dang gos sku gsar bzhengs la rab gnas mdzad /
me tog gi char 'ja' 'od sogs ya mtshan ba mang ba ni /
zhang rin po che rang gi gnas la slar rang nyid kyis rab gnas mdzad pa'i mthu'o / /
de nas stag gi lo nang so dga' ldan pa dang /
skyor lung gis sde gzar bslang pas smon lam cung zad 'gyangs pas /
mal gro nas rgyal du phebs /
byams khang shod du nye ba'i sras brgyad bzhengs rab gnas mdzad do / /
sgyu 'phrul gyi rol rtsed sku rim pa dang kha rengs bskyal te gsung mgur bzhes /
thugs dam phyag g.yog re gnyis smon lam zhus pas /
tshe rabs kun tu rjes su 'dzin pa bdeb can du skye ba'i smon lam tshigs bcad sogs /
rje bla ma rang nyid kyi bstod pa 'ga' dang rgyal ba gong ma dang /
rje rin po che'i bstod pa sogs mang po mdzad /
de nas rdo rje slob dpon mtshan don dang ldan pa sngags rim ba dge 'dun bkra shis phebs /
longs spyod kyi za ma tog kha phye nas chos sde chen po 'di dang rgyal sogs su mang ja dang 'gyed mdzad /
rje drung gis thog mar zhabs drung du tshe dbang /
lha mo'i rjes gnang sogs dang /
rje drung la phar tshe dpag med lha mang gi dang /
gu ru zhi drag gi rjes gnang gsan /
de dag gi ljags bsnyen cig gnang bas lha de dag zhal gzigs /
dgun chos la tshogs chen du lam rim gyi gsung chos gnang /
shing mo yos la zhal gzigs ltar zhal rnam 'gyur gsum pa dang bzhi pa'i sku gnyis /
khyud nag gi lto bar 'khor lo chen po gsal ba sogs bris sku mang po bzhengs /
lo de la thub pa bdud 'dul gyi gos sku chen po gcig bzhengs /
lung bstan ltar /
thub pa bdud 'dul /
'jigs byed /
khyung nag /
zhal /
chos rgyal rnams kyi thang ka rnams grub /
de dus beg rtse lcam sring yang zhal gzigs /
tshe dpag med lha gcig bum gcig la ljags bsnyen mdzad pas /
tshe dpag med dngos su byon nas bum chu blug pa gzigs /
drung nas la tshe dbang brgya rtsa gnang bas /
nam mkhar sprin dbus nas lha'i bu bu mo bum pa dang lhung bzed dang thod pa bdud rtsis gang ba bzung ste /
gsung rab ba'i mgol blug pa gzigs pa sogs nyams snang mtha' yas pa byung /
yang thang gcig zhugs me gnang dus /
bka' las /
ngas ya ma rA dza /
shA sa na /
b+h+yo rak mo /
kA la rU pa rnams la dung phyur re song /
tsa muN+Dis ya gcig song /
gzhan yang bzlas pa mang po song gsungs pa la /
gzims dpon chos rje yang dgon pas gza' 'dzin dus 'gyur khyad brtses @# / /
pa gnang ngam /
gzhan de tsam mi 'gro zhus pas /
bka' las /
nga la gdong ba bcu gcig yod pas bzlas theng rel stong phrag rel stong phrag re 'gro ba 'dug /
nyi zla gza' 'dzin gyi 'gyur khyad lam ltos /
yi dam ches na lha mo dbang du bzhag nas mna' bskyal chog /
gzhan yang shod rgyu mang du yod de khyed rnams kyi blor mi shong ba 'dug gsung ba dang /
srong btsan sgam pos lhas bzhengs dus zhag gcig gi sgrub tshul mngon sum grub kyang /
rang re tshur mthong gi blor ji ltar shong /
mdo las kyang /
rnal 'byor ba'i rtogs ba bsam gyis mi khyab par gsungs pas blor chud dka' yang dad mos cher skyed dgos /
de dus gu ge bdag pos 'bul skyes shin tu che ba dang /
ngad rten rnam thar zhal thang zhus dus kho snod dang ldan par gzigs nas /
gong ma zhi bar gshegs /
bdun phrag gnyis kyi bar dga' ldan mkha' spyod /
bde ba can /
rnga yab gling sogs su sgyu 'phrul gyi rol ba bstan pa'i rnam thar rnams stod du bris /
rgyal gyi lha mo'i mtsho sogs dang /
zhal gyi bla mtsho'i dbus su chos 'byung nag po'i dbus na bram ze mi rkang gi gling bu 'bud pa chos 'byung gi phyi rol rba klong 'khrugs pa'i nang du bud med nag mo gri thod thogs te gar byed pa'i tshul dang /
khyung nag gi mtsho zhal myur du 'byed pa yin pas de yang bris /
de'i dbyibs kha dog nag po rba klong 'khrugs pa /
dbus su khyud nag dang /
g.yas su gnam lcags kyi rdo rje rtse dgu ba r+wa shin tu gdengs pa /
g.yon du rdo rje pho nya mo /
gzhan yang rba klong gi gseb nas gzugs med pa'i lag pa gdengs pa dang /
me 'bar zhing glog 'khyug pa /
'jigs su rung ba yod pa /
de bris gsung /
gzhan yang de dus mnal ltas mun khang gi glo skar la thar dka' ba dang /
dga' ldan la song ba rmis pas /
bka' las /
nga'i rmi lam de lha sa'i smon lam chen mo 'di la lta ba yin par 'dug /
smon lam dka' las che se ba'i ngang nas rgyun mchad tsam zhig 'ong ba 'dra gsung /
rmi lam yin yang 'di'i bkod pa bris gsung /
hor zla bcu ba'i nang du gsang chen chos kyi rgya mtsho'i bka' babs tshul ni /
'phags sde lo tsA ba sngags ram pa dge 'dun bkra shis rgyal nas spyan drangs te /
dpal ldan 'bras spungs su phebs /
gzims chung nyi 'od 'khyil bar bka' chos 'bul bar mdzad nas /
thog mar spyan ras gzigs don zhags /
bcu gcig zhal /
tshe dpag med lha dgu gsum gyi dbang /
rdo rje phreng ba dang kri yas mu ts+tsha gnyis gcig tu 'dres pa'i dkyil 'khor zhi lnga ma'i dbang rdzogs par phul| gzhan yang zur bka'i dbang /
'dus pa 'phags lugs dang ye shes zhabs lugs gnyis /
bde mchog lU i ba /
dril bu phyi dkyil dang lus dkyil /
sam+bu Ta /
kyai rdor man ngag lugs dang rdog lugs /
bdag med lha mo ba tswo lnga /
gur rigs bsngas /
r+wa lugs kyi 'jigs byed /
dgra nag gnyos lugs kyi ro langs brgyad skor dang dgra nag /
zhang lugs kyi zhe dgu ma sogs dbang bka' dum dang /
'jam dbyangs chos skor dang /
mgon @# / /
po bka' bcu gsum sogs rjes gnang gi rigs du ma dang /
ye shes mgon po phyag drug pa'i be'u bum dkar nag /
gtor chen 'khor lo sogs kyi phyag len zhal shes dang bcas pa /
r+wa po ta /
gshin rje'i 'khrul 'khor /
drug cu pa sogs kyi phyag len man ngag sogs mdor na dbang rjes gnang khrid lung gi rim pa mtha' yas pa bum pa gang byo'i tshul du gsan /
de dus sprul pa'i chos skyong chen pos kyang bstod par mdzad /
de nas rdo rje 'chang sngags ram pas rje btsun mthong ba don ldan 'di nyid seng ge'i khril bzhugs su gsol /
steng du bla re /
g.yas su gdugs /
g.yon du rgyal mtshan /
sku la 'khor los bsgyur ba'i chas 'jug /
phyag tu rdor dril phul te rdo rje slob dpon gyi rgyal tshab tu mnga' gsol /
rje sngags ram pa nyid kyis kyang rdor dril bsnams te /
bla med kyi rgyud sde nas byung ba'i phyi nang gsang ba'i mchod pa rnams kyis mdun pa dang /
rje sngags ram pa nyid kyis mdzad pa'i rdo rje phreng ba'i ngag 'don gsal ba'i sgron me'i glegs bam phyag tu phul /
maN+Dal rgyas par mdzad nas /
sngags kyi chos 'khor rgya chen bskor bar bskul /
rje thams cad mkhyen bas kyang glegs bam de nyid kyi steng nas gsung chos kyi dbu btsugs te rten 'brel legs par bsgrigs so / /
me pho 'brug lo'i tshes gcig gi gtor chen ma gshegs gong du nub cig mnal lam du /
mdun na gangs ri zhig 'dug pa tshal bar gas pa'i nang nas mi dkar po smar ring po byas pa zhig byung bden re /
nga la yang da lo nas bzung ste gtor mche ba re dgos zer ba zhig byung ba bzhin tshes bdun gyi nyin dpal mgon la gtor chen btang /
de'i bkod bzhig kyang ri mor 'bri bar mdzad /
de dus gu ge bdag po'i yang mes mnga' bdag rtse lde gnyan lo dang 'gras ba'i stabs zhal don rim la shangs khrag 'tshor pa'i nyen yod 'dug par de phyis su mi'ong pa'i skyabs 'jug zhus ba ltar gtor chen gyi nang du gong ma rang gis gnang ba'i gser gyi phud blug ste 'phrin bcol mdzad pas rten 'brel kyang bzang po byung /
ras bris de bka' shog gi rten la gnang /
mtshan mo mnal lam la khyed rang skor lam du byon dang /
rang byon gcig 'ongs pa 'dug zer ba'i sgra byung /
de'i sang skor lam la phebs /
'bras spungs ltag gi mgon po bram gzugs kyi rdo sku dang byon 'di rnyed pa yin /
de nas bla ma yab sras lhan du rgyal me tog thang phyogs su chibs kha bsgyur /
tshal sogs lam na gnas pa kun gyis gus 'dud che /
mal gro rin chen gling du khrom che ba la spyi chos gnang /
me tog gi char babs /
'ol kha rdzing phyir phebs /
gos sku'i khri sogs mjal /
nam mkha' 'od dang me tog gi char babs /
rdzong chen der yab sras gnyis kas gsang chen rdo rje theg pa'i chos 'khor rgya chen po bskor bas /
gzhis ka de nyid u rgyan gyi rgyal po in+d+ra b+hu ti'i pho brang gi mched zlar gyur /
rgyal du gos sku bkram /
bla ma yab sras dge 'dun dang tshogs pas rab gnas rdo re rje 'jigs byed kyi sgo nas mdzad pas /
me tog gi char 'ja' @# / /
'od dang bcas pas der 'khod thams cad gos sku la sangs rgyas dngos kyi 'du shes skyes par gyur /
de nas bka' khras bcad 'phyong rgyas zhabs drung dpon g.yog ci bder thegs chog pa sogs dus zings zhi par byas te thams cad bde 'jags su song /
de nas rtses thang du phebs /
'bras spungs gdan sa mdzad pa nas dpon sa gong la mjal bzhed yod pa ltar /
de res sne'u gdong rtser mjal bar phebs /
phyag 'bul gnang skabs /
sde srid kyi phyag tu mi g.yo ba'i sku gcig bzungs nas de la bsngo bsgyur mdzad /
sum gdan snye 'bol sogs bkur gzos che bar phul /
thugs yid gcig tu 'dres /
rtses thang gi kun bzang rtser bzhugs nub /
bram ze mi mgo'i se ral yod pa zhig 'ongs te /
phyi'i yi dam rdo rje 'jigs byed /
nang gi yi dam 'khor lo bde mchog /
gsang ba'i yi dam rdo rje gdan bzhi byas na legs tshogs che ba 'dug zer ba gcig byung bas /
sngags ram pas gdan bzhi'i sgrub thabs brtsams shing /
gdan bzhi 'chag med thugs dam mdzad /
de nas chos sde chen po 'bras spungs su phebs /
chos thog gi ring tshogs chos gsungs /
de skabs dam pa 'di'i 'phrin las 'ur che drags pas phrag dog gis /
gzhan gyis rbad 'dre rbod gtong gi mtshan ma cher byung ba dang /
chos skyong chen pos kyang bskul ba ltar sku mtshams dam par bcad /
sku zhang la tshar chen nas brgyud pa'i dpal mgon zhal gyi dbang lung man ngag kha yar dang /
rnying lugs kyi drag sngags 'ga' zhig gsan /
'bri khung zhabs drung chos rgyal rin chen phun tshogs kyis gza'i than 'gyed gcig btang bas /
sbrul gcig gzims chung du dngos su byung ba sku la thebs /
de gang zag gzhan gcig la byung na dus kyi pho nyas zin pa las 'os med kyang /
bar chad du ma gyur| de dag bzlog thabs su mngon spyod drag po'i chas su zhugs te /
mnan bsreg 'phangs gsum gnang bas /
sbyin sreg gi skabs dgra phyogs la btso rgyugs pa dang /
glo bur du sprin bsdus 'brug gi sgra chen po dang bcas te ser drag babs pa sogs rtags mngon sum du thon pa byung bas /
'bri khung bden sa nang 'khrugs dang kha thur lta kho na byas par gyur /
me sbrul lo gsar dang /
smon lam rnams grub rjes snyan ngag gi dper brjod dang /
rnal 'byor nam mkha'i bstod pa brtsams /
thams cad mkhyen pa gong ma'i dngul gdung bzhengs pa'i bzo gra btsug /
rje drung gis tshugs ston rgyas pa gnang /
rgyal du rje'i bka' 'bum gsungs /
gzims chung bka' gdams pho brang du 'jam dbyangs kyi bsnyen pa zhag bdun pa gcig bcad par /
zhag gsum song ba na brag ri chen po'i steng na las gshin sku tshad che ba zhig mnal lam du zhal gzigs /
mtshams kyi nub dang po 'jam dbyangs gsang sgrub yab yum gyi sku'i snang ba gsal ba dang de'i dar dbyangs shin tu ring ba yar ci tsam then kyang rdzogs rgyu mi 'dug pas 'og gi sems can rnams kyi don mdzad pa'i brdar 'dug gsungs pa /
hor zla brgyad par zhal dang dud sol mas cho 'phrul bstan /
chos 'khor rgyal gyi gnas 'dir dpal gsang 'dus dang /
rdo rje 'jigs byed kyi dkyil @# / /
'khor yongs su rdzogs pa'i gnas /
ye shes mkha' 'gro 'dod khams dbang phyug mas srung ma byed pa sogs tshang bar lung bstan gyi rgyud las bshad cing /
bye brag rgyal ba 'di nyid kyis btab pa'i dga' tshal yang bka' gdams glegs bam las /
nged mkha' 'gro 'bum gyi dga' ba'i tshal / /
nyams bag phebs dga' bar skyong ba'i sa / /
zhes lung bstan gyis zin pa'i gzar mo'i ri la dbang drag rol ba'i gtsug lag khan 'dings par mdzad pa'i rdo'i gtor stegs che ba dang /
rdo'i dung g.yas 'khyil dang /
rdo'i sgrom bu khro chus bsdams pa dang /
de nas brag la hor lham bzhes pa'i rjes chen po byung ba slob dpon padma'i zhabs rjes yin /
glegs bam las /
gser dri ma med pa'i mchod rten yod /
ces pa'i don du gsungs shing /
mgon khang du rdo'i chos 'byung ngos re la khru re yod pa sogs byung /
zla ba dgu par dngul gdung grub cing /
byams khang lha khang du bzhugs pa'i chos sku'i ring bsrel sogs phyag len dngos gtsang bar bstar ba dang /
gtso bo rje gong ma'i thugs las byon pa'i bde mchog rang byon gdung la dung dkar g.yas 'khyil gyi sbom sar /
mchod rten brgya rtsa brgyad lta bu'i dung 'bur gyi phreng bas bskor ba /
sku'i rgyu ma g.yung drung 'khyil ba dang /
gdung rus /
gdung sol /
bur ras| 'ching thag gi zir hu'i zhags pa /
gzhan yang dbu lo /
na bza' sogs dang /
sangs rgyas kyi 'phel gdung gis thog drangs /
sa dge bka' phyag rnying ma sogs ris bral gyi mkhas grub dam pa rnams kyi byin rten tshad med pa'i phung por gtams pa'i za ma tog bla na med pa'i mchod spong de nyid /
bla ma yab sras gnyis la rdo rje 'dzin ba grangs med pas bskor te /
rab gnas sbyin sreg dang bcas pa rgyas par mdzad pa'i tshe /
snga dro nam mkha' dangs pa la 'ja' tshon sna lngas khyab pa phyi dro char chen po babs pa sogs ya mtshan pa'i ltas du ma byung /
de nas dwags po la gong 'og gis spyan drangs te /
bra pho steng /
bsam gtan gling /
lcang ra mkhar thog rnams su phebs nas khrom chos gnang /
me tog gi char sogs byung /
rim gyis grub mdar phebs /
skur ba /
gnas bzhi sogs su chos gsungs /
or dang bang rim dang /
bka' brgyud pa'i chu mgo dwags lha sgam po'i gnas gzigs la phebs /
spyan snga bkra shis rnam rgyal de dag snang can zhig yin pas rnam gnyis mjal gleng dang /
phan tshun chos kyi 'brel ba'ang gsan res mdzad /
mchod mjal dus /
sku 'dra rin po ches /
skyes bu dam pa byon pa legs / /
dad pa'i sa gzhi gang pa legs / /
phrag dog rlung dmar zhi pa legs / /
gdul bya smin grol bkod pa legs / /
zhes gsung byon /
der 'khod thams cad kyi don mdzad de /
chos grwa chen po 'bras spungs su phebs /
rje sngags ram pa gshegs pa'i dgongs rdzogs gnang /
zhal chems las /
nged kyi sku skye dwags po bla mdar 'ongs pas /
der nyer len gnang ba zhu zhes pa'i zhu 'phrin mgyogs par mdzad pa ltar /
sprul pa'i sku mthu stobs nus pa'i bdag nyid chen po de byon /
dgung lo bcu drug pas pho rta lo'i hor zla lnga pa'i tshes bcwo lnga la se ra theg @# / /
chen gling gi khrir phebs /
glegs bam rin po che'i tshogs chos gnang /
me tog gi char babs /
kun dad par byas /
lugs gnyis kyi dga' ston sgrub /
rin po che kun bzang rtseng la zhal gnang dang bgyi mgon po'i rjes gnang gsan /
de'i zhal thang hal tshon ma zhig bzhengs nas grub /
thag zhal kheb kyi mtha' sgor mar btsems /
skabs gcig kha phye bas ser drag dang thog babs la khang pa lta bu'i 'tshub byung /
da lta dga' ldan pho brang gi gzims chung mgon khang na bzhugs /
de skabs hor thar pa 'bum gyis sngar nas hor rang du spyan drangs pa dang /
chos skyong chen pos kyang re ba tsam phebs na srog chags tshad med pa'i don yod zhes lung bstan nas /
phebs nas bu ston rin po che'i gdan sa pa tshar chen blo gsal rgya mtsho bzhugs pa dang 'grig /
der dpon slob mjal /
nga rje gong ma'i slob ma yin zhes bla ma'i rnal 'byor nyan /
tshar ba la'ang gur gyi mgon po'i rjes gnang gsan /
phan tshun thugs yid 'dres pa'i gtam dang dgyes dgyes mdzad /
hor stong phrag gis khrab gon rta pas chibs bsu byas shing bsnyen bkur zhus /
stag lung chos rje khri gdan zur gyis ja 'dren dang 'bul ba mdzad nas /
mtsho sle gong du phebs /
dpon gyis 'di bkra shis pas chos 'brel thog mar 'dir gnang dgos zhus pa ltar /
sang zhog dbang gral bsgrigs pa dang nyi ma shar ba dus mnyam /
'ja' 'od dang me tog gi char sogs byung bas /
hor rnams kyis pi wang dang glu dbyangs kyis bstod pa byed /
hor gyi sgar pas ja pa rnams la mi 'jigs pa'i sbyin pa dang phyin chad yang mi byed par mdzad /
dpon tshang gi gur dkar po'i nang du gdan drangs te bkur sti gya nom pa bstabs te chos gsungs /
dgon 'debs dgos zhus pas dgon pa'i sa mig la phyag nas /
lnga mchod dang 'grigs pas gling me sogs lha mchod kyi srol btsugs /
tshur lam r+wa sgreng du chos gsungs /
me tog gi char chen po babs /
slar 'bras spungs su phebs /
grub chen dpal ldan rdo rje zhes 'ja' lus brnyes pa de la gzims chung nyi 'od du bde mchog lU i ba'i dbang gsan pas /
drung nas gsung rab bas kyang 'jab nas zhu thub pas las dang skal bar ldan par lung bstan /
nam mkha' las gser gyi me tog yu ba can gsum tsam babs pas dngul gdung rin po che'i gzungs gzhug la yod 'dug /
grub chen rang gis slob dpon padma la dngos su gsan pa'i tshe dbang phul /
mnga' ris lha btsun ba bsod nams dpal bzang gis dus 'khor gyi rtsis dang /
'dod khams dbang phyug ma'i chos bka' 'ga' zhig phul /
rta lo der 'phyong rgyas dang /
ri bo bde chen dang /
spyan dbye dang /
rtses thang rnams su phebs te /
sa skyong dang chos sde rnams kyis mchod /
sa lug hor zla dang po'i tshes la sne'u gdong rtser phebs /
gong mar sgrol dkar gyi rjes gnang tshe sgrub thun mong ma yin pa dang bcas pa phul /
dgung lo nyi shu pa chu pho kyi'i lo la dga' ldan du khri rin po che dge legs dpal bzang pos spyan drangs te phyag rtse sprod mdzad /
dngul gdung rin po che sogs rje'i mchod rten dang rten rnams dang dge 'dun la bsnyen bkur mdzad /
slar 'bras spungs su phebs /
dgung lo nyer gcig pa chu phag @# / /
gi lor se 'bras sogs kyi skya ser kun gyis chu rag byas /
mkhar nag gis bsnyen par rdzogs zer ba dgung grangs nor /
de nas pho brang gong dkar du phebs /
zhabs drung la lha mo dang zhal bsnyen dus kyi rjes gnang /
gong dkar rdo rje gdan du mchod mjal dang /
mgon khang la'ang mchod gtor dang gnyer gtad gnang /
! de nas shing pho byi ba'i lo nyer gnyis la gdan sa chen po dga' ldan rnam par rgyal ba'i gling gi khri zur ba chos rje dge legs dpal bzang bas mkhan po dang /
khri rin po che dge 'dun bstan pa dar rgyas kyis las slob /
shangs dge 'phel phyogs las rnam rgyal gyis gsang ston /
lha btsun bsod nams dpal bzang gis dus go ba mdzad de /
kha skong du 'os pa'i dge 'dun mkhas pa grangs tshang ba'i dbus su dge slong gi sdom pa bzhes /
mkhan slob sogs la zang zing gi bsnyen bkur dpag med mdzad pas /
chos rje dpon slob rin po che'i gsung las /
thod pa 'di'i 'og tu 'bul ba 'di las che ba len ma myong zhes dgyes pa chen po mdzad /
de'i sang chos rje stag lung brag pa sogs bsnyen rdzogs mdzad /
rje bde ba can bar 'dul ba'i bslab bya chen mo dang /
lam rim gyi zhi ba bshad gsan /
rje bstan dar ba la rta mgrin shwa na bzhi skor /
mgon po lho nub pa'i rjes gnang sogs bka' gdams kyi chos mang po dang /
rje phyogs las pa la shangs pa'i rgyud sde lnga'i dbang sogs shangs chos skor /
bde mchog nag po ba'i dbang rnams rdzogs par gsan /
bod kyi dpon po sne'u gdong gshegs pa'i rkyen gyis sde gzar langs par chings mdzad /
thams cad bde ba'i lam la bkod /
gong ma sde srid de'i dgongs rdzogs ser tshogs kyi tshogs dbu mdzad /
bsngo ba yon bshad dang yas gtam sogs rgyas par gnang /
bsam yas par khang nas shog dril lnga tsam zhig bzhes /
'bras spungs su phebs /
rab byung bsnyen rdzogs brgya phrag brgal ba bsgrub /
shing glang la drung nas rin po che gsung rab rgya mtsho gshegs /
dgongs rdzogs rgyas par gnang /
phyi rten du rgyal ba tsong kha pa'i gser sku thog tshad gsum lhag pa'i gsung 'byon bod yul na che ba 'di bzhengs te /
'bras spungs rnam thar sgo gsum gyi gtsug lag khang gi rten gyi gtso bor bzhugs su gsol /
sgrol dkar gyi ljags bsnyen mdzad pas /
sku tshe bsring pa'i ltas khyad par can byung /
me stag gi lo gsar dang smon lam grub rjes| rje rin po che'i rnam thar dad pa'i 'jug ngogs rdzogs par gnang /
me yos kyi lo gsar smon lam chen mo sogs grub rjes /
'bras spungs su phebs /
zhal gdong brnyan can gyi gtor chog gnam lcags spu gri me lce'i phreng ba dang /
zhal gyi gdab las dang /
las gshin gyi gtor zor gyi cho ga dang /
lag gru'i bstod pa rnams brtsams /
nang so bya ba dbon blon gyis gnyal du gdan drangs /
rje'i mdzad chen gnyal gyi lung gra'i tshogs dbu gnang /
glegs bam sogs gsungs /
rab byung bsnyen rdzogs stong phrag tu nye ba bsgrubs /
rim gyis zangs mo che /
ri steng gra gor /
ngang rgyal rnams su chos gsungs /
rab byung bsnyen rdzogs bsgrubs /
de nas mtsho snar gdan drangs /
mon dga' ldan pho brang gi bla ma khu mtshan sogs @# / /
de phyogs kyi skya ser tshim par byas /
bla ma phyogs las rnam rgyal dang /
jo bo bstan pa tshe ring sogs mjal mi mang du byung bar /
chos kyi bka' drin bstsal /
rab byung bsnyen gnas sogs la bkod /
lho brag nas spyan drangs te /
stong ri nyi shar du phebs /
skya ser gyi khrom chen po la bla ma'i rnal 'byor bstsal /
thig byir gsang bdag mi'i gar mkhan grub chen gyi gdung mjal /
smon lam rgya cher mdzad /
nam mkhar sprin dbus su u rgyan /
grub chen /
rje rin po che gsum gzigs /
gdang dang /
btsan gro stod smad zhabs kyis bcag /
chos kyi bka' drin bstsal /
bkra shis chos gling du phebs /
brgya 'bul bcu sogs byung /
de dag re re'i dus su'ang me tog gi char 'ja' sogs ya mtshan pa'i rtags byung /
lho phyogs kyi 'gro don rgya chen po mdzad nas rgyal du phebs /
byams khang ka bzhi yin pa ka brgyad mar byas /
logs bris sogs tshar nas 'bras spungs su phebs /
sa 'brug lor smon lam sogs grub rjes /
dga' ldan don grub rgyal po gshegs pa'i dgongs rdzogs kyi tshogs dbur phebs /
ri sgor rgya ri bas spyan drangs /
khrom khri phrag la tshe dbang sogs dang /
rgyal du phebs /
drung nas kyi gdung bzhus /
nam mkhar 'ja' dang me tog gi char dang /
gdung la dung dang ring bsrel sogs mang du byon /
lha mo'i mchod gtor rgyas par bshams nas bskang gso gnang /
rgyal gnyer gtad mdzad pas gtsang phyogs su 'phrin las rgyas pa dang /
khams phyogs su spyan 'dren gyi ltas shang /
mi ring bar chab mdo nas 'bul dpon bsod nams bzang po dang gnas chen pa sogs kyis gdan 'dren dang 'bul skyel ba dang /
rje drung dge 'dun bkra shis kyi sprul pa'i sku bstan pa rgya mtsho rnams phebs /
brgya 'bul dang mang 'gyed sogs rnams bsgrubs /
dgag dgos ma byung na phebs pa'i zhal bzhes gnang /
'bras spungs su phebs /
'jigs byed drag po'i sbyin sreg thugs rtsom mdzad /
sku phyogs grwa tshang phan bde legs bshad gling btsugs te /
'grel ba sgron gsal gyi chos thun cig gnang /
sa sbrul gyi lo gsar dang /
smon lam grub rjes gtsang nas skya ser mang pos snga gong nas yang yang spyan 'dren zhus pa ltar thon rgyal byed tshal /
'u yug /
shangs /
dben sa rnam brgyud de bkra shis lhun por phebs /
dgon der nam mkha' g.ya' dag pa la 'brug gi sgra chen po sgrogs pa dang /
'ja' 'od me tog gi char sogs ltas yam zung mang du byung /
khrom shin tu che bar las dag pa 'gas spyan ras gzigs su mthong /
nyin re bzhin dgon pa'i mdun gyi thang der glegs bam gsungs /
me tog gi char lag tu bzung chog pa tsam babs /
bsnyen rdzogs brgya phrag mang po gnang /
ston pa /
jo bo yab sras /
rgyal ba tsong kha ba sogs zhal gzigs te legs so gnang /
gnas rnams zhib par mjal /
byams chen la zhal gser dang /
chos skyong rnams la gnyer gtad mdzad pas /
dpal ldan lha mos 'phrin las bsgrub pa'i mtshan ma gsal bar byung /
shangs ri bo dge 'phel du phebs /
rje phyogs las bas /
sngon rje btsun byams pa bram @# / /
zer skye ba bzhes pa'i dus kyi /
dbu thor glang 'khun mar grags pa mkhas grub khyung pos rgya gar nas gdan drangs pa'i ngo mtshar can de phyag tu phul /
phyogs las pa rang gis kyang bsnyen bkur phun sum tshogs pa mdzad /
khrom la snying po don gsum dang yig drug gnang /
de nas zab phu lung dang /
dar rgyas gling dang /
grub chen bzang po rgyal mtshan gyis btab pa'i dgon pa nas 'bras spungs su phebs /
chos rgyal nang sgrub zhal gzigs /
bla ma'i rnal 'byor dang yig drug gnang /
rta nag gis gdan drangs /
rta nag rdo rje gdan du phebs /
dge 'dun rnams kyis ser sbreng dang /
bud med rnams kyis mda' dar me long bzung nas bsus /
chos skyong beg tse lcam dral zhal gzigs /
chibs kyi rmig pa bzhi kas rdo la rjes bzhag /
der 'dus thams cad dge bar bkod /
thub bstan rnam rgyal dang /
chags lo'i dbon rgyud kyis bsnyen bkur zhus /
bkra shis lhun por phebs /
gnas rnying pa chos kyi rgyal mtshan mthon po'i khra ma gzigs pas /
rje dge 'dun grub kyi gdung tsha gdung rus sogs gzhan gyis ngo ma shes pa ngos 'dzin mdzad /
rje dge 'dun grub kyi zhal gdams phyag bris ma shog dril zhig 'dug pa gzigs pas /
dpon slob thams cad skyo bar gyur /
de nas snar thang du phebs /
rten mjal dang /
chos dang zang zing gi 'phrin las rgya cher spel /
snar thang byang chen du rten rnams mjal /
gangs can chos 'phel du phebs /
tshogs chos dang rab byung bsnyen rdzogs brgya phrag bsgrubs /
der lha mo shin tu gnyan pa gcig yod par mchod bstod 'phrin las bcol /
khro phur phebs /
byams chen la mjal /
byams pa la phyogs bcu'i sangs rgyas kyis bskor ba zhal gzigs /
seng ge rtse dang /
rin chen rtse la sogs par phebs /
mchod cing bsnyen bkur /
'brong rtse dang /
de'i rgyal byed tshal du phebs /
der 'brug pa sprul sku ngag dbang nor bu dang phan tshun phyag rtse sprod bcas te mjal /
khong gi phyag bzo rgya mtsho'i wu ba las grub pa'i gnas bcu de yang phyag tu phul /
de nas bzung dge 'brug gnyis lugs legs kyi khul du byed par gda' /
de nas dpal 'khor chos sder phebs /
rta ba'i chibs bsu nyis brgya skor dang /
dge 'dun stong du nye bas ser sbreng dang bcas pas phebs /
dge lugs grwa tshang bdun gyis nyin re bzhin 'bul ba sogs bzang 'gran mdzad /
sa zhal gyi grwa tshang rnams kyis kyang bsnyen bkur /
rdo bcal du skya ser gyi tshogs la glegs bam dang /
'du khang du snar thang brgya rtsa gnang /
gzims khang dus dge ris med thams cad la gur zhal gyi rjes gnang /
rab byung bsnyen rdzogs gnang /
rgyal mkhar rtser spyan drangs /
de bzhin gshegs pa'i sku gdung cha brgyad du bgos pa'i rgyal po ma skyes dgra'i rten skal gyi 'phel gdung mjal zhing smon lam gnang bas /
ring bsrel bcwo lngar dbab tu phyag tu byung /
bdag chen rgyal rtse ba yab sras kun gyis dad pa thob /
rgya sngags 'chang 'jam dpal gsang pa'i gdung rgyud gnas rnying chos rje lha mgon lcam dral gyis 'cham sku sogs bsu ba'i bkod pa dang bcas te gdan drangs /
gser 'bum dang khyad @# / /
'phags bcu gsum sogs gnas gzigs zhib par gnang /
zhal ngo grwa bu slob rnams la 'dod chos gsungs /
zhabs tog sogs rgya cher mdzad /
khyad par zhabs drung chos kyi rgyal mtshan gyis sangs rgyas kyi 'phel gdung ya mtshan pa gcig phul /
stong sher 'brog pa rnams kyis gdan drangs yig drug dang bsnyen gnas sogs la bkod /
slar yang gnas rnying du phebs /
dpon slob thams cad la chos dang zang zing gi dga' ston gnang /
rab byung bsnyen rdzogs brgya skor bsgrubs /
bka' rgyud kyi gdan sa 'brug ra lung du gdung rgyud ngag dbang bstan pa'i rgyal mtshan gyis gdan drangs te gus 'dud lhur mdzad /
rje gtsang brgya ras kyi sku tshigs las byung ba'i khyad 'phags bcu gsum sogs rten rnams gzigs /
sna dkar rtser phebs bsnyen bkur yang dag pas mchod /
dpal sde gzhis kar phebs /
de'i thang la karma pa yab sras bzhugs 'dug pa dang mjal 'dzom gyi bca' gzhi shar /
khong dpon slob la rgya nag gi gon ting gi the'u tsam las mi 'dug kyang sne'u gdong gong mar yang mjal 'dzom la ma dan par har gyis pa'i lo rgyus 'dug pas phyag gdan la rtseg rtsis gda' rung /
thams cad mkhyen pas 'brom chos rgyal gyi rnam thar bzhin khe dang rgyal kha gzhan la bskur ba kho na mdzad /
rje bsod nams rgya mtsho 'di thugs dag snang che bas /
bla ma su la'ang mtho dman mi rtsod pas kho rang tsho'i thugs dang bstun pa'i phyag 'bul dang phyag dbang zhus 'dug /
de ni mu stegs ba gcig gis ston pa sangs rgyas la gral mgor kho bsdad dgos zhes lan gsum gral brjes kyang kho rang gral gzhug tu song bas rdul byung zhing /
da dung brje dgos zhus dus /
sangs rgyas kyis mkhas pa gar bsdad kyang gral mgo yin gsungs pa der gda' /
phyis su khams su 'khyams shing slar bod du 'ongs dus su gong gi sprang po dang dbyug pa gar bzhag yin gsungs pa ltar 'os kyang /
dgrar 'dzin dang brnyas pa med par bkur gzos gdan yig gsum par bzhag pa gnang /
de dus phyag mdzod dpal ldan rgya mtsho dang /
sku mdun chos bzang 'phrin las gnyis kyis bskor g.yang byas pas /
sgar ba'i phyag mdzod kyis bkur gzos 'di las che ba byed myong ri zhes mna' bskyal zer /
dpal ldan lha mo dmag zor ma sogs kyi cho 'phrul gyis /
sgar du ser ba chen po babs te khong dpon slob thugs rtog zos zhes gleng /
gang ltar 'gro mgon chos rgyal 'phags pa lta bu rdo rje 'chang gi las ka dang bod chol kha gsum gyi bdag po yin kyang /
stag lung yab sras /
mchims chen po dang phyag rtse sprod mdzad pa dang /
thams cad mkhyen pas phyag mdzad pa gnyis dam pa'i rnam thar bla med yin te /
byang sems nor bzang gsar bu yin kyang rgyal sras chen po dra byi la sprin gyis lus thams cad sa la phab pas phyag mdzad pa lta bu yin pa'i phyir te /
spyod 'jug las /
byang chub sems skyes gyur na skad cig gis / /
'khor ba'i btson rar bsdams pa'i nyam thag rnams / /
bde gshegs rnams kyi sras zhes brjod bya zhing / /
'jig rten lha mir bcas pas phyag byar 'gyur / /
zhes dang /
bslab btus las /
pha rol phyag 'tshal pa'i tshe des 'di @# / /
gsar bu yin kyang byang chub kyi sems kyis ston pas phyag bya ba'i 'os yin no snyam du bsam la yid kyis phyag byas te /
dper na dra byi la sprin byang chub sems dpa' chen po yin yang gsar bu 'phags pa nor bzang la lus thams cad btung nas phyag byas pa lta bu dang zhes gsungs pa'i phyir /
de lta na'ang byang sems gzhan gyis mi mkhyen pa sogs kyi skyon yang brjod mi rung ste /
zla ba sgron me'i mdo las /
rkang ba la yang mgos phyag 'tshal / /
byang chub snying po rnam bltas nas / /
de dag 'khrul ba mi blta'o / /
zhes dang /
chos thams cad 'byung ba med pa'i mdo las /
nyin dang de bzhin mtshan mo lan gsum du / /
byang chub sems dpa' rnams la mgos phyag 'tshal / /
rtag tu 'dod sbyin spyad pa spyod pa na| |de dag 'khrul ba ci yang mi 'tshal lo / /
zhes lung snga mas gang zag spyi dang /
phyi mas byang sems kyi spyod tshul bshad pa ltar yin pas kun gyis gzab 'tshal /
des na bod rgan hrul bo lab lob dang smyo spyod kyi zla bo sus byed /
chos dang mthun na mtha' brtsan phugs dge ba yin no / /
de nas rgyal khab chen po gong ri dkar por lha gzigs mi'i dbang po ngag dbang grags pas bsnyen bkur /
tshe dbang dang tshe khrid sogs bzhed bstun gyi chos phul /
gong ma 'di spyir sa dge la dgyes /
khyad par thams cad mkhyen par thugs dad che bas /
thugs dam gsung chog gi brgyud mchod kyi rgyal ba bsod nams rgya mtsho'i mtshan byung dus zhabs pus btsugs nas nang mchod 'thor bar mdzad skad /
dpal ldan lha mo dmag zor ma'i lo gsar gtor chen gyi phyag len 'dzug par bkas bskul zhing /
lha mo'i sku 'dra zhig gnang ba da lta gong dkar gyi gzims chung mgon khang na yod /
de nas 'bras spungs su phebs /
gsol ba bug sgo nas zhu ba sogs sku mtshams dam du mdzad /
chos skyong gi bsnyen pa du ma dang /
khyad par lha mo 'od chen 'bar ma'i bsnyen sgrub mdzad pas /
a tsa ras mi snying khyer 'ong ba dang /
mtshan mo sgo brdung ba dang /
bam bskyur ba lta bu'i sdig sgra dang /
dgra bgegs kyi mgo bo gzims chung gi khyams su dngos su bsgyur ba sogs cho 'phrul mtha' yas pa byung /
de nas dga' ldan du phebs /
mkhan rin po che'i gdung zhugs la phul bas /
dbu thod phebs par /
ring bsrel sngon po shin tu 'tsher ba dang gdung rus la rnam bcu dbang ldan byon pa grags shin tu che /
gdung thal du ring bsrel grangs med byung /
brag dkar du phebs /
sde ba khu dpon la tshe dbang sogs bstsal /
bde chen rtser zhag nyer lnga tsam du bzhugs /
sku rim la zhi drag gi sbyin sreg dang /
rtsam khal drug cu las zhal gyi mchod gtor sogs mdzad pas gtor ma la bdud rtsi 'bab pa sogs bkra legs gsung /
jo bo mngal te 'bras spungs su phebs /
lam rim gyi khrid dang /
sa skyong bkra shis rab brtan gyis bskul nas ku ru kul+le dang tshogs bdag gi mngon rtogs brtsams /
tshogs su glegs bam cha lag dang bcas pa dang /
gzims chung du dpon slob rnam pas thogs drangs par rjes gnang lung khrid mang ba gnang /
lcags rta'i lo gsar grub nas ser theg chen gling du phebs /
tshogs @# / /
chen du rje gong ma'i gsung 'bum gyi lung dang gzims chung du byes pa dpon slob kyis thogs drangs par dpe chos rin chen spungs pa gsungs /
de nas rgyal du phebs /
dga' tshal gyi de wi ko Te dang mgon khang bsil ba tshal gyi mkhar las de grub pa dang /
rin po che bong mkhar ba'i bkod pa ltar gur zhal gyi sku bzhengs /
pu tra'i bla ma tshogs ra du bskrun /
gtor ma rnams bod mkhar rang gis phyag bzo mdzad pa da lta yang mchis /
gzims khang shod du kun bzang rtse bas bkod ba mdzad nas /
gza' gdong dmar nag gi bris 'bur gyi sku brnyan dang rten mngos /
gzhan yang rdor legs /
be kar /
beg tse lcam dral gyi sku gzugs dang rten mkhar rnams bzhengs /
steng du rje nyid kyis zhal bkod gnang ste /
'jigs byed| mgon po phyag drug pa dang /
phyag bzhi pa /
gur zhal /
lha mo /
rnam sras /
las gshin /
beg tse /
ma ning /
legs ldan zhang blon /
dur khrod bdag po /
rnam sras mdung dmar can /
tsa ri zhing skyong sogs chos skyong spyi'i mgon khang dang /
de wi ko Tir dpal ldan lha mo'i sku brnyan sogs bzhengs te /
dam tshig pa la ye shes pa dngos su bstim /
mgon khang rgyal mthil las kyang 'di nyid gnyan par grags /
gnas 'dir srung ma ngang gis 'du bas /
thams cad mkhyen pa dge 'dun rgya mtsho'i dus 'dri gung gi dmag byung ba gtor zor tsam gyis thal bar song ba nas bzung /
zho kha pas lag 'jog byas pa sogs sngar phan zhing bcu'i dgra bo byung tshad lo ma 'gyang par rtags mngon sum du byung /
slad mar yang srog la 'theb med pa rnams kyis phyogs 'di la bag yod par mdzad na legs 'dug go /
rta mgrin gsang sgrub kyi las byang /
lha mo dus mtshan ma'i gtor chog /
zhal gdong brnyan can gyi bsgral las /
gza' gdong dmar nag gi 'phrin chog /
mgon dkar kyi sgrub thabs /
brtan bzhugs rgyal ba kun dngos ma thugs rtsom gnang /
shod du dpal mgon gyi sku brnyan bzhengs pa sku tshad ches te sgo la mthar pas /
bskang gso byas te /
sgom bcad par bzhag pas /
sang shog nang du rang byon gyis phebs zin 'dug pas /
thams cad ya mtshan par gyur /
sngar spyan g.yas rab 'byams pa legs bshad rgyal mtshan gyis /
rta nag pa'i slob mar byas /
lo bcu gnyis kyi ring sa 'og tu gshin rje bsgrubs /
'chi bdag zhal dbye bar grags pa de 'di skabs phul /
de nas nyang long rnams kyis gdan drangs te /
mnga' dwags kyi grwa tshang gnyis phyag phyir khrid nas /
dge 'dun sgang /
ri kha /
sang sing /
bkra shis chos lung /
pa lu gnam tshal rnams su rim gyis phebs te /
khrom la glegs bam rin po che /
snying po don gsum /
bla ma'i rnal 'byor gsungs /
rab byung bsnyen rdzogs brgya phrag brgal ba mdzad /
lcags lug gi lo gsar sogs rgyas par mdzad /
dpal ldan lha mo'i bskang gso dang /
'o de gung rgyal dngos su 'ongs te 'phrin las bsgrub par khas blangs /
bstong ba zhig mdzad /
'bras spungs su phebs /
tshogs chen la bka' gdams thor bu gsungs /
gong dkar gyis spyan drangs /
chu sprel lo gsar gyi dus rim chen mo'i rtsa 'cham drug 'cham sogs kyi gzigs 'bul dang dga' ston phun sum tshogs @# / /
pa zhus /
de nas smon lam la phebs /
brag dkar du zhal gyi bsnyen pa gnang ba'i rtags mtshan ma gur du bzhes pa'i de na sku gong mas ma gsungs 'dug kyang gzhung 'grel tsam byas na /
rje phul byung ma ti'i gces phrug dang| |dbyings nam mkha'i rnal 'byor lhur len pas / /
gnyid 'khrul la bden snyam mi sems te / /
ngo mtshar gyi rmi nyams de 'dra shar / /
lo aM gir yi nag zla la / /
dkar phyogs kyi rgyal ba dang po'i tshes / /
grong lta na sdug mtshungs brag dkar gyi / /
dpal rin chen brtsegs pa'i gzhal yas su / /
mgon tsa tur mu kha'i bsnyen pa'i tshe / /
zhes pa'i phul byung jo bo rje dang ma ti rje rin po cha yin gzhan sla /
mu men gyi ljon pa rus sbal dbyibs / /
kha sbyor bde chen gyi ngos mchod de / /
ye gdong ma'i mgon la zhal mjal zhus / /
zhes pa'i don rkang pa dang pos lha sku mdog sngon po can la rus sbal khams dkar po babs pa bstan /
rkang pa phyi ma gnyis kyis yab yum zhal sbyor gyi bde bas mchod de nges don gyi gdong ma'i mgon po dga' bzhi'i dang po'i rang zhal bde stong mthong ba'i don dang /
slar byu ru'i sdong po ti la kas / /
bde chen gyi nA da spyan drangs te / /
sprul pa'i zhing bcu'i 'khyogs 'gro bcom / /
khyad par dga' ba'i rang zhal mthong / /
zhes pa de ltar bde stong sbyar /
slar yang byu ru'i sdong po de gtum mo ti la ka phag mo'i ngo bo bde chen gyi thig le nA da gzhom med kyi rol mo 'am sgra spyan drangs te /
lte bar sprul 'khor du zhing bcu lus kyi gnas dang /
nye ba'i gnas sogs bcu'i nges don gyi 'khyogs 'gro sbrul lta bu'i dgra bo dug gsum bcom zhing dga' bzhi'i khyad dga'i rang zhal bde stong mthong /
zhes pa'o / /
slar mar gad sa le sbram mdzes dag /
mgon rin 'byung don grub gnyis spangs mar / /
lhan skyes bde stong gi 'khor lo sdom / /
brjod bral gyi zhal bzang de 'dra mthong / /
zhes pa'i don slar yang nges don gyi mgon po lte ba'i rlung rin 'byung gi ngo bo dang /
gsang gnas kyi thur sel don grub kyi ngo bo gnyis las 'das nas nor bu'i gnyis spangs ma ste /
dbu ma'i dbus su bde stong dbyer med du sdom pa /
rang bzhin brgyad cu sogs rtog brjod bral ba'i tho rangs kyi nam mkha' lta bu'i 'od gsal lhan skyes kyi rang zhal bde stong de 'dra mthong /
zhes pa'o / /
de nas rjes 'jug la gdams pa ni /
nga bzhad pa'i rdo rjer yid rton pa'i / /
rjes 'jug gi skal ldan khyed rnams kyang / /
rje rgyal ba gnyis pa'i thugs bcud kyi / /
drang nges kyi mgon la zhal mjal mdzod / /
ces pas /
rje rang gis rang nyid la yid gtod pa'i rjes 'jug la bla med kyi skal ba dang ldan pa dbang tshad ldan thob pa khyed rnams kyis /
rgya gar grub chen rnams kyi man ngag 'di rje rgyal ba gnyis par lung bstan pa'i thugs bcud bla med yin pas /
drang don lta sngags kyi mgon po tsam du ma zad /
nges don gyi mgon po 'od gsal lhan skyes kyi rang zhal bde stong sbyor ba mthong bar mdzod ces gdams pa ste /
sngags bla med kyi tshe gcig lus gcig la sangs rgya ba'i lam mthar thug 'di yin te /
grub pa sde bdun dang /
snying po do ha'i dgongs pa thugs la 'khrungs tshul mgur du bzhes pa'o / /
slar lugs ldog dga' bzhi'i ngang tshul ni /
yang de nas @# / /
dga' ba gnyis pa'i tshe / /
khong nA ga ra ba'i grong khyer bas / /
dpal rang byung he ru ka mchod tshe / /
mtshan ldan lha yi mdzes ma zung / /
yum sher phyin dang dbyangs can grogs mo dang / /
g.yung mo dang tsa muN+Di sogs kyi / /
don dang tshul gsal bar bstan nas song /
zhes pas /
lugs ldog dga' ba spyi gtsug dang /
sor mo nA ga ra tshun chad gang ba'i tshe rang byung 'od gsal gyi he ru ka mchod pa'i tshe na /
mtshan ldan lha yi mdzes ma drang nges kyi yum gnyis la rol ba'i tshe /
yum sher phyin ma dang /
dbyangs can ma dang /
g.yung mo tsa muN+Di sogs kyi don dang ngang tshul rol tshul sogs gsal bar bstan nas song bar gyur ces pa'o / /
rjes thob gang snang stong pa dang / /
stong pa lha skur 'char tshul ni / /
ming tsam gyi btags yod chos rnams ni / /
ma brtags pa'i snang ba bkra lags kyang / /
nga bzhad pa'i rdo rjes bltas tsa na / /
khong rdzun mtshang rig pas chig rgod shor / /
zhes gsungs pa sla /
smon lam ni /
tshul 'di lta'i ya mtshan ltad mo che / /
lha bla ma'i drin las bdag gis mthong / /
ma 'gro drug nyam thag 'di rnams kyang / /
ya mtshan gyi ltad mo 'di mthong shog /
gsungs pa 'di dag ni tshogs bshad phal cher rdzogs rim dang nges don gtso che zhing /
ljags rtsom rdzogs rim brgya dkar sbyar chog /
sku tshe 'di la bskyed rdzogs kyi rtogs pa de ltar 'khrungs pa'i rje thams cad mkhyen pa 'dis nyin zhag gcig la thugs ngam spros bcas spros med kyi rim pa gnang ba ni /
thog mar khrus dang nye reg /
gnas srung ba /
skyabs 'gro /
phyag mchod /
lam rim gyi khrid /
sgra mi snyan pa dang /
mgon po che chung gi tshe sgrub /
lha bzhi dril sgrub kyi dbang /
snying zhugs 'pho ba dang bcas pa /
dzam nag /
'jam dbyangs /
bla ma'i rnal 'byor /
sems bskyed /
bsam gtan nyal chog /
bde mcho lus dkyil /
rtsa sngags brgya rtsa /
snying po nye snying sum brgya /
mi 'khrugs pa /
de'i gzungs sngags brgya rtsa /
bka' gdams lha bzhi'i sgom bzlas /
sngags brgya rtsa /
bstod tshogs dang smon lam skor 'ga' zhig /
tshe dpag med kyi bskyed rdzogs /
tshe khrid /
sgrol dkar /
'jam dbyangs /
dbyangs can dkar dmar /
mkha' spyod ma rnams kyi bzlas bsnyen /
bde mchog gdan bzhi'i bsnyen pa sum brgya /
sngags ring nyer gcig /
rdo rje shugs sngags nyer gcig /
zil gnon sku gsung thugs sngags brgya rtsa /
ayai ring nyer gcig /
'jam sdud bzang gsum ljags klog /
rta mgrin dmar nag /
gu du zhi drag gi sgom bzlas /
ma cig gi gcod dmigs /
blo sbyor lta khrid /
spyan ras gzigs dang phyag rdor gyi sgom bzlas /
'jigs byed kyi sngags brgya rtsa /
zhi khro sbrags sgrub /
e sa b+h+yo zlog /
dus gsang 'jigs gsum /
bde dgyes /
tshe phur drag gsum /
yang gsang /
phyag bzhi drug /
mgon dkar /
chos rgyal /
dmag zor ma /
gur zhal /
las mkhan dang bcas pa /
rnam sras dmar ser /
dud sol /
dus mtshan /
bed /
ma ning /
bzhi sbrags /
dkar po brgyad cu /
sgrol ma bcu gnyis /
du khri /
stag zhon /
be dkar /
gza' /
rdor legs /
zhing skyong /
snyon kha /
gza' @# / /
gdong dmar nag /
rA hul /
zhal bram gzugs /
dmar po skor gsum /
dzam lha rigs gsum /
gzhi bdag dang bcas pa'i gtor bsngo /
thun bzhir skyabs sems /
rkang brgyad kyi bstod pa /
rtsa ba'i lha'i gtor bsngo /
ltung ba bsngo ba grangs /
stobs bzhi /
spyi bshags /
phyir bcos /
khyung khra nag /
'od zer can /
sme brtsegs yab yum /
lo ma can /
seng gdong /
mai tri lugs kyi tshe gzungs /
rnam rgyal 'joms /
de bzhin gshegs pa'i yig brgya gang 'gro /
cha gsum /
za byed mkha' 'gro'i sbyin sreg /
nA ro ni gu'i khrid /
brag rdzong dang mgon po gnyis kyi gsang khrid /
phyag drug pa'i khrid /
mkha' spyod ma'i khrid /
gzhan yang gshin rje'i gtor ma /
chu gtor /
du rings /
zhal bzhi pa rigs bzhi'i gtor bsngo| gru'i bum srung /
tshe dpag med mtshan brgya rtsa lha dgu'i gzungs /
dzo ki'i gdams pa 'ga' zhig /
phyag 'tshal nyer gcig /
bdud tshar gcod pa'i sngags rnams yin zhes gsung dngos las bstsal pa dag bsdus te bris pa'o / /
sde pa 'ol kha bas ched gnyer gyis gdan drangs te 'ol kha rtser phebs /
sa skyong a mo g+ha rnam rgyal rdo rje bsnyen par rdzogs pa'i mkhan po gnang /
mtshan don yod rgya mtshor gsol /
sde pa phun tshogs rab brtan gyis thel gyi mchod gzhis bsdams pa la| spyan snga grags 'byung bas drag las mdzad pas /
nub gcig sku phyogs su yang dgon chos rje har langs byas par ci byung dris pas /
mi nag gri thod can che ba gcig gis tshom chen steng du bsgul bskyod byas pas thog thams cad zhig 'gro ba lta bu byung zhus pas /
nga la'ang de mtshungs shig byung /
sde ba la legs po yong mdog ma kha bas re zhig rgyal la 'gro gsung /
de'i bar la sde pa phun tshogs rbab la shor te grongs /
dgongs rdzogs kyi gral dbur spyan drangs te phebs /
thel gyi mthu zlog cig zhus par /
zhal gyi gtor zor gnang bas /
der rdo gru gsum du gas /
spyan snga yang mi ring bar gshegs /
chu byi'i lo gsar dga' ston gnang /
tshal du bkra shis rab brtan gyis bsnyen bkur /
'bras spungs su phebs /
gdul bya so sor 'dod chos dang /
rab byung bsnyen rdzogs sogs mang du gnang /
shing khyi'i lo gsar dang smon lam sogs grub rjes 'bras spungs su chos 'khor mang du bskor /
de yang sheng mdo las /
bstan pa byang phyogs nas byang phyogs su rgyas pa'i lung bstan dang /
glegs bam rin po che las /
sprul pa gcig gis mgon med mang po 'dren du 'gro bar gsungs pa'i dus la babs shing /
paN chen dge 'dun grub kyis dga' ldan du ston pa la gnas brtan bcu drug gis bskor ba mnal lam du gzigs dus /
gtsang gi rgyags lhag khams su 'khyer bar shog /
ces pa da lta'i sprul pa'i sku khams nas 'khrungs pa 'di'i lung bstan yin 'dug kyang /
sku gong mas 'di la'ang sbyar yang de mtshungs glegs bam gyi lung bstan gzhan drangs pa la'ang the tshom can snang /
'gro mgon 'phags pa la /
se chen rgyal pos thog mar bod khri skor bcu gsum /
bar ba la bod chol kha gsum /
tha ma la rgya'i mi yur chen po bcad pa dang /
@# / /
sangs rgyas kyi 'phel gdung gis thog drangs ba'i zang zing gi 'bul chen gsum byas pa'i tha ma la /
gos yug nag po bdun /
de rjes dkar po gcig phul bas /
zhal nas /
nged rang gnyis skye ba bdun gyi ring mi 'phrad /
de nas khyod gser gyi ming can dang /
nged chu las byas pa'i ming can gyi tshe mjal nas /
'gro don byed gsungs pa ltar /
de yang sngon lcags lug gi nang du al than rgyal po la a seng bla mas rje 'di'i sku gsung thugs kyi rnam thar zhib par gsungs pas dad pa bzlog tu med pa skyes nas /
rgyal po des byang phyogs su spyan drangs par phebs mi phebs kyi bka' gros grwa rigs sbyin bdag rnams la mdzad dus /
lha gzigs mi'i dbang po ngag dbang grags pas /
mtha' 'khob kyi rgyal po de'i re ba bskang na 'gab tshul snyan 'bul zhus pa ltar thugs thag bcad /
dpal ldan 'bras spungs su phebs /
mchod yon mtsho khar dngos mjal gnang ba'i gang ci'i zhib cha dang /
re zhig bla mchod du 'dul ba dpon slob brtson 'grus bzang po rdzong sta mdzad /
bum chu gnang ba rgyal pos thog drangs pa'i mi khri phrag gis btungs kyang zad mi shes pa'i rdzu 'phrul bstan /
al than chos kyi rgyal po'i sku tshe bsring thabs su sku phyogs grwa tshang la gtsug tor rnam rgyal btsugs /
de nas rnam rgyal grwa tshang du grags /
shing phag gi lo gsar dang smon lam rnams grub nas 'bras spungs su bzhugs skabs /
sde pa rin spungs pas dmag khrir nye ba btegs /
stod lung du babs nas /
rim gyis skyid shod du 'ongs nas bcom rtsis la /
rje nyid kyi phyag g.yog mthu stobs dbang phyug sku zhang kun bzang rtse bas las sbyor mdzad pas /
sgar du thog 'khyug pa sogs byung bas /
skrag nas dmag log /
de nas dgung lo so gsum pa shing phag der /
sde pa rgya ri bas spyan drangs te /
chad kar dang /
ri sgo sogs su phebs nas phyogs der 'khod thams cad la thar ba'i sa bor bskrun /
yar klungs su karma ba dbang phyug rdo rje dang /
zhwa dmar ba dang mjal /
dbus gtsang bde 'jag gi khrims bsdams /
zhwa nag gi mjal kha dgos tshul zhus par brgya 'bul dgos gsungs nas gser zho brgya phul /
de nas zhwa nag phyag tu phul bas /
bar snang la rje 'dis bzhag pas zhwa dmar nag gis kyang mi phyed pa'i dad pa 'khrungs /
so bzhi pa me byi'i lo gsar dang smon lam grub nas rgyal du phebs /
chos mang du gsungs /
mgon khang rnams su 'phrin las bcol ba gnang /
lca dar /
grum mda' sogs dwags kong gi skye bo dang /
sne'u gdong /
'phyong rgyas sogs kyi skya ser la lugs gnyis kyi snyan sgron dang gdams pa bstsal nas 'bras spungs su phebs /
dgung lo so lnga pa me mo glang gi lo gsar dang chos skyong mchod pa rgyas par mdzad /
ra sa 'phrul snang du cho 'phrul gyi mchod pa rgya cher spel /
de nas 'bras spungs su phebs /
ri sgo sogs su phebs nas slar 'bras spungs su phebs thog /
al than rgyal pos kho rang mtsho khar 'byor rtsis sogs dang gdan 'dren bskyar ma sleb /
lha ldan du smon lam snga bsnur gnang nas 'gyed btang /
slar 'bras spungs su phebs /
gzhi byes kyi bslab ston dang grab yul @# / /
sogs mdzad nas /
hor zla bcu gcig pa'i nyer drug la 'bras spungs nas chibs kha bsgyur /
dpal 'byor lhun por zhag bzhugs dang sgar bsgrigs /
sku zhang gis dz+hai k+ShiM las grub pa'i dbang phur /
tshe chu dang lhan du gter nas bton pa dang /
lcags kyi bsnyen phur nus ldan gnyis phul bas bdud sde las rgyal ba'i rten 'brel 'grig /
gdan sa chen po dga' ldan du phebs /
dngul gdung rin po che mjal zhing smon lam gnang /
de nas phebs skyel du byon pa'i dga' ldan khri rin po che gdan zur /
se 'bras kyi slob dpon rnams /
bod mkhar ba /
paN chen rig seng /
dben sa pa sangs rgyas ye shes /
slob dpon bkra shis rin chen /
rgyal nas sgar ba slob dpon nam mkha' byams pa sogs mdong na /
e dwags /
yar klung phyogs kyi mkhan slob mang po /
rtse gong kar gyi sku tshab /
sde phran mang po'i ngo tshab /
sde pa bkra shis rab brtan sogs r+wa sgreng bar du phebs /
phal cher de nas log rtsis kyi gnang sbyin mdzad /
hor stod smad kyis bsu mchod byas /
nyin gcig bdud kyi bar du gcod pa'i rnam pas 'brong g.yag 'jigs su rung ba zhig sgar gyi dbus su brgyug pa /
gzigs snang la zhal bram gzugs ral gri thogs pa gcig gis de bsgral ba byung /
sa stag lo gsar rgyas par gnang ste phebs pa na /
lha 'dre'i cho 'phrul gyis 'bri chu brgal dka' bar khro bo'i lta stangs mdzad pas mi phyugs mtha' dag bde bar bgrod chog pa byung /
dgun dpyid grang sgang yin kyang dbyar ston gyi mtshams ltar grang dro snyoms pas grub pa'i mtshan ma bstan /
ring zhig song bar brag ri chen po dung gi dbyibs 'dra ba'i logs shig nas dung dkar g.yas 'khyil shin tu che ba snyim pa kha sbyar tsam zhig gter nas bzhes /
de snyan grags kyis nor 'dzin khyab pa'i rten 'brel du snang| jo bo sgyogs chen gdong ra de'i srung mar 'dug /
lus dngos su bstan nas /
mthun rdzas zhu zer ba bzhin gnang ste dam la btags /
nya mtsho stod du phebs pas dgon gyis gtso byas skya ser gyi khrom chen po tshogs te /
gser srang stong phrag gsum tsam gyis gtsos zang zing gi 'bul ba rgya cher phul /
bla ma'i rnal 'byor /
ma Ni'i lung /
rab byung bsnyen rdzogs stong du nye ba gnang /
rma chu'i 'gram du phebs pa na /
skye bo rnams chu 'di ha cang che bas re zhig sgrol mi nus so zer bar /
nam langs tsan pus nub tsam las mi 'dug pas ya mtshan sngar med pa skyes /
thang chen po gcig tu /
ju thig gi thi gu ga shar byas pa'i rta pa bzhis bag tsha ba med par /
nged tsho'i dpon po mjal bar yong tshul sogs zhus pas /
bka' bzhes gnang /
phyag mdzod sogs der 'khod rnams ma rangs ba byas /
tsha khang gcig song bar /
rta ba nyis brgyas bskor ba'i dbus na gtso bo bon zhwa gyon pa gcig gis rta las babs te phyag 'tshal nas de ring nged kyis bsnyen bkur zhu zer /
chu tshod gnyis tsam theg pa'i sar bza' btung gi bye brag mang po sta gon byas bsnyen bkur /
sgam gnyis sgo lcags lde mig dang bcas pa'i steng du dar dkar pos bkab pa gcig phul /
spyan ras gzigs kyi rjes gnang zhus /
de rma chen spom ra dngos @# / /
su bsu ba la 'ong bar 'dug kyang /
la las ci yin snyam /
phal cher the tshom med cing /
la las brnyas pa than thun byas /
sog po tshan can gyis 'bul ba phul /
sang nub bzhugs sgar du ser drag chen po babs par gzims gur cung zad kyang ma spang la /
gzhan rnams spang ba dang khyad par phyag mdzod kyi skor spang che ba byung nas ci yin zhus par /
kha sang spom ra dngos kyis byung dus brnyas chos byas pa'i gdab lan yin par 'dug gsungs /
cung zad song par ljon pa'i rgyal po rta mgo can byung ste bsus gus pas btud /
de nas nyin gnyis song bar /
nub gcig sog po'i lha 'dre rta mgo can rnga mong mgo can byi la'i mgo can sogs mang po zhig beg tses khrid 'ongs pa dam la btags /
chos byed la bar chad mi byed pa'i pro por /
sang nyin yungs sha po /
thu med kyi ma zin pak+Shi sogs rgyal pos gdan 'dren gyi dang por 'byor /
gos dar rin po che sogs dpag med phul /
de nas a rig dkar po thang du thu med dang dpal shu sogs kyis rta stong dang phyugs khrir nye ba phul /
hang de zhes par phun tshogs rnam rgyal gling zhes pa'i dgon gsar bar rab gnas mdzad /
der dgon pa'i zhal bkod gnang skabs gdan 'dren gnyis par ur bstus rgyal rigs se chen hong ba'i ji dang /
thu med kyi rgyal rigs da yan no yon sogs rta pa stong phrag gsum tsam gyis /
gser dngul gos dar rta sga srab kyis brgyan pa sogs kyis phyag rten bskyar ma slebs /
de dag la chos bstsal /
de nas nyi ma gsum bzhi tsam song ba na /
rgya nag nas zin ku shri rtab brgya phrag dang bcas te bsu ba la 'ongs /
rgya lugs kyi rtsed sna sogs byas te /
hor zla lnga pa'i bco lnga'i nyin skya dar rgya gling las tshan go rim sogs yon tan rigs stobs kyi rim pas 'di rjes 'di 'gro sogs khungs btsun gyi sgrigs bca' bstar bas phebs pa'i g.yas g.yon rgyab mdun rnams su rgya bod kyi skya ser stong phrag mang pos sa gzhi g.yogs pa ltar phebs pa na /
tshe ring gnam gyi she mong las rtsod dus kyi 'khor los bsgyur ba /
gser gyi rgyal po nyid /
mtha' 'khob mun pa'i gling dkar por byed pa'i rten 'brel du /
gos dkar po gsol /
'khor khri phrag tsam dang btsun mo'ang 'khor mang po dang bcas te 'ongs nas /
mchod yon mjal ba'i dga' ston gyi thog mar /
dngul srang lnga brgya'i maN+Dal /
gser phor rin po che sogs tshad med phul /
thams cad kyis dge ba byed pa dang log par mi byed par bcas /
me tog gi char babs /
'ja' 'od kyi gur phub /
rgyal pos sngar khyed 'phags pa shing kun gyi gtsug lag khang bzhengs tshe /
nga se chen rgyal po dang /
khyed bla ma 'phags par gyur rab gnas mdzad /
nga de nas da bar gang du 'khyams zhes sngon gnas rjes dran gyi zhu ba phul /
mchod yon mjal ba'i sa der gtsug lag khang bzhengs pa'i sa btul /
dus gsum sangs rgyas dang /
rje bla ma dang /
rje nyid kyi sku 'dra sogs bzhugs pa'i lha khang re re dang bcas rgya nag gi lugs su bzhengs /
lcags ri rim pa gsum gyis bskor ba ming theg chen chos 'khor gling du btags /
de nas spyad kyi yo byad shin tu legs mang dang bcas /
tA la'i bla ma @# / /
badzra d+hA ra zhes khyab bdag rdo rje 'chang gi las ka phul /
rgyal po la'ang chos kyi rgyal po lha'i tshangs pa chen po zhes mtshan gsol ba'i tshangs pa de nyid kyis gser srang brgya las grub pa'i tham ka 'brug sder mo lngas mtshan pa /
kha ris la /
rdo rje 'chang tA la'i bla ma'i tham ka rgyal /
zhes hor yig gsar du yod pa dang /
gser las grub pa'i dbu rgyan /
bum pa sogs khyad 'phags rnam thar du gsal ba ltar dang /
rgyal rigs gsum sogs btsun pa brgya rab byung mdzad /
dbus su se 'bras dge gsum sogs la 'gyed mang ja sogs kyi 'grul pa stobs can btang /
dpon po so sos 'bul ba rnam sras kyi pho brang gi mdzod lta bu spos /
de nas rgyal po dang dpon so sor 'dod chos rgyas par gnang /
rab byung bsnyen rdzogs stong phrag brgal ba bsgrubs /
sgar chen mdo khams li thang phyogs su bteg /
gter ston sangs rgyas gling pa'i chos rgyud 'dzin pa'i ka thog pa rnams kyis tshod brtag kyi btsan rgod spun bdun rbad pas /
'bum nag thang du phebs thob / /
btsan rgod kyi cho 'phrul byung ba /
mgon po zhal gyi sgo nas phyir bzlog pas /
ka thog pa rnams dang de mjal bar mang po zhig 'ongs /
rim gyis phebs /
yi dam gyi lha du ma'i sgo nas sa gzhi byin gyis rlabs te /
lcags 'brug gi lo gsar rgyas bar gnang /
dgon pa 'debs pa'i 'u lag dang bzo bo mtha' dag 'jangs tham rgyal pos bsgrubs te /
hor zla lnga ba'i tshes bcu gnyis nas gtsug lag khang ka ba bco brgyad /
'du khang ka ba gya gnyis sogs dang /
gser zangs las grub pa'i thub chen khams gsum zil gnon rgyab mtho re bzhi pa bzhengs /
mgon khang sogs grub nas rab gnas rgyas par gnang /
rbad 'dre'i cho 'phrul cher byung bas /
kun bzang rtse dang /
bla ma rin chen seng ge gnyis kyis phyag g.yog mdzad de gshin rje'i sgrub pa gnang bas /
nyin gcig mchod dpon gyis gtor ma gso bar phyin pa na /
ral pa yod pa'i mi mgo khrag tsa re ba gsum them pa'i nang du 'dug pa mthong /
de skabs 'bri gung nas zhabs drung chos rgyal phun tshogs kyis zhwa lha khang du sngags pa rnams bsdus te /
drag po'i sbyin sreg ldugs sgang la spo po pon grong ba la steng grib phog ste rang gshad phab pa'i rtags chen po bstan /
ma 'gyeng bar nang 'khrug sogs byung /
dgon pa'i ming thub bstan byams chen phyogs thams cad las rtsam par rgyal ba'i sde zhes btags /
rab byung bsnyen rdzogs brgya phrag brgal ba bsgrubs /
li thang dgon pa'i thub chen sogs kyi rten bzhengs kyi mjug skyod bar /
sku skye rin po che bsod nams ye shes dbang po mdzad du bcug /
dmar khams su phebs /
sprul sku bsod nams ye shes dbang por yang /
de phyogs kyi nye skor nas nus can nus med mang pos /
bsam ngan kha ngan sna tshogs byas shing /
khyad par dgon sde de dang nye ba'i gnas na mi pha srun pa /
mi bsrun pa'i 'khor gyis bskor ba mang pos /
lha khang ma thebs na khyod min /
lha khang thebs na kho min zer zhing /
ltos bcas mang po thal bar byas pas /
gshin rje'i thod sgrub drag po gsod byed kyi 'khor lo rnams btsug /
chos skyong drag tu bskul nas @# / /
gtor ma brdab pa'i nub me dpung shin tu che ba gcig kun gyis mngon sum mthong bar /
dgra bo'i mgo thog nas gnyis su song nas /
gcig dgra'i khyim gyi dbus su babs /
gcig mdun gyi rir babs pas ri dur ba sogs byung snang /
de nas dgu gtor kha bsgyur bas /
zla ba gsum las ma 'gyang bar dgra bo tshan che ba rtsa skya la me shor ba ltar gnag pa rnams gcig kyang ma lus par gyur /
zhes rnam thar las bshad /
lcags sbrul gyi lo gsar grub nas /
chab mdo ba rnams gyis gdan drangs pa'i phebs lam du /
rgya mo bza'i phyag bzo'i rnam snang mjal bas /
de rnam snang dngos su gyur pa'i thugs ka nas gur mgon zhi ba'i chas can gsal bar gzigs /
rdzu 'phrul gyis zhabs bskor stong mdzad /
bon dgon zhig gi gzhogs su bzhugs sgar babs pa'i nub /
bon pos thog ser sbyar te btang bas /
sku chas su zhugs /
mgul phur gdengs te /
khro bo'i stang stabs kyis 'cham dang bcas te thog ser bon dgon rang gi steng du bsgyur bas /
skrag ste sang bshags pa 'bul bar 'ongs /
rje drung rin po che lha dbang chos kyi rgyal mtshan gyis thog drangs pa'i bla ma gnas chen sogs rta ba nyis brgya tsam gyis bsu ba dang /
dge 'dun stong phrag bzhir nye ba'i ser spreng dang bcas /
chab mdo byams pa gling du phebs /
'bul ba mang du phul /
sngar nas chab mdo'i khrir spyan 'dren mang du zhus shing /
mi ring bar dar gdugs 'dzin pa dang /
spos 'dzin pa'i dge slong brgya phrag gnyis kyis mdun bdar te /
smad sher bzang zhes grags pa'i byang sems chos rje'i khri thog tu dgung lo so dgu pa lcags sprul hor zla bzhi pa'i tshes brgyad la gsol ba btab nas spyan drangs /
dge 'dun stong phrag bzhir nye bas gtsos khrom khrir longs par thugs rje chen po'i sgom lung sogs chos kyi char babs /
'ja' tshon gyi gur dang me tog gi char babs pas thams cad phyir mi ldog pa'i dad pa skyes /
ja spob tshe stong phrag brgal ba /
rta khrab gos dar dngul sogs mang du phul /
phyi nyin rje drung dpon slob kyis spyan drangs /
nyin snga ma ltar gsol ba zhabs tog nas khal sum brgya'i gsol phog zhus /
de nyin yang tshogs par rgya chen ma dang /
bla ma'i rnal 'byor zab rgyas gnang /
me tog gi char 'ja' sogs byung /
zhag lnga drug song nas chos zhus pas /
khu byug mgul khri la phebs nas /
dge 'dun stong phrag gsum lhag dang khrom khrir brgal bar /
nyin rer sgrub thabs rgya mtsho'i rjes gnang bdun re dang /
glegs bam gyi shog gu bco lnga re gsungs /
bsnyen rdzogs sum brgya dang rab byung bzhi brgya sgrub pa'i mkhan po mdzad /
tshe dpag med kyi gos sku chen po zhig bzhengs nas chab mdor gnang /
gzims gur rten mjal mdzad dus khrus bum chung du gcig gi bum chus /
rje drung sogs gral shar ma brgyad cur 'khyor ba re thob pa'i grub rtags gnang /
gnas der bla ma dang lha tshogs dpag med zhal gzigs /
'bri gung zhabs drung spu lung pa'i drag las mang po byed gin yod pa'i zhu yig nges can byung nas /
dpal rdo rje 'jigs byed kyi drag po'i 'khrul 'khor zhag @# / /
bdun phrag gcig la sku mtshams gnang bas /
'dri gung pa la nang zhig byung /
lar ni zhabs drung spu lung bas bka' rgyud kyi phyag chen dang bde mchog bzhag nas rnying ma'i lcags sdig byas pa 'di btsug tshad la mi shis pa'i lab karma mi bskyod rdo rjes gsungs 'dug cing /
khyad par rje skyo ba'i gdung rgyud kyi rin chen thag pa de gtan med 'di'i steng nas byung song /
kar 'bri gnyis yang dkrug snang /
gshin rje'i 'khrul 'khor gyi phyag len 'dzug dgos gsungs nas bla ma lnga dge slong lnga bcu tsam la lung man ngag phyag khrid rnam dag gnang yang /
lto 'tshol ba dag gis sgrub pa lta ci /
tha na khrid rgyun tsam yang ma byung snang /
da lta 'chad nyan dang grub mtha' yang mi shes pa ni /
blun po brtag pa'i legs bshad las| skyon rnams 'bad pas 'dzin byed cing / /
yon tan rtsad nas mi chags pa / /
skye bo ngan pa chu tshags bzhin / /
ngan pa 'dzin cing bzang po 'chor / /
zhes pa'am /
phan dang mi phan mi dpyod cing / /
blo ngan thos pa mi sgrub par / /
lto 'grang 'ba' zhig don gnyer ba / /
zhes pa'i don thog tu babs pa ste /
de dus gsung bzhin byas na phyis kyi be ri don yod lta bus gnod par mi 'gyur mod kyang gang la'ang ma bsams snang /
thams cad mkhyen pas gtor ma 'phen dus su yang spyir sangs rgyas kyi bstan dgra khyad par du dgon gnas 'di la zhes gnyer gtad mdzad pa gnad yig gnyis su byung yang gser dang bod pa ma shes pa gcig byung /
'bras spungs lta bu mtshan nyid lhur len cing rje rin po ches 'jigs byed dang mgon chos la gtad pa de bor nas gzims khang gong gi de'i mdun du zhal sogs kho na byed pa yang snga ma'i mched zlar snang ste /
lar ni ston pa sangs rgyas kyi tshogs dung dang zhal 'bag brag gi gter la bzhag par rgyu mtshan 'dra e yod shes sam de gang zag gzhan dang 'dra'am ci bsam /
de nas ldan chos 'khor gling du spyan drangs /
snying po don gsum gyi khrid brtsams /
al than rgyal po 'jig rten pha rol tu gshegs pa mngon par mkhyen nas /
ri rab kyi rtser bde mchog gi dkyil 'khor du bcug /
lha ngo bstan cing dbang bskur te rjes su bzung /
gur mgon gyi chog brtsams pas zhal gzigs /
chu rta'i lo gsar grub rjes /
tshogs la lam rim /
'khrungs rabs so bzhi pa /
mi tra brgya rtsa sogs gnang /
chos skyong 'ga'i rten gtor btsugs pas las gshin zhal gzigs /
sku mtshams mdzad /
klu bdud sogs dam la btags /
la la bskrad /
bug sgo chung bar phebs 'ongs dang /
brag la zhabs rjes bzhag /
rgyal ba tsong kha pa sogs lha dang bla ma zhi khro grangs med pa'i zhal gzigs /
phyag rdor 'byung 'dul gyi sgrub pa mdzad /
stag lung chos rjer gdul bya ma byung ba la rje 'dis bsngags pas 'phrin las rgyas par byung /
der phebs thog al than rgyal po'i zhal chems bzhin spyan 'dren byung bas mtsho sngon rgyal mo'i khar phebs /
chu lug la sku 'bum du phebs /
der bshad grwa btsugs /
chos skyong rnams la bstan pa rgyas pa'i gnyer gtad mdzad /
bya khyung brag tu phebs /
rab byung bsnyen rdzogs dang chos mang du gsungs /
ri bo @# / /
tan tig tu phebs /
yun ring mtshams gnang /
bde mchog gi lha tshogs zhal gzigs /
lha lnga'i chos tshan 'ga' zhig thugs rtsom gnang /
yang tig gi gnas sgo phye ba'i brag ngos der sangs rgyas byang sems kyi sku sogs byung /
mdzo mo mkhar du rab byung bsnyen rdzogs mang du gnang /
shing sprel la rgya kong tses brkos pa'i byams pa 'bum gling du phebs /
rim gyis dpa' ris kyi sa'i char phebs /
da lta'i dgon pa dga' ldan dar rgyas gling lung bstan /
de nas mtsho khar phebs /
dpon po kho lo chis bsnyen bkur rgya chen zhus /
'dod chos gnang /
'ur bsdus kyi dpon po se chen hor tha'i ji'i sde thog tu phebs /
'dod chos gnang /
gser dngul sogs khri 'bul zhus /
shing bya'i lo gsar dang cho 'phrul gyi mchod pa rgyas par mdzad /
rab byung stong nye ba bsgrubs /
gtsug lag khang dang 'dus sde gsar du bskrun par me tog gtor /
de nas se chen tA'i ching gi sde thog tu phebs /
tha'i ji la tshe dpag med lha dgu'i dkyil 'khor du bcugs te dbang bskur /
gtsug lag khang dang 'dus sde bzhengs par rab gnas dang gshin rje gshed drag po'i sbyin sreg gis nag phyogs rnams tshar bcad /
dgon pa de la phun tshogs ngar rgyas gling du btags /
de nas sog po tsho chen bzhi bcu'i gur dkar po'i bdag po ju nang rgyal pos bsu ba dang bcas te gdan drangs /
rin po che'i phor ba /
gos yug brgya /
dngul srang stong sogs 'bul ba khri phrag phul /
rgyal po 'khor bcas la kyai rdor gyi dbang bskur /
gtsug lag khang dang 'dus sde bzhengs pa la rab gnas mdzad /
'di dag gi skabs phyag dbang dang phyag mdud sogs grangs mang bas phyag rdol ba byung yang 'gro don la dgongs nas mtshams mi 'jog pa phyag dkris nas gnang /
brgya bzhi'i cho ga dang /
gsol 'debs dngos grub 'byung gnas ma brtsams /
rgyal po rang gi bu la rgyal srid gtad de rab byung mdzad /
chos khur no yon gyis gdan drangs /
tha'i ji 'khor bcas la 'chi med rnga sgra'i dbang bskur /
hor zla bcu pa'i nyer lnga la rgyal ba tsong kha pa chen po mchod pa'i dus ston rgyas par gnang bas 'ja' 'od kyi gur dang me tog gi char bab /
mtshan mo gling me sbar ba'i 'od kyis nyin mo ltar gsal bas phyogs der rgyal ba gnyis pa'i bstan pa rgyas pa'i rten 'brel 'grig /
rje 'bangs thams cad dge ba'i lam la bkod /
me khyi'i lo gsar dang /
cho 'phrul mchod pa rgyas par mdzad /
de nas al than rgyal po'i sras du ring rgyal po sogs rgyal rgyud thams cad kyis sog yul du phebs dgos pa'i gsol ba btab nas /
chibs kha bsgyur te /
rma chu'i 'gram du phebs pa na chu ha cang che bas /
sgar dmangs phebs mi thub 'dra zhes gleng skabs /
de nub 'dod khams dbang mo la gnyer du gtad pas /
mtshan phyed nas thams cad g.yom gyis rlung nag chen po byung /
nam langs tsan g.yas g.yon kun chu sngo ting nge ba la /
dkyil du dar lam skya shar re chags 'dug par /
sgar ba rnams 'grims /
deng sang yang dus tshod der chags yod pa'i bsod nams der lam du mang @# / /
thogs /
rim gyis mkhar sngon po zhes bod 'brog sog po'i sde mtha' klas yod pa'i /
lha'i grong khyer sa la 'phos pa lta bu der /
ngo mtshar ba'i bsu ba dang bcas te phebs /
al than rgyal pos bzhengs pa'i dngul gyi shAkya mu ne'i sku gzugs la gzungs gzhug dang rab gnas rgyas par mdzad /
rgyal pos gser gyi maN+Dal /
dngul gyi rgya dam /
gos yug brgya /
rol mo mang po dang /
rta dre'u /
dar /
ras sogs 'bul ba khri phrag btegs /
lar ni lan re'i 'bul tshan bris na'ang bod kyi che che mo dag gi rnam thar yongs rdzogs gsum re tsam yong ste /
tem ja re la sbyin bdag pho mo gnyis dang kha btags kyi che chung mdog sogs dang /
nas bre re la'ang de mtshungs bris pas so / /
rje 'bangs kha shas la he badzra dang 'khor lo sdom pa'i dbang bskur /
bde mchog bong bu'i zhal can dngos su gzigs /
rgyal pos bskul te dril bu lha lnga'i dbang chog brtsams /
al than rgyal po'i gdung sbyangs pas nam mkha' 'ja' 'od kyis khebs shing /
me tog gi char babs /
hUM dang hrIHsogs yi ge dang /
ring bsrel mtha' yas pa byung /
phyi rten du dngul srang stong las grub pa'i mchod rten bzhengs pa la rab gnas mdzad /
cha dkar nas na mo ta'i hong tha'i ji mjal bar 'ongs te /
khri 'bul byas /
'dod chos gnang /
cung zad bsnyung tshul bstan pas /
sku 'khor rnams kyis re zhig mtshams gnang bar zhus kyang /
gzhan phan rgya che ba'i skabs mtshams mi dgos /
kho bo 'gro don la mi skyo zhes bka' phebs pa dpag par dka' ba'i rgyal sras kyi rnam thar yin te /
mdo sde las /
skyol dgra bo'i 'du shes dang /
zhes pa'i dgongs pa'ang yin no / /
me phag gi lo gsar dga' ston dang /
cho 'phrul mchod pa gnang /
thu med kyi g.yas ru'i phyogs su phebs /
gtsug lag khang la rab tu gnas pa mdzad /
du ring rgyal po gshegs pa'i dgongs rdzogs kyi mgon du phebs /
dge ba rdzogs byang du bsngos /
hal ha rdo rje rgyal po mjal bar 'ongs pa la /
'dod chos gnang /
bu la gan gyi pags pa'i gur sogs nor sna rngam can mang du phul /
de skabs sku tshe la skyon byung dogs /
bod mkhar pas gur zhal gyi gtor bzlog dang /
dga' ldan pho brang du sku mdun chos mdzad pas 'bum brgya btsug /
u ring khan gyi chos khur no yon gyis pho nya mngags pa ltar bla mchod btang ste brgyud pa'i sgo nas btul /
har chen gyi rgyal phran zhig rab tu byung bar 'ongs /
des dge 'dun gyi sde btsugs pa la phyag nas gtor /
mchod rten dkar po'i phyogs kyi rgyal po al than mched kyis spyan drangs /
lha khang bzhengs par rab gnas mdzad /
nyin gcig nags tshal tho re ba yod pa'i ri zhig la phebs pas /
dge slong na bza' hrul le ba bzhes pa gcig dang mnyam phyag mdzad /
gsung gleng mang du gnang ste /
de nags gseb la yud kyis bzhud song bas /
sku 'khor rnams kyis dri ba zhus par /
rgyal lha thog steng nas grub chen thar pa'i rgyal mtshan /
kho bo 'gro khar thug pa la byon par 'dug /
da nang gang nas phebs zhus pas /
gtor ma grol nas 'ongs gsungs byung /
khong yang yun bzhugs mdog ma kha gsung /
@# / /
cung zhig bsnyung pa'i tshul mdzad par /
mchog dman kun gyis gsol ba btab pa'i ngor sku mtshams gnang ba'i skabs /
rgyal ba tsong kha pas btang pa'i pho nya yin zer ba zhig 'ongs te /
yi ge phyag tu phul ba gzigs pas re zhig dga' ldan du shog zer pa 'dug gsungs te /
mgon po snying zhugs kyi 'pho ba'i thugs dam rgyun du mdzad /
snyun dwangs pa dang /
dbus gtsang gi gdan 'dren pa rnams kyis yar phebs dgos pa'i zhu 'bul dang /
har chin gyi rgyal pos pho nya mngags te /
mtha' 'khob kyis phal cher na 'khod pa'i gdul bya'i don mdzad zin pas /
nged kyi yul du phebs dgos pa'i zhu ba nan gyis phul bas /
kun mkhyen zas gtsang gi sras po gyad kyi yul rtsa can du gshegs pa ltar /
har chin gyi yul du bzhugs sgar btegs /
hor rgyal po'i dus kyi pho brang shing to zhes pa'i shul gyi sar phyag phebs /
rgyal blon 'ga' zhig la bcom ldan 'das kyai rdo rje'i dbang dang /
skye mang yan lag brgyad pa'i khrims la bkod /
rgyal po'i 'bul chen du dngul las grub pa'i khang pa ka gnyis ma tsam zhig tu bzhugs gdan bkod pas /
re zhig sngas pa tsam yin kyang /
'dod pa dang bstun pas chog gsungs te /
dngul gdung gi rten 'brel du dgongs /
gser dngul gos dar rta khrab sogs 'bul ba khrir brgal ba phul /
der dge 'dun gyi sde btsugs par rab gnas mdzad /
sa byi'i lo gsar dang /
smon lam rlabs po che gnang /
zla ba dang po'i mjug nas bsnyung ba'i tshul bstan /
rgya nag gong ma rgyal po'i pho brang du phebs dgos pa'i gdan 'dren gser yig pa btang /
kwan ting ta'i gu shrI'i mtshan dang /
las ka che ba 'di res byung /
rten 'brel du dgongs nas zhal bzhes mdzad /
nag pa zla ba nas snyung babs lci ba'i tshul bstan te gsung mgung tha ma zung bcas gnang ste /
kun tu rgyu rab bzang ltar sku dngos kyi gdul bya'i mtha' ma rdzogs te /
nag zla'i nyer drug gi tho rangs sprul sku rags pa'i za ma tog bzhag ste /
longs sku ye shes kyi sgyu ma'i sku logs su phye nas rje btsun 'jam dpal snying po'i zhabs drung du gshegs so / /
gdung zhugs la phul bas bde mchog spyan ras gzigs kyi sku mang po dang /
dbu thod ril por phebs /
ring bsrel gyi phung por gyur pa phyogs thams cad du ?? bas /
so so'i gdung rten grangs med pa bzhengs pa ni /
chos rgyal mya ngan med kyis mchod rten bye ba bzhengs pa'i mched zlar gyur to / /
cung zad mang yang ya mtshan pa kho na bris pa lags so /
! /
thams cad mkhyen pa la sngags pa zhal snga nas gtsang ston nam mkha' dpal bzang gis gsan pa yin te /
brgyud 'debs keta ka'i phreng mdzes las /
pad dkar 'dzin pa bsod nams rgya mtsho'i sde / /
bstan pa'i bdag po gsum la gsol ba 'debs / /
mkhas btsun grub pa'i dbang phyug nam mkha' bzang / /
'khon rigs 'jam mgon dpal 'byor lhun gyis grub / /
ces so / /
rje 'di gtsang du 'khrungs shing /
gzhung lugs la sbyangs pas mkhas shing btsun pa dang /
lam rim sogs la sbyangs pas thugs rgyud bzang ba dang /
rim gnyis dang bzlas @# / /
brjod la nus pa thon nas chos sde chen po dpal ldan 'bras spungs kyi sngags pa bla ma yun ring mdzad cing /
dbang rjes gnang gi 'khor lo bskor bas mkhas pa dang dam pa du mas chos gsan pa zhig ste /
'khon ston gyis sa phag la gsang ba de sogs kyi dbang dang rjes gnang mang po gsan dus dang /
phyis chu stag la rdo rje phag mo /
bde mchog dkar po /
dur khrod bdag po sogs kyi rjes gnang gsan dus gang yin 'khon gyi rnam thar dngos bstan la mthon 'dug /
gsan yig ni sku phyogs rin po che sku bgres tshul bstan nas /
'dar dang rnam gling sogs kyis bsgrigs pas yin nam /
gsung snga ma mang po dang rgyab 'gal yang re gnyis byung bas yid brtan thub pa dka'o /
! /
yang thams cad mkhyen pa de la mnga' ris lha btsun gyis gsan par bshad de /
ke ta ka'i phreng mdzes las /
lugs gcig la bsod nams rgya mtsho'i sho lo ka gcig po de'i rjes su /
mkhas grub lha btsun bsod nams dpal bzang po / /
bya btang rnal 'byor grub chen khyung po dang / /
'jam dpal dbyangs dngos dkon mchog chos 'phel te / /
zhes so / /
lha rin po che 'di ni /
rigs mang bkur rgyal po'i rigs rgyud /
ston pa zas gtsang sogs kyi dpon po dang gdung brgyud yin cing /
rtsis sogs tha snyad kyi gzhung smra ba la lha'i bla ma shang ku lta bu dang /
gsang sngags kyi gsan rgya che ba la in+d+ra bo d+hi lta bu dang /
mdo phyogs kun gsan pa kun dga' bo'i mched zla /
sngags byang sems so thar gyi sdom pa gsum gyi bcas rang gi ltung bas mgos pa mchog gzung gnyis lta bu dang /
thugs dul ba ma gtogs drag las sogs mdzad na /
brgya byin dang /
tshangs pa 'am /
drag po'ang tshar gcod pa mthu ldan wi rU ba lta bu dang /
rdzogs rim spros med kyi rtogs pa 'od gsal lhan skyes nam mkha' lta bu'i ting nge 'dzin thob pa grub chen tai lo ba lta bu /
bstan pa 'dzin skyong spel ba'i thugs khur bzhes pa la dpal gsang ba'i bdag po lta bu ste /
de'i don gyis dam pa kun gyis chos gsan pa'i bla ma yin no /
! /
de la grub chen khyung po ri khrod pas gsan te| khyung po 'di yang /
rgyal ri khrod du thugs dam lhur mdzad cing /
lha du ma la ljags bsnyen dang /
lam rim la gtso bor thugs 'byongs pa'i grub thob yin pas thams cad 'dud pa zhig yin snang /
! de la rje dkon mchog chos 'phel kyis gsan te /
rje mkhas pa chen po de ni /
bod ru bzhir grags pa'i g.yon ru'i char gtogs pa /
nub phyogs yangs pa'i sa chen po'i bdag po /
dpal phag mo gru ba'i mdun na 'don /
thon mi saM b+ho Ta'i gdung 'dzin /
nang so yar rgyab pa'i sa'i cha| gra rigs pa'i 'byung gnas byams gling gi dgon 'dabs su /
yab bkra shis rnam rgyal dang /
yum lha mo gnyis kyi sras su chu mo bya'i lo la 'khrungs so / /
lo lnga drug man chad du gung thang nas bla ma zhang gi gsung las myur du shog gsung pa'i snang ba dang /
gsang phu dbyar chos la 'gro gsung ba sogs sngon gnas rjes dran gyi gsung mang du byon /
dgung lo lnga lon pa me mo glang gi lor yar rgyab nas sa skya bdag chen zhes pa tshar chen dang mkhyen brtse sogs la dgrar lta ba /
@# / /
zhwa ser gyis bsam yas bar khang gi zhal ba 'phyi pa'i rdog phyis byed pa sogs la brten /
mi rnams kyis bdag smyon sa rul du sgrogs pa la /
rje nyid yum gyis khur te mjal bar phebs pas bu 'di la gtsang sbra gyis /
ma 'ongs pa na bstan par phan pa zhig 'ong bar 'dug ces gsung skad /
dus gsum mkhyen na tshar bas rang bstan spel pa mi shes pa 'gal /
mi mkhyen na lung bstan gsal po de 'gal lo / /
dgung lo brgyad lon pa lcags 'brug la bsod nams rgyal mchog gi drung du skyabs 'gro'i dge bsnyen mdzad /
dgung lo bcu gnyis pa shing sprel lor rgyal du gsang stabs kyis chos bros la phebs /
grum mnga' chos rje blo bzang chos 'phel gyi mdun du dge tshul gyi sdom pa bzhes /
mtshan dkon mchog chos 'phel du btags /
grum mda' mkhan po dang /
slob dpon nam mkha' rgya mtsho dang /
chos rje byams pa brtan pa gsum gyis bla ma rim pa ltar mdzad pa'i drung du lo grangs bcu'i bar rigs lam la sbyangs pas mkhas par gyur /
de skabs mnal lam du rje btsun byams pa'i sku che ba zhig gi phyag gnyis kyis dbu rgyan phud nas dbu la bskon pa rmis /
de ni byams pa'i rnam 'phrul rje rin po che dang /
lo chen gyi gsang phu'i khri la phebs pa'i rten 'brel du snang /
spyir rdzun pa'i dpe yin kyang dpyad shes na me long nang gi gzugs brnyan gyis 'char rgyu'i gzugs gtan la 'bebs nus pa ltar /
rmi lam rdzun kyang rang gi dge sdig legs nyes sogs ston tshul mdo rgyud na shin tu mang bar gsungs pa de'o / /
chos rje byams pa rgya mtsho la bla ma'i rnal 'byor dang /
sgom sde nam mkha' rgyal mtshan la rten 'brel bstod pa'i Tik+ka gsan /
rgyal dbyar chos zhig gi skabs /
zung 'jug brnyes pa'i grub pa'i dbang phyug na kha dka' bcu la ming dang don mthun pa'i thog mtha' bar dge zhus /
nyer gcig pa chu sprel gyi lor rtse thang du bka' bod kyi gsung bshad dang /
rab 'byams grwa skor mdzad pas mkhas par grags shing /
khyad par kang lugs kyi rab 'byams pa smra seng dang rtsod pa mdzad pas /
mgrin sngon can gyi mdas grong khyer sum brtsegs bcom pa ltar /
phas kyi khas blangs bye ma'i phung por mdzad pa'i grags snyan phyogs kyi bu mo'i mgrin par bkod /
rong chad dkar du zhabs drung khri chen thugs dgyes pa'i ngos mjal skabs /
legs so'i bya dga' chen po bstsal /
de nas dpal gsang ba 'dus pa'i rten dang brten pa'i dkyil 'khor 'gro ba yongs kyi thun mong du spyod pa'i snang ngor 'dus sde'i gzugs su shar ba rgyal me tog thang du /
mnga' dwags gnyis kyi rigs smra chos grags phyogs glang lta bu'i khrod du legs bshad kyi pi wang mkhas pa yongs kyi rna ba'i rgyan du spud pa'i dam bca' dang gsung bshad byas /
rgyal ri khrod du bla ma khyung po la bdud sde ma lus zhabs 'og tu mnan pa'i 'jam dpal khros pa'i rgyal po dpal rdo rje 'jigs byed kyi dbang bzhi gsan pas legs byas sgo brgya rang phye ba ltar gyur /
de'i tshe dwags po lha sdings nas chos rje nam mkha' rgya mtshos /
khyed kyis da dung de tsam gyis tshim par ma byed par skyid shod ngos kyi grwa sa kun @# / /
dang| khyad par rje dpal 'byor rgya mtsho'i zhabs drung du mdo sngags kyi sgro 'dogs zhib mar gcod dgos tshul sogs kyi gsung gis nan bskul ba la brten /
dgung lo nyer gnyis pa shing rta la skyid shod du phebs te /
thog mar gangs can gyi tshad ma smra ba'i rgyal mchog dpal ldan stag tshang ra bstod du /
mdo sngags gnyis la chu bo gang+gA tshun chad na 'gran zla dang bral ba'i stag lung brag pa blo gros rgya mtsho'i zhabs la btud de /
rgyas pa'i bstan bcos tshad ma rnam 'grel gyi tshig don mtha' dpyod kun la bslabs pas paN chen lha shAka gi rang lugs rtogs /
chos mtshams thams cad la rje stag lung brag pa'i drung du lam rim chen mo'i gzab bshad gsan /
ston gdan sa chen po dga' ldan rnam par rgyal ba'i gling du khri rin po che dpal 'byor rgya mtshor phar tshad sogs dang /
rgyud rgyal gsang ba 'dus pa'i bshad srol bod gzhan phal cher gyi spyod yul du ma gyur pa'i rje rgyal ba gnyis pa'i legs bshad kyi bdud rtsi'i 'go skal blangs /
dgung lo nyer bzhi pa me sprel gyi cho 'phrul smon lam chen mo'i dus /
mkhas grub chen po lung rtogs gnyis kyi gter chen ngur smrig 'dzin pa rnams kyi bla na mtho ba'i khri rin po che dpal 'byor rgya mtshos mkhan slob cig ? mdzad de dge 'dun grangs tshang gi dbus su bsnyen par rdzogs pa dge slong gi dngos po thob par mdzad /
rje de nyid las 'khor lo sdom pa lU i pa'i dbang bzhi gsan /
de nas gsang phur chos thog la phebs /
rigs lung dam bca' dmar bar mdzad /
lha sar gnyos kyi gdung las lha rin po che lha dbang rgya mtsho las bir+wa ba nas brgyud pa'i tshe sgrub gsan /
da nas 'dus pa'i gsang sngags smra ba'i 'dus sde stod rgyud kyi khri la chos rje chos gnyer grags pa bzhugs skabs phebs te /
lo gsum gyi ring rgyud 'grel la sbyangs pas phul du phyin par gyur /
dol chos rdzong gi mkhan po la lnga bsdus kyi phyag khrid zhus /
rje dpal 'byor rgya mtsho'i phyi rten dngul gdung gi ched du nyer brgyad pa lcags byi'i lo la bar khams phyogs su phebs te| nag rgyas sogs kyi yul grur zla ba bcu bzhi'i ring chos dang zang zing gi 'phrin las lhug pa byung /
rta tshag rje drung lha dbang chos kyi rgya mtsho la dmar po skor gsum gyi rjes gnang dang /
spag shod chos rje rin chen rgya mtsho la lam rim stod cha'i lung /
'phags pa lha bsod nams rnam par rgyal bar chos 'brel dang bcas /
mi ring bar mkho dgu thogs te skyid shod du phebs /
dngul gdung yang gegs med par grub /
khri rin po che sangs rgyas rin chen la gsang 'dus mi bskyod pa'i dbang dang| rje'i gsung 'bum thor bu /
gling smad chos rje don grub seng ge la /
dus 'khor dang /
kun rig gi dbang gsan /
de yang rje 'di thub bstan byi dor ltar don ma go ba'i bklag lung ma dag pa dang /
rgyud dang bstan bcos kyi zin so med pa'i rjes gnang skad pa rnams la lhur len mi mdzad par chos gang gsan /
mdo rgyud ltar rigs pa bzhis gtan la 'bebs pa kho na mdzad pa ni phyogs glang grags pa zung gi dgongs pa mthar thug par snang /
de dus rgyal khang rtse bas zhal chems su /
@# / /
mkhas dbang stag lung brag pa la /
khyod kyi rjes su rab stod kyi 'chad nyan byams gling rab 'byams pa 'di pas lugs gnyis gang thad nas pher ba yod pas bskos zhes gsungs pa dang /
sngar rtses thang grwa skor dus nas 'di r+wa ba stod du byung na de'i 'chad nyan 'ong ba 'dra snyam pa sogs kyis dgung lo sum cu pa chu pho stag gi lo'i brgyad pa'i tshes bcu dgu la dngos stobs rigs pa smra ba'i khrir byon /
de skabs bstan bcos tshad ma rnam 'grel gtso bor gyur pa'i grub mtha' gong 'og gi gzhung la bshad nyan cher 'phel bas dge bshes nam mkha' la rgyu skar gyi phreng ba 'khrigs pa lta bur gyur cing /
thub bstan bshad sgrub kyis 'dzin skyong spel bar nus pa'i mkhas pa'i grags snyan dang ldan pa /
gdan sa chen po dga' ldan gyi 'jigs med seng ge'i khri la 'dzeg cing mdo rgyud rgya mtsho'i pha rol tu phyin pa sras khang sku skye ngag dbang chos kyi rgyal mtshan dang /
rgyud stod sogs mdo sngags kyi bshad gla du ma'i slob dpon blo bzang bstan 'dzin /
r+wa bstod slob dpon byang gling rab 'byams pa blo gros rgyal mtshan /
skyor lung grwa tshang gi slob dpon don grub rin chen /
dwags po grwa tshang gi slob dpon byams pa chos mchog /
byes kyi dpon slob 'phrin las bsam grub /
mdo rgyud la rigs rtsal rgyas shing tha snyad kyang phran bu mkhyen pa 'ol kha'i slob dpon bstan pa rgya mtsho /
rdzing phyi mkhan po dge 'dun rnam rgyal /
gzhan yang dka' rab 'byams smra ba'i mkhas pa mang du byung bas bstan pa spyi dang rgyal ba gnyis pa'i bstan par bya ba yang dag mdzad pa yin no / /
de nas dgung lo so gcig pa chu yos la r+wa ba stod smad thun mong gi drung chen gyi khrir phebs /
de nas lho khar phebs /
mkhar thog dpon sas gya nom pa'i bsnyen bkur dang chos zhus /
de nas pho brang sne'u gdong rtser mi'i dbang pos /
dpon slob thams cad la bdag rkyen mgo 'dren yang dag mdzad /
'phyong rgyas su phebs par grwa tshang la bsnyen bkur dang /
grwa tshar gi slob dpon la bkur gzos sogs kyi srol mi 'dug na'ang /
rje 'di la gdan gzos dang bsnyen bkur byas skad /
spyan g.yas su khrom dbang /
spyir grwa tshang gi chos thog rnams su spyi chos la glegs bam rin po che dang /
byang chub lam rim /
rje bla ma'i gsung 'bum thor bu sogs gnang /
phyir lam jo gdan mkhan po rin chen rgyal mtshan la /
brgyad stong pa'i lung dang /
gdugs dkar gyi dbang gsan /
de nas g.yas ru gtsang nas thams cad mkhyen pa mchog gi sprul sku yon tan rgya mtsho dbus su phebs te /
dpal ldan 'bras spungs chos kyi sde chen por bzhugs pa'i zhabs drung du mjal /
spyan ras gzigs phyag bzhi pa dang mi g.yo ba'i rjes gnang gsan /
mi ring bar sde pa gtsang ba'i dmag gis yar rgyab pa dang lhan cig par /
skyid shod du dpung gi 'jug sgo byas skabs /
yul gru dang dgon du mar mi 'jigs pa'i spyin pa stsal /
de nas lo ts+tsha ba'i dus mchod la bsnyen bkur dang tshogs sog pa gnyis re'i dam bca'i srol dang /
khang thog nas mda' rdo mi brgyag pa dang spyogs mi 'dzugs pa sogs gzhan dang ba 'dren pa'i sgrigs mdzad pa bsngags par 'os /
dgung @# / /
lo bzhi bcu pa chu pho byi ba'i lor /
stod rgyud kyi grwa rigs rnams mos mthun gyis zhus par brten /
sdeb dga' ldan ba mchod yon gyi bka' ltar /
gangs can gyi gsang sngags bstan pa'i nyi ma zung zhes rgyud grwa gnyis su grags pa'i dpal ldan stod rgyud kyi khrir phebs /
sngon rgyud ba kun dga' don grub kyis smon lam gnang ba ltar /
ran 'dzab byams pa'i drung du bstan pa rgyas pa'i smon lam gnang bas thugs ka nas bdud rtsi babs /
rje btsun 'jam dbyangs kyi gsung ltar mdzad pa'i rje yab sras kyi bskyed rdzogs mdzub khrid dang /
'grel ba bzhi sbrags /
rim lnga gsal sgron sogs dpag par dka' ba'i don rnams dbyis phyin par bshad pas mkhas pa rnams kyi yid 'phrog /
yer ba lha ri ra dbyar zhal bzhes dang /
tshogs pa mtha' dag 'grel ba bshad pa nyan bar 'byon dgos pa'i sgrigs mdzad /
de skabs rdo rje theg pa'i chos nyan pa'i 'khor phun tshogs ni /
mdo sngags gzhung lugs grub mtha' thams cad la thugs bshad mdzad pa rab 'byams smra bshar ba chos rje sangs rgyas bkra shis /
rgyal ba gnyis pa'i khrir 'byon rgyu 'jang ram pa dge 'dun rin chen rgyal mtshan /
stod rgyud dang chos 'khor gling gi 'chad nyan gyi gdan sa pa bzang grong rab 'byams pa ngag dbang chos 'phel sogs mang bar byung /
blo gling gi 'chad nyan par gdan drangs kyang de res ma phebs /
de nas gzhis ka brag dkar du sde pa dga' ldan pas /
stag lung zhabs drung ngag dbang rnam rgyal zhes stag lung ba la ltos pa'i mkhas pa chen por grags pa de gdan drangs pa dang rje 'di gdan 'dzom par /
'dul ba'i dka' gnas kyi gsung gleng mdzad bar rje 'dis the tshom gyi sgro 'dogs rnams bcad pas /
stag lung rin po che thugs ha las nas /
phyis su de dang mnyam du zla ba gcig bsdad na blo bskyed dpag med yod pa 'dug ces bsngags pa ni /
mkhas pa mkhas pa'i drung na mdzes pa'i khyad chos de byung /
zhe gsum pa shing yos la chos sde rin chen gling gi mkhan por phebs /
'chad ka dang rin chen gling phan tshun gyi dbyen bzlums te bde skyid la bkod /
skyid shing du phebs nas grub chen byams pas bsod nams la las chen kun rgyal bas mdzad pa'i bka' gdams chos 'byung dang paN chen gyi drug cu pa chen po'i lung /
sprul sku bsod nams dge legs dpal bzang la bskyed rim dngos grub rgya mtsho /
tshe dpag med lha dgu'i dbang /
gur mgon gyi rjes gnang gsan /
zhe drug pas rta la skyor mo lung gi gdan sar phebs /
'khrungs rabs sogs khro mchos gsungs /
rtag brtan sprul sku gling smad chos rje 'phrin las dpal 'byor gyis gdan drangs ba'i tshe mngon shes kyis /
da lta'i r+wa ba stod ba'i drung chen gyi rnam dkar gyi las shugs ches pas /
khyed rang dang de'i rjes ma gnyis ka la yun ring dka' gsungs pa ltar byung /
zhe bdun pa sa lug la gang ba can gyi rigs pa'i 'byung gnas rdog lo chen po'i chos kyi khrir phebs /
sa dge'i mkhas dbang rnam dpyod kyi spar khyim rgyas shing /
mang thos kyi ral khur brjid pa'i gdong lnga tshogs pa'i dbus su legs bshad seng ge'i sgra dbyangs bton pas @# / /
mkhas rlom gnyis 'thung khal cher gyi rlom pa'i lci ba lhung bar gyur /
tshogs chos su bshes springs dang spyod 'jug sogs gsungs /
'di ni rat+na'i spyi lung du /
gsang phu'i chos grwar 'jam dbyangs sprul ba 'byung /
zhes gsungs pa yang rje 'di la ngos 'dzin pa mang /
zhe brgyad pa lcags sprel la rdzing phyi'i khrir phebs /
de dus 'ol kha stag rtse sku rab nas bzung bar /
rdzing phyi ba rnams yang bar yod pa la /
rje 'di phebs pas ri dogs chod pa byung /
zhe dgu pa lcags bya la 'dam du thu med kyi rgyal rigs lha btsun dang /
hong tha'i ji sogs hor dmag gi dpung chen po 'byor pas /
bod sogs gi chings 'dun gleng bar /
gtso bor snyigs dus kyi 'gro ba'i 'dren pa rigs ldan grags pa'i rnam 'phrul paN chen thams cad mkhyen pa chen po'i zhal snga nas dang lhan cig tu rje 'di yang stag lung sogs su phebs /
bslab btus /
spyod 'jug /
bcom ldan 'das rdo rje 'jigs byed kyi 'khrul 'khor khams gsum las rnam par rgyal ba'i nyi 'od rnams gsan /
stag lung zhabs drung ngag dbang rnam rgyal la phyag na rdo rje gtum po gza' gsham can gyi rjes gnang zhus /
mi ring par gsang sngags mkhar gyi gdan sar phebs /
dgon pa ldan ri la spo dgos par nye tshe zang zing gi bdog pa dang bcas nan chen pos sngar gnas kyi phan pa bsgrubs /
'gas ma rangs pa'ang lab /
nga gcig pa chu phag la dpal ldan 'bras spungs kyi grwa tshang phan tshun zhes nyi zla lta bu'i nang tshan mkhas mang blo gsal gling gi 'chad nyan du phebs /
phar phyin dang dbu ma'i mtha' dpyod sogs 'chad nyan mdzad dus yig rnying la zur za dang /
bsod nams grags pa da long dang zhes gsungs dus /
dom 'brug gnyis na re /
kho rang yod na lan cig yong 'gro /
lto len pa tsho yong mi nyan byas pa /
zhes smras par gzhung brgya smra ba dpon slob tshul khang pa gsung /
de dus sngar nas dge bshes hrag pa /
blo gling slob dpon pa 'jam dbyangs bkra shis /
stong rgyud dbu mdzad 'ol dga' rab 'byams pa byams pa rnam rgyal /
rab 'byams pa dom nyag pa bsod nams chos bzang /
rab 'byams gzhung brgya smra ba 'brug ltag pa ngag dbang dpal bzang sogs mang du 'dus /
nga gsum pa shing glang la dga' ldan shar gyi gdan sa dang /
de'i phyi lo me stag hor zla lnga pa'i dus tshes dge bar /
gsang ba'i bdag pos /
blo bzang grags pa 'di nyid ni / /
sangs rgyas kun gyi sprul pa ste / /
zhes gsungs pa ltar sangs rgyas thams cad kyi spyi gzugs mi'i sgyu 'phrul gyis rnam par rol pa khams gsum chos kyi rgyal po tsong kha pa chen po'i chos kyi khril stobs bcu mnga' ba kun gyis dbang bskur te bzhugs so / /
de nas gsung rab thams cad kyi don 'dril zhing mkhas pa rnams kyis bshad /
grub thob rnams kyis nyams su bzhes pa'i don ma lus pa gsal bar ston pa'i byang chub lam gyi rim pa mkhas dbang stag lung brag pa'i gsung rgyun ltar gyi ljags bshad dang /
bka' gdams glegs bam sogs gzab bshad dang bcas gsungs /
nga lnga pa me yos la rgyal bas cho 'phrul bstan pa'i dus mchod smon lam chen mo la dge 'dun ris bral @# / /
tshogs ba nyi khrir longs pa'i smon lam gyi dbur phebs /
snga dro 'khrungs rabs so bzhi pa /
'jam dpal rtsa rgyud las /
de tshe yang dag ji bzhin du / /
dus der nga la bstod pa byed / /
ma khol zhes bya brtul zhugs bzang sna tshogs dpe yi rgyu rnams kyis / /
ji lta'i don bzhin bstod par sbyor / /
legs par bshad pa rab tu byed / /
de ni bstod dang rgol pa'i mchog /
ces pa nas /
thams cad mkhyen pa'i byang chub 'thob / /
ces chos shes kyi 'gyur dang /
'brog 'gyur gyi rtsa rgyud las /
nga yi bstan la rab tu byung / /
rab byung bdag nyid chen po de / /
ji bzhin de tshe 'byung bar 'gyur / /
ma khol zhes bya ba'i brtul zhugs can / /
de ni de tshe 'byung bar 'gyur / /
ji bzhin don ni bstod pas mchod / /
rnam pa sna tshogs dpe dag gis / /
'byung po kun la phan pa'i phyir / /
legs par spyad pa byed pa'o / /
sems can rjes su bzung ba'i phyir / /
bstod pa brjod pa de gtsor byed / /
ces pa nas /
thams cad mkhyen pa'i byang chub 'thob / /
ces sangs rgyas kyis lung bstan pa des mdzad pa legs par bshad bas /
skye dgu'i mngon mtho dang nges legs kyi sa bon grung pos dad pa'i zhing sa 'gengs par mdzad /
de nas 'bras spungs su zla ba gsum gyi ring gtan lcags su bzhugs pa nas bzung lo drug gi ring sku gong ma rgyal dbang lnga par bsdus grwa nas phar tshad dbu ma 'dul mngon bar gyi tik+ka spyi don thal phreng rnams gsungs /
tshig don gang dang gang la yang chos de dang de dngos su ston rgyu yod pa lta bu'i bshad pa mdzad /
nga bdun pas sbrul la sde pa zur khang pa tsha 'phos pa'i don du lho phyogs su phebs skabs /
sos kyi than pa tshabs rje nyid byams pa gling ba'i skye ba yin na char phob cig ces pa'i bden tshig gnang bas /
de nub nas char gyi rgyun babs te la lung kun mar gad kyi gos gyon par gyur /
byams gling pa rnams kyis brgyud nas mchod rten chen po'i steng nas khrom la thugs rje chen po'i bzlas lung dang /
bla ma'i rnal 'byor bstsal ba na lha rnams kyis me tog gi char phab /
dga' ldan gzims khang du rab 'byams pa don rgyam sogs dge bshes mang por mdo rgyud kyi TIk+ka gnang bas bsngags brjod kho na byed /
'di dag gi snga phyi rnams su rta tshag rje drung dang /
sprul sku grags pa rgyal mtshan dang /
ngag dbang sprul sku dang /
gling stod chos rje /
skyed tshal mkhan po /
skyid shod sde pa chos rje /
dpon drung sku skye /
cha dkar sku skye sogs chen por grags pa rnams dang /
gnam gyi bu ju nang thub pa tha'i jis mtshen ba'i hor gyi rgyal rigs dang /
sa'i tshangs pa bstan 'dzin chos rgyal sogs chen po mang pos kyang zhabs la gtugs so / /
nga dgu pa lcags lug la dga' ldan gzims khang shar dang /
de'i phyi lo skyor lung gi gzims khang mkhar las /
sngar chos rje rin chen bshes gnyen gyi sbom rta bslang rjes gnyan nad kyis gshegs pa sogs 'tshub che na'ang 'di skabs 'gal rkyen med par grub /
re lnga ba me glang la dngul srang brgya dang gser srang brgyad cu'i byang chub mchod rten bzhengs pa phra tshom gyis spras pa bskrun /
rje nyid rdo rje slob dpon mdzad nas dpal gsang ba 'dus pa'i sgo nas rab gnas rgyas par mdzad /
@# / /
bal po'i bzo po rnams tshim bar byas /
dgung lo re drug pas stag la 'phrul snang dga' ldan khang gsar du zla shas bzhugs te /
sku gong mar 'grel pa bzhi sbrags sogs bstsal /
don gnyis pa shing sprel la gos yug so gcig las rab 'byams rgyal ba'i ngo bo rje btsun tsong kha ba'i sku brnyan bzhengs pa lhun gyis grub ste /
lnga mchod kyi dus chen hor zla bcu pa'i dmar phyogs kyi rdzogs pa gnyis pa'i tshes la rab tu gnas pa 'grig pas rten 'brel legs par dgongs /
de skabs dpal ldan 'bras spungs su zla shas bzhugs te /
sku phyogs kyis rje'i gsung rab kyi dka' gnad rnams zhus /
bka' las /
byang chub lam rim gyi gzab bshad rje bla ma nas brgyud pa bar ma chad pa /
'jam dbyangs stag lung brag pa'i gsung rgyun yongs rdzogs thob pa kho bo tsam du 'dug pas /
da lam 'bul thub pa 'di legs byung zhes thugs dgyes pa chen po gnang ba dam pa'i rtags so / /
zhal snga nas bsam mchog pas /
bsam gtan mchog ni mgo dkar po yin /
bsam gtan mchog shin lam rim shi zer ba'i dpe de kho nar snang /
sku gong mas kyang tshang ma gcig gnang rgyu ma byung 'dug /
rje 'dis de ltar bsams nas gsang phu'i khri mdzad dus nyi thang chos rje blo bzang rgya mtsho la'ang tshang ma gcig bshad pas lam rim gyi bshad pa'i srog bzung /
rje dge 'dun rgyal mtshan la 'khon ston gyis kyang tshar gcig gsan snang ba /
des nyi thang chos rje mdzad dus tshar gcig gnang bar mdzad ces grwa rgan tsho gleng /
! /
yang rgyal dbang bsod nams rgya mtsho nas 'jigs byed kyi dbang brgyud tshul /
rnam thar dang chos 'byung rnams la dpyad na /
rje ba so ba rin po che dang /
lha ri yon tan rgya mtsho /
paN chen bsod nams grags pa /
rgyal dbang bsod nams rgya mtsho /
de la nam bzang dang lha btsun pa gnyis kyis gsan cing /
so sor brgyud pa ni mkhas grub chen po zung 'bral gyi brgyud tshul du snang bas /
de'i tshul cung zad brjod na /
bso ba yan chad cung zad bshad zin /
kun mkhyen lha ri ba mkhas btsun yon tan rgya mtsho ni /
gtsang smad byang kha gzhu snye mo'i mtshams su /
thon mi saM b+ho Ta'i gdung rgyud /
sde pa thon pa'i zhal ngo'i sras su chu phag la 'khrungs /
lo 'di la slob dpon sangs bzang ba dang /
rin chen dar dang /
shes rab blo gros pa rnams kyang 'khrungs /
gzhon nu nas 'bras spungs su rab tu byung /
slob dpon dpal blo ba dang /
ye shes bzang po gnyis la dbu phar 'dul mngon tshad ma rnams gsan te rtse thang du po ti nyi shu skor la grwa skor dang gral 'dzin kyang mdzad /
de nas gzhu dang snye mo'i mtshams su chos sde btab pa'i ming 'debs mkhan gyi ming gis btags pa thon rgyal byed tshal dang /
sa cha'i stabs kyis gzhu snye mo'i rgyal byed tshal du yang grags pa /
grwa tshang gsum gyis bzung ba de btab nas bla ma mdzad de bstan pa la phan pa mdzad dus su /
dge ldan du snyan brgyud rgya mtsho'i mnga' bdag /
mkhas shing grub pa'i dbang phyug khri rin po che ba so las /
spyir theg pa chen po'i gsang sngags dang /
khyad par du dus kyi 'khor lo'i legs bshad kyi bdud rtsi @# / /
blangs pa'i dgongs pas dga' ldan rnam par rgyal ba'i gling du phebs pa na /
chos rje rin po che 'ol kha nas byon pa la dge 'dun gyis ser sbreng byas nas spyan drangs pas sku mthong ba tsam gyis dad pa'i spu long cher g.yos shing spyan chab mi chod tsam byung /
chos rje gtsa bor bsten nas khrid chen rnams dang /
de dag phal cher gyi dbang dang /
dpal dus kyi 'khor lo'i rgyud 'grel rim gnyis bcas par sbyangs shing rong ston blo bzang ba bla zur du bsten nas kyang sbyangs pas /
zla ba bcu gcig gnyis la legs par mkhyen pa byung /
rgyud ba sbyin pa pas mkhan po dang /
grags bzang gis las slob mdzad nas dge 'dun grangs tshang las bsnyen par rdzogs pa'ang mdzad de gzims khang nang nas dang /
slob dpon bkras rgyal ba la dpal gsang ba 'dus pa sogs bsdus rgyud dang /
shar rtse sher 'byung blo gros pa dang nyer gnyis kha bar yog skor gyi dbang sogs dang /
chos rje blo brtan pa dang /
rab 'byams pa rnam gnyis la'ang 'dod chos gsan pa sogs las gsang sngags kyi bdag po chen por gyur /
zhal nas kyang /
ngas dga' ldan gyi bla ma ri mgo btsugs pa 'dra ba mang por spal ba 'phyong 'phyong byas nas sngags chos nyan pa yin zhes zhal pho'ang gnang /
slar yang rgyal byed tshal du phebs nas lam rim dang gsang sngags kyi chos mang du gsungs shing /
yig 'jog kyang dus 'khor gyi rim gnyis dang dkyil chog gi bshad pa /
'jigs byed kyi rnal 'byor bzhi'i khrid dang dogs gcod /
bde mchog lU dril gnyis kyi khrid dang /
chos drug dang sbyor drug gi khrid sogs mang du mdzad pa dbon po blo gros rgyal mtshan gyis zin bris mdzad pa sogs tshad mar snang /
de'i mod la lung lag de'i phu nas grub chen rdzing bu ba dang /
rje dus gsum mkhyen pa'i sgrub gnas dang nye bar dben gnas mdzad de /
thugs dam lhur blangs pas lha dang chos skyong du ma'i zhal gzigs dang /
bskyed rdzogs dang lta ba gsum gyi rtogs pa rmad du byung ba 'khrungs /
thon du de nyid kyis btab pa'i nyug mo lung byams tshal /
steng nga /
rgyas steng sogs dgon chung re re yod zer /
re gnyis pa shing bya la chos sde chen po dpal ldan 'bras spungs kyi gdan sar phebs te /
dbyar dgun lam rim dang /
ston dpyid gsang sngags kyi chos mang du gsungs pas thon pa chos rje lha ri pa zhes snyan pa 'og min gyi bar du khyab pa'i ngang nas lo lngar lam rim dang /
tshe dpag med lha dgu /
kun rig rnam par snang mdzad /
phag mo bcu gsum ma /
gsang 'dus /
bde mchog lU dril /
phyag rdor 'khor chen /
dpal rdo rje 'jigs byed /
dus 'khor rnams kyi dbang sogs dbang gi skor mang po dang /
rjes gnang la 'jam dbyangs chos skor cha tshang ba /
rnam sras sgor brgyad /
dge lugs la grags pa'i mgon po bka' bcu gsum /
dmar po skor gsum /
ye shes mgon po phyag bzhi pa /
sa skya'i chos skyong che chung /
dzam la dmar po /
'jam dbyangs nag po /
lha mo shram Na /
phyag rdor u tsar+ya /
rta mgrin nag po /
rta mgrin shwan bzhi skor sogs rjes gnang mang po dang /
bshad lung la /
rim lnga gsal sgron /
@# / /
rim lnga gdan rdzogs /
bskyed rim dngos grub rgya mtsho /
dus 'khor gyi bskyed rim /
sbyong rgyud TIk+ka /
rim lnga'i dmar khrid /
lU dril gyi khrid /
nA ro chos drug gi khrid dang dpe lung bcas pa /
yi dam rdo rje 'jigs byed kyi khrid sogs mtha' yas pa gnang bar mdzad de /
rje bsod nams grags pa'i thob tshul tsam yin /
che ba'i yon tan mkhas btsun dang mi chen yin kyang de'i khengs pa mi mdzad /
thugs dam gsung chos la brtson 'grus dgos par dgongs nas thugs spro ba che ba| sgyu nyes pa kun gyi rtsa bar bshad pa dgongs nas gsung drang po kho na las rgyal ba ye 'byung ltar mi mdzad /
'du 'dzi dang zang zing gi rtsa bar dgongs nas longs spyod la mi dbyes /
bstan pa la thugs rus che /
yi dam mang po dang rje rin po che rgyun du zhal gzigs pa /
sku'i skye pa du ma dran pa sogs yon tan ngo mtshar gyi phung por snang /
re drug pa la rgyal ba dge 'dun rgya mtsho dpal ldan 'bras spungs kyi khrir bton cing /
lha ring sgrub pa lo bco lnga'i bar mdzad de /
don dgu pa lcags sprul zla ba dang po'i tshes bzhi la sku gshegs /
! de la paN chen bsod nams grags pa rnam dpyod mchog gi sdes rdo rje 'jigs byed kyi skor sngar ltar zhus pa yin te /
de yang rtses thang du nang bar lam pa'i sras sus khyil 'khrungs /
rje rin po che chos dbyings su phebs nas drug cu skor gcig song ba rab byung brgyad pa'i nyag ma bcu skor gsum dang gcig 'das pa'i dus dang /
gangs can mgon po rgyal ba dge 'dun rgya mtsho 'khrungs nas dgung lo gsum bzhes pa'i skabs yin /
yab yum gnyis chos la dkar bas rtses thang du chen po bsod nams bkra shis las rab tu byung /
mtshan bsod nams grags par gsol /
gsang phu nyi ma thang dang /
ser byes su slob gnyer mdzad /
bla ma mkhas pa don yod dpal ldan par bsten nas mtshan nyid la mkhas pa'i grags pa thob /
rtses thang du grwa skor mdzad /
'od sna'i bla ma sangs rgyas bzang po la dge tshul dang bsnyen rdzogs mdzad /
rgyud stod du rdo rje 'dzin pa chos ldan blo gros la gsang 'dus mi bskyod pa'i dbang dang rgyud 'grel dang dmar khrid /
rgyud phyi ma'i 'grel ba dang bcas pa rim lnga gsal sgron /
bskyed rim chen mo /
rdo rje chang gi lam rim /
dril bu lus dkyil gyi dbang /
lU dil gnyis kyi khrid /
'dod 'jo /
rdo rje 'jigs byed kyi khrid /
'khor lo chen pa'i khrid /
nA ro chos drug gi khrid /
gsang ba bsam gyis mi khyab pa'i khrid dpe lung bcas pa /
mgon dkar rjes gnang sogs gsan pas mdo sngags la mkhas par gyur /
rgyud stod kyi 'chad nyan lo bcu bzhi mdzad /
dgung lo so drug pa chu bya la gsang 'dus bskyed rdzogs brtsams /
rgyal ba thams cad mkhyen pa dge 'dun rgya mtsho'i zhabs drung nas mtshan brjod TIka chen /
dbu ma'i lta khrid /
theg chen blo sbyong /
thugs rje chen po'i dmar khrid /
sgrub thabs rgya mtsho lung dang bcas pa /
'jigs byed sngags btu'i rjes gnang /
grub rgyal tshe dbang /
sgrol ma nyer gcig gi rjes gnang /
lha bzhi'i rjes gnang /
thig le bcu drug gi rjes gnang /
lha mo'i rjes gnang /
'jam dkar /
mgon po /
chos rgyal /
rnam sras ser chen /
@# / /
mi g.yo ba dkar po /
khyung khra rnams kyi rjes gnang /
bcu gcig zhal /
mgon po gri gug /
gu ru drag po'i rjes gnang sogs zhus shing /
thams cad mkhyen pa'i bka' shog nan che bas blo gling gi 'chad nyan lo gcig mdzad /
shar gyi khrir phebs /
dgung lo lnga bcu rtsa gnyis pa sa glang la dga' ldan rnam par rgyal ba'i gser khrir phebs /
chos kyi 'khor lo bskor /
dga' ldan chos 'byung yid kyi mdzes rgyan brtsams /
'di la mi mdzes tsam re gnyis yod kyang phal cher tshad thub dang /
phul phyung nas sum rgya bcu'i skor rkang pa gnyis 'dzug gi the tshom gyi dbyad thag mdzad pa /
lung rigs dang dpyad gsum gyis dag par byas yod pa phyis kyi dpyod ldan rnams yi rang dgos te /
mang thos chen po du mas the tshom gyi dra ba mdzad bas so / /
lar ni kha mig yar lta ba gcig dgos /
blun pos mi shes par blo gtad nas ma nges pa smra ga la rigs /
gzhan yang rgyud TIka 'dul ba sogs tshad thub dang| mdzod kha g.yar ram 'khrul ba shin tu che /
rgyal rabs bstan rtsis nyung gsal dus 'khor TIka chen dang mthun pa khyad 'phags sogs gnang bas bu ston skye bar gleng /
jo bo'i dus kyi paN+Di ta A ka ra ma ti dang /
kha che paN chen shAkya shri dang| bu ston thams cad mkhyen pa dang /
rta tshag tshe dbang rgyal po dang /
de nas bsod nams grags pa 'dir 'khrungs pa yin par sngar gyi rgan rabs dag gleng /
khri lo ngo brgyad mdzad nas dpal ldan 'bras srungs kyi khrir phebs /
de bzhin du se ra theg chen gling /
skyor mo lung /
phag mo chos sde /
nyi sding /
'od sna /
rin chen gling sogs kyi yang khri mdzad /
'phrin las rgya che /
rgyal ba bsod nams rgya mtsho'i gtsug phud bzhes mtshan gsol /
dgung lo don bzhi ba lcags phag la 'bras spungs kyi khri bzhag nas gzims khang du zur bzhugs mdzad de /
thams cad mkhyen pa bsod nams rgya mtsho dgung lo bcu bzhes dus chos sde chen po dpal ldan 'bras spungs kyi khrir zhabs sen dbang gi rgyal po bkod de lha mi thams cad la 'dod dgu'i char phab cing /
che 'don mnga' gsol yang rdzogs ldan sprin bzang gi mched zla mdzad tshul sogs sngar bshad pa lta bu'o / /
mkhar nag gis don bzhi pas phag zer ba nor ba yin te /
sa khyi la 'khrungs na don bzhi par sa phag mi 'byung na /
sa phag la 'khrungs na de bas kyang mi 'byung ba'i phyir ro / /
de'i sngon tsam du paN chen la rdo rje 'jigs byed kyi dbang sogs gsan pas brgyud tshul 'di yang dpyod ldan rnams kyis shes par bya'o / /
de man chad sngar bshad zin /
de nas zur du lo gsum bzhugs nas don bdun pa shing stag gi zla ba bcu gcig pa'i tshes bcu bzhi la gshegs /
gdung rten dngul gdung 'bras spungs su bzhugs /
dus mchod kyang 'bras spungs su gzims khang gong nas 'dzin pa ma chags par yod /
de'i sku'i skye ba sprul sku bsod nams ye shes dbang po stod lung du me 'brug la 'khrungs /
thams cad mkhyen pa dang lhan du sog yul du'ang phebs /
slar bod du phebs nas so bdun bar gshegs /
de'i skye ba sprul sku ngag dbang bsod nams dge legs @# / /
dpal bzang 'ol khar shing rta la 'khrungs /
bcu gcig dus thams cad mkhyen pa yon tan rgya mtsho phebs bsur mdzad /
bcu dgu la bsnyen rdzogs mdzad /
nyer gnyis pa shing yos zla ba gnyis pa'i tshes bco lnga la lha sar gshegs /
de'i sprul sku rin po che grags pa rgyal mtshan ni /
skyid smad du nang pa gad khas par 'khrungs /
bsnyen rdzogs mdzad skyor lung mkhan po gnang /
dus gsum gyi lung bstan mang po yang mdzad /
nus mthu yang che /
dgung lo lnga bcu pa la gshegs /
de'i sprul pa gong ma chen por 'khrungs par lung bstan dang gtan tshigs kyang gsungs snang /
! yang dge lugs kyi nye brgyud byed na /
rgyal ba rdo rje 'chang /
rje btsun 'jam pa'i dbyangs /
dpal rdo rje 'jigs byed /
grub chen dpa' bo rdo rje /
chos kyi rgyal po tsong kha pa chen pos /
dbu ma ba dang lhan du dga' ba gdong du rje btsun zhi khro'i dbang zhus /
yang rgya sog phur dpal rdo rje 'jigs byed bzod par dka' ba'i gzi brjid can gyis dbang bskur byin gyis brlab /
de nas bdag 'jug ma chags par mdzad gsungs pas /
de ltar yang rung /
de nas mkhas grub thams cad mkhyen pa man chad sngar dang 'dra la /
de la bla ma dbu ma pa'i rnam thar cung zad brjod na /
bla ma dbu ma pa sku che ba'i yon tan yang /
mdo khams su byis pa gzhon nu'i dus nas phyugs rdzi mdzad pa gcig yin la /
de'i tshe khong pa'i nang snying kha'i thad nas a ra pa tsa na d+hIH'i sgra di ri ri grags pa byung /
des rkyen byas nas brgyal bar gyur /
brgyal sangs pa dang /
mdun du rje btsun 'jam pa'i dbyangs kyi sku'i snang ba dngos su gzigs /
de nas rjes gnang dang sgrub thabs gsan nas bsnyen sgrub mdzad pas /
sku dang gsung gi snang ba rgyun du yod pa gcig byung /
de nas dbus su song zhig ces gsungs pa la brten nas dbus su byon /
gsang phur phar phyin la slob gnyer mdzad /
de'i tshe rje btsun gyi gsung gis /
dngos po gang yod dge 'dun la tshogs sog gyis gsung /
'o na rgyag ji ltar byed zhus pas /
cha ba sku 'bum gyi skor lam der khrid nas /
rdo gru bzhi pa gcig 'dug theg gsung /
gser gyis khrig gi gang 'dug pas /
gang yod tshogs su btang nas gser len du byon pas gser gcig kyang mi 'dug ji yin snyam the tshom za ba gcig byung /
da ji ltar bya zhus pas /
bya btang gyis la phyogs med skor zhes gsungs /
de nas kong por byon /
kam tshang gi chos skor phyag chen la sogs pa mang du gsan nas thugs dam mdzad pas /
rje btsun gyi sku dang gsung gi snang ba sngar las shin tu gsal zhing brtan pa zhig byung /
de nas rtogs ldan mtsho dkar mo la sbyor drug gsan /
de'i dus su yang sku dang gsung gi snang ba dpag med nar mar byung /
nyams snang 'di ci 'dra yin rtogs ldan pa la zhus nas byas pas ma zhu gsungs /
de rjes dpal ri ba gzhon rgyal la zhus na byas pas de bzhin gyis gsung /
khong la zhus pas lam 'bras nas bshad pa'i brda'i brtag pa mdzad /
brda'i lan rnams mdzad nas /
brda' ston mi shes bar 'dug /
lus kyi phyag rgya ga na yin /
yid la bsam pas chog gsung /
bla @# / /
ma dpal ri bas /
khyed kyi 'di rnam dag yin par 'dug gsung /
de nas 'bar 'dzag gnyis kyi snyan pa tshor nas /
de gnyis gang drag zhus pas /
song dang 'dir rgyug zer mi zhig 'ong gsung /
de nas byon pas 'bum tshe gdong du btsun pa gcig dang phrad /
gang drag dris pas 'bar ra pa drag zer /
der phyin pas phyag rgya chen po dang /
bla ma de nyid kyis mdzad pa'i dgos 'dod 'byung ba'i gter mdzod dang /
thar pa'i gru chen la sogs pa gsan no / /
de nas rje btsun gyis lung bstan nas sa skyar byon /
rje btsun red mda' ba la dbu ma dang 'dul ba gsan /
rje rin po che la'ang 'jug pa'i rang 'grel gsan /
khyad par rnal sad ma thag tu rje btsun gyis chos sho lo ka re gsung ba'i zhal bzhes mdzad /
'phral gyi sgo gsum gyi bya ba phal ba thams cad kyi 'jug ldog kyang yi dam gyis ston pa ma gtogs par rang dgar 'jug tu mi ster /
thugs dam la brtson pa dpag tu med pa'i tshul skye bo gzhan gyis bsam par dka' zhing /
mya ngan las 'das nas gdung zhugs la phul ba'i tshe yang /
me lce dang du ba rnams lha bris pa mkhas pas bris pa lta bu'i ral gri dang ut+pa la'i gzugs su rgyun ma chad par 'ongs nas rim pa bzhin nam mkhar yal 'gro ba der tshogs pa kun la mthun par snang ngo / /
zhes zer zhing /
ring bsrel shel ltar dwangs pa gur gum gyi mdog can grangs las 'das pa byon pa rnams kyang 'phel gdung du gyur pa las /
kha cig ring bsrel phra mo mang po gcig las gcig 'phel ba 'khor lo rtsibs drug pa lte ba mu khyud dang bcas pa shin tu legs shing ngo mtshar ba'i rnam pa can yang snang ngo /
! /
yang 'khon ston gyis slob dpon rin chen bshes gnyen pa'i drung du yang 'jigs byed bcu gsum pa'i dbang bzhi rdzogs par thob /
de ni nyang stod du 'khrungs /
dpal 'khor bde chen du rab tu byung /
thos bsam gling du slob dpon dge 'dun bzang po la mdo phyogs rnams gsan te /
dam ring dang dpal 'khor bde chen du grwa skor mdzad /
rgyud smad du slob dpon bkra shis bzang po bsten te gsang 'dus la sbyangs /
se ra byes su 'chad nyan lo bcu drug la 'phel bar mdzad /
pha bong kha'i gzims khang gong du kun spangs mdzad /
thugs dam 'phrin las rgyas nas skyor mo lung gi gdan sar phebs te /
bdun cu pas khyi la chos kyi dbyings su gshegs /
zhal slob kyang /
chab mdo rje drung rin po che bstan pa rgya mtsho sogs mang du byon /
de'i bla ma brgyud pa'i tshul ma byung bas ma bris /
! /
yang nyi ma dang zla ba ltar grags pa'i dben sa lugs kyi brgyud tshul cung zad bri bar bya ste /
rje bdag nyid chen po /
de nas mkhas grub thams cad mkhyen pa /
ba so chos kyi rgyal mtshan /
de la grub chen chos rdo rje /
de yan chad cung zad brjod zin /
de la rgyal ba blo bzang don grub kyis gsan pa yin te /
de yang rong gi lhan ba sor mkhas grub thams cad mkhyen pa'i gcung po khri rin po che ba so chos kyi rgyal mtshan gyis dben gnas mdzad pas ba so chos sder grags /
dge 'dun bcu sogs kyi rgyun tsam da lta'ang yod /
de nas par sang tsam pa'i tshod na mkhas grub @# / /
thams cad mkhyen pa'i sprul sku bsod nams phyogs kyi glang pos btab pa'i lhas khud kyi dben sa chos sde byung /
de yang lhas khud kyi dben pa'i phur chos 'khor dbus sdings kyi dgon pa btab /
thugs dam zab bzhes lhur mdzad cing /
'dab chags bya dang gleng mo'i tshul gyis rtogs mgur bzhes ba'ang mdzad /
de'i gdan sa ba bla ma skyabs mchog dpal bzang zhes pa spas ba'i rnal 'byor gyi dbang phyug sgyu lus dngos su brnyes pa de ni /
lha'i phu'i blar shongs su 'khrungs /
dgung lo bcu gsum bar ri bo dga' ldan du mkhas pa grags pa bsam grub las rab tu byung ba mdzad /
chos nyan grwa tshang chen mor mkhas pa blo gros rin chen sogs kyi drung du mtshan nyid /
gangs can chos 'phel du mkhas dbang stobs ldan 'od zer la phar tshad gsan /
bkra shis lhun por paN chen ye shes rtse mos mkhan po dang /
kun mkhyen chos 'byor dpal bzang sogs dge 'dun grangs tshang las bsnyen par rdzogs /
rje sangs rgyas rgya mtsho la yang chos mang du gsan /
ri bo dge 'phel gyi grwa tshang tshugs shing bla mar phebs pa sogs te /
'di ni rnal 'byor dbang phyug rje rin po che'i sngags kyi bdud rtsis thugs tshim pa'i dam pa ya mtshan can yin te /
'dis rgyal ba blo bzang don grub la bcu gcig zhal gyi dbang bskur dus dkyil 'khor gyi 'dod snam ste gsan lha rnams gar mdzad pa dang /
ri bo dge 'phel du rang nyid bcu gcig zhal gyi skur bzhengs nas bstan pa dang /
'khor lo chen po'i dbang gi dus dkyil 'khor bstan nas 'di mtshon byed yin| mtshon bya don gyi dkyil 'khor ni 'di yin zhes sdigs mdzub nam mkhar bstan ba'i rtser 'khor lo chen po'i rten brten pa mngon sum du sprul nas bstan cing /
rang phyag rdor du sprul pa sogs rtogs pa mthon po thob pa'i gsung gnang ba sogs bsam las 'das pa'i rnam thar mang /
rgyas par mkhas grub gsum gyi rnam thar du blta /
des na dben sa 'di'i brgyud pa ni grub thob nas grub thob la brgyud pa kho nar blo ldan rnams kyis shes par gyis /
rtogs pa de 'dra brnyes pa'i rgyu mtshan zhus pas /
kho bo rje rin po che'i sras kyi thu bo rje 'dul ba 'dzin pa'i skye ba yin cing /
dga' ldan du rje btsun byams pa dang 'jam dpal snying po'i mdun du sbas pa'i tshul gyis lam ma lus par bgrod par smon lam btab pas tshe 'dir yon tan thams cad nang kho nar sbas pa yin gsungs shing /
de bzhin du 'phags yul gyi rgyan drug mchog gnyis zhes grags pa'i nang tshan 'dul ba 'dzin pa'i mchog slob dpon yon tan 'od yin pa dang /
mnyam med jo bo'i slob ma mdo sngags kyi chos sgyur ba'i nang na mngon par mtho ba'i lo chen nag tsho tshul khrims rgyal ba dang /
grub chen gtsang brgya ras rnams dang thugs rgyud gcig par gsung /
dgung lo gya lnga ba la dben sa chos sder gshegs pa'i 'dra sku byin rlabs can legs bar bzhengs so /
! /
grub pa'i dbang phyug de'i rjes su dben sa chos sde'i gdan sar phebs pa'i rgyal ba blo bzang don grub ni /
mkhas grub bsod nams phyogs glang gi sku'i skye ba'i sprul sku yin te /
de yang dben sar yab bsod nams rdo rje @# / /
dang| yum dpal 'dzom skyid gnyis kyi sras su /
shing mo glang gi lo zla ba dang po'i tshes bcu la 'khrungs /
sku bltams mthag tu ma Ni gsungs /
dge 'phel ba'i mkhan chen legs blo bas mtshan mgon po skyabs su gsol /
dgung lo bcu gcig bzhes pa'i tshe /
lha ri rtse ba grags ba don grub sogs las rab byung mdzad /
mtshan blo bzang don grub tu gsol /
tshul khrims sgang ba'i mkhan chen tshul khrims rin chen dang lhan du dbus phyogs su phebs /
lha sa dang 'bras spungs sogs dang dga' ldan du phebs nas rten so sor mjal /
smon lam rnam dag mdzad /
slar gtsang du ri bo dge 'phel du chos rje blo gros rgyal mtshan dang /
bkra shis lhun por 'jam dbyangs blo bzang bshes gnyen dang /
dge 'phel du chos rje thub bstan rnam rgyal rnams la mdo sngags mang du gsan /
de bzhin du chos rje skyabs mchog dpal bzang la bde mchog gi dbang dang /
'khor lo chen po'i dbang gnang dus bla mas 'khor lo chen po sprul nas bstan /
bcu gcig zhal gyi dbang gsan dus mchod snam la lha mo'i gar dang dri zhim po dang sil snyan gyi sgra yang 'khrol /
ri de'i rtser phebs nas bla mas rang phyag rdor sogs su sprul ba dang /
sngon gyi rnam thar rnams gsungs pa sogs chos bka' shin tu mang pa gsan /
khyad par du mkhas grub rje dang /
rje btsun bso chos kyi rgyal mtshan sku mched kyi dngos slob /
'ja' lus brnyes pa'i grub chen chos kyi rdo rje zhes bya ba /
jo bo'i bla ma a ba d+hu ti ba dang 'gro mgon chos rgyal 'phags pa sogs dang thugs rgyud gcig pa'i grub chen de la bde gsang 'jigs gsum dang /
'jam dbyangs kyis rje bla mar dngos su gnang ba'i sprul ba'i glegs bam sogs gsan cing /
padma can sogs su sgrub pa mdzad /
dgu lo nyer gsum pa la dbus su byon /
dpal ldan 'bras spungs su thams cad mkhyen pa dge 'dun rgya mtsho'i mkhan po slob dpon lha dbang rin chen pa sogs dge 'dun las bsnyen par rdzogs /
chos gsan /
gser sdings su paN chen byang chub blo gros la rgyud sogs gsan nas bsgom pas sku tshe de nyid la mchog gi dngos grub brnyes pa yin te /
gsung mgur las /
gangs can ljongs kyi skal ldan mchog /
blo bzang don grub ces pas kyang / /
lam mchog 'di nyid nyams blangs pas / /
tshe 'di nyid la sangs rgyas thob / /
ces sogs gsung /
chos rje skyabs mchog dpal bzang gi rjes su dpen sa chos sde'i gdan sar phebs /
de dus snyan pa phyogs thams cad du rgyas pas phyogs so so nas lung bstan zhu ba dang chos gsan cing rtse gcig tu sgrub par mdzad pa'i grub pa brnyes pa shin tu mang la /
da lta'i bar du lam rim dang bde gsang gi khrid sgom pa'i grub thob kyi tshogs spungs pa nub phyogs u rgyan gyi yul du in+d+ra b+hu ti byon dus lta bur yod /
dbus ri'i rtser chos sde btab pas dgon ma bas bu 'di dga' ba byung ste /
gtso bor sgrub pa bsam gtan gyi 'khor lo lhur mdzad nas /
skal ldan gyi slob ma rnams la'ang gang 'tshams kyi chos 'khor bskor bas gsung las skyes pa'i slob ma'i grangs mi dpog kyang mkhas @# / /
shing grub pa'i bshes gnyen chen po yang mkhas grub chen po bzang po rnam rgyal dpal bzang /
kun mkhyen legs pa don grub /
byang ston bsam gtan 'od zer /
rje blo gros rnam rgyal /
thon pa chos rje dge legs rnam rgyal| thon pa bkra shis rgyal mtshan /
sangs rgyas rgyal mtshan /
ngag dbang grags pa /
kong ston 'jam dbyangs rgyal po /
paN chen dam chos yar 'phel /
chos rje sangs rgyas ye shes sogs byon /
de ltar mdzad pa mthar phyin nas dgung lo re gcig ba shing glang cho 'phrul zla ba'i nyer gsum la zhi bar gshegs /
! /
de la sangs rgyas ye shes kyis 'jigs byed kyi skor kun dang rgyud sde bzhi'i dbang bka' bshad bka' rnams gsan pa yin te /
rje de ni g.yag sde paN chen dang gdung gcig pa'i lhan du yab bla ma rin chen dang /
yum chos bstan gyi sras su shing bya la 'khrungs /
bso chos sder chos rje yon tan bzang po'i drung du rab tu byung /
mtshan sangs rgyas ye shes zhes gsol /
bkra shis lhun por brtson 'grus rgyal mtshan dang| legs grub grwa tshang du slob dpon dge 'dun blo bzang dang /
gangs can du paN chen don yod rgyal mtshan rnams la dka' chen rnams gsan /
dbus su rgyud smad du rje dwags po nam grags la rgyud 'grel pa sogs dang /
de nas dben sa yang dgon du rgyal ba blo bzang don grub la zab chos gsan te dgon pa zhol gyi gtsang khang du rdo rje 'jigs byed la bsnyen pa byed pa'i skyabs 'jug zhus nas ljags bsnyen mdzad pas 'tshub dang cho 'phrul che ba byung nas dben sa rin po cher 'tshub nas sdod dka' zhus pas| de 'dra la skrag na da gdod stag dang 'brong g.yag sogs byung na ji ltar byed gsungs pas de 'dra mi 'byung ba thugs rjes 'dzin dgos /
byung na sdod mi thub zhus pas /
stag 'brong ma byung yang bya dang spre'u sogs sna tshogs byung ste /
nyin gcig mdun du sdig pa r+wa can chen po gcig byung bar ma skrag kyang r+wa gnyis 'khor lo ltar skor bar byas pas bzhad gad cig shor /
ya mtshan pa snyam pas /
de rjes gang la bltas kyang bdud kyi snang ba nyin kha shas byung bas bla mar gsol ba btab pas /
skabs shig bla brang gi ba zhig yod pa des sgo phye nas sleb byung ste /
snying gar kha btsug nas snying dmar tsar gyis khyer song bas thugs bde lhang ba byung zhing bsnyen pa legs par bskyal /
de bzhin du ljags bsnyen rigs 'ga' byas /
ri bo dge 'phel du chos rje phyogs las rnam rgyal sogs las bsnyen par rdzogs /
ri bo dge 'phel dang dben sa chos sde'i gdan sar phebs /
rgyal ba blo bzang don grub kyi sku 'dra bzhengs /
rgyal dbang thams cad mkhyen pa bsod nams rgya mtsho phebs dus rab gnas zhus /
dgung lo nga gsum pa la gangs can gyi mgon po phyag na padma bsod nams rgya mtsho byang phyogs skye 'gro yongs kyi mgon du phebs kar dbus su mjal bar byon /
skabs shig nye 'khor gyi nag phyogs pa pho yan mang pos /
grwa mang gzhan gyis gdan drangs shul du /
chos sde la 'phrog bcom byas /
grwa gshag mang po bshig par /
rje 'dis sku chos bzhes nas dam nyams tsho de 'dra ma byed gsungs bas /
thams cad kyis mda' mang po brgyab pas na bza'i steng nas lhung 'gro ba ma gtogs 'dzug pa gcig @# / /
kyang ma byung bas bla ma de la mtshon bsrung bzang ba gcig 'dug zer ba khong la bla ma'i gsol 'debs min pa mtshon bsrung phal ba ci yang med kyang dkon mchog gi thugs rjes skyon ma byung ba red gsungs pa ya mtshan che /
de nas dgong mo grwa ba kun kyang sleb yong bas /
rje 'dis grwa ba rnams la da bka' gdams gong ma rnams kyi rnam thar bzhin rang cag rnams kyang bzod pa bsgoms shing sdig can la snying rje sgom mam /
yang na rgyud sde dang rje btsun mi la'i rnam thar ltar bstan dgra de dag thog mar drag pos tshar bcad de /
de rjes thugs rjes skyob par byed pa gang byed /
ces bka' bgros pas grwa mang gis da lan dam nyams 'di dag tshar bcad de shul yang med pa gcig ma mdzad na 'di na gzhan phyogs pa mang bas /
dgon sde gcig kyang chags thabs med pas da lam mngon sum du rtags thon pa zhig ci nas kyang thugs rjes gzigs dgos zhes gsol ba btab phyag 'tshal bas /
de ma thag dpon slob rnams kyis sgrub pa btsugs te zhag bdun sogs la bsgrubs pas rtags mtshan 'jigs rngam sna tshogs byung ste gtor ma 'phangs pas /
zla bden sa zla bar ma 'gyang bar ngan byed kyi yul de dag la rims nad mi 'dra ba du ma cig car byung ste /
ngan byed bzhi bcu skor yod pa'i grong tshun chad rtsad nas phyung bar gyur la de 'dra kha shas mdzad snang /
dgung long brgyad par dge 'phel gdan sar gnas rnying chos rje 'jam pa'i dbyangs bskos nas dben sa chos sder rtse gcig tu sgrub pa snying por mdzad /
dgung lo re bdun pa lcags yos zla ba bcu gcig pa'i yar re'i tshes bcu bzhi la zhi bar gshegs /
! /
spyir mkhas grub du ma dang khyad par du rje de nyid la dang po'i sangs rgyas rigs ldan grags pa dur smrig gar gyis rol pa /
paN chen thams cad mkhyen pa blo bzang chos kyi rgyal mtshan phyogs thams cad las rnam par rgyal ba'i sdes rdo rje 'jigs byed kyi skor ma lus pa gsan pa yin te /
de yang grub pa'i dbang phyug chen po rgyal ba blo bzang don grub de nyid sprul sku rags pa'i za ma tog bsdus nas /
slar yang bsam bzhin sba ye shes dbang po dang /
g.yag sde paN chen la sogs pa dam pa mang po byon pa'i rigs rgyud 'tsho byed drug brgya'i sras su 'khrungs pa'i sprul sku sngon ma de mi gtsang ba'i grib rkyen gyis gshegs pas yum mya ngan gyis non pa'i rmi lam du /
ye shes mgon po'i rnam 'phrul dzo gi'i rnam pa ras kyi ang+ga rag gyon pa zhig byung nas grib dang mi gtsang ba la ma 'dzem pa spyod pa rtsing po'i bya ba la de las 'os med /
da sdug bsngal byas pas ci la phan /
'on kyang slar yang gnas g.yar ba 'dra yong shes che 'dug pa /
de ltar na bag yod pa gyis zer ba zhig rmis /
'di ni mkhas grub rje nas chos skyong 'di lus dang grib ma ltar 'grogs pa'i rtags so / /
de nas ring po ma lon par slar yang byon pa lcags rta la yab drug brgya kun dga' dpal 'byor dang /
yum mtsho rgyal gyi sras su 'khrungs pa /
mtshan chos rgyal dpal ldan bzang por btags /
de 'dra'i gnas skabs su gzhan dag gis sgrol ma dang sher snying sogs bton pa smra mi nus kyang /
thugs la tshig gi go rim sogs gsal bar 'char gsung /
lo gsum pa'i @# / /
skabs mtshan brjod gtsang sing ba 'don rgyu yod gsung /
lo lnga bzhes dus sman bla'i mdo chog dang rdor gcod bzung /
rje sangs rgyas ye shes kyis tshe dbang /
phyag drug pa'i rjes gnang /
rta mgrin rigs mang po'i rjes gnang rta bo ta /
rigs gsum mgon po /
sgrol ma sogs kyi rjes gnang bstsal /
de dus phyi ru mi bzhugs par tshogs kyi nang du zhugs te /
rdo rje 'jigs byed /
mgon po /
chos rgyal /
lha mo /
phyag bzhi pa /
gur mgon /
zhal rnams kyi bskang gso zhor theg pa gcig mdzad /
skyed tshal rab 'byams smra ba grangs can pa la brgyad stong pa sogs sher phyogs dang /
mdo mang dang 'dul ba lung dang rgyud 'ga' zhig sogs lung shin tu mang ba gsan /
dgung lo bcu gsum par /
rta zla'i tshes bcu gsum la rje sangs rgyas ye shes kyis mkhan po sogs mdzad nas /
tshigs snga ma dge tshul gyi sdom pa'i bdud rtsis thugs kyi rin po che'i bum bzang gang bar mdzad de /
mtshan glang mig pa'i lung bstan ltar blo bzang thog mar sbyar te /
blo bzang chos kyi rgyal mtshan btags /
bla ma'i rnal 'byor la byin rlabs nye brgyud kyi gsol 'debs sbyar ba'i gzab bshad gnang /
zla ba de'i nang la gsang 'dus kyi dbang bzhi yongs rdzogs gsan /
de dus dben dgon du bka' gdams lha bzhi| 'jam dbyangs rigs 'ga' dang /
dbang ma thob kyang 'jigs byed dang /
mgon po /
chos rgyal sogs kyi gzungs mang tsam bzlas pas /
sangs rgyas byang sems dang lha de dag gi zhal mngon sum du gzigs /
khyad par rdo rje 'jigs byed dang /
mgon po phyag drug pa /
dam can gshin rje'i rgyal po /
dmag zer ma sogs kyis sku dang gsung gi snang ba mngon sum du bstan nas 'phrin las bsgrub par zhal gyis bzhes /
'di dag gi dus gzhan gyi legs nyes sogs shes bya lkog tu gyur pa mtha' dag kyang /
sku na phra ba'i tshul gyis ma gsang bar gsungs pa rnams /
ji lta ba 'phyug med thog tu babs pa kho na byung /
la de'i dbyar chos la 'jigs byed sgrub mchod thog mar tshugs pa'i dus rdul tshon gyi dkyil 'khor steng nas rdo rje 'jigs byed kyi dbang bzhi yongs rdzogs gsan pas dbang gi spyi bshad kyis rgyud sde bzhi'i don dang /
dbang so so'i brda' don tshig dang bcas pas rim gnyis la go ba chags tshul bstan /
chu lug zla ba gnyis pa'i tshes gsum gyi nyin dben sa'i rje gong ma'i mi 'jigs seng ge'i khril zhabs sen bkod de /
rje sangs rgyas ye shes kyis shis pa brjod /
me tog gtor nas byin gyis brlabs /
de dus me tog kha dog sna lnga'i char babs pa tshogs pa dang /
phyi'i skye bo thams cad kyis mthong /
dgung lo bcu bzhi'i dus dbyangs can ma'i ljags bsnyen zhag bdun mdzad ba'i tshe /
dbyangs can ma mngon rtogs ji lta ba bzhin zhal gzigs pa'i thugs ka nas dbyangs can ma sngon mo zhig byung ste rin po che'i snod shing thog gsar bas gang ba zhig gtso bo'i phyag tu phul bas /
shing thog gcig las dbyangs can ma dmar mo zhig chu las chu bur rdol ba ltar thon /
des gtso bo'i shing thog snod dang bcas pa blangs te /
rje bla ma 'di nyid kyi phyag tu phul nas ro brgya'i dpal la longs su spyod par mdzad pa dang /
@# / /
pi wang gi sgra snyan pa yang dngos su gsan pa ni /
sku tshe 'di nyid la 'chad rtsod rtsom gsum gyi sgo nas bstan pa nyin mo ltar gsal bar mdzad pa'i rgyu mkhyen rab 'jam pa'i dbyangs dang dbyer med par byung ba 'di'i rten 'brel du 'dug /
de'i tshe na mo swa ra swa sti ye /
sgra dbyangs lha mo dbyangs can ma la bstod pa lha'i glu dbyangs zhes bya ba /
nas /
ces pa 'di btsun pa blo bzang chos kyi rgyal mtshan gyis na tshod lo bcu gnyis pa'i dus su sbyar ba'o zhes gsungs pa de la gzigs snang bstod par grags /
lam rim chung ba thugs 'dzin gnang tshe /
lam rim chen mor gzigs rtog mdzad pas thugs la babs te thugs 'dzin mdzad pa'i tshe /
ston pa mnyam med shAkya'i rgyal po sku che la lta bas chog mi shes pa nyi ma 'bum gyi gzi brjid dang ldan pa gcig zhal gzigs par yan lag bdun pa phul /
skor ba gsum mdzad kyang rnam thar chen mor mnal lam du sbas pa gnad /
lam rim che ba yongs rdzogs bzung nas rgyugs phul /
dgung lo bcu drug pa'i dus snyan ngag gis mgon po zhi ba lha'i rtogs brjod pad dkar phreng ba zhes pa brtsams gleng 'bum chen mo yang yang gzigs pas phal cher thugs la zin /
dgung lo bcu bzhi nas bcwo brgyad par sleb kyi bar du rje sangs rgyas ye shes la bu ston gsung 'bum skor dang| bka' gdams kyi lam rim be bum sogs dang /
blo sbyong sna tshogs dang /
lam rim chen mo dang 'grel pa bzhi sbrags ma gtogs /
rje rin po che'i gsung rab rnams dang /
de bzhin du sras kyi thu bo gsum dang /
dge 'dun grub pa /
pa so ba sogs kyi gsung phal cher gyi lung ma zhus pa med gsung /
ston 'gol dus /
snar thal brgya rtsa lugs sgrol ma nyer gcig /
bka' gdams lha bzhi'i rjes gnang dang be'u bum so so'i lung dang bcas pa /
rdo rje phreng ba dang /
mi tra brgya rtsa'i yang dbang lung yongs rdzogs gsan par gsung /
me khyil gnas rnying r+wa lo dang lhan du bde mchog lU i ba'i dbang bzhi rgyas ba thob /
mgon po'i bka' bcu gsum du grags pa'ang thob /
lo de kha'i zla ba bcu gcig pa'i tshes gsum la bkra shis lhun por phebs /
de nub bud med gzhon nu pho chas sprad pa zhig gis dga' ba'i rnam 'gyur du ma dang bcas gser gyi maN+Dal lta bu gcig bsnams nas 'di sngar khyod kyis bzung ba'i nyi ma'i dkyil 'khor yin zer nas phyag tu gtad byung ba la /
nyi ma yin na 'od chen po yod dgos rgyu la byas pas de na re /
'od zer rnams phyi nas gsal bar 'gyur zhes /
dpal ldan 'dod khams kyi dbang phyug mas thos bsam gyi tshul bstan pa la brten nas bstan 'gro'i phan bde'i snang ba gsal bar 'ong ba'i lung bstan gyis legs so mdzad /
bkra shis lhun po'i bla ma grwa slob thams cad kyis phyag dang bsnyen bkur mthong gzos cher mdzad /
khri thog pa paN chen bsam 'grub dpal bzang gis kyang phyag rtse sbrod mdzad pa sogs ni chos 'jig rten la mos po'i blo can mang ba'i rtags su snang /
brtsi bzhag 'dzin par thog mar phebs pa'i tshe /
gzims spyi la gyi sgo drung du rnal 'byor ma zhig gis 'o ma ka pA la gang khyer nas /
sku mdun du bteg byung bar /
mtheb srin gyis reg pa zhig gnang /
cung zad phebs te rnal 'byor ma de ci 'dra zhig yin @# / /
dgongs nas phyi mig gzigs pan gar song cha med du gyur /
rnal 'byor ma de 'jig rten las 'das ma 'das ma ngas zhas spas tshul mdzad kyang /
khyod kyi rjes 'brang kho mos skyob /
ces gsungs pa ltar thams cad mkhyen pa dge 'dun grub 'brom chos kyi rgyal po dngos yin par ma zad lha chos bdun ldan gtso bor mdzad pas rnal 'byor ma de rje btsun sgrol mar rgyal ba gong ma dang /
gu go chos rje sogs mkhas pa rnams gsungs pa legs so / /
dgun chos gsum gyi thog rigs lung shin tu dmar bar gnang bas /
phyag mthil la sgal ba chags shing /
sor mo'i mtshams ut+pal ltar gas pa byung /
sa glang la sku thor bzhes pa zhag kha shas las ma 'gyang bar sangs pa byung /
de mjug mtshams bskyangs te /
'jam dkar /
rdo rje 'jigs byed la zhi khro sbrags sgrub mdzad pas nyin der 'ja' tshon sna lnga'i gur khyim dbus su zla ba'i dkyil 'khor gyi steng du a dkar po'i mthar ya ma rU dzA shel gyi mdog lta bus bskor ba mngon sum du gzigs pa sogs du ma byung yang rnam thar du rmi lam ngo mtshar bdu ma tsam las ma gsungs /
de nas sangs rgyas ye shes kyi dgongs rdzogs bsgrubs nas phyi rten ring bsrel gyi snying po can gyi sku tshe byin rlabs kyi mchod rten bzhengs /
lcags yos kyi lo la paN chen dam chos yar 'phel gyis mkhan po /
rje dpal 'byor rgya mtshos las slob /
paN chen lha dbang blo gros kyis gsang ston mdzad de dge 'dun grangs tshang ba'i dbus su bsnyen par rdzogs te /
thub bstan 'dzin pa'i nyin byed 'char ba la mngon par phyogs pas rab byung bgrang yas kyi 'dab brgya 'khrungs pa la mngon par dga' ba'i mgo bo de nyid la dud par gyur /
de kha'i ston mjug dbus phyogs su byon /
jo bo mjal /
dga' ldan du phebs /
rje btsun nam mkha'i mtshan can gyi dud du gtso bor dus kyi 'khor lo'i dbang yongs rdzogs /
bsdus rgyud /
'grel chen /
dbang mdor bstan sogs kyi lung yongs rdzogs /
bde mchog dril bu phyi nang gnyis kyi dbang /
kyai rdor thod pa can dang /
mtshon cha can gnyis kyi dbang /
'khor chen gyi dbang /
rta mgrin yang gsang gi dbang /
bde mchog nag po ba'i dbang /
gshed dmar lha lnga /
bka' gdams thig le bcu drug gi dbang /
kun rig gi dbang sogs rnal 'byor rgyud kyi dbang 'ga' dang /
tshe dpag med /
mi 'khrugs pa sogs bya spyod rnams kyi dbang mang po dang /
dmar po sko gsum gyi rjes gnang dang /
gsum ga'i gdams pa yongs su rdzogs pa'i lung /
bde mchog dkar po /
phag dkar shes rab gsal byed /
sna tshogs yum /
lha mo shra ma Na /
dur khrod bdag po yab yum /
lha mo phyag bzhi ma /
rnam sras ser chen gyi rjes gnang /
bka' gdams gzhung drug /
bka' gdams chos 'byung /
bu ston chos 'byung /
dpe chos rin spungs rtsa 'grel /
rje rang nyid kyis mdzad pa'i 'jigs byed kyi skyed rdzogs /
bshes spring /
tshig gsal /
'jug pa'i rang 'grel /
lam rim chen mo rnams kyi lung zhus /
slob dpon rdo rje 'dzin pa dge 'dun rgyal mtshan pa'i drung du 'dus pa'i 'grel pa bzhi sbrags kyi lung bshad /
rje dge 'dun rgya @# / /
mtsho'i gsung 'bum thor bu bas mtshon gsung rtsom thams cad kyi lung /
tshe dbang /
phyag rdor u tsar+ya /
rnam sras ser chen rnams kyi rjes gnang rnams zhus /
slob dpon rin po che rnam rgyal dpal bzang pa'i drung du rgyud pa rnams dang lhan cig tu gsal sgron gyi bshad lung bod du 'gyur ba'i bshad rgyud rnams kyi lung /
tshal lugs kyi mgon po phyag bzhi pa'i dbang bzhi yongs rdzogs rnams zhus /
khri thog pa sems dpa' chen po dam chos dpal 'bar ba'i drung du /
khros nag gi dbang dang /
nam mkha' sgo 'byed /
skal ldan skor gsum gyi lung sogs gcod skor yongs rdzogs zhus /
chu 'brug la dpen dgon du /
bla ma slob dpon dang dka' rab dbyams dge bshes mang por lam rim chung du khrid dang sbyar nas mdo dang rgya gzhung mang po'i lung gis brgyan nas bshad pas thams cad lhag par dgyes /
de nas thugs dam kho na bsam dus rje rin po che mngon sum du byon nas thos bsams la bskul pa gzhung lugs chen po rnams la thos bsam gyi 'dun pa bskyed de /
mngon rtogs rgyan /
rgyud bla ma /
rtsa bshes rab /
rin chen phreng ba /
rigs pa drug cu pa /
bshes pa'i sprin yig /
bzhi brgya ba /
dbum 'jug pa /
bslab btus rtsa ba /
byang chub sems dpa'i spyod pa la 'jug pa /
byang chub lam sgron| blo sbyong rtsa ba 'ga' /
'dus pa'i rtsa rgyud /
bde mchog rtsa rgyud /
brtag gnyis /
dus 'khor bsdus rgyud bsdus pa /
mgon po'i rim lnga sogs gzhung chen mo mang po la kha 'don re mos su byas /
ston rje bkra shis rin chen pa'i gsung ltar bde mchog lU i ba'i dbang dang /
dmar khrid /
snar thang brgya rtsa /
sgrol ma nyer gcig gi rjes gnang /
brgyad stong pa'i lung /
bka' gdams gzhung drug gi lung /
lam rim gyi khrid sogs phul /
rje de nyid kyi drung du'ang nA ro mkha' spyod ma'i dbang /
mkha' spyong gzhan gnyis kyi rjes gnang /
'jam dbyangs chos skor /
zhabs brgyad pa'i rjes gnang /
gleng 'bum chen mo /
mdo rtsa /
sum brgya pa /
mngon pa kun las btus dang /
mdzod rtsa ba /
'grel pa don gsal /
mdo kun las btus /
jo bo'i chos chud brgya rtsa /
dbu ma rigs ma tshogs drug /
byams chos lnga /
'jigs byed bskyed rdzogs chen mo rnams kyi lung zhus /
dgun stod brag rgya rdo rje'i pho bang du me tog gi bcud len kho nar brten /
nyin mtshan 'khor yug tu zhabs rdo rje skyil krung bcas te thugs dam kho na mdzad pas /
zhag bdun thog nas ras rkyang byas tshog pa'i gtum mo cher 'bar bas /
phyi rol gyi nye 'dab tu 'khod pa rnams lwa ba'i be ma po mang po brtsegs kyang grang ba'i reg bya mi bzod par 'dar ba'i skabs su /
bla ma nyid kyi sku zil ba phrom me ba phug pa'i nang yang me rgyun du spar ba'i g.yos khang bzhin du tsha'u re ba byung ba ni /
nang gi gtum mo'i bde drod rang 'bar du song ba'i nang rtags phyir shar pa'o / /
nyer dgu pas khyil gangs can chos 'phel gyi gdan sar phebs /
gzhung lugs kyi 'chad nyan yang dag mdzad /
so gcig pa lcags byi la srad rgyud du rigs ldan seng ge'i rnam 'phrul /
snyigs dus kyi mdo rgyud man ngag thams cad kyi gsang @# / /
mdzod /
rdo rje 'chang chen po sangs rgyas rgya mtsho'i zhabs drung du /
'jam rdor /
gshin rje gshed dmar nag gnyis /
'jigs byed lugs gsum sogs bla med dang /
rdor dbyings /
dpal rtse sogs rnal 'byor rgyud /
rnam snang mngon byang /
phyag rdor dbang bskur ba sogs spyod rgyud dang /
dam tshig gsum bkod /
rnam rgyal 'joms /
gdugs dkar /
'od zer can /
ston pa la khrus kyi lha mo brgyad kyis bskor ba dang /
yang ston pa la bkra shis kyi lha mo brgyad kyis bskor ba'i dbang sogs rgyud sde bzhi'i rigs kyi dbang sum cu lhag pa dang /
'dus pa /
bde mchog /
rnal 'byor ma'i sngags btu /
sgrub thabs brgya rtsa /
sgrub thabs rgya mtsho /
legs ldan /
stag zhon /
dud sol ma /
traka shad rigs mang po /
ba mo /
srog sgrub ma /
dus mtshan ma /
nam mkha'i gos can ma sogs kyi rjes gnang /
rnam sras kyi bka' mi 'dra ba bcu gsum /
de'i be'u bum yongs rdzogs kyi lung rnams dang /
gzhan yang zab rgyas kyi gdams pa zhal shes shin tu mang ba zhus /
srad rgyud na bzhugs dus nub gcig bkra shis lhun po nas yin zer pa'i atsar+ya 'ga' dang /
mon pa 'ga' zhig yongs nas khyed myur du bkra shis lhun por phebs dgos /
ded rnams kyis grab byed zhus 'dug pa'i a tsar+ya gtso bo de ye shes mgon po phyag drug pa dang /
mon pa'i gtso bo de las gshin yin cing /
bkra shis lhun po'i mkhan thog tu gdan 'dren par 'dug /
yang skabs shig mnal lam du /
bkra shis lhun po'i lho 'gram gyi gzhung lam la phebs pa na /
mi dkar po gcig dang /
dmar po zhig gis chibs mthur nas bzung ste bkra shes lhun po'i 'du khang bar gdan drangs /
mi dkar po des dar gyis dril ba'i glegs ba ma zhig phul nas /
'di gsung dgos rgyu yin zer /
ci yin gzigs pas /
glegs bam de lam rim che bar 'dug /
de 'phral du mnal sad /
mi dkar po de sbyan ras gzigs dang /
dmar po de mgon po lho nub par nges te /
'di'i rjes gnang dus deng sang gzhan la'ang ltas ya mtshan can 'ong /
'di ni bka' gdams gsar rnying gi bstan pa'i bdag por mnga' gsol ba yin te /
zhwa lu sogs la phebs nas dpal 'khor chos sder bde mchog lU i ba'i dbang gnang /
slar dben dgon du dbyar gnas la chos thun dang ja tshul nar mar bsgrub /
sgrub sde de rje gong ma gnyis dang paN chen rang gi rtsa ba'i dgon par dgongs nas /
ston pa dang rje gnyis kyi gos sku che ba gnyis dang 'phyar dar gsum sogs rten mchod rdzas mi dman pa dang /
zla ba gnyis tsam mtshams la 'dug pa dag dang /
gsum mchod dang bcu bzhi mchod pa'i thebs kyi chos gzhis sbyar /
de nas bkra shis lhun pos nan cher khrir gdan drangs nas /
dgung lo so gcig pa lcags byi lo de ka'i hor zla bcu gnyis pa'i tshes gsum la chos grwa chen po mkhas pa bye ba'i rol mtsho bkra shis lhun po dpal gyi sde chen po phyogs thams cad las rnam par rgyal ba'i seng ge'i khrir phebs /
sde dpon rigs dang grwa rigs so so nas @# / /
legs ja dang dga' ston zla ngo sprel par mdzad pas dgongs ja'i thog snar thang brgya rtsa'i rjes gnang /
sgrol ma nyer gcig gi rjes gnang /
bka' gdams chos 'byung gi lung /
rtsa 'jug /
mngon rtogs rgyan gsum gyi lung gnang bas mtho ris dang thams cad mkhyen pa'i lam gsal bar byas /
de bzhin du smon lam chen mo dang /
zla chos 'phar ma btsugs /
mkhar nag gis gangs can dang bkra shis lhun bo gnyis ka'i khrir phebs pa'i lo grangs gnyis ka nor te /
rnam thar gyi lo rta dang 'gal bas so / /
dge slong lnga drug tsam dang /
dge tshul phyed dang sum brgya tsam bsgrubs /
bslab bya gnam rtse ldeng ma gsungs /
tshogs par gsang bde 'jigs gsum gyi dbang bskur /
dgung lo so bzhi pa chu yos kyi lo rta zla bar cho 'phrul mchod pa btsugs /
gos sku nyer gsum phye phur dang rgyal mtshan nyer bdun /
mu tig gi snam sbyar bdun gyis thog drangs pa'i snam sbyar bcu gnyis sogs mchod pa'i sprin mdzad /
zla ba lnga pa'i smon lam dus 'grem rgyu'i bla re rnying ba du ma brjes shing /
lim lha khang bsgrubs /
rje dang po'i sangs rgyas sangs rgyas rgya mtsho'i dgongs rdzogs rten bzhengs kyi rje'i sku la rab gnas dang /
rje 'gos kyi zhal gzigs phug pa mjal pas lhas me tog gi char phab cing tshe chu'i rgyun babs /
ston dus gangs can gyi mgon po thams cad mkhyen pa yon tan rgya mtsho byang phyogs nas bod du chibs kha bskyod par /
bkra shis lhun po'i mkhan slob thams cad mjal bar byon /
lam par du yang byis pa mig 'phrul lta bu ya mtshan du byed pa yang byung /
de dus bdog pa'i dngos po'i phyag rten gang drag phul /
'bras spungs su mang ja 'gyad dang bcas pa gnang /
slob dpon pa phyir phebs /
rje 'di re zhig bzhugs nas bka' chos rnam grangs mang ba 'bul dgos tshul phebs te dgun 'bras spungs su bzhugs nas mchog gi sprul pa'i sku la chos bka' rnam grangs mang du phul /
zhar la 'bras spungs kyi dka' ram mang du 'dus par dka' chen bzhi'i rtsa ba'i lung /
dpon slob rnams gdan 'dzoms par gshin rje gshed dmar nag gnyis /
'jigs byed zhe dgu ma /
ro langs brgyad skor /
dpa' cig rnams kyi dbang gnang /
thog mar yab sras mjal dus spyan ras gzigs phyag bzhi pa'i skur mthong bas de nas mchog gi sprul sku la'ang rje paN chen rang nyid dang pa dang yid ches skyes /
lung chen po 'bul mkhom kyang /
dbang rjes gnang /
zab khrid man ngag sogs snga phyir bum pa gang byo'i tshul mdzad gsung /
sprul pa'i skus kyang bla ma mang po'i khrod nas zla dang bral bar bkur ba dang /
bla ma gzhan la'ang dge bshes ston pa'i rnam thar mdzad pas yab sras gnyis kyis snyigs ma'i 'gro bar yang jo bo yang sras dran mi dgos par mdzad pa thub bstan gyi rgyan bla lhag tu 'bar ba kho nar gyur /
smon lam grol nas na sgred rgyal ba'i dben gnas mjal /
zhabs skor la phebs pa'i tshe jo bo'i sku 'dra rang byon gyi tha snyad byed pa de'i sa nas gzigs pas /
jo bo 'phyid dkar gyi ri rtse nas 'ja' sprin kha dog sna lnga pa zhig nar gyis byung ba'i steng du jo bo a ti sha /
@# / /
rgyal ba 'brom /
rdog legs pa'i shes rab /
khu ston chen po /
a mes /
dgon pa ba /
po to pa /
khu chung ba /
spyan snga pa /
glang thang ba /
shar ba sogs bka' gdams kyi skyes bu dam pa grangs med par bzhugs pa'i sne mor rje btsun sgrol ma ljang khu dka' thub kyi chas kyis mdzes ba zhig bzhengs nas phyag mtshan ut+pa la'i 'dab ma zhig nam mkha' la bsgyur ba'i tshul gyis gnang ba phyag tu babs /
zham ring du 'khod pa rnams kyis dar ljang gu'i rnam par mthong /
'di ni bka' gdams rin po che'i bstan pa la phan pa rgya chen po 'byung ba dang /
bstan 'gro'i nyer 'tshor sku tshe yun ring du brtan par byin gyis brlabs pa'i rten 'brel lo / /
yang skabs shig r+wa sgreng gnas bcu'i khang du bzhugs tshe /
jo bo 'phyir dkar pa dngos su byung nas /
'phrin las bsgrub par khas blangs shing /
gtor bsngos kyi tshigs bcad gcig kyang thugs rtsom gnang ngo / /
so drug pa shing sbrul lor sprul sku thams cad mkhyen pa la dus 'khor gyi dbang dgos pa'i bka' phebs pas dus 'khor gyi bsnyen pa kha gso dang bcas pa'i mjug tu bsdus rgyud 'grel pa dang bcas par zhib tu dpyad /
dgun chos la tshogs par sgrub thabs rgya mtsho'i rjes gnang lung dang bcas pa /
so bdun pa me rta lo cho 'phrul smon lam grol nas /
dga' ldan pho brang gi gzims chung nyi 'od du /
nag pa zla ba'i tshes bco lnga la rdul tshon kyi dkyil 'khor du dus kyi 'khor lo'i dbang yongs su rdzogs pa mtha' rten dang bcas pa dang /
chos bka' ci rigs pa phul /
mkhar nag gis yab sras lhan du rgyal la phebs par bshad /
yar lam lho brgyud kyi sde pa so sos mchod de bkra shis lhun por phebs /
tshogs chen la'ang 'gyed dang /
gangs can dang dben dgon yang de dang mtshungs /
dbyar gnas la nyer lngar grangs bcad kyi tshogs chen la gdugs dkar gyi dbang rgyas par phul /
de dus zangs kyi 'bul ba rgya cher byung bas /
dgun chos kyi dus su gtsang khang dbus ma byang chub chen po'i dbu thog tu lcags srang gi zangs khal brgya dang lnga /
mgur mo'i gser zho lnga brgya las grub pa'i gany+dzir rtsa ba'i sboms su 'dom lnga dang /
dkyus su phal thog gsum tsam yod pa bzo khyad phul du byung ba bzhengs /
de dang dus mnyam du zangs rnying la li 'dres pa lcags srang gi khal bco brgyad dang /
pad gdan la zangs khal gcig dang /
gser srang gang dang /
khri khro khal nyi shu las grub pa'i rje btsun byams pa'i sku dang /
dngul srang brgya las grub pa'i bdag cag gi ston pa'i sku dang /
de dang sku tshad mtshungs par jo mo rdzong pas sbyin bdag byas pa rgyal ba seng ge'i nga ro'i sku gsum legs par bsgrubs /
khyad par rje btsun gyi sku 'di ni lugs su blugs pa'i tshe rje nyid dang sku mdun sman thang ba dang bcas mngon sum du bzhugs ba las /
li dang 'dres pa'i zangs zhun lugs su blugs tsam nas tsheg sgra dang tog sgra rna ba 'gas pa lta bu dang bcas /
lugs kha nas zangs zhun khol zhing 'thor bas bzo grwa bar mtshams med par khyab /
par gyi nang du gtan ma song ba 'dra bas /
bal po rnams kyang ngo 'dzum gnag cing @# / /
bal skad du lugs nyes ba'i ca co'i sgra sgog /
gzhan rnams ci bya gtol med du gyur te /
cang mi smra ba'i skabs /
bar bshig la gzigs dang /
zhes bskyal nas /
grangs su gzhug long yang med par /
bsil ba'i chab mang pos tsha reg bcom ste /
bar bshig pa na rje btsun gyi sku bkra lam mer byung bas /
thams cad kyang shin tu ngo mtshar ba dang mngon par dga' bas myos nas a la la zhes brjod par byed do / /
mdor na de'i dus su zil ngad 'jigs pa'i rnam 'gyur gyi cho 'phrul ya mtshan shin tu che ba dang bcas 'phags yul dbus kyi li ma'i 'gran zla rang byung lta bur byon /
rgyu mtshan de dag gi phyir dang /
spyan dbye ye shes pa dgug gzhug gi rab gnas kyi nyin /
dge slong chos gos rnam gsum gsol ba gzi brjid phun sum tshogs pa dang ldan pa zhig nam mkha' la byon te /
rten 'di la brten nas 'gro phan rgya chen po 'grub po zhes gsungs pa dang bcas rten la thim pa gzigs /
de ni dga' ldan nas ye shes sems dpa' dngos su byon par snang zhing /
dga' ldan gyi byams pa'i thugs ka dang rten gyi thugs ka gnyis 'od zer gyi drabs 'brel ba'i gzigs snang khyad par can byung /
tshul 'di dag la dpags na /
sku brnyan 'di nyid mthong thos dran reg mtha' dag ma 'ongs pa na byams pa'i 'dus pa dang po'i 'khor du skye ba'i byed las khyad par can gyi rtags su snang /
dgung lo so brgyad pa me lug gi lo hor zla drug pa'i yar tshes la thams cad mkhyen pa yon tan rgya mtsho bkra shis lhun po dpal gyi sde chen por spyan drangs /
de dus mkhan slob rnams kyis gtso mdzad gzabs 'phyor gyi rta ba brgya phrag brgal ba phebs bsul byon /
dpon slob zhal mngon du gyur mtshams lha'i rnga bo che'i sga lta bu'i sgra bsgrags shing /
lha rnams kyis me tog gi char chen po legs par phabs pa thams cad kyi mngon sum du gyur /
dge 'dun sum stong lhag pa'i sar sbreng dang bcas te rgyal mtshan mthon por phebs /
zla ba phyed gnyis lhag tsam bzhugs su gsol te /
chibs pas gtso byas bdog pa'i dngos po yod 'bul mdzad cing /
zab chos kyi rim pa du ma phul /
slar gangs can chos 'phel bar du phebs skyel zhus /
dgag dbye grol nas mtshams gcig gnang /
lo der byang 'grul stobs chen ri bo dga' ldan du sleb nas /
bkra shis lhun por yang mang 'gyed bsam kyis mi khyab pa byung dus /
grwa tshang phan tshun nag pos bskyod pas glo bur du 'thab 'dzings yang yang yong ba zhig 'dug par /
de dag gi rkyen 'byung po'i rgyu lam gcod pa'i ched du /
sa sprel la dbyen zlums mchod rten gzungs gzhug dang nang gzhug /
sA ts+tsha 'debs pa gnang skabs /
grub chen sha ba ri ba byon nas sa rdo'i thum bu gcig gtad nas /
'di'i nang na rdo rje gdan /
bya rgod phung po'i ri /
po ta la /
dpal ldan 'bras spungs /
o Di yan sogs gnas chen rnams kyi sa sna yod do zer nas song /
drung na gnas pa rnams kyis dzo gi rang bzhin pa gcig tu mthong yang de ma thag tu gar song ma shes pa byung /
mchod rten rab gnas @# / /
mdzad dus /
de mo sprul sku lha dbang phyogs las rnam rgyal gyi gzigs snang la /
mchod rten char khebs kyi steng na /
dbus su rje nyid /
g.yas su grub chen zhig dang /
g.yon du dge slong dbu dkar po zhig 'dug ba gzigs nas rgyu mtshan zhus pas /
grub chen de sar ha dang /
dge slong de grub mchog chos kyi rdo rje yin zhes bka' stsal /
mchod rten 'di grub tsam nas yul phyogs su mi nad phyugs nad sad ser sogs dkon pa dang /
khyad par bkra shis lhun por dge 'dun rnams thugs mthun cing grwa 'tshogs bshad sgrub longs spyod rnams 'gran pa bzhin rgyas /
thams cad mkhyen pa dge 'dun rgya mtsho'i mnal lam lung bstan du byung ba ltar /
khyung ri tshun grwa gshag gis khengs pa dang /
tshogs pa'ang stong brgyad brgya re 'ongs zhes gsungs pa ltar byung zhing tshogs de las kyang che ba byung ba mngon sum mthun snang 'di lags so / /
dgung lo bzhi bcu pa sa mo bya'i lo'i dgun chos dus su /
nub gcig mnal lam du dge slong 'dus pa'i glegs bam bsnams pa gcig gis 'di rab tu gnas pa ma grub pas /
zhal phye gsungs pa dang /
rab yangs ma gsungs pa na /
tshogs chen po 'dus nas sa g.yo ba tsam gyi shis brjod rdzogs par byed pa byung /
sang dka' ram 'gas rtsa rgyud kyi 'grel pa khyer yongs nas 'di'i chos thun re cis kyang zhu zer bas /
TIk+ka'i 'dzin chos dang bzhi sbrags kyi bshad pa rgyas pa re mdzad pas da lta'i bar du 'phel ba byung /
de la brten nas rgyud sde du ma 'chang pa'i sngags grwa 'di btsugs /
gtsang dbus kyi bstan pa'i 'byung khungs lta bur gyur /
lcags phag la dpal ldan 'bras spungs su gdan drangs /
stong lung khri zam khar chibs bsu dang sor sbreng rgyas pa byas /
thams cad mkhyen pa chen po rje yon tan rgya mtsho dang /
sprul sku bsod nams dge legs dpal bzang dang /
ser 'bras kyi dpon slob nyung bsdus la rdo rje 'phreng ba'i dbang phul /
lo der dgos dbang gis /
gsang ba'i slob dpon zhig la rnying lugs bshed dmar /
tshe bdag bka' brgyad gsang ba yongs rdzogs /
bde gshegs 'dus pa sogs mang po gsan tsam dang /
gsang ba'i rdo rje 'dzin pa gcig la lho brag grub chen la phyag rdor gyis dngos su gnang ba'i dbang lung snyan brgyud bka' 'bum yongs rdzogs cha tshang ba zhus /
chu byi'i lo byams chen gyi dbu thog tu zangs lcags srang gi khal nyis brgya lhag dang /
mgur mo'i gser zho lnga brgya dang sum cus gser thog bkod pa khyad par du 'phags pa bsgrubs /
lho mon du phebs /
lha rin po che sogs la bde mchog /
'jigs byed ro langs brgyad skor gyi dbang /
traka shad kyi chos skor yongs rdzogs /
khrom che bar tshe dpang /
yig drug gi bzlas lung dang dam bca' bskul nas dge bar sbyar /
chu mo glang gi lo smon lam grol nas /
sprul sku bsod nams dge legs dang /
se 'bras kyi slob dpon dang dge bshes bzhi bcu dge slong byas /
de nas sa pho rta'i @# / /
bar smon lam gyi tshogs da du mdzad /
de yang rje blo bzang don grub kyis sangs rgyas thob ces gsungs pa'i rang nyid sangs rgyas tshul gyi rtogs brjod 'di rnam thar gyi gtso bor snang bas tshig don rgyas bshad zur du 'chad cing /
'dir gzhung 'grel tsam byas na /
na mo gu ru many+dzu g+ho ShA ya /
rje dus gsum sangs rgyas thams cad kyi / /
dpal bde ba chen po'i ye shes sku / /
phyi dur smrig gar gyis rnam rol pa / /
pham ti b+ha tra'i zhabs la 'dud / /
ces pas rje rin po cher mchod brjod dang /
dus nyin gcig rig pa dwangs pa'i tshe / /
chos thos pa'i snying po cung zad bsam / /
de bsams pas bla ma'i bka' drin dran / /
lung man ngag rigs pas nges pa'i don / /
'di 'bras bu lam byed tshul nyid du / /
rje bla ma'i bka' drin rjes dran pa'i / /
ngag rdo rje glu dbyangs 'di bzhin len / /
ces pas rtsom par dam bca' dang /
mgon thugs rje can de'i bka' drin gyis / /
rten dal 'byor tshang pa'i mi lus thob / /
rje rgyal ba gnyis pa'i bstan dang mjal / /
rgyud sdom pa gsum gyis mdzes par byas / /
gzhi dam tshig sdom pa gces par bsrungs / /
zhes pas rten dang chos sgor zhugs pa bstan /
rkang pa phyi ma gnyis kyis bla ma'i drin yin par bshad /
bka' mdo rgyud don la sgro 'dogs bcad / /
gnas 'khor ba'i rgyu 'bras dang tshul rig /
byams snying rje byang chub sems nyid sbyangs / /
dbyings gnas lugs rtogs pa'i lta ba go /
lam rim gnyis zab mo'i nyams len shes / /
zhes pas thos pas mdo sngags gnyis kar sgro 'dogs bcang tshul bstan /
gzhi mdag skye shi bar do gsum / /
rgyud smin byed sku gsum ngo bor bsgyur / /
yul gang snang dag pa'i rol par shar / /
lus zab gsal gnyis med lha yi sku / /
ngag grags stong sngags kyi bzlas pa shes / /
zhes pas tshig tsam min par rang nyid bskyed rim gyi sku gsum lam 'khyer gyi rtogs pa mngon du mdzad par bstan /
nang rdo rje lus kyi gnas lugs rtegs / /
rtsa 'dab brgyad nor bu'i chu skyes dbus / /
chos khyad par gsum ldan smin legs mar / /
sems rtse gcig chags pa'i rol rtsed kyis / /
ma ye shes DA ki'i gzi brjid rgyas / /
steng chu shel zla zer spre zhing bsdus / /
phyis ji snyed chos kyi ri dwags kun / /
sngar mnyam bzhag dran pa'i rgya ru bcug /
rgya de nyid bde stong lha skur shar / /
zhes pas phra thig gi lus dben gyi dga' bzhi stong bzhi dang chos thams cad rigs brgya rigs lnga rigs gsum rigs gcig tu 'char ba'i rjes thob lus dben dang bcas pa bstan te /
ma TA ki ni gtum mo dang /
gzi brjid rgyas pa ni de 'bar ba dang /
steng chu shel ni spyi bo'i zla ba'i cha zhu tshul lo / /
snying mtshon cha 'khor lo rtsibs brgyad dbus / /
sngags bzang po'i thig les ngar blud nas / /
dgra gzung 'dzin bzhon pa'i bdud sde yi / /
mgul cig car 'dral pa'i dgra thabs mkhas / /
zhes pas ngag dben gyi snying kha'i sngags thig gis gzung 'dzin skyed pa'i rnam rtog @# / /
thim pas rdzogs rim skyes par bstan /
yang chos 'khor padmo'i lte ba la / /
dpal ye shes rdo rje'i rang bzhin gyi / /
nor baiDUr dkar po'i bi wang ni / /
rgyud 'od zer lnga yi ri me can / /
gdangs mi shigs rdo rje gsum gyi dbyangs / /
dpal mkha' spyod grub pa'i gtam snyan 'dis / /
dbye dka' ba ma rig mdud pa 'byed / /
ces pas ngag dben gyi gdong gi sna rtse'i 'od thig gis snying kha'i rtsa mdud grol bar bstan /
thabs shes rab nges gsang rtsa mchog ni / /
ches phra ba'i chu skyes myu gu'i rtser / /
rdzas dkar dmar 'bras bu'i thig le mdzes / /
'di zos pas zhe sdang 'dod chags dang / /
'di'i 'bras bu gti mug me tog rgyas / /
srog ma 'gags bzhin du mngon sum shi /
lar 'gal 'du'i ltas mo ci yang mthong / /
zhes pas ngag dben gyi rdzas thig gis srog 'gag pa'i shi ba dngos ma byung bzhin du srog las rlung thams cad shi ba ltar gtan zad byas nas nges don gyi chags pa dga' bde dang zhe sdang yul bden med ni yul la sdang ba dang /
nges don gyi gti mug kun rtog thams cad 'gag pa'i 'od gsal sems dben mthar thug skyes par bstan /
blo myur mgyogs dran pa'i lha bzo yis / /
khams phra mo'i gser sbyangs btsom las / /
rten ye shes rang bzhin lha sku bzhengs / /
sku de yi cho 'phrul bsam mi khyab / /
ces pas shin tu phra ba'i rlung sems las chu las chu bur ltar myur cing mgyogs par skad cig gis sgyu ma'i sku rten brten par bzhengs shing /
sprul sku bye ba ther 'bum dang /
rgyud sde bzhi'i lha tshogs sprul pa'i cho 'phrul bsam yas bstan tshul /
khams gsum po ma lus ril gyis mid / /
mthar de bzhin gshegs pa'i tshogs kun bsad / /
rje sangs rgyas yum kyang bdag tu bzungs / /
de'i ngo tshas rang yang stong bar bros / /
zhes pas rjes thob bsam gtan gnyis kyi sgyu lus de yang rim pa 'od gsal du thim pa dang /
slar nam mkha'i lam las 'ja' tshon 'khrungs / /
'ja' de nyid mtshan dpe'i 'od du 'bar / /
thabs dbang po'i gzhu yin chung dang / /
yul 'od gsal chang gis rtag myos pa'i / /
dbyings lhan skyes gzhon nu mig yangs po / /
dus 'du 'bral med pa'i grogs por song / /
grogs mdza' bas dngos po gcig tu 'dres / /
dpal zag med nor dang longs spyod tshogs / /
khong gzhan las phrogs te bdag gir bzung / /
zhes pas slob mi slob kyi zung 'jug rim gyis mngon du mdzad tshul dang /
don de bzhin sogs kyis de sbas pa dang /
yul nyer bzhi'i mkha' 'gro'i zhal nas sgrogs tshul bstan te /
'di ni sangs rgyas bcom ldan 'das kyis mi'i rten la sangs rgyas tshul bstan pa ltar sku tshe 'di la'ang sangs rgyas tshul bstan kyang /
sngar mkhas grub thams cad mkhyen pa sogs thams cad kyang dang po'i sangs rgyas kyi sgyu 'phrul kho na yin par bshad zin to / /
dgung lo zhe lnga ba shing stag gi rgyal zla ba'i dga' ba gsum pa'i chos la thams cad @# / /
mkhyen pa chen po mchog gi sprul pa'i sku yon tan rgya mtsho bsnyen par rdzogs pa'i mkhan po mdzad /
lha btsun chung ba sogs rab byung bsnyen rdzogs brgya phrag mang po'i mkhan po mdzad /
shing yos la skyid shod chos rje dang /
de rjes stong skor sprul sku 'jam dbyangs rgya mtsho sogs gsar ba stong phrag du ma dang /
r+wa sgreng du lha btsun bgres pa dpon g.yog brgya phrag rab byung bsnyen rdzogs mdzad /
dbyar bkra shis lhun por de mo sprul sku lha dbang phyogs las rnam rgyal dang /
skyid shong zhabs drung bstan 'dzin blo bzang rgya mtsho dang /
bkra shis lhun po'i dpon slob sogs la rdo rje phreng ba dang /
mi tra brgya rtsa'i bka' rnams rgyas par bstsal /
dngul srang brgya phrag phyed gsum gyis rgyal ba tsong kha ba'i sku'i phyag gi mchod sdong nang du thams cad mkhyen pa tsong kha pa rang nyid kyi tshems mar gad ma dang /
yang de'i tshems 'khrul med yongs rdzogs gcig dang gnyis /
g.yu tshems kyi g.yas na rje dge 'dun grub kyi tshems srin bus cung zad zos pa gcig dang bcas bzhugs pa'i sku byin can de legs par bsgrubs /
de'i phyi lo me 'brug gi zla ba bcu gnyis pa'i tshes bcu gcig la bkra shis lhun po'i sngags grwa'i gtsug lag khang gsar bzhengs kyi sa 'dul dang /
rmang sogs bsgrubs /
zla ba de kha'i nang du thams cad mkhyen pa yon tan rgya mtsho glo bur du chos dbyings su mnal ba'i dgongs rdzogs dang /
smon lam chen mo'i gral dbu mdzad /
lha btsun bstan skyong rgya mtsho bro 'tshal ba'i bar chad sel phyir du r+wa sgreng dgon gong du zla mtshams dam par bcad /
de nas me sbrul la rgya bod gnyis gang na'ang rigs smra mkhas mang rgyan drug mchog gnyis lta bu grangs med pa'i 'dus sde gdan sa chen po dpal ldan 'bras spungs phyogs thams cad las rnam par rgyal ba'i sde dang /
de mtshungs dpal ldan se ra theg chen gling gi gdan sar phebs /
dgon gnyis kar chos 'khor bskor /
ston hal ha'i rgyal brgyud gnyis sogs 'grul pa mang du byung /
rab byung bsnyen rdzogs stong phrag gi mkhan po mdzad /
jo bo rin po che'i spyan sngar smon lam chen mo yang dag bsgrubs /
lo sngon ma me sbrul gyi dbyar thog /
mnga' ris gu ge rgyal po khri grags pa dbang phyug sde dang /
blo bzang ye shes 'od sku mched dang /
snga ma'i sras khri rnam rgyal grags pa dpal bzang po khu dbon gyis spyan drangs dus zla ba bzhi pa'i nyer gsum la mtsho ma pham pa'i 'gram du byon nas khrus gnang zhing /
mtsho'i rde'u spar gang blangs par phal cher lha'i rnam par snang ba'i ngo mtshar du 'dzin par 'dug /
gangs ri'i mdun du byon dus 'ja' tshon sna lnga rgyal mtshan dang /
ba dan dang /
gdugs lta bu mang du byung /
zhabs drung chos rje dang /
bdag po lha chen po sogs kyi rta pas sa gzhi khebs pa lta bus bskor nas bsu bar byon /
zhal mngon du gyur skabs lha @# / /
thams cad kyis me tog gi char phab pa sogs dge mtshan phun sum tshogs pa byung /
tshes bco lnga la mtho lding gser gyi lha khang du zhabs drung mi dbang gis /
lo chen rin chen bzang po'i khrir spyan drangs te rin po che'i me tog gi maN+Dal phul /
ser 'tshogs kyi 'dus sde la bla ma'i rnal 'byor dang /
mang 'gyed bzang po gnang /
mchod yon rnams la gsang bde 'jigs gsum gyi dbang dang bskyed rdzogs /
snar thang brgya rtsa /
'jams dbyangs chos skor /
bka' gdams chos 'byung gi lung sogs gnang /
dad pas rnyed pa dang bkur sti bsam gyis mi khyab pas mchod de /
bu ram shing pa'i gdung rgyud dri ma med pa'i chos rgyal gyi rtags su snang /
gzhan yang mu dkar /
mang nang /
mda' pa bkra shis lhun po /
shangs rtse sogs su chos bstan /
de dus las dag pa zhig gis rje nyid kyi dbu la gtsug tor dang /
ljags kyi steng na AHyig ring po kha dog sngon po zhig gsal bar mthong ma thag yid kyis bstod cing gsol ba btab pas /
rje nyid 'dzum pag dang bcas te spyan 'bur tshugs su gzigs byung bas 'jigs zhum pa zhig byung skad /
gu ge dang /
mar yul dang /
ru thog gsum nas rab byung bsnyen rdzogs mang po gnang /
zla ba dgu pa'i tshes bcu gsum la gu ge nas bteg /
gangs ri'i bar du zhal ngo mchod yon rnams kyis kyang skyel mar phebs /
gangs bskor byas nas gangs ri'i mdun du khrom dbang mdzad dus gangs ri de dpal 'khor lo bde mchog gi pho brang dang /
nang du 'khor lo sdom pa'i lha tshogs thams cad bzhugs 'dug pa'i gtso bo'i sku las 'od zer sngon po 'phros pas /
pho brang snod bcud thams cad sngon por gzigs /
grwa pa zhig la gangs ri 'di ci 'dra dris par dkar 'tsher zer /
mkhar nag par dris pas rgya mthing lta bur sngo ba 'dug zer nas ya mtshan che ba byed /
zla ba bcu gcig par bkra shis lhun por slebs nas ser ja gser 'gyed dang bcas pa byas /
de dus lha sa dang 'bras spungs rgyab rir mi stong phrag du ma bsad cing /
se 'bras gnyis dmag gis bcom skabs su snang ba /
sems can mang ma'i bsod nams min pa'i las dang /
bdud kyi cho 'phrul du snang /
ser 'bras la mang ja gser 'gyed dang bcas pa lan lnga /
kha che'i chab bum cha re /
'bras spungs byams khang dang dngul gdung khang du gug ting che legs bdun tshar cha re re phul /
nga gcig pa lcags sprel lor zla ba bdun par bod dmag thams cad skyang thang sgang du 'dril bar sog dmag lan gnyis brgyugs nas /
stong phrag du ma bsad cing bod dmag thams cad lcags po rir bsdus te /
yang sog dmag gis me mda' sogs kyis bod dmag 'bum du nye ba'i srog 'joms par nye ba na paN chen rin po che dang /
stag lung chos rje ngag dbang rnam rgyal dang /
gling smad zhabs drung dkon mchog chos 'phel sogs kyis gtsang ba dang sog po'i chings mdzad bka' khra @# / /
jo bo rin po che'i gser thog gi 'od kyis khyab par bro dam pos bkag cing de thog nas dbus stod sogs dbus gtsang gi dge lugs pa'i grub mtha' gzhan phyogs la yod pa'i dgon sde brgya phrag du ma slar zhwa ser sor gnas byed par byas /
lung bstan las /
lcags kyi ri la skye bo'i srog mkhar byed / /
snang ba mtha' yas sprul pas yongs su skyob / /
ces pa'i don dang mthun par gyur /
de nas dgung lo nga gsum pa chu khyi la thams cad mkhyen pa yon tan rgya mtsho'i sprul sku 'bras spungs su spyan drangs /
gtsug phud bzhes te mtshan blo bzang rgya mtsho'i dpal du gsol /
nga lnga ba shing byi la tshigs snga ma dge tshul gyi mkhan po mdzad cing /
de lo gzims khang gong gi sprul sku yang ngos bzung ste /
gtsug phud blangs mtshan grags pa rgyal mtshan du btags /
tshe dbang /
'jigs mdzad kyi dbang sogs gnang /
dgung lo nga bzhi pa chu phag gi lo 'bri phag gi sde gzar 'khyoms che ba byung bar chings mdzad /
de skabs jo bo rang byon lnga ldan gyi pho brang gi rgya phibs zangs khal brgya phrag du ma dang gser zho stong phrag du mas gsar bzhengs mdzod /
nga drug pa shing glang lor bkra shis lhun po'i mgon khang dang gser sku'i lha khang du gser sku stong phrag du ma dang /
nga bdun pa me stag la 'phags pa lha rab byung mdzad de mtshan 'phags pa chos kyi rgyal po zhes btags /
bsnyen rdzogs kyang mang po mdzad /
smon lam la 'khrungs rabs thugs thog nas gsungs /
dga' ldan pa rnams kyis nan zhus ltar nag pa zla ba'i dga' ba dang por 'dus pa rgya mtsho'i ser sbreng dang bcas /
gdan sa chen po dga' ldan rnam par rgyal ba'i gling du phebs /
tshogs la gser khri'i steng nas dmigs brtse ma'i bla ma'i rnal 'byor sogs dang /
dge 'dun la mang ja gnyis bkras btags dang /
many+dzi'i 'gyed re re phul /
slar bkra shis lhun por phebs /
der yang gsung gi rten bka' bstan 'gyur dang /
li ma grags can byin rlabs can bcus mtshon pa'i li ma stong nye ba dang /
gser sku lha khang du gser sku grangs de snyed dang /
mchod rdzas gya nom pa dgon gcig la rten dang mchod rdzas zla bral mdzad /
de dag kyang sku skye snga phyi sgril ba dang /
gdung rim brgyud dang stobs kyi dregs pas bsdus pa ma yin par sku tshe 'di'i lo grangs smos ma thag tshun chad la byung ba dang bsgrub pa yin gsung /
bka' gdams sku mched gsum gyi mdzad par spyan ltos mdzad nas gnang tshul mang bar snang /
nga brgyad pa rab byung bcu pa'i me yos la gangs can du phebs /
logs ris rab gnas dang /
skya ser gyi tshogs khrir nye bar tshe rta dang /
lho phyogs su phebs /
mon bod kyi skye bo'i tshigs che bar tshe dbang /
yig drug gi lung /
srog gcod spong ba dang /
bsnyen gnas sogs la bkod /
lho nub mtshams na btsan rgod drag po gcig gi gnas gzhir phebs pas /
chos skyong beg tse lcam sring zhal @# / /
gzigs /
beg tse zhabs la lham ma gsol ba'i zhal gzigs ma de 'di'i skabs kyi de yin pa 'dra /
btsan rgod de chos skyong beg tse'i 'khor yin 'dug ces gsungs /
lho na bzhugs pa'i dus /
ma cig dpal lha byon nas ras 'phrul snang gi rang byon lnga ldan gyi rgya phibs zhig gsos kyi bskul ma mdzad cing /
gsol mchod bsdus pa zhig kyang gnang /
lho na phebs dus shig o rgyan rin po che zhal gzigs /
de skabs rgyal dbang rin po cher 'jam dbyangs chos skor dang /
rje dge 'dun rgya mtsho'i gsung 'bum kha shas ma gtogs phal che ba'i lung phul /
slar bkra shis lhun po mtshams bcad /
dgun lha sar spyan drangs /
jo bo gnyis kyi smon lam gnyis kyi dbur phebs /
mang ja bdun dang /
ngo bo la gser phreng dang /
lha mor byi ru'i mgul rgyan phul /
nga dgu pa sa sbrul zla ba dang po bum pa'i khyim dmar phyogs kyi rdzogs pa gsum pa la mkha' 'gro chos skyong dang gzhi bdag rnams la 'phrin las bcol te dga' ldan gyi gser tog bzhengs pa gnang skabs dam can chos rgyal gyis ban+de'i gzugs su bstan te gser phul /
rgyal ba tsong kha pa la sangs rgyas byang sems kyis bskor ba yang yang zhal gzigs /
der da dung gser gyi gter cig kyang 'don par mdzad de gser gyi rgya phibs legs par grub po / /
don zhal gzigs mgur du blangs snang ste /
mgur las /
yul sna tshogs kyi bkod pa ma 'dres par / /
lar ngo mtshar gyi ri mo sna tshogs mthong / /
dpe dgung sngon gyi dbyings nas 'ja' tshon bzhin / /
tshig gsal bar bkod kyang sgro skur rgyu / /
zhes pas de ltar mthong tshul gsal bar bkod na phal cher gyi sgro 'dogs dang skur 'debs kyi rgyur bsams nas ma bris par gsungs pas so / /
de dus khug sna dang nyi ma khrag mdog tu 'char ba byung bas 'khon sogs kyis lung bstan sna tshogs lab pas zing cha byung dogs ma rangs pa'i mgur gsungs /
'bras spungs su thams cad mkhyen bar tshe dbang brgya rtsa phul /
slar dga' ldan du phebs dus rgya phibs kyi bzo phal cher grub /
gzhan yang don gnyer ba 'ga' zhig gi ngor yi dam 'ga' zhig gi sgrub thabs dang bskyed rdzogs kyi khrid dang nyams len gyi gnad tshigs bcad sogs zhar la bsgrigs shing /
bshad sgrub la brtson pa'i ngang nas zla ba drug pa karka Ta'i khyim gyi dkar cha 'phel ba'i gang ba dang po'i chos la bzo rnams legs par grub pas rab gnas rdo rje 'jigs byed gyi sgo nas gnang /
gser thog rgya dpangs sngar las che bzangs khal brgya phrag du ma dang /
sa le sbram zho stong phrag du ma las grub pa'i gzi mdangs nyi ma gnyis pa lta bu zla ba drug gi khongs su grub /
de'i zhor la byang rtse'i steng dang /
mdun gyi mchod rten gnyis kyi steng du gany+dzi ra sogs byas /
zla ba drug pa'i tshes bcu gsum la skye bo stong phrag du mar tshe dbang gnang /
rab myos dang skyes bdag la 'bring mtshams su byon /
dkar phyogs skyong ba'i lha chen po zangs ra dang ben chen sogs kyi bsu ba @# / /
gzigs /
skye bo bgrang yas kyis mchod /
re gnyis pa lcags lug zla ba gsum pa'i tshes brgyad la bka' 'gyur ro cog bzhengs pa'i dbu btsugs /
zhwa lu lo chen gyis zhus dag mdzad par grags pa dang /
de la'ang the tshom byung ba zhwa lu'i gsung rab khrod nas spyan drangs te ma phyi'ang dag par bsgrubs shing /
zhus dag gi gtso bo rje nyid kyis mdzad nas bzhengs pas /
lo de ka'i zla ba bcu pa'i tshes bco lnga'i khongs su rdzogs par thub pa /
gangs ri'i khrod kyi bka' 'gyur mtha' dag gi rgyan du gyur /
de ka'i tshes bco brgyad la dka' ram brgya dang brgyad kyis dar gyi khyogs la spyan drangs pa rje nyid kyis dngul gyi spos phor thogs te sna drangs nas /
mdo rgyud rab 'byams smra ba'i dge slong snam sbyar gyon pa bdun cu lhag gis gdugs /
rgyal mtshan /
spos /
rol mo sogs mchod pa'i bye brag sna tshogs pa dang bcas pa'i ser sbreng gis gtsug lag khang du spyan drangs /
dpal gsang ba 'dus pa'i sgo nas rab gnas spyan dbye rgyas par mdzad /
rab ston mang 'gyed dang /
dpon yig pa rnams yon gyis mgu bar byas /
de nas skyid shod du phebs /
chos 'khor bskor /
smon lam chen mo legs par mdzad /
de nas 'bras spungs su rgyal dbang gong ma lnga ba chen por dus kyi 'khor lo'i dbang yongs rdzogs dang /
bka' chos du ma phul /
tshogs par 'jigs byed kyi dbang bzhi dang /
nyid kyi gsung 'bum thor bu /
rgyud stod par gsang 'dus kyi dbang gnang /
de nas bkra shis lhun por zla lhag mtshams gnang /
de nas grang mo che'i grwa tshang rgya 'og dang bcas pas gdan drangs /
dge sdings jo bo'i drung du mchod bstod smon pa gnang /
smyung gnas pa brgya zin byung /
rgyang dkyil sogs nas 'dus pa'i khrom la tshe rta /
lo ma gyon ma gnang /
de rjes la gsar cho 'phrul smon lam tshugs /
dpyid sos ka khro phu'i smon lam la phebs /
rje btsun gyi sku mdun du 'dus sde lhan du smon lam rnam par dag pa btab /
skye bo'i khrom la tshe dbang gnang /
me tog gi char thams cad kyis mthong ba byung /
de nas gnas chos sde /
lhun rtse chos sde /
seng ge rtse'i chos sde sogs su so so'i 'dod chos gnang /
de nas phal cher gyi chos spong sel phyir du phyag chen rtsa 'grel gnang /
mkhyen rgya che bar grags pa snga phyi 'gas kyang mdo lugs la phyag rgya chen po'i tha snyad med zer ba mi 'thad tshul kho bos sngar yang bshad la /
pha rol tu phyin pa'i gdul bya rab 'bring tha gsum kas kyang sems rten zhi lhag la gnas nas phyag rgya chen po thabs shes gnyis med du bsgom par paN grub mkhas pa du mas bkral ba'i phyir te /
ye shes grags pa'i bka' ma lus pa bsdus pa'i rab byed las /
pha rol tu phyin pa la mngon par brtson pa'i dbang po rab zhi gnas dang /
lhag mthong bsgoms pas so so skye bo'i gnas skabs nyid nas phyag rgya chen po las byung ba yang dag par rtogs pa'i phyir mi ldog pa'i rtags nyid dang /
zhes dang /
yang de nyid las /
'di rnams kyang dang po'i zhi gnas dang /
lhag mthong bsgom pa ni phyag rgya chen po'i gnyis su med pa'i sbyor @# / /
ba bsgom pa la 'jug pa'i phyir yin no / /
zhes gsungs ba'i phyir /
de 'dra zhig bsgom dgos /
'on kyang rtsa 'grel 'di ni dbang rtul 'ga' zhig gi ngor ston pas dge slong dag khur yod do lta bu'i ldem po ma shes na phub chu re yong /
shing khyi la gzhis ka rtser sku rim ser 'tshogs byas par de la mang ja btang /
shing phag gi zla ba dang po'i dkar phyogs kyi rgyal ba gnyis par dbu btsugs te dus ring po ma 'gyang bar gser gyi bka' 'gyur legs par grub /
de dus 'brug pa sangs rgyas rdo rje dang /
sgam po sprul sku sogs ris med pa'i bstan 'dzin chen po mang du byon pa rnams kyi bzhed pa yang chos kyi bdud rtsis tshim par byas /
tsan+dan las grub pa'i rje btsun gyi sku che ba dang /
dngul gyi 'jam dbyangs kyi sku dang /
sgrol ma gtso bor byas pa'i g.yas g.yon du bka' gdams sogs kyi bla sku /
li ma lha khang gi g.yas g.yon du bka' 'gyur gnyis bzhugs par byas /
mchod rdzas mtha' yas /
cho 'phrul smon lam gyi bar du tshogs che zhing /
sku rim rigs lung 'phel zhing rgyas /
chos thog gsar pa'i skabs thor nad kyis tshogs ha cang mi che yang /
tshogs par lho brag grub chen phyag rdor pa'i bka' 'bum yongs rdzogs gnang /
de nas dbyar gnas dus tshogs chen la sgrub thabs brgya rtsa phul /
lo snga ma'i mjug sog po phon che ba byung bar brten /
sde gzar khyoms che ba 'byung ba'i mtshams /
bod kyi bla chen phal che bas skor 'phen mang po mdzad pa'i grub 'bras thag gcod kyi dpang por yong dgos tshul thams cad kyis nan chags byung bas /
ba nam klu sdings su byon te rgyal khams bde bar byas /
de dus snga mo lha sa'i skor la 'dzam gling gi mi'i dbang po khyab 'jug gnyis pa sde srid bsod nams chos 'phel dang mchod yon phan tshun ma mdzes pa byung bar 'di res rgyal ba'i dbang po lnga pas 'brom gyi rnam thar lhur mdzad de bskul /
sde srid rang gis kyang lha rin po che sogs bskul nas zhus pas /
bshags pa len par mdzad cing /
bkra shis lhun po'i tshogs dbus su tshul mthun gyis bshags pas rten 'brel legs tshogs 'dzam gling thar 'dod kyi rna rgyan byas /
de skabs brag dkar gyi rten gtso rje nA ro pa'i thugs dam bde mchog dang| slob dpon padma'i thugs dam rdo rje phur pa'i li ma dang /
jo bo chen po'i thugs dam bde mchog bum sku r+wa sgreng dgon gong gi rten gtso dang gsum sogs byung bas ngo mtshar ba mdzad /
de dus thams cad mkhyen pa'i sprul sku bsnyen rdzogs kyi mkhan por spyan 'dren byung ba ltar lnga mchod dus thor nad la 'dzem par rgyal dbang rin po che dga' ldan khang gsar du bzhugs pa'i skabs slebs /
de dus kau'u shri han gyis chog thu bcom ste /
thams cad mkhyen pa'i zhabs drung du skyabs 'jug gi 'bul ba chen po zhus pa ltar /
paN chen rin po che la'ang dngul srang nyis stong sogs 'bul ba rmad du byung ba 'dug cing /
bar chad sel ba'i dbang rjes gnang sogs kyis bzhed pa bsgrubs /
thams cad @# / /
mkhyen pa'i mchog gi sprul skur thams cad mkhyen pa tsong kha pa chen po'i gsung rab kyi lung yongs su rdzogs pa'i nor bus thugs kyi gsang mdzod bkang /
smon lam grol 'phral mthu stobs kyis bdud sde pa lus su 'joms pa'i grub dbang bsod nams grags pas tsher gseb tu spyan drangs /
brtan bzhugs nyin gsum gyi bar rgyas par phul /
bzhed pa ltar gyi chos gnang /
dge ldan pa rnams kyis spyan drangs /
so sos dad 'bul bsnyen bkur bla med phul /
mthong thos dran reg thams cad skyob pa'i dngul gdung rin po cher /
dngul srang brgya las grub pa'i maN+Dal phul te phan bde rgyas pa'i smon lam bsgrubs /
rgyud pa rnams byon pas tshogs chen la dam tshig gsum bkod kyi dbang bskur /
rab byung bsnyen rdzogs brgya phrag bsgrubs /
la mo tsher gseb tu gdan drangs /
bsnyen bkur phun tshogs dang /
chos skyong chen pos kyang brkyang phyag gsum sngon du btang ba'i gus pa'i rnam 'gyur yang dag mdzod /
slar dga' ldan khang gsar du thams cad mkhyen pa la rdo rje phreng ba'i dbang rdzogs par phul te /
hor zla bzhi pa nyi ma glang khyim du spyod pa'i dkar phyogs kyi gang ba dang po la bsnyen par rdzogs par mdzad de /
thub bstan dpyid kyi lang tsho dar ba'i dga' ba brgya phrag rgyas par gyur /
de ka'i tshes bdun la sprul sku grags pa rgyal mtshan bsnyen par rdzogs /
de dus thor ba'i stabs kyis thams cad mkhyen pa phebs ma thub /
rje de nyid kyis nyi ma glang khyim du spyod pa'i dmar phyogs kyi dga' ba gnyis pa'i tshes la 'dzam gling gi nyin byed chos sde chen po dpal ldan 'bras spungs phyogs thams cad las rnam par rgyal ba'i gling gi 'du khang gi ldeb bris ston pa'i 'khrungs rabs dpag bsam 'khri shing gi bkod ba legs par grub pa'i rab gnas nyin gnyis su rgyas par mdzad cing shis brjod kyi me tog gtor /
de ka'i mod la thor ba yang mtshams bcad par 'dug /
skyor lung du 'jigs byed kyi dbang dang /
bsam yas su phebs /
rten zhib mjal dang /
dge rgyas lim gling gi rten gtso 'od dpag med kyi thugs ka nas 'od zer 'phros /
zhing rab 'byams bkang /
mdzad pa mdzad nas bdag nyid la thim snyam du dpe med pa'i dga' ba dang dad mos skyes /
nye 'khor ba dang lhan du zhing mchog sgo 'byed tshar gcig gsungs /
rdo'i dge ldan rnam rgyal du /
'jigs byed dang rnam par rgyal ma'i dbang gnyis gnang /
zhal ngo rnams dang /
mnga' ris grwa tshang la 'dod chos bstsal /
lha rgya ri ba sogs kyis spyan drangs /
dwags po gra tshang dang phyogs kyi 'dus ba rnams 'dod chos kyis tshim par mdzad /
zhabs drung sku skye rab 'byams smra ba blo bzang bstan pa dar rgyas sogs mang po rab byung dang bsnyen rdzogs mdzad /
rgya ri dgon dang dge ldan rab brtan du yang skya ser tshogs che bas gus pas mchod /
de dus lcang ra mchod yon gyis gdan drangs kyang phebs ma thub par /
dpon g.yog 'ga' zhig byon /
'bul ba sogs rmad du byung ba dang /
dbang lung du ma dang zhal gdams gnang bas der dpon blon gnyis kas bsnyen bkur @# / /
'bul ba tshang med pa dang /
khyad par bkra shis lags kyis gser zho brgya phrag du ma sogs 'bul ba bsam mi khyab mdzad /
skye bo stong phrag la bla ma'i rnal 'byor dang /
e phyogs su dge slong ri khrod pa'i sde rnam dag gcig byung tshe /
bstan rgyun la phan par dgongs /
rje grub pa'i dbang phyug ngag dbang grags pa'i grub gnas mkha' spyod gur khang du ri khrod pa lngar ma mtha' byas 'dzugs dgos par bkra shis lags la 'phral yun dge ba'i bslab ston gnang /
tshur lam 'chad dkar du skye bo stong phrag brgal bar nyin re bzhin bsnyen gnas dang /
khri rin po cher tshe dbang brgya rtse sogs gnang /
dpon sa 'phyong rgyas ma yum sras la'ang tshe dbang sogs dang gdams pa gnang /
de nas tshogs chen mkhan po dge legs rgyal mtshan pas gtso mdzad sne'u gdong rtse nas mchod yon rags rim dang /
rtses thang nas ris med pa'i drag rim gyis chibs bsu byas te /
rtses thang du zhag gcig bzhugs /
khrom la snying po don gsum gnang /
de nas yar lung du byon /
sa kar rnying gsum gyi tshogs kyis ser sbreng dang bcas /
ka bzhi tshogs khang du phebs /
'ja' tshon sna lnga'i dra bas 'brel ba dang /
kha cig me tog char yang bab bar gleng /
de nas khra 'brug /
ri bo chos gling /
ri bo sde chen /
spyan g.yas rnams su phebs /
ser sbreng dang tshogs tshad med par dbang lung man ngag sogs bstsal /
mkhan rin po chos tshogs khang dang mgon khang khyad 'phags bsgrubs par rab gnas mdzad /
de nas gangs can gyi chos rgyal chen po dpal ldan sne'u gdong zhabs drung rin po che yang mchod yon 'brel chags kyis chos gsan bzhed par nang so karma sangs rgyas kyis mtshams sbyar /
sa skya zhabs drung dang karma zha dmar pa la mjal 'dzom ji ltar mdzad pa ltar /
zhabs drung rin po ches kyang gnang ba yod tshul byung bas /
dang por mjal 'dzom de ltar mdzad 'phral thugs bzhed bzhin tshe dbang sogs rjes gnang du ma dang /
spyan snga chos drug sogs zab chos 'ga' zhig phul| smon lam zhal gdams dang bcas pa nyung bsdus shig dgos phebs pa ltar brtsams nas phul /
de nas bye rdzing tshogs pa dang /
byams gling /
ri bo rnam rgyal /
gong dkar rdo rje gdan pa dpon slob rnams kyis kyang bsu ba ser sbreng gzhis len gzab rgyas dang /
phyi nang gi rten mjal yang zhib rgyas mdzad /
de res dbus gtsang gnyis ka'i dgon phal cher la dngul zho re'i 'gyed gnang /
chu bo ri'i gru dang /
thon snye brgyud bkra shis lhun por phebs /
de dus sde srid gtsang pas kyang gos dar yug mang po thugs bzhed ltar phul pa la brten nas chos gzhis su bzhad ga bur dang /
lhan lhun rabs sogs sbyor 'jag gnang /
de dus se chen chos rje dang du ral mchod yon la 'jigs byed kyi dbang bzhi /
'jam dbyangs chos skor /
sgrub thabs rgya mtsho'i rjes gnang dang /
rgyal dbang thams cad mkhyen par 'grel chen dri med 'od dang /
khro phu brgya rtsa /
bu ston gyi gsang 'dus chos 'byung /
mkhas pa 'jug pa'i sgo sogs @# / /
dang| khyad par 'phags bstod /
lha las phul byung gi bstod pa /
g.yu thog snying thig rgyud bzhi sogs lung rjes gnang mang po phul /
smon lam la yang phebs /
lo rjes mar bkra shis lhun po'i dgun chos dang cho 'phrul chen mo legs par sgrub /
'brug lo'i ston hor zla lnga par bstan 'dzin chos kyi rgyal pos dga' ldan pho brang du mi sna btang bar brten /
mchod yon gnyis kas /
rgyal mo che ba rgas drag pas bkra shis lhun por yongs mi thub pas| rgyal po yab yum jo mjal la 'byor gong du dbus su phebs dgos tshul nan chags dang /
rtser yang mthun 'gyur dgos zhes yod 'dug pa bzhin /
sa skyong mi'i dbang pos kyang phebs dgos tshul nan cher mdzad /
tshes skar ma bltas par zla ba bzhi pa'i tshes bcwo brgyad la bkra shis lhun po nas phebs /
rin spungs su 'byor tshe /
rtse nas sog po 'dam du sleb 'dug pa ci 'dra yin shes dka' bas /
phyir ldog dgos tshul byung ba ltar slar log /
'bum tsho'i mtshams der yang re zhig rin spungs su sdod ces pa'i bad chen sleb pa bzhin /
zhag bcu rang dgar bzhugs skabs /
sog po gtsang la 'ong ba yod 'dra bas yar 'ongs nas lhan du 'dug la /
byung tshe ldog thabs kyis gsungs pa ltar /
lhan du sleb nyin skyid shod pa dpon g.yog rgya mkhar byon pa'i 'phros par /
sang nyin rgyal po dmag dang bcas te /
pa nam du 'byor ba yod tshul byung bas /
'phral du dam ga rjes bsnyegs /
thog mar bkra shis lhun por yong rtsis byas par /
sog po rnams sbe sngon na khar babs pas mthong /
rta pa brgya tsam gyis zam chen gyi shar sne nas sog khrod du rang dbang med par gdan drangs /
de yang sde pa gtsang bar skyon chags pa'i thugs bsam log pa ci mnga' /
'on kyang bkra shis lhun po'i nye 'dab rang du chos sde chen po gsar rgyag dang /
bkra shis lhun po'i ltag tu'ang lcags ri'i spe'u mthon por brtsigs nas /
bkra shis zil gnon zhes btags pa dang /
de nas dgon par rdo sgyogs byed pa sogs kyi rgyus /
paN chen sog dmag 'dren pa'i rtsa pa dang /
gros la the zhing rgyus yod snyam 'dug pa /
de nyin par du rgyal po phyag mdzod sogs gang gi'ang gros nang la mi the zhes zhal bro cher mdzad /
de skabs gtsang pa dpon blon gyis chings byed dgos tshul yang yang byung ba bzhin /
rgyal po la nan chags mdzad kyang /
nga lo bdun gyi bar du mi ldog pa'i dam bca' byas gsungs te /
gsan dgongs gtan med par /
da lta 'bras spungs su 'gro dgos tshul ltar byang lam brgyud nas dbus su phebs pa'i lam par /
so sor 'gal ba'i rkyen gyi sku la byed rim pa bzhin byung 'dug kyang /
lha dang bla ma'i thugs rjes ma skyon par bde bar phebs /
de nas bde chen rdzong dpon sogs kyi srog skyobs dgos tshul nan cher byung ba bzhin /
skyid shod pa'i rta pa 'bring gis cha dang /
nas khal lnga brgya re phye /
rdzong gi kha 'dzin skyid shod pas mdzad /
lha sar zla mtshams dang /
dpal ldan 'bras spungs su thams cad mkhyen par blo bzang bka' 'bum sogs @# / /
dbang lung man ngag mang po phul /
gzims khang gong gi sprul sku sogs dge bshes bgrang yas la rgyal sras bka' 'bum sogs 'dod chos gnang /
de dus hal ha o'i rod kyi bla ma dang rgyal rgyud mang bas 'bul ba rdzogs ldan gyi sprin bzhin du byung /
de dus gtsang ba dang rgyal po mchod yon gyi mi sna so so dang bcas paN chen dang /
drung ba rgyal tshab pa gnyis chings la 'od dgos tshul ltar rje 'di lcags sbrul lo /
zla ba bcu gnyis pa'i tshes lngar phebs stod lung gi dgon che chung kun gyis zhabs tog dang phar yang mang ja dngul 'gyed byas /
gling dkar rdzong du sdod la karma pa yab sras ci rigs dang lhan du shog zer /
zla ba phyed gnyis der bzhugs 'bod mi lan gnyis btang /
rje karma pa ma phebs /
drung ba mnyel nas phebs ma thub /
chu rta'i zla ba dang po'i tshes brgyad la chos sde zhol bcas shor /
gtsang ba sde par mdzad dka' ba byung nas bla ma gnyis srog skyob la bos /
so so'i phyag tham dang bcas /
sa skya zhabs drung yang gdan 'dren song bas ci myur shog ces gsungs 'phral du rtsol bas bkra shis lhun por phebs tshe /
sa skya zhabs drung phebs grub 'dug par /
mjal mtshams la /
sa skya zhabs drung gi gsung gis /
spyir karma pa yang ma mjal kyang rgyal po'i gsung ltar byed zer par /
rgyal pos thog mar sa skya zhabs drung gis mjal dar thong /
de'i lan du rje 'dis mjal dar phul zhes mjal sna'i mi dang bcas byung ba ltar phul /
mjal dar rtse sprod ngos /
mjal 'dzom legs lam che ba mdzad de /
sde srid la grogs ldan gang drag byed rtsis mol kyang /
sngon du bro dam pos bkag pa'i rgyu mtshan gyis /
srog skyob pa ma gtogs phan rgya cher ma byung /
zhag gcig gi 'tsho chas kyang med bar /
gsol chas ja mar sogs phul sku chas ngos stong tsam nan gyis thon pa mdzad /
gtsang pa babs rjes sgar chen yab sras phebs byung bar /
mdzad mkhas na sa skya zhabs drung ltar rgyal pos gnang rtsis su 'dug kyang /
mdzad ma mkhas pa chen pos thal cher song /
sger gyi so sor ja zhus 'bul ba ci drag dang rgyal tshab drung bas dri ba mdzad byung bar bsam pa dag pas legs lam gyi rgyu mtshan yang dag par gnang /
de skabs mchod yon gyis 'bras spungs nas thams cad mkhyen pa spyan drangs /
chibs bsu ser sbreng rgyas pa dang bcas bkra shis lhun por phebs /
zhag 'ga' zhig ma gtogs bcar bzhugs mdzad /
dngul srang stong r+wa can las grub pa'i ston pa'i sku lha sa'i jo bo rin po cha las che ba dang /
dngul srang stong phrag re re las bgyis pa'i mchod rten brgyad rnams par skabs dus zing gis cung zad 'gyangs pa de dus gzungs gzhug phul te thams cad mkhyen pas gtso mdzad ser 'bras sogs kyi bla ma mang po dang /
chos grwa'i bla ma rnams sogs 'dus pa stod r+wa can brgal ba'i dbus su dpal ldan 'dus pa'i sgo nas rab tu gnas pa mdzad de /
rgyal po mchod yon sbyin bdag tu bsgos /
rab ston mang 'gyed tsha dro /
'bul ba phun sum tshogs pa sogs rten 'brel legs tshogs bstan pa'i rgyan du mdzad /
de skabs dpal 'khor bde @# / /
chen sogs ris med pa'i chos sde mtha' dag gis mkhan por zhus pa mdzad na bstan 'gro la legs lam che rgyur /
sngon gyi rten 'brel gcig gis zhal gyis ma bzhes /
de rjes zhwa lu rim thil gnyis kas yang yang zhus nan chabs zhal gyis bzhes nas /
chu rta'i lo hor zla drug pa'i tshes gsum la bu ston thams cad mkhyen pa'i khrir phebs /
phyi nyin chos 'khor bskor ba'i dus chen la ri phug tu phebs nas chos khri thang kar rnam thar snyim pa'i me tog gsungs /
'du khang chen mor dus mchod tshogs dbu mdzad /
ri mthil gnyis kar ser ja /
khri ja /
ma hA tsi na dang /
bkra shis kha btags kyi 'gyed sogs yang dag pa mdzad de /
bkra shis lhun por dbyar gnas thog tshogs chen la bslab pa kun btus kyi lung /
ri khrod pa dge bshes 'gar spyan snga blo rgyan gyi blo sbyong 'ga' zhig dang /
bde mchog bskyed rim rnam bshad 'dod 'jo /
sbas don kun gsal sogs rje'i gsung rab kyi lung gnang /
de skabs chos gzhis gsar bas gra mang la phog khal gsum re rgyun chags su phul /
lo de'i zla ba bcu par gtsang nas bskyar lang byas kyang myur du rang zhir song /
hal ha'i er d+he ni hong tha'i ji dang sku skyes gnyis sogs kyis 'dam du phebs dgos tshul nan tshe bas| gling dkar me tog lhas su byon nas /
dge ldan chos rje dpal 'byor rgya mtsho dang /
stong skor sprul sku gnyis sogs rab byung bsnyen rdzogs dge bsnyen byed ba mang po byung /
dbang lung sogs 'dod chos kyis tshim par mdzad /
bsnyan bkur 'bul ba bsam mi khyab pa byung /
phyir bde bar 'khor /
sde 'khrug gis thog ma kong phyogs kar lugs kyi chos sde mang po'i dmag mis 'ol kha rdzing phyi'i gtsug lag khang skya ser lnga brgya tsam mer bsreg /
de phyogs ci rigs bcom zhing bkod pa'i yi ge mang po bskur ba ni /
zla grags kyi pa'i dpe kho nar snang /
de rjes rgyal ba karma pas chos sde rnams la phan pa dgos gsungs pa ltar rnam gling du phebs /
bar chings gnang /
phyi'i dmag rnams gyis bcugs pas khong rnams kyis tshod ma zin /
slar nyen cher byung ba la chu che bas phebs ma thub kyang /
mchod yon la nan chags mdzad pas /
gnyis kas mchod gzhis phyed 'jag dang /
dge 'dun ma 'thor ba byas /
'bras yul skyed tshal ba rnams kyang rin spungs su dmag la phyin pas 'jig par nges kyang skyobs par mdzad /
de dus skyid shong zhabs drung dpon slob chos gsan par phebs pa'i dbyar chos thog dge 'dun stong r+wa can 'dus par /
dka' chen bzhi'i rtsa ba'i lung dang /
sger du skyes rabs so bzhi pa dang /
bla ma nyid kyi gsung 'bum gang yod dang /
'grel pa bzhi sbrags sogs dang /
dbang rjes gnang mang po gnang /
chu lug hor zla bcu gnyis pa'i tshes bcu dgu la zhwa lur phebs /
bzlog chen bzhi sogs sngon du song ba'i nyer bzhi'i nyin /
rnam sras mchod pa'i tshogs dbu dang /
kun mkhyen bu rin po che'i khri steng nas /
skya ser tshogs che ba la theg pa chen po'i sems bskyed kyi cho ga gnang /
de dus rim lnga'i Tik+ka blo bzang bstan pa dar rgyas kyis bskul 'phrab @# / /
du brtsams /
dgun stod dben sa sprul sku byon pa gshegs nas dngul gdung bzhengs bkra shis brjod /
de dang 'brel bar dpon drung zhi ba bzang po byung ba bsnyen rdzogs dang 'dod chos gnang /
lha khang gsum gsar bskrun gyi dbus kyi gtso bo paN chen gyi dngul sku sogs lha khang dang /
shar du ston pa rin po che'i sku gtso bor bzhugs pa'i rgya nag lha khang dang /
nub tu chu mig sgrol ma gtso bor bzhugs pa'i li ma lha khang rnams la gnam rgyan /
mchod cha sogs phul byung bsgrubs /
se chen sngar byon dus /
nor gan che'i rgyud jur jid kyi rgyal po 'di hal ha o'i rod ma gtogs /
sog po thams cad dang /
rgya nag gi grong khyer khri phrag yod pa'i yul khams la dbang byed pas stobs shin tu che ba /
snga dus sangs rgyas kyi bstan pa'i sgor ma chud pa yod tshul byung bas /
de ltar na chos rje nyid byon na bstan pa dang 'gro ba la phan zhes gdams pas /
chos rjes kyang dang du blangs /
jur jid kyi rgyal po la yi ge rten ldan dang /
thams cad mkhyen par yang zhus pa'i bka' shog rten ldan dang bcas lo lnga'i khongs su 'khor dgos tshul gsungs nas 'byon bcug pa ltar /
yul der byon tsam nyid nas ngo mtshar ba'i rtags mtshan du ma byung 'dug cing /
rgyal po chen po sde dang bcas mchog tu dad pas bstan pa la zhugs /
chos rje nyid rigs kyi cod pan du bzung /
'bul ba bsnyen bkur bsam gyis mi khyab pa byas /
rten 'brel 'grigs ngos rgyun du bzhugs dgos tshul nan chags pa byas 'dug kyang /
sngar gyi dus tshigs las thal dogs /
slar myur du byon pa'i zhal bzhes mdzad /
byon pa na /
rgyal po chen pos rgyal ba yab sras so so la yi ge dang dngul srang stong phrag re re /
rin po che sna tshogs kyi shel spyad rnam grangs mang ba /
gos dar la sogs pa'i rten dang bcas /
dge 'dun la mang ja dngul 'gyed bzang po gser yig pa'i tshogs dang bcas pa shing sprel zla ba bcu pa'i nang du byon /
'bul ba mang 'gyed rdzogs ldan gyi sprin chen du byas /
de kha'i mjug hal ha'i rgyal po che ba us jing dpon po yang 'byor bas 'bul ba mang 'gyed rnam grangs mang du byas te /
mthar glo bur du rigs sad de dad pas /
sde mang gis gegs byed kyi 'ching bas bcings kyang /
snying stobs kyis dum bur bcad de rab tu byung zhing dge tshul gyi brtul zhugs blangs so / /
de dag gi snga phyi'i skabs rdo rje phreng ba sogs kyi dbang dang snar thang brgya rtsa sogs rjes gnang dang /
bu ston dang /
thams cad mkhyen pa dge 'dun grub ngag gi gleng 'bum gnyis dang /
dpe chos rin spungs sogs kyi lung mang po dang /
bsnyen rdzogs dang dge tshul sogs mang du bsgrubs /
mnal ltas dang bstun sngar mkhan po du mas kyang bu ston thams cad mkhyen pas bstan pa dang sems can gyi phan bde'i phyir bzhengs pa'i mchod rten gyi rdo gdugs yo zhing lhung du nye ba 'chos ma nus pa /
slar zla ba bcu gcig pa'i tshes bcu skor /
chos rje blo bzang chos 'phel gyis bkod pa mdzad de /
las 'go brtsams pa na dgun yin kyang grang ngad chung ba dang /
skabs 'gar rlung ldang bar phyag nas gtor bas @# / /
'bab chu drag po la chu lon bkod pa ltar gyur ces gleng /
rlung gcig pur ma zad /
nor bu dga' ldan gyi nub ma'i dgon par /
sngar steng nas rbab rgyun du 'byung bas /
theng gcig grwa gshag cig la nang mi yang yong yod par pha bong chen po lhung nas mi gsum khang pa dang bcas bcom shul dang pha bong da lta yang yod paN chen rin po che spyan drangs /
phyag nas dang gzhi bdag la bka' bsgos pas de nas ci yang ma byung ba lta bu shin tu mang /
gdugs 'degs 'jog gi skabs 'ja' tshon sna lnga /
bkra shis rtags brgyad kyi ri mos mdzes pas nam mkha' khyab pa dang /
me tog gi char babs pa kha ba'i dum bu lta bur 'khrigs pa thams cad la mngon du gyur /
rdo gdugs kyi na bza' /
dra ba dra phyed /
gany+dzi ra dang bcas par zangs khal lnga bcu rtsa grangs dang /
gser zho nyis brgya lhag tsam las grub pa zla ba bcu gnyis pa'i tshes mgor grub /
zla ba de'i tshes bco lnga la zhwa lur phebs pa'i sang nyin sta gon dang /
bcu bdun la dpal rdo rje dbyings kyi sgo nas tshogs pa dang lhan cig rab gnas rgyas par mdzad /
rgyal po'i sras lcam sring dang /
hal ha us jing dpon po rnams sbyin bdag tu bskos /
sngon bu ston thams cad mkhyen pas mchod rten thog mar brtsam pa dang /
spyan dbye mdzad pa'i gza' skar dang /
sbyin bdag hor dpon po bskos pa ltar /
de res kyang thog ma 'dzugs pa dang /
mthar rab gnas kyi gza' skar dang /
sbyin bdag rnams ji lta ba bzhin 'grigs pa chos skyong rnams dgyes pa'i rten 'brel du snang /
bzo rigs kyi yon dang /
tshogs par rab ston gya nom pa dang /
bkra shis kha btags kyi 'gyed mdzad /
rab gnas dus su'ang grang reg dang bral zhing 'ja' tshon me tog gi char gyis skye bo kun yid rangs par gyur /
der ma zad gya gnyis pa lcags yos la zhwa lu ma he la bka' bsgos pa sogs la dpags na /
dngos po'i gnas tshod la dus dgra'i dbang po ma he zhal gyi go 'phang mngon du mdzad par shes te /
snang tshod la'ang r+wa chen lo ts+tsha ba rdo rje grags lta bu'i mthu stobs nus pa'i bdag nyid du gyur pa ni gdon mi za zhing /
thams cad mkhyen pa bu ston chos rje dang /
sngags 'chang chen po rdo rje dpal gnyis kyis srol btod pa'i zhwa lu gser khang gi ma he mchod par grags pa 'di nyid /
mkhan thog 'ga' zhig song mtshams /
ma he'i bka' bsgo 'di gnyan cha che bas /
mkhan po rnams la grong chad sogs mi shis pa du ma byung bar brten /
de phyin chad tshar chen dang /
'jam dbyangs mkhyen brtse'i dbang phyug gnyis ma gtogs 'tshub cha med pa'i dam bzhag mdzad mkhan ma byung zhing /
dus phyis kyi dpal ldan sa skya pa'i gdung rgyud gcig la mthu stobs kyi bdag por grags pa'i khri chen bsod nams dbang pos kyang ma he'i bka' bsgo la 'byol thabs kho na mdzad cing /
phyag rgya chen po'i rtogs pa klong du gyur pa'i rtogs ldan gangs kyi seng ge lta bur rlom pa'i zhwa lu sku zhang pa bka' bsgo mdzad pa'i mus la shangs mtshal shor nas ring po ma lon par grongs pa sogs 'tshub grags che na yang /
dam pa 'di @# / /
nyid kyis bka' bsgo mdzad pa'i dus 'tshub lhongs chung ba thams cad kyis mngon sum du grub cing ya mtshan gyi gnas su byed pa de'o / /
rgyal ba gong mas bkas bskul nas rgyal po mchod yon kyang gegs sel dang /
sku tshe sogs 'phal ba'i mthun pa bsgrub phyir bsam 'grub rtser byon byung ba ltar /
skabs su babs pa'i dbang rjes gnang sogs kyis bzhed pa bskang /
rta lo bskyar langs kyi rjes dang /
de dus rtse gdong /
gser mdog can dang /
brag dmar chos sde sogs mang po la mchod yon bka' bkyon che bas 'phrin yang mi thar tshe /
nyes dmigs su mi 'ong ba'i legs cha mdzad /
bkra shis lhun por bzhugs skabs shig gzims khang gong gi sprul sku bka' chos gsan par phebs pas /
thog mar rje rin po che dang /
mkhas grub rje gnyis kyi bka' 'bum thor bu /
glegs bam dang lam rim yongs rdzogs /
bka' gdams chos 'byung phal cher /
sger du sngags rim 'phro can /
bla ma rang gi bka' 'bum thor bu /
snar thang brgya rtsa /
sgrub thabs rgya mtsho /
mgon po'i bka' bcu gsum /
zhal rnam 'gyur mang po /
chos rgyal phyi nang gsang gsum /
jo bo'i bka' srung sgrol ma bcu gnyis sogs rjes gnang rnam pa mang po gnang /
sa klang gi lor mchod yon gnyis kyis rtag brtan du phebs dgos tshul byung ba ltar rim gyis dgon so sor byon bkra shis pa'i me tog gi char phabs te /
rtag brtan du zla ba bcu pa'i tshes gsum nas bzung gsang bde 'jigs gsum gyi dbang bzhi dang /
mgon po chos rgyal /
lha mo sogs kyi rjes gnang dang /
chos spyod mang po'i lung khor yug tu bstsal /
der mang ja kha shas dang /
grwa ba brgyad brgya tsam la bkra shis kha btags re /
gos chen kha re /
many+dzi kha re rnams kyi 'gyed gnang /
gso sbyong rgyas par mdzad /
rten rnams la snyan dar legs pa phul /
jo mo nang du bla ma'i rnal 'byor dang /
man kha re'i 'gyed gnang /
slar bkra shis lhun por phebs /
rgyal po mchod yon gyis byang chen dang dngul chu chos rdzong phul ba ltar de gnyis su sgrub sde rnam dag gsar du bskrun /
lcags yos la spyi bsgyur smon lam sogs gong 'phel du byung /
zla ba gsum par 'jam dbyangs sprul pa'i sku dpon slob dang /
thu she thu yab sras sogs hal ha'i 'grul pa stobs chen 'byor /
mang 'gyed 'bul ba bzang po dang /
sprul pa'i skus dge tshul gyi sdom pa yang dag par bzhes /
rdo rje 'jigs byed kyi dbang bzhi sogs dbang rjes gnang ci rigs bstsal /
bcu bar rgyal ba 'phags pa lha'i sku skye phebs pa'i gtsug phud blangs te /
mtshan 'phags pa rgyal ba rgya mtshor gsol /
chos bka' ci rigs phul /
de nas rim bzhin du ral hung tha'i ji dang /
hal ha'i dpon no mon e jin dpon g.yog dang /
rgya nag gi mi sna sogs 'byor te 'bul ba mang 'gyed sogs rgya che ba byung /
gzims khang gong gi sprul skus kyang chos gsan /
de nas hor zla bcu gnyis pa'i nyer bdun la sprul ba'i sku /
o rod dang hal ha'i dpon gnyis sde pa thon pa sogs dang bcas zhwa lur byon /
sngon du zhwa lu'i mkhan @# / /
po 'ga' zhig gis bka' bsgo mdzad pas rengs shing brgyal ba dang /
shangs khrag sher ba sogs la brten nas /
phyis kyi mkhan po rnams kyis bka' bsgo'i rgyun chad par /
rje 'dis skye dgu'i phan bde'i rgyur dgongs nas bka' bsgos shing 'phrin las gnyer du gtang de /
chos rgyal yab yum la gos phod bzang po dang /
snyan dar rgyas pa dang /
phyag mtshan rtse gsum dang bcas pa phul /
gnam gang la rnam sras mchod pa mdzad /
rta bdag brgyad la na bza' yang phul sang nyin ri sbug tu byon nas gnam rgyan che ba dang man kha re'i 'gyed 'phar ma dang /
ri mthil gnyis kar mang ja dang kha btags re'i 'gyed bcas btang /
de nas bkra shis lhun por dgu gtor spyi bsgyur smon lam sogs bzang bar mdzad /
chu 'brug la /
rab 'byams pa zhabs drung dpon slob dang /
skyid shod chos rje'i sku skye dang /
de'i yab chos khur dang /
sde pa mtsho skyes rdo rje sogs byon /
'bul ba mang 'gyed kyi mchod sprin spros /
'dod chos gnang /
zla ba de'i nyer bzhi la ser tshogs khrir longs par /
'gyed tsha bra sogs rmad byung gnang /
de nas rgyal ba thams cad mkhyen pa rgya nag la phebs khar /
na dkar mor mjal 'dzoms kyi dus bsgrigs pa bzhin /
zla ba gsum pa'i tshes bcu gcig la bkra shis lhun po'i slob dpon rnams dang bcas dben dgon brgyud de /
nyer gnyis la thams cad mkhyen pa dang yab sras mjal /
legs tshogs phun sum tshogs pa'i ngos gnang cha dang /
bsnyen bkur yang dag pa byung zhing /
phar la yang dngos po 'gang che ba 'ga' zhig gis gtsos pa'i bdog pa'i yo chas gzab rgyas phul te mnyes par byas /
zhag bdun gyi bar bzhugs nas blo sbyong zin bris chen mo'i lung sogs phul /
sprul pa'i sku dang bla ma slob dpon mang po dang /
rgyal po yab sras /
lha rgya ri pa /
sde pa skyid shod pa sogs la rjes gnang sogs kyi bzhed pa bskangs /
de nas dben dgon du zhag bdun mtshams bsdams /
de nas bkra shis lhun po pa rnams kyis ser sbreng dang bcas te phebs /
mang ja dang bcas grwa ba rer dngul srang re'i 'gyed btang /
de bzhin du ser tshogs gnyis pa dang chos thog so sor mang ja dang 'gyed chen po du ma dang /
dngul srang phyed dang bdun brgya'i rdo rje 'jigs byed bzhengs pa sogs mdzad /
shing rta'i lo zla ba bdun pa'i mgor rgyal ba'i dbang po thams cad mkhyen pa phyag na padma lnga pa chen po mchod yon rnams bkra shis lhun por phebs pas chibs bsu ser sbreng rgyas par byas shing zhag lnga bzhugs par spyi sgos thams cad kyis bsnyen bkur yang dag phul /
de nas gzhis ka rtser bsnyen bkur phul tu byung ba dang bcas yab sras lhan cig zla ba phyed lhag gi bar bzhugs nas /
dben sa bka' rgyud kyi thun mong ma yin pa'i snyan brgyud sogs thugs bstun gyi chos bka' 'ga' zhig phul /
de skabs rgyal po mchod yon sogs la'ang rjes gnang ci rigs bstsal /
zla ba brgyad pa'i dkar phyogs kyi gza' tshes bzang bar thams cad mkhyen pa'i bkas bskul te /
rgyal po mchod yon bkra shis lhun por byon nas mang 'gyed 'bul ba bzang po dang bcas tshogs su spyan drangs te /
gsung rtsom gyi brtan bzhugs gsar 'dzug sogs @# / /
rten 'brel legs par bsgrigs /
de nas o'i rod o chir thu tha'i ji dang /
a ba la'i dpon dpon mo sogs re res kyang mang 'gyed 'bul nor rgya cher byas /
dgung lo gya bdun ba me sprel la /
gser mgur zho nyis stong nyis stong las grub pa'i ston pa dang /
rje rin po che'i sku brnyan re re /
rgyal ba 'od dpag med kyi sku brnyan gser zho bdun brgya dang so gsum las grub pa /
tshe dpag med kyi sku gser zho drug brgya dang lnga las grub pa bzhengs pa sogs sa khyi'i bar la gsar du lha khang yang dngos gtsang ba bcu phrag dang /
thugs chos sku'i rten dngul gdung mchod rten dang /
bder gshegs brgyad grwas mtshungs /
gser dngul mu tig las grub pa'i mchod rten so bdun /
bka' gdams mchod rten sum brgya dang gya gnyis /
gsung gi rten bka' 'gyur gser ma bzhi /
skya pod gcig /
bka' 'gyur gser ma po ti brgya dang bcu gnyis yod pa /
yang skya pod tshar gcig sogs po ti mang po bzhugs /
sku'i rten rje rin po che'i sku dang /
sangs rgyas byang sems kyi sku brnyan gser gar bu las grub pa zhe gcig /
gser 'gyang rdung las grub pa gnyis /
byams pa gsung 'byon ma sogs paN grub kyi thugs dam rten li ma rtsod med stong phrag gcig lhag pa dang /
klu 'jim las grub pa nyer gnyis /
mi tra dzwo ki'i thugs dam rten thugs rje chen po sogs tsan+dan dkar dmar sogs las grub pa re dgu /
rdo res mu men sogs las grub pa'i sku brnyan sum cu /
bla ma sangs rgyas byang sems kyi sku brnyan dngul gar bu dang 'gyang brdung las grub pa gya dgu /
rag sku sum brgya dang zhe gsum /
rgya nag gi li ma brgya dang nyi shu /
bkra shis li ma brgya dang go lnga /
gser zangs las grub pa'i sku brnyan bdun brgya dang zhe gnyis /
bkra shis do kham sogs sman sku so gnyis rnams te| khyon bsdoms stong phrag gsum dang /
brgya dgu bcu go dgu rnams bzhugs /
ras bris dang 'thag grub sogs bris sku brgya dang bco lnga rnams bzhugs par mdzad /
rten gyi mgul shal du rin po che dang mu tig sogs mgul shal brgya dang brgyad sogs mchod rdzas bsam gyis mi khyab pa bzhugs /
de yang rab tu byung bas gtso bor thos bsam gyis rgyal ba'i bstan pa'i dri ma sel zhing nyan bshad gtso bor dgos kyi /
rten bzhengs dang mchod pa gtso bor mi byed kyang /
'bad rtsol med par byung ba dang /
khyad par sbyin bdag gi dad rdzas 'bras bu don ldan du byed pa la mgon po klu sgrub kyis kyang mchod rten bye ba klu 'jim gyis bzhengs grogs lta bu /
rgya bod kyi sems can mtha' yas pa'i bsod nams kyi zhing sar bzhugs pa dang mtshungs pas /
rje rin po ches kyang gser gar blugs kyi 'jam dbyangs dang dngul sku sogs bzhengs pa bod du thog ma lta bur snang ba sogs la dpyod ldan rnams yi rang dang dad pa lhur len par rigs so / /
de ltar rten bzhengs dang gang 'tshams kyi chos 'chad pa dang rtsom pa sogs mdzad pa mtha' yas pa'i rol mtsho nas /
chu stag gi nag pa zla ba'i tshes bcu gsum la chos kyi dbyings su zhugs te /
sprul sku bye ba du ma dang khyad par rang bstan spel pa'i slad du cher ma 'gyang @# / /
bar gong ma 'khrungs pa'i sa'i nye 'khor du paN chen mchog gi sprul pa'i sku blo bzang ye shes dpal bzang po 'khrungs pa da lta thugs dam mdzad pa gong 'phel du bzhugs /
! /
rje paN chen rin po che la gung ru sangs rgyas bkra shis dang /
grub pa'i dbang phyug rab 'byams pa bsod nams grags pa gnyis kyis dpa' cig /
bcu gsum ma /
ro langs brgyad skor /
zhe dgu ma bskul zhing dbang lung kun gsan par mdzad pas /
de gnyis kyi rnam thar mtshon pa re bri na /
gung ru sangs rgyas bkra shis ni khams gung ru'i sa'i cha bya phug tu 'khrungs /
gzhon nu nas rje drung rin po che las rab byung sogs zhus shing chos sgor zhugs /
dbus su byon te gangs can gyi chos sde chen po dpal ldan 'bras spungs kyi mkhas mang bye ba'i rol mtsho dpal ldan bkra shis sgo mang du zhugs /
rje byams pa lhun grub dang /
gzhu khang dge legs lhun grub dang /
chos grags rnam rgyal gsum bston nas bka' bod rab 'byams la sbyangs pas /
gsung rab ma lus pa la blo gros kyi 'od zer nyi ma brgya ltar gsal bar gyur pas thams cad kyis mkhas par gleng /
de nas rgyud stod du 'jam dbyangs 'od zer dang /
gye re grags rgyam pa la rgyud 'grel skor dang /
gzhan yang btsun ma gsum the ba'i bla ma brgya rtsa la rang gzhan gyi chos shin tu mang po gsan cing /
rje dkon mchog chos 'phel dus snyan grags shin tu che bas dkon mchog chos 'phel gyi rjes su rgyud stod kyi khrir phebs /
rgyud 'grel dbang lung man ngag du mas skal ldan mang po bskyangs /
mkhas pa du mas zhabs la btud de shar gyi khrir phebs skabs sgo mang ba rnams dad 'dun che bas /
grwa tshang gi khrir spyan drangs /
'chad nyan shin tu dmar zhing /
slob ma yang sog po se chen rab 'byams pa zhabs drung das /
hor gsed khang rab 'byams pa dang /
dka' chen dge legs dar rgyas dang /
mkhas pa rje bsam sgang ba dang /
btsan po don grub rgya mtsho dang /
ldan ma rab 'byams pa sogs mang du thon pas da lta'i bar du lam rim bla brgyud dang /
mkhyen srid ma'i brgyud 'debs la'ang gsol 'debs 'don gyin 'dug /
rtogs pa'ang bskyed rdzogs la brtan pa thob pa'i lo rgyus dang /
gshegs pa'i tshe gdung gi zhun thigs la sgrol ma'i sku shin tu gsal bar byung ba dngul gdung gi shel sgo byas nas yod pa /
sku par ltar shin tu gsal ba de yin zhes rdo rje 'chang smin grol no mon han gsung /
thugs ljags spyan gsum yang byung ba dngul gdung la bzhag snang /
rje 'dis de dus rgyun du dbang chas dang /
dkyil 'khor gra bsgrigs nas dbang rjes gnang 'dod 'jo'i ba ltar len chog pa yod par mang po zhig gleng /
! /
de la grub pa'i dbang phyug bsod nams grags pa ni /
stod lung chu bzang du 'khrungs /
gzhon nu'i dus su mkhas pa'i dbang po chos kyi 'byung gnas /
chu bzang gi khri mdzad par gtsug phud tsam phul /
sgo mang gi chos grwar zhugs /
de dus kyi mkhas pa'i khrod na rnam dpyod lhun po ltar mtho ba'i gzhu khang ba dge legs lhun grub las rab tu byung zhing /
dbu phar sogs la mkhas par bslabs /
rgyud du 'grel ba bzhi @# / /
sbrags sogs dang /
mkhas dbang stag lung brag par yang lam rim sogs gsan /
gtsang du gser sdings pa bkra shis rin chen la lha mo'i skor mang po dang /
srad rgyud du rgyud chen rdo rje 'chang sangs rgyas rgya mtsho la /
rdo rje 'jigs byed kyi bskyed rdzogs 'khrul 'khor skor sna tshogs dang chos rgyal gyi skor mang po gsan cing /
rnam sras kyi skor mang po dang /
srad rgyud pa'i mar me'i yig chung gsan zer ba /
rgyud chen rdo rje 'chang gis yi ge sngan chad su lam 'khyar gsung zhing /
bshad tshul yang deng dus kyi A lo ke'i yi ge 'di dag la de'i zung tsam yang mi snang /
rje sangs rgyas rgya mtshos /
rtag brtan sprul sku /
'brug pa sprul sku sogs la chos gsung dus /
bcar bzhugs kyi phyag g.yog yin kyang ma bshad par gsung /
des na de rigs kyi lab kun 'on pa'i phag nyan gyi mched zlar snang /
lar ni ma thos bar thos mdog dang /
rgyus med par yod mdog gi lab lob de bstan pa'i phub chu rang yin pas kun gyis bag yod dgos /
cal rgyugs mi bya /
phal cher phrag dog dang rang gnong gis sna tshogs lab pa ni /
legs bshad las /
yon tan med pa'i skye bo rnams / /
yon tan can la lhag par sdang / /
gangs kyi yul du dgun skyes pa'i / /
lo tog ltas ngan yin zhes sgrogs / /
zhes pa ltar rang gi ches de la skal ba chad par mi sdug par /
chos de legs grag par snyon nam /
phrag dog gis sna tshogs smra ba ni /
rgyud las /
rmongs pa log pa'i nga rgyal gyis / /
rig pa'i rgyal po brnyas byed dag |mi zad dmyal bar 'gyur pa yin / /
zhes gsungs pa ltar /
re gnyis kyis bstan pa 'jig par thug dus ci yang mi byed par /
bstan pa zhig par snying tshim byed /
rang gi chas ka bcol bar /
ba lang re ma byung na /
drag las la snying rus byed cing mi du ma bsad ces ngom pa ni /
klu sgrub kyis /
'dod chags zhe sdang gti mug gsum / /
de bskyed las ni mi dge ba / /
zhes gsungs par ma zad /
rgyud las kyang /
khro dang chags pas zil mnan nas / /
byis pa rmongs pa'i sems dag gis / /
de dag sngags ni mngon spyod la / /
phan tshun rab tu sbyor bar byed / /
sangs rgyas byang chub sems dpa' ni / /
blo dang ldan pas de bzhin bkag /
ces rang don dang /
snying rje med par mi rung bar dgra nag sogs las bshad do / /
mngon spyod bya yul yang /
spyod rgyud las /
chos mi ldan dang sdig spyod dang / /
rtag tu sems can gnod brtson dang / /
zhes pa lta bu dgos par du mas bshad do / /
'phros don tsam mo / /
sngags r+wa pod dang zhal gyi skor /
beg tse'i skor sogs drag las kyi skor sna tshogs gsan pa'i dpe ris kyang sna tshogs phyag dpe 'thar pa'i khrod nas mthong /
de nas de dus gtsang pas lha sa po ta la sogs kun bzungs nas ser 'bras kyi dgon gnyis la 'o brgyal pa sna tshogs byas pa'i skabs su srog lam bltas par drag las gtso bor mdzad pas /
gtsang ba spun bdun lo ma 'gyangs par nad 'khrugs kyis thams cad zad nas sde srid kyi bu o lo gcig bu las ma lus pa dang /
re re khri @# / /
la bton dus zla re 'am /
zla phyed la gshegs tshul rtag brtan sprul sku'i rnam thar dang /
bla ma gzhan gyi yang rnam thar ci rigs na yod la /
yar skur gnyis /
gtsang pa ltar gtso bo ga la yin kyang /
sde srid gtsang pa'i grogs dang /
sku rab pas lho ngos kyi dge bstan la gnod tshabs che bas drug cu pa sogs las spyor byas pas gtor ma 'phen dus /
rlung chen po dang /
gnam sa ral ba lta bu'i 'brug sgra dang /
rdo char dang lhan du /
po ta lar 'khrugs babs pas yar skur gtsang gsum la mthu rtags byung /
khyad par du yar gtsang gnyis rlung gis bcag pa bzhin gtsang pa dpon zhang ma mthun pas gtsang dpung gis yar rgyab tu 'byor te /
yar rgyab pa dpon blon pham zhing gtsang pa yang ma 'gyang bar gshegs /
sku rab pa re zhig ma pham par /
tsa ri zhing skyong gis bskyabs par grags kyang /
mthar phyi rjes mi dmigs pa'i rgyas thebs so / /
de dus gtsang bas dbus gtsang gi grub mtha' mi gcig par mngon spyod kyi rtsad gcod byas dus /
rab 'byams pa la dris pas /
khyod rje rin po che'i bstan dgra yin na brgyab yod /
min na ma byas yod smras par /
shangs bkra shis rtse bas khrims gcod byed du bcug pas da lta'i bar du khong ba tshang la smyon pa rgyun mi 'chad pa byung /
gtsang bas ser 'tshogs dang sku rim dpag yas mdzad kyang /
stobs 'byor dbang thang rigs rgyud thams cad sgo nga brag la brdabs pa lta bur gyur /
phyis su ljags gsar du skyes shing spyan gyis kyang bzhes zhib nang gi spu gzigs pa sogs ya mtshan pa'i rnam thar snang /
rgyal po mkha' 'gro'i bla ma mkhas pa mngon shes can rdo rje 'jigs byed la bsnyen pa pha mthar son pa de yang phyis kyi phyag g.yog dang /
drug cu pa sogs thams cad gsan pa zhig yin la /
dngos slob de'i ngag sgros yin /
rgyal dbang lnga pa chen po'ang stod lung du /
bsod nams grags pas spyan drangs /
zhal bkod chos kyi bslab yar phul pas /
phyag g.yog thams cad kyis kyang bla ma zer ba de 'dra gcig dgos rgyu red ces dkon mchog chos 'phel dang 'khon sogs la ma rangs pa'i tshig brjod snang /
sku phyogs rang gi gsung las kyang /
mdo sngags gsung rab kyi rgya mtsho kha phye ba lta bu gang la'ang thogs pa mi snang ba gcig 'dug gsung /
paN chen thams cad mkhyen pa yang spyan drangs /
zhag gsum la bsnyen bkur zhabs tog dang /
grub chen rang gi thugs bzhed kyi chos gnang bar mdzad /
de dus gtsang pa ma lon /
ar sa lang sogs kyi skabs /
be ri dang karma ba sogs la lcags mkhar yang yang 'phangs /
rtags skad ngan sogs byung /
skabs shig karma'i ru ba phyugs rdzis /
tsher gseb kyi thod du phyugs ded yod nas skad log brgyab pas /
khams pa zhes khams pa bla ma la bos byung /
khong phyin pas nga thog khar khyer zer /
ci yin snyam nas thog khar khyer bas /
phyugs rdzi rnams la dam nyams rnams yod nas skad log sogs byed pa ci yin gsungs shing bsdig par mdzad pas /
phyugs rdzis kyang sdug rgan sdod mtshugs @# / /
pas mig phyung /
da dung sdod mi tshugs na sge de yang 'dreg zer bas /
gsung las /
da rings mi dgos /
'gyang na lo gsum tshun chad /
thung na zla ba gsum phan chad khyed rnams e sdod lta /
zhes gsungs pa ltar /
lo gsum pa'i nang la gtsang ba blangs /
karma yul bud par snang /
yang theng gcig be? ris bstan par gnod tshul gsan pas /
yang bstan dgra gcig byung zer nas yar ngo gcig la de mthag drug cu pa'i lcags mkhar mdzad pas /
bril che zhing /
chom sgra sdig sgra che drag pas skra gnam sdod gsungs nas 'dug mi thub pa lta bu byung /
skabs shig sgo na tsi? ring ring byed pa'i skad ngan byung bar /
phyag brda mdzad nas khyer shog gsungs pa /
mtshan mo zla 'od la bltas pas /
sdig pa gcig gis tsi 'debs pa bsad nas khyer 'ongs pa drug cu pa'i ho mkhung du bcugs te gtor ma 'phangs /
btso rgyugs ba sogs byung /
de ltar gtsang dbus khams gsum gyi dge lugs kyi bstan dgra ma lus pa cham la phabs /
bde gsang 'jigs gsum gyi dbang sogs dang /
rjes gnang gi rigs mang po dang /
drug cu pa dang /
'khrul 'khor sogs kyi gdams pas smin par mdzad pas /
gzhung lugs rab 'byams la thogs med sku mched lta bu'i 'byams bshad mdzad pa'i bshes gnyen rje bsam sgang pa /
mkhas dbang 'brug ltag pa dang /
bla ma btsan po don grub rgya mtsho /
grub chen ldan rgan pa /
dge bshes chu bzang ba sogs mkhas pa dang /
dge 'phel ba dang /
khams ba bla ma sogs grub chen du ma byung /
sku gshegs dus khong dga' ldan du skye bar snang /
sdig pa 'dag pa la yig brgya 'bum ther las drug cu pa re nus pa che bar byung gsungs pa rgyud las gsungs pa bzhin mngon spyod mdzad pa'i rtags su snang /
de la gsan pa'i dbang ni /
rje bsam sgang ba nas brgyud pa mang zhal snga nas 'brug ltag pas 'phags pa ltar gnang 'dug kyang tshe ram byung ba 'dra /
drug cu pa ni khams la shin tu dar ba ste /
brag yab dang /
de mo sogs dang /
sbom 'bor sogs su dar snang /
! de la bsam 'grub sgang ba blo bzang ngag gi dbang po ni| khri zam phar kha stod lung gi mda' bsam 'grub sgang zhes nags tshal sna tshogs dang skyed shing gi r+wa ba chen po sum tsen gyi dga' tshal la 'gran bzod pa der lcags yos la 'khrungs /
gzhon nu nas rab tu byung /
chos sde chen po 'bras spungs kyi mkhas pa thams cad kyi 'byung gnas bkra shis pa'i phun tshogs sde bzhi 'byung 'jug gi sgo brgya phye ba'i bkra shis sgo mang gi chos grwar zhugs /
mkhas dbang sangs rgyas bkra shis la bsdus grwa nas phar phyin dbu ma sogs dka' chen rnams la sbyangs pas mkhas grags kyis 'dzam gling khyab par byas shing /
rje sangs rgyas bkra shis dang /
sbrul sku grags pa rgyal mtshan dang /
khyad par du grub chen bsod nams grags pa la lam rim dang /
gsang bde 'jigs gsum gyi skor mang po dang /
rdo rje 'jigs byed kyi sbyin sreg drug cu pa 'khrul 'khor sogs gsan cing khong khon tshad mar mdzad pa ste /
'jigs byed dpa' cig gi dkyil thang bla ma rang gi phyag bris ma de'i bla ma yang grub chen gyi sku gtso bor byas snang /
mkhas grags che bas sko mang gi bla ma gnang /
@# / /
de dus mi rnams dus 'khrugs sogs kyis dmu rgod pa yin pas 'chang nyan kho na dka' ba byung yang /
mang ma thams cad dang 'dun che zhing slob gnyer yang legs pa byung /
de la 'brug ltag zhal snga nas na re /
bla ma la yon tan byams pa lhun grub las chung ba ma byung yang grwa ba yig cha rtsom thub pa bdun byung /
yon tan bsam sgang ba las che ba ma byung yang slob mdo tshod kyi thon ma byung zhes rdo bcal nas gsung 'phros gnang 'dug kyang /
shA ri'i bus chos bstan pas 'bras bu dang po thob pa dang /
mo'u 'gal gyi bus tshes bstan pas dgra bcom pa thob pa'i gleng gzhi ltar /
gdul bya'i dbang po dang bsod nams kyi dbang gis yin /
khong gi thugs dang 'gal ba byed pa'i skya ser mi bsrung pa 'ga' zhig la /
bla mas byams snying rje kho na byas kyang /
ye shes mgon po dam pa du mas gnyer du gtad pa'i rang bzhin gyis srung mar 'khor gshis kyis rtags mtshan gsal ba dang bcas lnga pa'i lam kho nar song /
zhes rdo rje 'chang smin brol zhabs yab sras gnyis gsungs shing grags che /
zhal nas kyang nan tar dgra 'joms pa la byams pa las stobs che ba mi yong /
rang gi bsod nams yang 'phel bas /
dgra bsgegs kyis gnod dus /
byams snying rje des kho rang rang shugs kyis thul 'gro /
rdzogs pa'i sangs rgyas kyis kyang byams pa'i sgo nas bdud bcom gsungs shing 'doms par mdzad /
de ni sa chen zhabs drung rab 'byams pas kyang gsungs te / /
rgyal dbang gong ma dang /
se chen gnyis nang lugs kyi chos kyi gsung 'phros gnang bar /
gong nas btsan po don grub rgya mtsho dang /
bsam sgang ba gnyis shes rab su che dris par /
zhabs drung na re /
shes rab shog btsan po che /
rtsod pa shugs shin tu che /
zhib po med /
zhib pa la bsam sgang ba bzang /
phas kyi khas len dman /
lung rigs kyis tshar gcod /
khos shor na /
bzhad mo mdzad nas cher nus pa mi 'byin zer /
gong nas gser khang rab 'byams pa ci 'dra yod phebs par /
zhabs drung na re /
gser khang rab 'byams pa bsdus tshad la su la btang mi 'chor ba mi srid /
dbu phar la 'bring /
rtsod na bzang /
'dul mdzod la'ang bzang zer /
'di bsdus tshad la nga rgyal shin tu che ba zhig ste /
gser khang rab 'byams pa la grwa ba 'ga' zhig gis /
khyed kyis sdang la brgal nas sngar yang nga las lhag byung de dang song ri| da dung yang 'gro ri zhes zhal man mdzad pa bden nam zhus pas /
gte thug de 'dra sus lab /
sngags la nga las mkhas rjes paN dang rje rin po che yang byung /
bsdus tshad la ldang la brgal nas nga las mkhas pa sngar yang byung ri /
da dung yang yong ri zhes lab pa don gnas yin /
bsdus tshad la phyogs glang chos grags sum zad rje btsun 'jam dbyangs phebs na'ang 'di las lhag pa'i rigs pa ji ltar ston zhes gsung snang /
dam ring la grwa skor du phebs dus /
lo gsum gyi sngon nas kho bo yong rgyu yin pas yig cha rnams nges par gyis zhes yi ge bskur zhing /
rtsod dus kyang 'gran zla med pa'i grags can zhig byung zhing /
rtsod pa'i khyu mchog ni yin par snang /
de dus 'dod yon gyi g.yeng ba chung bas grwa ba nyung yang thon cher byung /
de rjes sog yul du'ang @# / /
phebs /
stod skor zhabs drung 'jam dbyangs blo bzang bstan 'dzin 'phrin las rgya mtsho la rdo rje 'jigs byed dpa' cig bdud las rnam rgyal gyi dbang sogs dang /
mgon po'i rjes gnang dang /
ling+ka'i bsgral chog sogs brtsams nas phul| slar bod du phebs /
r+wa sgreng gi mkhan po mdzad de zhig gsos yang dag dang /
ser khyim bton /
grwa gtsang byas /
de skabs 'jam dbyangs bla ma khri rin po che yang 'od du phebs pas /
chu 'brug zla ba bcu ba'i bcu bdun la /
r+wa sgreng la rin po che khu mtshan gyis rten mjal dang mang 'gyed byas shing /
rje 'di nyid la tshe dpag med kyi rjes gnang dang 'pho ba'i skor rnams zhus pas 'dod chos rnams gnang /
de rjes byams pa gling gi mkhan po mdzad de /
gnas der bka' chos mang po gnang zhing /
byams gling pa'i bka' 'bum gsan pa dang /
thugs bzhed kyis rgyud sde bzhi'i chog grwa 'chos par dgongs kyang /
gsan yul nam mkha'i bu mo las ma bzhugs pas /
dgongs pa gdod ma'i kun bzang gi rang zhal gzigs / /
de dus thugs dam ting nge 'dzin shin tu brtan po thob cing /
rgyud sde du ma'i dkyil 'khor du ma dang /
lha du ma la'ang ljags bsnyen gnang /
mnal lam du 'khor lo sdom pa gzhon nu'i rnam pa can yang yang zhal gzigs /
lung bstan yang ci rigs mdzad de /
khri rin po che la bod du sdod dang gdul bya che la /
khyad par sgo mang dang rgyud kyi bla ma dang /
gser phri yang yongs par snang gsung /
dpon slob smin grol zhabs la /
khyod kyis bde mchog spel thub pa yong zhes bde mchog dbang gi dus su gsung /
yang bdun cu pa'i dus /
byams pa gling du snyung shin tu che bas thams cad kyis grongs par thag bcad par /
rje rang gis bde mchog TIka chen gyi rmi lam brtag pa de gnang bas /
khye'u sngon po mda' gzhu can gcig byung bas 'di bde mchog yin snyam nas /
ngad lam e 'chi dris pas /
da res mi 'chi don gsum bar du bzhugs chog gsung /
gnas la khyad yod med zhus pas /
spos na dga' zhes gsungs pas /
bsnyung thu bar yod kyang rang gzhis su spos pas bsnyun dangs par gyur /
me sprel gyi lor /
rdo rje 'chang smin grol zhabs dang 'jam mgon khri rin po che sogs la gsang 'dus mi bskyod pa /
bde mchog lU i ba /
'jigs byed bcu gsum ma /
kun rig /
tshe dpag med lha dgu rnams kyi dbang rjes gnang mang po sogs gnang /
byi ba'i lor /
smin grol yab sras rnams la spyan ras gzigs seng ge'i sgra dang /
phyag drug pa'i rjes gnang bar chad kun sel /
chos rgyal rjes gnang /
lha mo'i rjes gnang /
spyan ras gzigs gtso 'khor gsum pa dang /
rnam 'joms rnams kyi rjes gnang dang /
rnam 'joms kyi byab khrus kyi khrid dang /
gzungs gzhug gi lag khrid rnams gnang /
stag gi lor /
'jigs byed bdud las rnam rgyal gyi dbang /
drug cu pa'i khrid dogs gcod dang bcas pa grub chen bsod nams grags pa'i lugs dang /
bde mchog dril bu lha lnga'i dbang /
rje dge 'dun rgya mtshos mdzad pa'i de'i bskyed rim dang /
rje bsam sgang ba rang nyid kyi ljags rtsom rdo rje phreng ba'i dkyil chog gi lung rnams gnang /
don gsum pa chu yos lor /
skal ldan mkhas pa mang por rjes gnang dang dbang lung mang po gnang /
mthar zhi bar gshegs pa'i tshul bstan @# / /
rje de nyid kyi gsung las skyes pa'i bla chen dang mi chen yang shin tu mngal /
chos rgyun 'dzin mkhan ni /
rdo rje 'chang smin grol zhabs /
rdo rje 'chang kri rin po che ngag dbang blo gros rgya mtsho /
mkhas grub chen po 'brug la mkhan po blo bzang dpal 'byor /
rgya yag zhal snga nas dang /
rgya yag rab 'byams pa sogs byon /
brtsams chos kyang rdo rje 'jigs byed dpa' cig gi mngon rtogs dang dkyil chog /
'jigs byed drag po'i sbyin sreg dang de'i zur 'debs /
'jam dbyangs /
spyan ras gzigs /
phyag rdor gos sngon can rigs gsum dang /
'byung 'dul dang smre brtsegs /
rnam 'joms /
'jam dpal nA ga rak+Sha /
sgrol ma rnams kyi mngon rtogs sogs mdzad /
! de la rdo rje 'chang smin grol rje ni /
chu khyil yab hor nya shul skyag ge dang /
yum mal za gnyis kyi sras su /
chang 'khor dang nye ba'i btsan mo snar 'khrungs /
a gu dge slong ni rgyal ba bsod nams rgya mtshos rab byung mdzad /
sde ba bsod nams chos 'phel gyi gnyer ba sde srid dang thu med lhan du /
sa cha de dag tu phebs dus /
de'i gcung po'i bur sku 'khrungs /
chung dus nas sems dpa' sprul sku gong mas rab 'byung mdzad /
re zhig de nyid kyi phyag g.yog byas /
dbus su phebs par sprul sku la dgongs pa zhus nas /
'dzam gling mkhas pa'i 'dus sde zla med pa lung rigs rgya mtsho lta bu'i rol gnas dpal ldan bkra shis sgo mang gi chos grwar zhugs /
chos kyi rje sga ru rin po che la bsdus pa'i rtsi bzhag thog mar gsan /
de nas rnam 'grel smra ba'i khyu mchog mang po'i 'dus grwa dpal stag tshang r+wa bstod du phebs /
mdo sngags lung rigs smra ba'i dbang po rje dam chos rnam rgyal la bsdus tshad legs par bslabs pas mkhas par gyur /
slar yang dpal ldan bkra shis sgo mang du /
phar phyin dbu ma 'dul mdzod rnams gsan pas /
na tshod gzhon nu nas mkhas grags kyi snyan pa'i ba dan dpal ldan 'bras spungs sogs na lhang nger gsal bzhin /
gling bsre dka' bcu mdzad pas /
dam bca' dang bgro gleng dus mkhyen rab dang /
na tshod /
bzhugs gral gsum gyis /
bsam gtan dang po'i lha rgan du gyur pa rnams kyang /
rje 'di'i rnam dpyod kyi drag po mig gsum pa la 'jigs pa'i dang tshul la gnas so zhes pa'i grags pa 'jig rten mes po'i mdun sar dar dir du gleng /
de nas gtsang du bla ma mnga' ris drung par lam rim lta khrid sogs chos mang du gsan /
de rjes chu bo gang+gA tshun chad kyi rig sngags 'chang ba mtha' dag gi cod pan la zhabs sen nges par 'god pa'i 'dus sde chen po dpal ldan smad rgyud grwa tshang du zhugs /
'dus pa smra ba'i mkhas pa'i yang rtse rdo rje 'chang blo bzang don yod kyi zhal snga nas la rgyud 'grel phal cher dang /
bskyed rdzogs ljags bshad dang /
'dzin chos rnams gsan skabs /
dpal ldan bkra shis sgo mang gi chos rjer phebs dgos pa'i bka' shog byung /
dgongs pa zhus kyang ma gnang bas /
so gcig pa chu 'brug la dpal ldan bkra shis sgo mang gi khrir phebs /
de nas shing 'brug gi bar lo skor gcig dang nyag ma gcig gi bar /
po ti bzhi'i TIk+ka dang thal phreng zur bkol sogs btang bas /
lung rigs smra ba'i nges don gyi mkhas pas 'dzam gling khyab par mdzad de /
@# / /
mkhas pa shin tu grags che ba yang /
rdo rje 'chang 'jam dbyangs khri rin po che dang /
paN chen bka' 'gyur pa rdo rje 'chang sbyin brgya mtsho /
rigs pa'i dbang phyug lcang skya rdo rje 'chang kwan ting phu'u shan ba kwang tsho tA kau shri chen mo /
mkhas pa'i khyu mchog bya bral rab 'byams pa chos skyong rgya mtsho /
mkhas pa'i dbang phyug be ri rab 'byams pa /
rigs pa'i dbang phyug sog po rab 'byams pa blo bzang bkra shis /
mkhas dbang tA 'on pa ting 'dzin rgya mtsho /
mkhas pa bsam blo k+She tra pa la /
mkhas pa'i khyu mchog 'dul ba chos rje hor skal ldan sogs po ti lnga dang mdo sngags la kho bo'i snyam pa'i mkhas dbang dpag med byung /
zhe bzhi ba shing sprul la /
me rgan hung the'i jis gzhung la zhus nas /
nga tsan po dgon du phebs /
de dus sngags khang zhes rtsig skor gyi dkar phigs dang /
'du khang dang /
grwa gshag 'ga' las med la /
grwa ba yang 'brog btsun sngags grwa ba sum cu bzhi bcu skor las mi 'dug kyang mtshan nyid btsugs shing /
grwa pa gsang du bsdus te /
bsdus grwa dang phang phyin btang pas blo gsal pa mang du thon /
grwa tshogs kyang bdun brgya brgyad brgyar long nges rgyun du dang /
dgon ba yang rgya tshad rgyang grags kyi phyed dam /
rgyang grags la nye ba'i 'phel rgyas legs par byung /
slar yang pod du phebs /
'bras srungs chibs ra steng du bzhugs nas /
gong gi bka' ltar /
dpal gsang ba 'dus pa'i rdul tshon gyi dkyil 'khor bzhengs nas dkyus gcig la dbang tshar bco brgyad bskur /
rdul tshon gshegs pa dang /
de rjes zhi ba'i sbyin sred dang /
'o thug bsgrub ba sogs rgyud dang mkhas pa'i gsung ltar sla chos min pa mdzad cing /
ras bris la brten nas kyang gsang 'dus kyi dbang nyer gcig gnang /
bde mchog lU i ba dang 'jigs byed kyi dbang gnyis kyang grangs nyer gcig sogs dang /
'jam mgon byang rtse rin po che dang /
ko shri chen mo dang /
'dul ba chos rje hor skal ldan dang /
hor ngag dbang 'phrin las /
nged sogs bdun tsam la mgon ngo'i bsten sgrub yig chung dmar nag / /
be bum nag po /
gtor chen rnam bshad rnams kyi phyag len gyi khrid dang /
bdag la ye shes mgon po'i snying zhugs kyi rdzas gnang /
mnga' ris chos bstan pa nas brgyud pa'i k+She tra bA la yab yum gyi bsnyen sgrub las gsum /
yab yum srog 'khor thun mong ma yin pa dang /
k+Shetra bA la sprel khring ma'i chos skor 'bod rbad gsang gsum sngags 'grig dang bcas pa dgyes bzhin du gnang ba thob /
'di'i sngags 'grig shes mkhan sngar yang dkon nges su snang /
de dus rgyud grwa gcig tshugs na bzang pa'i snyan sgron zhus pa bzhin /
phyis su dgon der rgyud snga 'dzugs pa gnang yang /
grwa slob ci rigs kyi spyod pas thugs bzhed ji bzhin zhig ma byung 'dug /
lar ni 'grel bzhi sbrags la star gyis tshar re byed ba dpal ldan smad rgyud ma gtogs dbus gtsang khams gsum na deng dus mi snang /
rjes mngon gsum pa shing khyil bod du phebs /
bod kyi dgon thams cad la 'byed mang ja bla na med pa dang /
gser gdung la zhal 'debs dngul srang stong phrag sogs phul /
nged kyis ga gol ba btab nas gdugs dkar phyag stong @# / /
dbu stong can gtso 'khor nyer lnga'i dbang dang /
legs ldan mched gsum gyi rjes gnang /
sgrol dkar yid bzhin 'khor lo'i khrid dang rjes gnang dang /
gsung 'phros yang /
bla ma rang gi rnam thar gsung dgos dus nas| zla shas gcig la dam pa du ma'i rnam thar dang /
rang gi rnam thar sogs dgyes pa chen pos gnang ba bka' drin bla lhag tu che /
sngar mjal ba nas thugs rjes bzung ste /
dus kun tu nang lugs kyi bslab bya lo rgyus kyi sgo nas bstan pa 'dzin tshul gsung /
rgyun par mnal lam du gzhon dus nas rdo rje rnal 'byor ma yang yang zhal gzigs pa dang /
rang gi mdun na tshogs bdag dmar po glang gdod phyag gnyis pa /
rin po che'i snod nor bus bkang ba bsnams nas bzhugs pa rgyun du rmis shing /
rgyal po in+d+ra bod+hi yang yang rmis gsung /
don bzhi pa shing phag la /
slar yang btsan por phebs te /
lo ngo bzhi'i bar du chos kyi 'khor lo gang 'os dang /
mtshan nyid kyi bla ma mal dka' bcu dang /
sngags grwa'i bla ma bsam blo rab 'byams smra pa bkra shis don grub bskos te /
'chad nyan legs par btsugs /
don brgyad pas yos la zhi bar gshegs /
gsung chos gsan pa'i bla chen dang mkhas pa grangs med pa byung ste /
sems dpa' sprul sku dang /
gnas rnying zhabs drung dang /
sgo mang dpon slob mkhas mchog don grub rgya mtsho /
blo gling lung rigs smra ba'i khyu mchog legs pa don grub /
'dul ba chos rje mkhas pa'i khyu mchog hor skal ldan /
spos khang mkhan po mang du thos pa dar we /
sngags pa bla ma kre bo gzung 'phel /
bde yang bla ma tsi tsi /
ra bstod kyi dpon slob 'phyong rgyas pa sogs byung ste zur tsam mo / /
de'i sprul sku yang shin tu gsal shos thugs rab can gcig byung /
de la 'jam mgon khri rin po che dang /
kau shri chen mo gnyis kyis gsan cing spel bar mdzad pas /
ku shri chen po'i rnam thar zur tsam bris zin cing /
rgyas pa zur du byed 'dod do /
! /
de la 'jam dbyangs bla ma khri rin po che'i mdzad pa rgya mtsho lta bu'i nang nas thigs pa tsam zhig bkod na /
dus gsum rgyal ba'i spyi gzugs rigs brgya'i khyab bdag don gyi slad du mtshan nas smos te ngag gi dbang phyug blo gros rgya mtsho dpal bzang po'i zhal snga nas 'di 'khrungs pa'i yul ni /
gangs can gyi sa'i lte ba /
bla chen po sogs dam pa du mas zhabs kyis bcag ba'i gnas /
tsong khar grags pa /
rje rin po che sku bltams pa'i phyogs /
mi nyag gi yul r+wa 'bring du shing phag gi lo la /
yab rtag phyug tshe thar dang /
yum tshe sman rgyal gnyis kyi sras su 'khrungs /
yang byis pa'i dus nas 'jigs pa sogs kyi tshe dmigs btse ma dang /
badzra pA Ni gsungs pas /
dpyod ldan dag gis 'di ni 'di'i skye ba'o zhes brjod gleng du ma byed /
dgung lo drug pa'i dus yum tshad pas grongs /
rje 'di nyid kyang bsnyung pa'i tshe /
lha mo yin zer ba /
bud med dkar mo /
na bza' dkar po /
rin po che'i rgyan gyis spras pa gcig /
res mdun gyi nam mkhar sdod /
res sku'i logs g.yas g.yon la bzhugs nas dgyes par mdzad pa zhig byung zhing /
de 'dra zhig chung ngu'i dus nas yang yang byang /
@# / /
bdun pa'i dus sku zhang e mchi byams pa rgya mtshos /
rje 'di la chung dus sngar gyi ltas de 'dra yod pas bstan 'dzin gcig 'od du re nas phyag tu bzhes nas /
khyod kyis thog mar gang slob gsungs par skyabs 'gro slob zhus pas| rten 'brel shin tu bzang gsungs nas skyabs 'gro bslab /
khros ma nag mo'i dbang chog skal ldan rjes 'dzin gyi sgo nas gsang sngags kyi sgor zhugs /
khros nag gi sgo nas rgyun srung gi gdams pa zab mo gcig gnang /
yi ge sogs dka' tshegs med par lob /
de nas sbyor klog mi dgos par bzang spyod dpe thog nas khrid pas mkhyen /
dgung lo bcu gcig pa shing bya la /
gong mno mon han /
hal ha us jing gis spyan drangs pa dang lhan du /
sku zhang dang /
rje 'di gsum lhan cig sog yul du thegs /
lo de ka'i zla ba bcu ba'i dkar phyogs kyi rdzogs pa gnyis par tshes bcu la hal ha dang bod kyis mtshams su /
gong ma chos rjes mkhan po mdzad de /
dge bsnyan dang bar ma rab byung mdzad de bstan pa'i sgor zhugs /
de nas phag lo'i bar hal har bzhugs /
lo de kha'i ston 'bring la mkhar sngon por sku zhad yod pa'i sar bang chen du phebs nas yos lo'i bar mkhar sngon du bzhugs /
sku zhang la /
'jigs byed mngon rtogs za ma tog gsan /
de skabs byis pa gzhan mang po dang lhan du rta rgyugs byas pas rta 'gyel /
yob snyel du song nas /
tshe'i tha ma ni 'di tsam mo snyam tshe /
rta langs te dri snom zhing gus gus ltar bsdad pas /
thams cad kyis ya mtshan du 'dzin /
der ma zad de dus zhang bo'i dpon po bstan pa rgya mtsho zer bas rje 'di'i rta de dbang yod kyi rnam pas zhon te tshal ma gcig gi bar du phyin pas rta'i kha khyer byas te rang yul du mthub par sleb /
de'i pha tshe ring gis de tshor nas /
bla ma 'di la ngan smras sna tshogs byas par /
zhang po chos rjes bkyon pas /
de ltar yin na khos ban chung 'di gsod zer zhing /
ngan sems byed skabs /
mi ring bar nad kyis smyos nas /
mi nag po gcig gis zhags pas bcings thobs brdung ste /
khyod kyis khog song dam /
nam gsong zer ba sogs kyi 'khrul snang dang bcas nas shi bas thams cad kyis 'di la 'gro ba'i lha gcig yod des zer /
lo de ka'i zla ba brgyad pa la dbus gtsang du phebs pa la mngon du phyogs tshe /
nub gcig mnal lam du /
mtsho zhig gi khar 'gro gin 'dug par /
der mi mang po zhig gis /
khyod kyi rdo lags 'das po de /
mtsho 'dir klu gcig tu skyes yod zer 'dug pa ci yin snyam du mtsho ngos su bltas pas /
mtsho 'gram brag ri tho re gcig gi thad na /
mi sngon po rkang lag la sprul gyis brgyan pa zhig 'dug /
mi snga ma des pha gi yin zer ba gcig byung /
yang man la lam du /
de nas rim gyis dbus su 'ongs pa'i snang ba la /
zhang bo chos rje byams pa rgya mtshos kang dkar shin tu legs pags chag med pa gcig 'oms ltems kyis bkang ste /
khyod kyis 'di dbus su khyer la paN chen rin po cher phul zer nas lag tu gtad byung bar /
dbus yin zer ba'i sa phyogs zhig tu sleb nas /
sa phyogs yid du 'ong ba zhig gi dbus su po ta la rnying ba 'dra ba'i ri zhig gi rtser khang @# / /
pa dkar po mthong ba tsam gyis dga' spro skye bzhig 'dug /
der mi gcig la 'di su'i khang pa yin byas pas /
paN chen gyi bzhugs gnas yin zer byung ba /
de ma thag spro ba dang bcas phyin pas /
skad cig gcig la khang ba de'i rtser sleb pas /
sa gzhi rdo las grub pa lta bu'i yid du 'ong ba'i byang phyogs su /
khang bsgo dmar po lhor bstan pa zhig 'dug pa'i mdun ngos su /
khri'u shing zhig gi steng na /
paN chen rin po che yin zer ba'i bla ma sku sha shin tu rgyas shing dkar mdangs dang ldan pa zhig zhal shar du gzigs /
'khor mang pos bskor te bzhugs 'dug pa la /
kar yol 'o ma dang bcas te ma nyams par phul bas thugs shin tu dgyes pa'i rnam 'gyur mdzad cing /
bdag khrid de byang ngos kyi khang pa'i nang du phyin pa na /
khang pa de'i nang dkon mchog gi rten mang pos khyab cing /
sgron me sogs mchod pa rgya chen mdun du bshams pa gcig 'dug /
der bla ma de khri gcig gi steng du bzhugs nas bdag la chos gsungs te /
slar sngar gyi kar yol de ka gtsang chab ril bus bkang ste /
'di khyod kyis zhang bo la byin ci gces phyir gnang ba bdag gis khyer te rang yul du 'gro bar brtsams pa na /
g.yas g.yon nas khyi nag po gcig dang /
ser po gcig dang gnyis kyis rmug par byung bas 'jigs nas /
rdo zhig la rkang ba 'thog ste 'gyel nas dbral brdo gcig la brdab pas lag gi kar yol mchag kyang gtsang chab cung zad pho song /
yar langs pa'i mod la khyi de gnyis mi gnyis su gyur /
nga rang gi bsam par kar yol gtsang chab kyis mkhengs pa 'di khyer na mi legs par 'dug pas /
paN chen la zhus te bkang snyam nas /
sngar gyi paN chen gyi drung du phyin nas /
gnas tshul zhus pas dgyes pa chen po'i sgo nas phyur bur bkang ste bstsal ba khyer nas rang yul du phyin pas /
zhang bo chos rje ni ma bzhugs 'dug /
pha yul yang sngar lta bu ma yin par cung zad nyams pa zhig rmis gsung /
'dis bla ma rang gi sku tshe dang gser khril bdud kyi bar chad byed pa sogs lung bstan par snang /
mkhar sngon po nas rang yul du slebs te /
sku 'bum mjal du phyin pas /
grwa ba rnams kyis bgro gleng mdzad pa mthong zhing thos pas /
bdag kyang 'di 'dra ba gcig byed dgos snyam pa'i thugs 'dun lhang lhang bskyes /
de nas bzung phu dung ma man bas par rab byung gi tshas dgun dus kyang byas pas /
grang reg ma bzod par /
zhal nas a chu shor bas /
zla bo rnams kyis mi yong ba'i yongs mdog byas na /
de las 'os ci yod ces bzhad gang byed kyang /
phyis bsam na dga' mo yin ba 'dra gsung /
de lo chos rje don grub rgya mtsho las /
nag po skor gsum lha mo rnam sras rnams kyi rjes gnang thob /
rje chu bzang pa las /
seng ldeng nags sgrol gyi rjes gnang gsan /
'brug lor /
khams gsum 'gro ba'i bla ma dus gsum rgyal ba'i dbang po thams cad mkhyen gzigs chen po khri shog rgyal mo'i 'gram du phebs par /
sku zhang dang lhan cig par mjal zhing brgya 'bul gya nom pa phul /
gsung gi bdud rtsi'i bgo skal yang thog mar myang ste /
ma 'gyang bar dbus su bteg @# / /
lo de ka'i zla ba bcu pa'i chos bcu bdun la r+wa sgreng du slebs /
rten mjal dang tshogs la mang 'gyed dang /
rje bsam sgang pa la mjal te tshe dpag med kyi rjes gnang dang /
'pho ba'i gdams pa gsan /
zla ba de ka'i lnga mchod nyin lha sar slebs /
de nas bcu gcig pa'i tshes bcu tshun la sku zhang gis mang 'gyed byed pa dang lhan cig tu mkhas mang bye ba'i rol mtsho dpal ldan 'bras spungs dang /
ser theg chen gling mjal /
shing rta chen po'i ring lugs kyi rgyal mtshan srid rtse'i bar du mthon por sgreng ba la zla dang bral ba'i mkhas pa rgyan drug lta bu 'ba' zhig 'dus pa'i sde chen po bkra shis sgo mang du 'gyed dang /
rdo rje 'chang mi'i gar mdzad smin grol zhabs la /
dngul gyi rnam bum phul bas phyis su sgo mang bla ma yong pa'i rten 'brel du 'dug gsung /
de nas bkra shis lhun por byon /
stod lung smad du zhag skabs /
gnas po nang so rgyal mtshan gyis /
mdang rmi lam na gser gyi mchod rten khra rgyan can gcig /
skyes chus 'khyer ba rmis pa de ring khyed phebs par lha zer /
de dus sku zhang la gus pa dang zhabs tog legs par byas /
phyis rje 'di rgyud la phebs skabs /
sngar gyi rmi lam de khyed la lta rgyu yin pa 'dra zhes dad par byed /
zla ba de ka'i nyi shu gcig la gtsang la sleb /
thams cad mkhyen gzigs chen po paN chen blo bzang chos kyi rgyal mtshan la mjal zhing brgya 'bul phul /
bkra shis lhun por 'gyed dang /
dkyil khang dang sngags pa grwa tshang gnyis la grwa ja dang 'gyed byas /
paN chen thams cad mkhyen pa las /
sman bla'i rjes gnang /
zhal bram gzugs kyi rjes gnang /
thub dbang zhal pad ma'i lung rnams zhus /
dge bsnyen nas dge tshul bar bsgrub pa gnang /
shar rtse blo bzang padmar ba so nas brgyud pa'i rje rin po che la brten pa'i bla ma'i rnal 'byor dang /
dkyil khang slob dpon 'jam dbyangs pa las /
rta mgrin yang gsang gi rjes gnang zhus /
de nas zla ba bcu gnyis pa'i tshes bcu gsum la lha sar phebs /
lha sa'i smon lam chen mo la mang 'gyed zhus /
dga' ldan khri rin po che dkon mchog chos bzang pa la /
dmigs brtse ma'i bzlas lung /
chos rgyal phyi sgrub kyi rjes gnang /
rma chen spom ra'i gtor 'bul paN chen thams cad mkhyen pas mdzad pa'i lung zhus /
rgyud stod smad kyi bla ma rnams mjal zhing tshogs 'gyed phul /
sku zhang dang lhan du /
zur rig 'dzin la /
gur drag khyung gshog can gyi las byang gsan /
de nas sku zhang phyir 'byon khar gzhan gyis bskul ma dang rang nyid kyang bzhugs 'dod chen po byung nas zhang por gnas tshul zhus /
dgyes nas chos tshul bzhin byed dgos tshul gyi lab yar mdzad de /
chas ka dang bcas zhang po shes rab 'byung gnas la gtad de /
'dzam gling gi chos sde rnams kyi gtsug rgyan /
phyogs thams cad las rnam par rgyal ba /
mkhas grub bye ba phrag brgya'i 'byung gnas /
'gro mgon phyag na padmas bstan 'gro'i dpal du skyes rabs nyin byed phreng bas zab rgyas chos kyi sgo brgya phye nas /
bdud rtsi'i bgo skal dang dga' ston lhag par 'gyed pa'i chos sde chen po /
dpal ldan 'bras spungs @# / /
zhes snyan pa lha'i rnga bo ches gsum du brgyud mar ches cher sgrog cing /
rgyal ba gnyis pa'i ring lugs kyi gdugs dkar po 'og min gyi bar du bsgreng ba'i phan bde'i grib bsil la lus can thams cad ngal gso mdzad pa'i 'dus sde'i nang tshan /
thub pa'i dgongs pa rnam par 'grel ba la gzhan dring mi 'jog pa'i mkhas dbang shing rta chen po du mas gang pa'i dpal ldan bkra shis sgo mang gi chos grwar chu sbrul hor zla gnyis pa'i tshes bdun la zhugs nas /
'jam mgon rgyal ba gnyis pa'i ring lugs la bdag gir spyod pa'i 'jam dbyangs bla ma 'phrin las lhun grub dpal bzang po'i zhal snga nas las tshad ma'i rigs pa bsdus pa la bsdus grwar grags pa'i dga' ston thog mar myong /
dpyid chos gnyis pa nas 'gro gleng byed thub nges byung /
dpyid chos gsum pa nas bsdus chung bsdus 'bring gnyis ka'i rtsi bzhag bzung /
nyin gcig bsdus 'bring pa'i skyor dpon gyis bsdus 'bring gi rtsi bzhag ma 'khyor bas /
yongs 'dzin rin po ches khyod kyis thon dang gsung par /
rdza 'dis dwangs seng ba gcig bskyar bas thugs shin tu dgyes /
de nas bsdus 'bring gi skyor dpon du bskos te /
kho gsar pa yongs mthag pa gcig gis khyed tsho'i skyor dpon 'phrog song zhes bzhad mo gnang /
de nas bzung lo gnyis kyi bar bsdus gla dang blo rtags rnams brtsis /
shing rta hor zla bcu gcig pa'i tshes bco brgyad la shes rab kyi pha rol tu phyin pa'i gzhung gsar tshugs su zhugs /
lug lo rigs gra'i thog sems bskyed la tshogs langs mdzad /
snga rgol rje 'di dang /
phyi rgol gling khams phrug gis byas /
spobs pa dang ston pa bzang bar kun gyis gleng /
rigs gra'i chos mtshams skabs grub pa'i dbang phyug dge legs dar rgyas la /
gsang 'dus mi bskyod pa /
'jigs byed bcu gsum ma /
'jigs byed bdud las rnam rgyal /
bde mchog lU i pa /
kun rig /
tshe dpag med lha dgu ma rnams kyi dbang dang /
rdo rje sems dpa'i rjes gnang /
gdugs dkar /
smon lam lnga /
khyung po'i mgur brgyad rnams kyi lung gsan /
bde mchog gi sta gon nub mo| mi zhig gis sha chen ster zhing dga' ba'i rnam 'gyur ston pa rmis /
grub chen la zhus pas thugs dgyes shing bzang gsung /
lo der rgyal dbang thams cad mkhyen pa chen po las /
skyes tshoms gnyis /
sa rgyan gnyis /
bslab sbyong gnyis te bka' gdams gzhung drug gi lung mnos /
gzhan yang smon lam lnga /
sa lam skabs gsum /
sgrol sher gnyis /
tshe gzungs rnams kyi lung yang zhus /
me sprel lo'i snga dro'i dus rnams la /
gzims khang gong gi sprul sku grags pa rgyal mtshan las seng gdong ma sngon mo'i rjes gnang /
'jam dbyangs nA ga rak+Sha'i rjes gnang /
smon lam lnga /
mdo sgrol gnyis /
gdugs dkar /
mtshan brjod /
sa lam skabs gsum rnams kyi lung thob /
rje bsam sgang ba blo bzang ngag gi dbang po dpal bzang po'i zhal snga nas las /
gsang 'dus 'phags lugs mi bskyod pa /
bde mchog lU i pa /
'jigs byed bcu gsum ma /
kun rig /
tshe dpag med dze tA ri'i lugs lha dgu ma rnams kyi dbang /
ma cig grub rgyal lugs kyi rjes gnang /
rta mgrin @# / /
gsang sgrub kyi rjes gnang /
lam rim chung ngu'i lung rnams mnos /
lam pa'i drung pa tshul grags pa las /
snying po don gsum /
nA ro chos drug /
bka' drin gsol 'debs /
bla ma rgyang 'bod /
bla ma mchod pa| nang gi khong skran 'don pa'i skyugs sman /
phyag chen dang de'i gsol 'debs rnams kyi lung /
me bya'i lor rigs grar /
snga rgol rab 'byams pa ngag dbang dpal ldan dang /
rje 'dis phyi rgol mdzad nas bsam gzugs kyi 'bel gtam la bzhengs /
snga rgol 'gog pa la snyoms par zhugs pa ltar mdzad /
'gro ba'i mgon po phyag na padma las /
drung pa rgyal tshab pa dang /
lha pa zhabs drung sogs dang lhan du /
phyag rdor u tsar+ya bla med lugs /
spyan ras gzigs gtso 'khor gsum /
bde mchog dkar po /
khyung khra rnams kyi rjes gnang dang /
'dul ba'i bslab bya so thar nyung ngu rnam gsal rnams kyi lung mnos /
bla ma mnga' ris drung pa brtson 'grus rgyal mtshan pa la /
bde gsang 'jigs gsum gyi mngon rtogs gtsang dbar ltar /
khyab bdag ma /
mgon chos lha mo rnam sras bzhi dpar ltar dang /
bde mchog dkyil chog bde chen rol mtsho /
smon lam shis brjod dang bcas pa /
bde mchog bstod pa mkhas grub rjes mdzad pa dang| paN chen gyi lam khrid lhug pa rnams kyi lung zhus /
rje blo bzang ngag gi dbang po las /
rigs gsum mgon po /
seng gdong ma gtso 'khor gsum pa rje rin po che'i gsung bzhin du sprul sku bsod nams dbang pos mdzad pa /
khyung nag rnams kyi lung rjes gnang gnyis ka zhus /
pha bong kha pa dpon dar ba las /
tshe dbang grub rgyal lugs mnos /
sa khyi la yongs 'dzin 'jam mgon 'phrin las lhun grub kyi zhal snga nas la /
gcod nam mkha' sgo 'byed kyi rtsa ba'i lung dang /
paN chen gyi gcod khrid kyi lung thob /
gling stod zhabs drung nyi thang blo bzang rgya mtsho las /
'jam dbyangs dkar po /
phyag rdor u tsar+ya /
zhang blon rnams kyi rjes gnang /
gcod nam mkha' sgo 'byed kyi dbang dang /
dpe chos rtsa 'grel gyi lung thob /
sa phag gi lor skyor lung du shom dka' bcu dang rgyal byas te /
thugs 'dzin tshad bltas pas chos mngon rin chen 'dren pa'i shing rta'i gnas dang po yongs rdzogs nyin gcig la bzung bas kho ngo mtshar te legs 'bul byas /
sa phag 'di rje rin po che chos dbyings su gshegs nas drug cu skor bzhi song ba'i tha ma dang rab byung bcu gcig pa'i nang gi nyag ma so gnyis 'das pa'i so gsum pa yin /
lo der sku phyogs gong ma'i mdzod dang /
rje btsun ba'i 'dul ba /
sgo mang dbu ma'i stod che gang yod /
zur bkol dang bcas /
blo rtags gnyis dang rnam 'grel kyi TIk+ka phal cher bzung /
lcags byi'i lor sgo mang zur pa ngag dbang dpal 'byor las /
'jam dbyangs dkar po'i rjes gnang /
paN chen gyi bla ma'i rnal 'byor mdun gyi nam mkhar 'od 'bar nor bu can gyi lung dang /
rje rin po che la brten pa'i 'pho khrid rnams thob /
rdo rje 'chang blo bzang don yod zhabs las /
phyag drug pa'i rjes gnang /
gsang 'dus mngon dkyil @# / /
gnyis kyi lung zhus /
rje bsam sgang pa la /
spyan ras gzigs seng ge'i sgra'i rjes gnang /
ye shes mgon po phyag drug pa'i rjes gnang /
rigs gsum mgon po'i rjes gnang /
chos rgyal phyi sgrub dang /
dpal ldan lha mo 'dod khams dbang mo gnyis kyi rjes gnang /
spyan ras gzigs gtso 'khor gsum pa'i rjes gnang /
rnam 'joms ljang sngon gyi rjes gnang dang /
bya ba khrus kyi phyag khrid dang /
gzungs 'jug gi lag khrid mdor bsdus /
'pho ba'i skor rnams zhus /
dka' chen blo bzang kun dga' las /
'pho ba 'jag btsugs ma'i lung khrid gsan te /
'pho ba sbyangs pas spyi gtsug dang pa'i sgong tsam 'bur te skrangs pas /
rje bsam sgang pa'i gsung las /
'pho ba 'byongs snang /
'di 'dra sngon bka' gdams pa'i bla ma kha cig la'ang byung zhing /
skrangs pa ma zhin zangs thur snum ldan me la bsros te sbyar na phan gsung /
de ltar mdzad pas phan kyang phyis su'ang tshangs bug gi thad nas mtheb srin gyi rgya tshad tsam la skra lo gcig gi bar ma skyes gsung ba /
grwa ba kun la mthun snang byung /
de dus se chen rab 'byams pa ngag dbang don grub dang /
zung ju dpon chung sogs bgres grwa 'ga' zhig gis| gdams pa 'dod kyang phyag 'tshal ma 'dod 'dug par 'on kyang ngo 'dzin tsam byas gsung /
lar ni deng dus rang gzhan sna tshogs pa la de 'dra gcig 'dug par /
kho bos gzhon dus nas 'di sangs rgyas byang sems sam grub thob sku'i lugs yin dpyad kyang /
blun po nog ldan gyi lugs ma gtogs ngos ma zin pas /
kun gyis thub pa'i bka' la ral chod dang ma gus pa ma byas na dga'Am snyam pas cis kyang bag yod zhu zhu /
lcags byi'i lo de'i dgun chos kyi dam bca'i skabs 'ga' zhig gis /
na gzhon pa dang 'dzin grwa dma' ba'i dbang gis brnyas stabs kyis de ring klu 'bum khams phrug la yin zer na'ang 'khor gsum dang /
min zer na'ang 'khor gsum byed dgos zer nas byung bar /
thog mar sbang ltung gi nang nas tshar gcod rtsis byas par rigs lung 'gro ba zhig ma byung bas lta rtog byas 'dug zer /
de nas mdzod kyi nges gnas la kha spos nas btang yang rigs lung ma thon /
sku la dril bu btags na 'khrol ba'i tshod tsam du 'dar zhing /
mdun du ja lhag bskyil ba'i nang du 'gyel bas ngo gnod zhing /
yongs 'dzin rin po ches gtsos dge 'dun rnams bzhad gang de ra ba byung /
de nas tshar gcod 'dod gzhan rnams kyang thugs rgyud bzang du song zhing dam bca' yag po thon par thams cad kyis legs so mdzad /
lcags glang gi lo yongs 'dzin rin po che mtsho sngon du phebs tshe /
gang ci'i bslab don gcig mdzad yong bar re che yang ma byung bas thugs cung zad ma bde bar yod pa la /
rmi lam du /
yongs 'dzin rin po ches btang pa yin zer ba'i rab byung zhig gis /
bsod nams kha btags dri ma med pa zhig la rdo rje'i mdud pa lnga yod pa gcig dang /
dzasba tir gang khyer byung ste byin pas spro pa 'phel /
mnal sad pa na /
da lam grwa skor dga' @# / /
mo yong ba 'dra bsam pa gcig byung zhing /
don la yang zla bo rnams grwa ba bgres la 'gro rgya yang shin tu che /
bdag na gzhon pa nas kho ba tshor yong snyam pa re yod kyang chos rang gis byas pa zhig dgos par thugs la bzhag nas khong rnams la btang snyoms byas /
bshad pa'i nyin bla ma dkon mchog gi thugs rje las gsung bshad dang lan zla bo rnams las legs pa zhig byung zhing /
lhag tu mi bsrun pa'i yid can 'ga' zhig gis dma' 'bebs 'dod kyang me dang a ra'i dber sod pas /
yongs 'dzin rin po che ngag dbang dpal 'byor sogs tshad ldan rnams dgyes shing legs so mdzad /
ser byes ba'i zhal snga nas kre bos kyang legs sor nang du bos nas /
khyod kyis spyir mtshan nyid pa dang khyad par khams sog gi gtam don la phan pa byas pas nga shin tu dga' /
da lam legs so brda' mtshon yin gsungs nas sku 'gag cig gnang /
slad nas kyang thugs la 'dogs gsung /
dgung lo nyer bdun pa lcags glang gi lo de ka'i zla ba gsum pa'i nang du /
rab 'byams pa smon lam rgya mtsho /
rab 'byams pa ngag dbang dpal ldan sogs dang lhan cig bkra shis lhun por byon /
zla ba de ka'i nyer gcig la bstan pa'i mnga' bdag don gyi slad du mtshan nas smos te thams cad mkhyen pa blo bzang chos kyi rgyal mtshan gyis mkhan po dang /
rje thos bsam gling bas las slob /
lha ba zhabs drung rin po ches gsang ston mdzad nas /
dge 'dun grangs tshang gi dbus su slar dge bsnyen nas dge tshul gyi bar gyi bslab pa rnams dang /
legs par gsungs pa'i chos 'dul ba'i snying po so so thar pa'i sdom pa mchog dge slong gi dngos po'i dga' ston gyi thog ma legs par thob /
de skabs lam du /
'bras yul skyed tshal pa'i btsun pa zhig gis rab tu byung ba'i cha lugs bor nas gos dkar po gyon te ja zhig drangs byung bar /
snga ma rab byung tshang ldan yin pa 'dra snyam pa'i dga' ba yod pa de logs te /
thugs cung zad mi dga' bas rkyen byas /
ja de bzhes ma thag yig 'chus shing pad kan bslangs pas mchin chu nyin rer ma chad pa byung zhing /
shin tu mi bde ba zhig yod par /
mkhan rin po che'i gsung bshad la /
dge slong gi dngos po thob na rgyal bstan yongs rdzogs dang mjal tshul sogs kyi phan yon bka' stsal pas /
bla ma la mos gus dang /
bdag bsnyen par rdzogs pa cung zhig 'phyis par 'dug snyam pa'i 'dun pa lhang lhang ba byung ba na bla ma'i byin rlabs kyis sku mdun rang du nad de sangs kyis brag pa gcig byung bas mos gus lhag par 'phel /
zla ba de ka'i nyi shu gsum la bkra shis lhun po nas thon te /
bzhi pa'i bcu gcig la chos sde chen po dpal ldan 'bras spungs su slebs te /
yongs 'dzin rin po che ngag dbang dpal 'byor pa las /
zab ba dang rgya che ba'i chos kyi dga' ston zhus| chu stag gi lor gong ma chos rje phebs pa dang lhan du /
skyabs mgon mchog gi zhabs drung nas tshe dbang grub rgyal ma /
spyan ras gzigs gtso 'khor gsum pa /
spyan ras gzigs phyag bzhi pa /
'od zer can ma /
@# / /
mgon po phyag drug pa'i gtor dbang bar chad kun sel rnams kyi rjes gnang dang /
bka' brgyad stong pa /
'jigs byed kyi rgyud rtog bdun /
phyag mtshan las tshogs /
'jam dpal zhal lung gi lung dang dka' gnas la mdzub khrid rnams zhus pas /
da lta'ang sku phyogs nas brgyud pa'i rtog bdun dang /
phyag mtshan las tshogs kyi rgyun mang pas /
kho bos kyang rje 'di dang /
khyab bdag 'jam dbyangs grags pa dang /
rdo rje 'dzin pa phreng ba pa gsum kar tshar re re zhus /
rje bsam sgang pa las /
'jigs byed bdud las rnam rgyal gyi dbang /
drug cu pa'i khrid dogs gcod dang bcas pa /
bde mchog dril bu lha lnga'i dbang /
dge 'dun rgya mtshos mdzad pa'i bskyed rim dang /
rje nyid kyis mdzad pa'i rdo rje phreng ba'i dkyil chog gi lung rnams thob /
gong ma chos rje las lcam sring gi rjes gnang thob /
de lor yongs 'dzin hor rin po che dang lhan du rje bsam sgang pa las bcu gcig zhal gyi dbang chen thob /
dgung lo nyer dgu pa chu yos kyi lor /
ma gcig pa'i spun zla dge slong byams pa dpal bzang gis rang yul du phebs dgos tshul nan cher byas byung bar /
'bras spungs chos skyong chen po la zhus pas /
tshig gcig tshig min na tshig brgya tshig min /
snga sor kyang re zhig ma 'gro byas mod /
da dung kyang bsdad na legs tshogs che gsungs pa dang /
rje bsam sgang pas kyang nga la rmi lam zhig tu khyod la skye pa 'di la gar phyin kyang 'phrin las shin tu che ba zhig 'ong bar 'dug /
'on kyang bod du bsdad na sgo mang grwa tshang sogs kyi kha 'dzin myur du byed dgos pa'i rtags dang rten 'brel mang po byung pas da lam bsdad pa rang 'gab gsungs par brten /
dge slong rang yul du rdzong sta byas nas bod du bzhugs /
dge slong lam du tshes ma zin pa'i skad cha byung ba na /
bla ma rin po che'i sku zhabs su bsngo rten dgu tshan bzhi /
se 'bras kyi bla ma rnams la bsngo rten /
'bras spungs tshogs chen du mang ja drug /
sgo mang la grwa ja gsum /
rgyud smad du grwa ja gnyis /
rgyud stod du grwa ja gcig /
skyor mo lung /
bkra shis ljongs /
dga' nga gdong /
ra tshag sogs su mang ja zhus /
gong ma chos rje bzhugs pa la thugs shin tu mnyes shing yo byad kyi mthun rkyen kyang rgya cher bstsal /
da dung kyang bstan pa zhel bzhag pa'i slob gnyer gang drag gyis /
chos khyod la re /
'jig rten gyi mthun rkyen ma byung na nga la khag yod gsungs nas bka' nan shin tu lci ba chos dang mthun pa byung /
de rjes rgyal ba gnyis pa'i gsang sngags kyi lha'i rnga bo che rgyud mar sgrogs pa'i mkhas grub bdud rtsi'i zas can kun gyi dga' tshal /
dbang phyogs o Di ya na ma lus pa gling 'dir byon pa lta bu'i 'dus sde /
dpal ldan smad rgyud grwa tshang du 'jug pa'i snyan gsan 'bebs pa'i dge rgan dge slong byams pa lhun grub brgyud /
rgyud kyi rgyal po'i gsang mdzod mtha' drug gi gsang sgo 'byed cing /
skye dgu'i re skong rin po che'i rgyan bdun gyi dga' tshal gyis sa gsum 'gengs pa'i rigs brgya'i khyab bdag rdo rje 'chang blo bzang don yod kyi zhal snga @# / /
nas la snyan gsan se ra rtser phul te /
sngon rje rin po che phebs dus gsang sngags kyi gnas su lung bstan par grags pa'i chu mig lung du rgyud la zhugs /
rdzogs pa'i sangs rgyas kyi bstan pa'i gzhi ma gzhi gsum gyi phyag len dang /
rgyud 'grel gyi ljags bshad rgyud mchod dang bcas pa dang /
bskyed rdzogs dang TIk+ka'i 'dzin chos dang /
gdug pa skrod pa'i stangs stabs dang /
rdo rje'i 'gros dang /
mchod pa'i gar du ma dang /
dkyil 'khor gyi tshad gtan la 'khrul med 'bebs pa'i thig dang /
lha dang chos skyong mchod pa'i dbyangs rgyud sde dang yi dam gyi lhas gsungs pa rnams /
rgyal ba tsong kha pa chen po'i bkod pa ji bzhin du ma nyams pa'i dbyangs rnams la sbyangs par mdzad /
de dus rdo rje 'chang de nyid la lam rim chen mo'i lung dang /
rgyud gzhung le'u bcu gsum pa'i mtshams sbyar yan chad dang /
paN chen rin po ches mdzad pa'i gtor ma brgya rtsa rnams kyi lung mnos /
lo de'i dgun chos la /
rgyal ba tsong kha pa chen pos bdud sde ma lus pa bcom zhing /
zung 'jug brnyes pa'i 'dzam bu'i gling gi rdo rje gdan gnyis pa gdan sa chen po dga' ldan rnam par rgyal ba'i gling du /
rje rdo rje 'chang de nyid la /
mdo sde thams cad kyi snod /
rgyud sde thams cad kyi yang rtse /
zhes ston pa rdo rje 'chang dang mkhas pa dang grub thob thams cad kyis lan gcig min par yang yang bsngags pa'i me tog gis mchod pa'i dpal gsang ba 'dus pa'i rtsa bshad kyi rgyud rgyan bdun gyis bkral ba'i dgongs don rim lnga gsal ba'i sgron me dang /
bskyed rim dngos grub rgya mtsho gnyis kyi ljags bshad rje yab sras gnyis nas da lta'i bar du gzab bshad rnam par dag pa'i bdud rtsis thugs kyi bum bzang gang bar mdzad /
rgyud 'grel dang /
bskyed rdzogs chen mo gnyis kyi bshad pa lo re bzhin dpal ldan smad rgyud grwa tshang 'di kho nar snang zhing ngo mtshar yang che ba'i gnas su yod do / /
'bras spungs su gral 'dzin byas pa'i phyi de nyin par /
dpal ldan zab yangs 'khyil ba'i slob dpon byed dgos tshul gyi bka' shog |dpon don grub rin chen sogs kyis gtad cing kha 'dzin byed dgos tshul zhib rgyas byung /
de skabs thugs dgongs la rgyud la lo gsum phyin nas /
de rjes lung khrid man ngag sogs thos pa rgya chen gcig byed bsam pa'i 'phen pa yod pas snying thag pa nas dgongs pa zhu dgos dgongs nas /
sa skyong mi'i dbang po 'phrin las rgya mtsho ba chen po'i sku zhabs su gang ci'i rgyu mtshan zhib bar gsol bas bla ma snga ma 'di kha nas bsam pas bcad de bskos pa yin kyang sku na sogs nas pher ba zhig ma byung /
da lam khyed rang gong sa nas bsko bzhag mdzad pa yin pas byas pa 'gab pa 'dra /
gtan nas 'dod pa med na gong sar bslab don zhus gsungs par brten /
skyabs mgon mchog gi zhabs drung du gnas tshul phul bar /
bla ma byas nas thos bsam byas mi chog zer ba gdan 'dug /
byas pa 'gab /
'di mi 'dod na gzhan gcig gi mkhan po byas na yong zhes bka' phebs par brten /
rang gi grwa sa grwa tshang bzhag nas /
gzhan gyi mkhan por ming @# / /
btags shig ci la 'dod /
dgongs pa thugs la ma btags phyin 'di ka byed ces dang du blangs /
chos skyong chen mo la mjal skabs /
snga sor ma 'gro byas pa 'di yin /
khyod kyi 'phrin las kyi sgo thog mar 'di nas 'byed dgos pa yod gsung /
zla ba bcu gnyis pa'i nyer gnyis nyin /
bde yangs pa'i gdan sar 'khod /
der lo ngo gsum gyi bar thugs khur bzhes te 'chad nyan gang drag gnang /
grong chog gi stabs kyis chos grwar brtsi bzhag gcog dgos pa mang du yongs par 'dug gsung /
dgung lo sum cu pa shing 'brug zla ba bcu gnyis pa'i nyer gsum la dpal ldan bkra shis sgo mang gi bla ma'i snyan gsan byung bar brten /
gzhung sar dgongs pa zhus kyang khrol ba gcig ma byung ba dang /
chos skyong chen pos kyang grwa tshang la slob dpon 'phrin las rgyas pa'i dus la babs pa yin pas sus kyang mi kheg /
nam mkha'i nor bu slob dpon mthong ba don ldan gyi bka' bzhin gyis /
khyed rang tshor 'os pa'i slob dpon gcig yong 'gro gsungs nas grwa tshang nas dgongs pa bde khrol byung /
grwa ba thugs gnyer ba rnams shin tu 'dun pas khyed kyis nged tsho thugs kyis gtong phod dam zhes 'bral mi phod pa lta bu'i tshul mdzad /
grwa tshang du 'jog par /
ska 'go ba'i spyil bu'i r+wa ba rgyab ma la dngul srang nyi shu rtsa gcig gzhal te chos grwa che ru btang /
grwa khang du bla bre gos yug gsum las grub pa phul /
bla brang du rgyun chags kyi 'jog pa mchod khri legs pa cha 'grig /
sman bla mya ngan med pa'i bka' gdams li ma gcig /
thang ka gnyis /
ras ber /
bse theb /
phying dmar /
kar yol stegs bcas /
bzed zhal /
chab ril /
rta sga bcas cha tshang legs pa /
ba gcig /
mdzo mo gsum /
ja mar sogs kyi 'jog pa gang drag byas pas chos skyong chen po thugs shin tu dgyes pa byung /
dgung lo so gcig pa shing sbrul lo'i hor zla gnyis pa'i tshes bcu la shing rta chen po du ma'i 'dus sde bkra shis sgo mang ba'i 'dus pa rgya mtsho'i mgon du gyur /
de nyin 'dus pa rgya mtshor brtsi bzhag gi dga' ston yang thog mar phul /
chos thog der skabs gnyis pa'i 'dzin gra'i nang du /
'ga' zhig la gzhan gyis bskyod pas tshul min yid byed yod 'dug pas /
dgos khyad nas brtsi bzhag ring po btang bas /
thung du gtong rog gyis zhes lan gnyis kyi bar byung ba lam gsan par /
gsum pa'i skabs khyed rang la gtong rgyu yod pa rgyu mtshan du byas nas gnang na /
nged tshos mi zin pa 'dug ces nan tan byas byung bar brten /
rim gyis thung du btang /
'on kyang skabs gnyis pa rgyas pa chos thog der phal cher rdzogs shing /
dpyid chos gnyis par brtsi bzhag lnga tsam btang pas rdzogs pa byas /
des tshul min yid byed kyi dri ma sangs /
dbu ma dpyid chos dang por mgo btsugs pa /
ston chos gsum par yongs su rdzogs pa phul bas /
'dzin grwa de na rnam dpyod can mang pas thams cad thugs dgyes te /
phyis su yang brtsi bzhag de las ring ba 'dzin ma myong zer zhing /
da lta bsam na skal ba yang bzang po 'dug ces dga' ba bsgom pa mang du byung /
@# / /
'dul mdzod lo res mos su gtong ba gcig yod kyang /
blo gros kyis dmar ser ral gri can skyengs par byed pa'i rnam dpyod shin tu yangs pa rnams la de 'dra'i par bkab mi dgos pa 'dra dgongs /
lo star bzhin du 'dul mngon gnyis kyi 'dzin grwa so sor byas shing /
po ti rdzogs pa'i brtsi bzhag phul bas blo skyed shin tu thon pa byung /
'chad nyan skyong bzhin ba nas me rta la /
'gro mgon rgyal ba'i dbang po mchog la kun dga' r+wa bar /
dpal ldan bkra shis sgo mang yongs rdzogs kyis zhabs brtan dang /
ston mo 'bul ba rgya cher phul /
de lo tshogs pa byings dang lhan du lam rim chen mo'i ljags bshad rgyas pa skyabs 'gro'i 'phrin las kyi bar gsan /
dga' ldan pho brang du /
sman bla /
'jam dbyangs dmar ser /
thugs rje chen po'i rjes gnang rnams lug lo nas brtsams /
glang lo zla ba gsum pa'i bar /
'gro mgon rgyal ba'i dbang po dang /
de dus kyi dbang lung gdams pa mang du gsan pa'i rgyal sras chen po rje btsun tsong kha pa'i gsung rab kyi lung spel ba'i smon pa grub pa'i rje btsun ngag dbang blo gros dpal bzang po sogs bla ma dam pa rnams las zab pa dang rgya che ba'i chos kyi dga' ston rgya cher bzhes pa dang /
grwa mngal chos thog kun dang /
dbyar dgun gyi chos mtshams phal cher la yang brtsi bzhag dang /
dpyid dang dbyar gyi chos thog la gsung chos yang 'dzug par mdzad /
de dus bdag cag grwa ba blo gsal ba 'dzin grwa so so na mang bas /
rgan pa bya bral rab 'byams pa chos skyong /
hor skal ldan dang /
phul byung rigs pa'i dbang phyug lcang skya zhabs drung rin po che dang /
rtag brtan mkhan po pradz+nyA dA na dang /
a dar dang /
dar be sogs rgan pa rnams kyis kyang bgro gleng dmar ba mjug chod la'ang rtsod /
bar ba rnams kyang so so'i dam bca' dang rigs lung gis nam langs pa shin tu mang pas /
de dus kyi rtsod grwa dang thon tsam brtag na snga dus su la'ang byung skad ma thos /
'bras rtags kyang sngar lab ba bzhin 'gal 'du'i phung po dang brjod bral la yig cha rtsom par smra ba ma yin pa'i yig 'jog legs pa thub pa'i mkhas dbang yang don sher gnyis /
lcang skya chos skyong gnyis /
skal ldan gnyis /
'jam dbyangs gnyis sogs te re mang byung /
sngar bla spyi so sor med pas grwa ba rnams la ja tshul chos thog che ba bzhi las gzhan la med pa mang bas /
yul thag ring ba'i grwa ba rnams 'ob rgyal par dgongs nas /
sna chen rnams dang dge rgan kun gros bstun gyis spyi pa'i chas gzur du bzhag cing de nas grwa ja btang /
dge bskos la las zhogs ja gcig /
tsha rting mar gnyis sogs gtong srol yang byas pa de nas yin /
chu glang hor zla gsum pa'i tshes gnyis la /
rang gi slob ma sog po rnam dpyod yangs pa'i mkhas pa rgyal sras chen po thub pa'i zhal tshab /
slob dpon rin po che don grub rgya mtsho'i zhal snga nas /
rgyan drug lta bu'i mkhas mang gi 'dus sde dpal ldan bkra shis sgo mang gi chos kyi khri la bkod de /
shing rta chen po rnams kyi legs bshad kyi @# / /
rgyal rnga chen pos gsum khyab par sgrogs /
zla ba de ka'i nyer gsum la gangs can gyi rig sngags 'chang ba kun gyi gtsug rgyan dpal ldan smad rgyud grwa tshang zhes grags pa srid zhi'i bla na 'bar ba'i khrir 'khod /
legs par bshad pa'i g.yu 'brug gi nga ro dang lhan du /
zab rgyas kyi chos char dal bus sprengs pas /
skye dgu'i legs byas 'dab brgya'i rigs bye ba phrag brgya bzhad pa dang /
bstod bsngags rkang drug gi glu dbyangs sgrogs par mdzad pas /
sa gsum yid dbang dang ba'i lcags kyu'i gzhan dbang du gyur /
lo de la ser rtse'i rje rin po ches rgyud gnang ba'i bzhugs khri'i rgyab rten gyi star ga skam nas dkar por gyur pa'i yal ga dang lo ma gsar du skyes pas thams cad ya mtshan par gleng /
lo de'i zla ba drug pa'i tshes bcu bdun la byang rtse'i gdan sar phebs /
de lo chu mig lung nas chu bzang chab chen la phebs dus kyang chu gong nas gsar du rdol zhing /
chu bzhugs la 'ja' zug pa thams cad kyis mthong rim lnga'i dmar khrid kyang rdo rje 'chang gur smon pa la zhus shing /
lcang skya rdo rje 'chang ku shri chen pos dpe nas lugs kyi dmar khrid gsan te /
rgyud kyi khrid steng nas rgyud dang dpe nas zung 'brel gyi rim lnga'i khrid skyong bar mdzad /
lha sa'i rgyud khang gi 'gram bting /
lho mon la dpung 'jug gi dus /
drug cu pa chen mo'i lcags mkhar brtsigs te bsgral chog mdzad pas /
chu byi nag po gcig lcags mkhar gyi chos 'byung nang la yang yang 'gro grab byed cing kha gdangs nas na ba ltar byas pa rab 'byams pa 'od zer gyis rnga g.yog gis yang yang phyir 'then dgos pa sogs pha rol la rtags thon pa'i mtshan ma mngon sum du byung /
de dus kho bo la khyod sngar bsnyen pa song 'dug pas ling+ka'i gnad yig bris gsungs pa ltar byas shing /
bsgral chog gi yang rdo rje slob dpon gyis zhes phebs kyang /
kho bo drag las mi 'dod cing rtse gcig pa'i bsam gtan 'dod pas thugs rjes gzigs dgos zhes yang yang nan zhus byas pas dgongs pa gnang yang /
nyams pa de dag la cher ma dmigs kyang mngon sum du yong ba'i snang ba 'khral 'khrul yang yang byung bas /
lcags mkhar chen mo 'di ni bzlog tu med pa'i gshin rje'i dbyug pa yin pa la nges pa tshad mas drangs pa byung ste /
'brug pa zhabs drung ngag dbang rnam rgyal la yang de'i sngon du dpon dar dang zur sogs thams cad kyis mthu gtad gang yod mdzad kyang srung ma'i go ma dral zhing /
'di lo ral ba de nas khong gi sprul sku tshol ba sogs gtan tshigs du mas nges par gyur /
de skabs chu mig lung na yod dus kyang rtags dang rkyen 'ga' zhig gis gshin rje'i 'khor lo nor ba'i rtags mngon sum lta bu byung bar /
rje la zhus dus /
khong zhwa lu mkhan po'i 'bri gung lugs kyi lcags sdig gi 'khor lo log skad snang bas bden 'dug gsung /
gang ltar de dus gtso bo 'ga' yi lid byas tshang lam du song snang /
bla ma rje'i zhal nas /
byas na thub nges 'dug kyang rang res byas pa yin mi zer /
da de kas yong gsungs pa'i zhal rtsed kyang don gnas yin 'dug /
chu mig lung du don grub rgya mtshos @# / /
khrid dpon byas /
nged tsho dgus rim lnga'i dmar khrid smin rgyas phyag len ltar mnyan cing /
de dus 'di'i 'phro bskyangs na rtogs pa gcig skye ba 'dra snyam pa shar /
drug cu pa'i rdzas ngan gyis yin nam /
phyis su de tsam ma byung /
rgyud mchod dang /
'grel dbang dang khro bo bcu la gtad pa rnams byas /
chu mig lung grol nas /
lha sa'i rgyud khang gi thog grub 'dug par rdo rje 'jigs byed kyi bdag 'jug dang /
rdul tshon thog mar gsar 'dzug dang /
rdul tshon klu la gtong ba sogs gnang /
dga' ldan dgun chos la bskyed rdzogs chen mo gnyis kyi gzab bshad bla ma snga ma so so'i bzhed tshul gyis brgyan pa dang /
sgyu lus kyi ldang tshul la dgag bzhag dang lung rigs kyi dpyad pa yang dag gnang /
'bras spungs su bshad rgyud ye shes rdo rje kun las btus kyi steng nas rgyan bdun gyi bshad pa mdzad pas dpyod ldan sngags pa rgan po du mas kyang lag pa'i sor mo yan lag mchog tu dud par mdzad /
de nas kho bo lo snga mar gsar du zhugs /
khrid la bsdad cing /
me mo sbrul gyi lor /
zhogs gur smon du /
'grel pa bzhi sbrags dang /
thog ma'i rgyud mchod dang TIk+ka che ba byas shing /
chos thog de la TIk+ka dang 'grel pa le'u bcu gsum pa'i mtshams sbyar bar dang /
chu mig lung du 'grel pa bzhi sbrags kyi ljags bshad legs par grub cing /
rgyud mchod rjes ma dang rgyud gtad 'grel dbang dang /
'dus pa'i bshad rgyud rdo rje phreng ba'i dgongs pa ltar khro bo bcu la bka' bsgo ba dang /
smon lam shis brjod kyis brgyan pas lug gi bar kho bos kyang yongs su rdzogs pa gsum dang /
le'u gnyis pa man rdzogs pa dang /
rgyud mchod tshar bzhi /
bskyed rdzogs chen mo tshar bzhi /
chu mig lung nas rim lnga'i dmar khrid smin rgyas lan gnyis /
sa pho rta'i lo la gangs can gyi rdo rje gdan lha ldan sprul pa'i gtsug lag khang gi byang ngos su /
bstan pa dang bla ma'i zhabs brtan la rgyud khang gtsang khang mgon khang gnyis kyi gtsang khang du /
rten thub dbang sogs la sras brgyad dang bcas pa dang /
mgon khang du dpal rdo rje 'jigs byed gsum thog gi tshad can zhal phyag yongs rdzogs yum bcas dang /
gnyis thog gi tshad can gyi ye shes mgon po dang /
chos rgyal phyi sgrub rnams kyi gzungs gzhug rab gnas brgya rtsa sogs mdzad de /
gnas 'dir rgyud pa'i chos 'phel ba'i rten 'brel 'grig gsungs shing /
dge 'dun gyi kun dga' r+wa ba dang bcas pa dang /
rdo rje 'jigs byed kyi bskyed rdzogs chen mo'i ljags bshad dang /
bskyed rim brtsi bzhag paN chen bskyed rim /
ston chos dang 'brel bar tshar re btang ba'i srol btsugs /
gtsug lag khang 'dir gtsang khang dang sngags khang gnyis su gnam rgyan /
mchod rdzas rnams dang /
'du khang du gral gdan /
sgrub mchod dkyil 'khor gyi yol chas cha tshang /
mgon khang du khro legs pa gnyis /
jab khra sogs rung khang gi dgos byed cha tshang /
bla brang gi gsol ja khang du dgos byed rnams @# / /
kyang cha tshang /
gzims khang du bla ma rin po che'i sku brnyan /
rje btsun 'jam pa'i dbyangs kyi sku brnyan /
zhal thang bdun /
ting mchod rkod sogs mchod rdzas cha tshang /
g.yog them pa bzhi phog thebs kyi zhing /
thug dar cog /
rgyal mtshan tog dang bcas pa khyad par 'phags pa rnams bgyis te dge 'dun gyi bzhugs gnas su phul /
dgung lo zhe drug pa lcags sprel hor zla lnga par /
snyigs dus kyi kun dga' bo gnyis pa paN chen bka' 'gyur ba khyab bdag rdo rje 'chang sbyin pa rgya mtsho'i zhal snga nas gangs can gyi rig sngags 'chang ba'i gtsug rgyan dpal ldan smad rgyud grwa tshang gi khri la bkod de /
byang rtser bzhugs nas /
phyogs so so nas bla ma mkhan po du ma dang /
yongs kyi dge ba'i bshes gnyen dka' rab 'byams mang du 'dus par grub chen a b+ha ya kar la rdo rje rnal 'byor mas dngos su stsal ba'i rdo rje phreng ba dang /
grub chen da r+wan gyi kri ya zung 'brel gyi dkyil 'khor zhe lnga'i dbang dang /
sgrub thabs rgya mtsho dang ba ri brgya rtsa dang /
snang thang brgya rtsa dang /
'jam dbyangs chos skor tshar gsum sogs dang /
lam rim gyi khrid rnams lo ngo gnyis kyi bar gnas der gnang /
dgung lo zhe brgyad pa chu khyi'i lo /
ston zla 'bring po'i tshes bco lnga la /
srid gsum 'gro ba'i bla ma /
khams gsum chos kyi rgyal po /
mthong thos dran reg ma lus pa thar pa chen po'i grong khyer du bde blag tu 'khrid par mdzad pa'i rgyal ba gnyis pa'i mi 'jigs seng ge'i chos kyi khri la sangs rgyas kun gyis mngon par dbang bskur te /
zhabs sen nor bu rnam par bkod pas thub pa'i bstan pa yang rdzogs ldan dang tshul rang gir spyod pa'i dga' spro rgyas /
slob ma dang sbyin bdag rnams kyis zang zang gi dga' ston yang zla ba gcig gi bar du bgyis /
zhal spro'i dga' ston gyi dam bca' sprul sku mngon dgas byas /
bcu pa'i nang nas mgo brtsams /
rje btsun tsong kha ba nas brgyud pa'i bde mchog lU i pa dang /
dril bu lha lnga dang lus dkyil gyi dbang dang /
gsang 'dus 'phags lugs dang /
rdo rje 'jigs byed dpa' cig dang /
bcu gsum ma rnams kyi dbang dang /
de dag gi rim gnyis kyi khrid rnams dang /
lam rim gyi khrid /
lta khrid /
chos drug gi khrid sogs dpal ldan srad rgyud pa'i zab chos kyi bdud rtsi'i sgo brgya phye zhing /
rtsa 'jug gi rnam bshad sogs kyi lung /
'jam dbyangs chos skor dang /
sgrub thabs rgya mtsho dang /
ba ri brgya rtsa /
snar thang brgya rtsa sogs kyi chos char gyi dga' ston rgyun mi 'chad du bgyis pas /
phyogs so so nas chos rje zhi ba bzang po dang /
mdar mkhan po sogs bla ma dang grwa ba mkhas btsun bzang 'dzoms kyi grwa rigs grags ldan mang po 'dus te /
kho bos kyang de dus mchod g.yog byas /
de dag gi bdud rtsi'i bgo skal yang blangs /
snga ma phal che ba'i dus chos grwa'i gsung chos la nyan mkhan ma byung 'dug kyang 'di skabs ji ltar nyung yang bdun cu las mi dman la /
mang dus chos grwar mi shong ba byung /
'du khang dkar mo rje rin po che'i dus nas 'di yan la zhig gsos phran bu byed mkhan byung yang /
@# / /
yongs rdzogs sus kyang sgrub ma nus pa /
rje 'dis snga ma las chu zheng thams cad nas che bar btang ste /
shing cha bkod pa sogs kun gyi mig gi bdud rtsir gyur ba bgyis shing logs ris min pa grub /
rung khang yang ka ba brgyad kyis legs bar bzhengs shing /
mchod khang yang gsar bzhengs kyi sta gon skabs /
sngar gyi mnal ltas kyi lung bstan ltar skya ser re gnyis kyis bar chad sna tshogs byas song ba phyis kho rang tsho yang de 'dra mang drag pas 'bras bu mgyogs par smin song ba kun gyis mkhyen pa der zad /
skabs 'dir gong sa skyabs mchog ma bzhugs kyang yod rgyu'i khul gyis mang por phub chu re byas pa /
gzhungs dang dge bstan gnyis ka la legs rgyu ma byung /
skabs 'dir /
rje bla ma'i bstan pa spel zhing mtha' 'khob kyi 'gro ba du ma 'dren pa'i slad du bsam bzhin du sprul pa'i zlos gar mdzad pa /
'jam dbyangs gong ma rgyal bos /
'gro mgon mchog gi zhabs drung du /
bstan 'gro la phan pa'i bla ma zhig dgos pa'i pho nya btang bar skyabs mgon mchog gis rje 'di la 'os tshul gyi bka' phebs gnang ba'i phyag tham phebs pa spyi bor blangs te /
gong ma'i rgyal khab tu byon /
hal ha o rod 'khrug grab byed ba lo shas zhi bar byas shing /
gong ma rgyal po dang mjal phrad kyang gnang zhing /
gong ma yang rjes su thugs dgyes pa kho nar mdzad cing /
slar mdo smad du bsnyung zug sogs med par chos kyi dbyings su gshegs par mdzad /
gdung la'ang rang byon gyi rnam pa mang du snang ba la dngul gdung bzhengs shing /
de'i sprul sku gsal ba gcig byung pa da lta thugs gnyer gyi skabs so / /
de la bdag gis zhus tshul bshad zin /
! /
yang khyab bdag rdo rje 'chang pha bod kha ba 'jam dbyangs mtshan can las /
paN chen bka' 'gyur ba rdo rje 'chang sbyin pa'i mtshan can gyis gsan /
de la bsam blo a zhang chos rjes zhus te /
'bras spungs rgyud khang du tshogs pa mkhan po dkyil 'khor rgya mtsho'i khyab bdag rdo rje 'chang mi tra brgya rtsa pa chen po dang /
a zhang chos rje sogs nged cag nyer lnga la rdo rje 'jigs byed bcu gsum ma'i dbang dang /
de'i mngon rtogs za ma tog dang /
dkyil chog rin chen phreng ba dang /
de dag gi lhan thabs dpar ma rnams dang /
paN chen bskyed rim /
rdzogs rim sogs bka' rgya'i skor dang /
rgyud rtog bdun dang rtog gsum /
bskyed rdzogs chen mo 'khon nas brgyud pa rnams dang /
tshad ma mdo rang 'grel dang bcas pa /
tshad ma sde bdun dang /
rigs tshogs drug /
byams chos lnga /
rtsa 'jug gi rnam bshad chen mo gnyis /
legs bshad snying po'i lung sogs dpag med zhus pa yin la /
rje btsun de ni /
khri ka'i sa char sa sprul gyi lor sku 'khrungs te /
la mo zhabs drung snga ma la skra phud phul zhing /
grwa tshang chos rje las rab tu byung /
chos grwar zhugs pas thugs gnyer la thogs pa ma byung /
de skabs mi gcig la mi ma yin cig zhugs nas lung bstan sogs byed par /
grwa ba mang po zhig gis mdud pa yang zhus pas /
rje 'dis de 'dra e rung na byas pas kho dang 'gras nas khos gtong pa na zer zhing @# / /
bsdigs pas /
rje 'dis 'jigs byed kyi lung nyan nas mtshams zla ba drug byas pas 'tshub che yang skyon ma byung /
grwa ba mdud pa bzung ba phal cher tshad rims gcig gis grongs /
de nas dbus su 'ongs /
dpon slob rga ru la'ang chos zhus /
dpon slob hor rin po che la /
dbu phar 'dul mdzod bzhi gsan pas mkhas grags kyis 'dzam gling khengs pa byung /
de nas rgyud la'ang phebs /
lo lnga'i bar du 'grel pa /
bskyed rdzogs chen mo gnyis /
TIka chen TIka chung gnyis sogs gsan bas mdo sngags gnyis ka'i pha rol tu phyin cing /
gangs can gyi skyabs mgon rgyal dbang rin po cher /
dga' ldan pho brang du byang chub lam rim gyi khrid rgyas ba zla ba gnyis kyi bar gsan te| 'o la khar lam rim dang /
gsang 'jigs kyi rim gnyis la sbyangs pas thugs dam legs par 'byongs /
gong sa skyabs mgon mchog la rtogs pa zhus pas /
zhal nas /
bsam blo rab 'byams pa spyin pa dam g.yeng na rtogs pa ya mtshan pa skye ba 'dra zhes bsngags par mdzad /
zhal nas /
ngas dge lugs kyi khrid dbang lung 'di nub 'gro ba 'dra snyam nas /
da rang don gtan 'chug 'dug /
ces yang yang gsungs pa de dus khong ma phebs bar du ser 'bras na'ang lam rim gyi lung dpon slob mer rgan gcig pu las med cing /
sngags ni gsung bar mi gnang /
phyis su rje 'dis lam khrid dang /
rje yab sras kyi gsung phal che ba dang /
dge 'dun rgya mtsho'i bka' 'bum /
blo bzang don grub dang /
sangs rgyas ye shes kyi bka' 'bum /
paN chen thams cad mkhyen pa'i bka' 'bum sogs kyi char phab /
de nas grom mda'i mkhan po dang /
de nas rgyud smad kyi bla ma gnang bar chos rgyal gyis 'tshub se mdzad pa /
sa skya zhabs drung a mes kyi skye ba yin 'dug pas /
de dus drag las 'dra mdzad pas san /
tshang pa'i 'jigs byed dpa' cig kyang gsung skad pas de dag gi 'tshub yin pa 'dra /
rgyud nas 'tshub pa gnang zhing /
gtor chen gyi gtor ma zhig pa dang /
chu mig lung gi ljang sdong chen po 'gyel te kun skrag par nged la skyon med gsungs pa ltar skyon ma byung zhing /
mnga' ris su phebs bas rgyal po sogs thams cad kyis zhabs spyi bos blangs /
rims nad mang bar zhi ba'i sbyin sreg gis bcad /
de nas dus ngan ba 'jigs rung gi skabs der /
dgung lo re bzhi pa chu sprel la sangs rgyas kyis lung bstan pa'i sgrub gnas /
gangs can gyi rgyal ba gnyis pa'i bzhugs gdan /
dzam bu su war+Na'i mi 'jigs gdong lngas mngon par bteg pa'i khri la phebs shing rje'i bka' 'bum gyi lung dang /
rjes gnang sogs tsad med pa gnang ste /
lo gsum bzhi'i bar du chos kyi 'khor lo legs bar bskor /
sku tshe mthar phyin nas re bdun pa shing phag la zhi bar gshags pa'i tshul bstan /
gsung las skyes pa'i dge bshes skad grags che ba'ang shin tu mang la /
bla ma chos gsan pa ni /
pha bong khab khyab bdag 'jam dbyangs grags pa'i zhal dang @# / /
nas dang /
skyid shod zhabs drung ngag dbang bstan 'dzin 'phrin las chos dbang grags pa'i sde'i zhal snga nas dang /
'phyong rgyas mkhan po gnas rnying zhabs drung dang /
jo gdan mkhan po khyab bdag rdo rje 'chang gzims gshag chos rje rin po che dang /
sgo mang dpon slob 'jam dbyangs bla ma don grub rgya mtsho dang /
a pa li'i don rgyas pa dang /
rgyud smad bla ma dpal 'byor rgya mtsho dang /
shangs kyi bla ma gzhung las pa dkon mchog rab brtan dang /
gzhan yang de dus dka' rab 'byams che bgres la chos ma gsan pa med pas su zhig gis bgrang thub /
deng dus rje yab sras kyi lung rgyun gtsang dbus na cung zad yod pa 'di thams cad /
pha bod kha ba dang mer rgan dang /
bla ma 'di dang /
gzims gshag mkhan rin po che rnams kho na'i thugs rje yin par shes par bya'o /
! /
de nas mer rgan rin po che ni /
gdung rus dge rgyal las 'khyar pa sog yul du 'khrungs /
gzhon nu nas se chen rab 'byams pa las rab byung byas /
bod du dpon slob hor gyi dus chos grwar phyin /
phar phyin skabs dang po'i bar du sbyangs /
nges 'byung che drag pas gzhon dus nas dge 'phel du /
hor grub chen chos 'byor dang| grub chen dge legs dar rgyas bsten nas lam rim dang lta khrid bskyangs pas zab mo'i lta ba phyin ci ma log pa nam mkha' lta bu dang /
rjes thob tu yang chos de la ming de rang dgar btags pa lta bu'i nyams shar pa /
bla ma mnga' ris drung bar dogs gcod byas pas yongs par 'dug /
de ka rang yin gsungs kyang da dung skrag snang mi ldog gsung /
srad rgyud du'ang lan gsum phebs pas khrid ma thob kyang bla ma 'di'i gsung la brten nas kho bas phyin te /
sngon la kho bos bde gsang 'jigs gsum sogs khrid chen brgyad thob pa'ang bla ma 'di'i thugs rje yin /
bla ma 'dis sku phyogs dang bla ma drung ba sogs las rje rin po che'i gsung zin bris mang po de thob pas da lta kun 'phel rgyas che /
sngags kyang phyis su lha mo bzhis zhus /
ye shes rdo rje kun las btus /
rnam bzhag rim pa gsum gyi TIk+ka rjes mdzad pa dang /
hor ston blo sbyong /
r+wa sgreng ba'i blo sbyong /
blo sbyong legs bshad kun 'dus sogs shin tu mang ba bdag gis kyang thob /
de nas dgung lo don brgyad par zas skyon gyis gshegs /
rje de nas brgyud pa'i lung rgyun deng sang 'phel mus su yod do / /
smras pa /
rmad byung rnal 'byor dbang phyug mgon rnams kyi / /
gsang gsum re re'i rgya mtsho'ang bskal ba brgyar / /
ro 'dzin bye bas brjod kyang mi rdzogs pa / /
rgya mtsho la ni sprin gyi rlangs pa bzhin / /
da lta na yang blo ldan 'dun pa'i zhing / /
legs skyed legs byas mjad pa'i rdzogs ldan spyin / /
ngo mtshar gsang gsum rin chen sna tshogs char / /
'jig rten rgya mtsho'i gos can ngom pa snyam / /
zhes pa'ang bar skabs kyi tshigs su bcad pa'o / /
rdo rje 'jigs byed kyi chos 'byung khams gsum las rnam par rgyal ba dngos grub kyi gter @# / /
mdzod las rang la brgyud pa'i bla ma'i rnam thar gyi le'u ste drug pa'o / / / /
gsum pa spyir dar zhing so sor dar tshul mtshon tsam bshad na /
'phrin las nam mkha' dang mnyam pa bdun gyi dang po 'jam dbyangs chos rje bkra shis dpal ldan pa ni /
sngon khri srong sde btsan dus /
mi nyag gis nas rnam thos kyi sprul pa g+ha ba rdo rje gzhon nu bod kyi bde skyid spel bar spyan drangs par grags pa'i gdung rgyud /
'o brgyad shar pa dge bsnyen zhes pa mi dbang grags pa rgyal mtshan gyi drung yig gsol dpon gnyis ka yin pa de la sras gsum byung ba'i che ba slob dpon chos rgyal /
bsam yas kyi chos dpon du /
gong ma grags pa rgyal mtshan gyis bskos /
'bring po bkra shis rgyal pos srid bzung /
chung ba ni slob dpon bkra shis dpal ldan pa 'di nyid yin la /
sa mo lug la bsam yas su 'khrungs /
gzhon nu nas rab tu byung ste bsam yas su gser phreng sogs bzung /
rtses thang du gral 'dzin tsam mdzad de /
gsang phur gnyal rgod rin chen bsam grub dang ldan ma dkon seng la phar tshad dang /
skyor mo lung du mkhan chen dka' bzhi pa la 'dul mngon gsan /
de dus mkhas grub thams cad mkhyen pa yang 'dul mngon gsan par phebs pas /
mkhan chen pas rnam gnyis bgro gleng zhig mdzod ces zhal ta gnang /
mkhas grub rjes red mda' pa'i phar phyin ltar byang sems la zhugs gnas mtshan nyid pa rtsi ba'i grub mtha' mdzad /
chos rje 'dis legs bshad gser phreng gi grub mtha' byang sems la zhugs gnas mtshan nyid pa mi 'ong pa'i lugs bzung nas /
byang sems yin na rgyun zhugs yin par bud sogs la ba bas phyis su rje rin po ches kyang gnad 'gag de yin gsung /
dga' ldan du rje rin po che'i bka' 'bum yongs su rdzogs pa gsan te /
lam rim chen mo /
lam rim chung ngu /
tshul khrims le'u'i rnam bshad /
drang nges rnam 'byed /
rtsa she'i TIka chen /
'jug pa'i TIka chen /
sngags rim chen mo /
bla ma lnga bcu pa'i rnam bshad /
rtsa ltung rnam bshad /
'grel pa bzhi sbrags /
ye shes rdo rje kun las btus kyi TIk+ka /
lha mo bzhis zhus kyi TIk+ka /
rnam bzhag rim pa'i rnam bshad /
dpal gsang ba 'dus pa mi bskyod rdo rje'i dkyil 'khor gyi cho ga dbang gi don gyi de nyid rab tu gsal pa /
khyab bdag rdo rje sems dpa' bsnyen bsgrub bzhi'i sbyor bas mnyes par byed pa'i 'dus pa'i sgrub thabs rnal 'byor dag pa'i rim pa /
dpal gsang ba 'dus pa'i rdzogs rim /
rim lnga gdan rdzogs kyi dmar khrid /
rgyud kyi rgyal po dpal gsang ba 'dus pa'i man ngag rim pa lnga rab tu gsal ba'i sgron me /
dpal gsang ba 'dus pa 'jam pa'i rdo rje'i sgrub thabs 'jam pa'i dbyangs kyi dgongs pa gsal ba /
dpal gshin rje gshed lha bcu gsum ma rnams kyi dkyil 'khor du dbang bskur ba sgrub pa'i thabs kyi cho ga rin po che'i phreng ba /
dpal rdo rje 'jigs byed lha bcu gsum gyi sgrub thabs rin po che'i za ma tog /
bcom ldan 'das rdo rje 'jigs byed kyi sgrub thabs bdud las rnam par rgyal @# / /
ba| dpal rdo rje 'jigs byed kyi 'phrin las bzhi'i sbyin sreg dngos grub kyi rgya mtsho /
dpal gshin rje gshed dgra nag lha bcu gsum gyi sgrub thabs rin po che 'bar ba /
dpal 'khor lo sdom par brjod pa bde mchog bsdus pa'i rgyud kyi rgya cher bshad pa sbas pa'i don kun gsal ba /
rnal 'byor gyi dbang phyug lU i pas mdzad pa'i bcom ldan 'das dpal 'khor lo bde mchog gi mngon par rtogs pa'i rgya cher bshad pa 'dod pa 'jo ba? /
lU i pa'i lugs kyi bcom ldan 'das 'khor lo sdom pa'i sgrub pa'i thabs bde chen gsal ba /
rnal 'byor gyi dbang phyug lU i pa'i lugs kyi dpal 'khor lo bde mchog gi rdzogs rim rnal 'byor chen po'i rnam bshad dngos grub kyi snye ma /
lU i pa'i lugs kyi bde mchog gi rdzogs rim rnal 'byor chen po'i 'khrid pa'i rim pa mdor bsdus pa /
dpal 'khor lo bde mchog lus dkyil gyi sgrub thabs dgongs pa rab gsal /
dpal 'khor lo bde mchog gi rim pa lnga'i bshad pa sbas pa'i don lta ba'i mig rnam par 'byed pa /
zab lam nA ro chos drug gi sgo nas 'khrid pa'i rim pa yid ches gsum ldan /
rgyud kyi rgyal po kha sbyor gyi brtag pa brgyad pa'i rab byed gsum pa /
rnam shes gong du 'pho ba'i rgya cher bshad pa gser kyi sgo 'byed pa ste rje'i bka' 'bum gyi lung mtha' dag rdzogs par gsan no / /
lU i pa'i sgrub thabs rgya gzhung /
dril bu ba'i gzhung lnga /
nag po ba'i gzhung drug /
gsang 'dus 'phags skor kyi rgyud rgya gzhung kun la sogs pa mang du gsan /
bshad pa gsan pa la yang /
skyes rabs so bzhi pa'i bshad pa /
bslab pa kun las btus pa'i bshad pa lan gnyis gsan nas zin bris kyang mdzad /
drang nges rnam 'byed /
phar phyin gyi lam sgrigs /
lam rim chen mo /
dbu tshad kyi dka' gnas mang po /
sgron gsal cha lag dang bcas pa /
'phags pa yab sras kyi sgrub thabs bzhi /
rim lnga /
sbyod bsdus sgron ma /
rim lnga bsdus gsal rnams kyi bshad pa /
'dul ba mdo rtsa'i bshad pa /
rnam bzhag rim pa'i TIk+ka /
gsang 'dus dmar khrid /
rim lnga gsal sgron /
nA ro chos drug gi khrid yig gi bshad pa /
bu ston rin po che'i nag po 'khrul spong gi bshad pa rgyas pa /
'di gsung dus rje rin po che'i zhal nas 'di 'dra 'chang shes pa'i slob ma bu ston la yang ma byung gsung /
bde mchog rtsa rgyud kyi TIk+ka'i bshad pa /
sngags rim chen mo'i bshad pa /
rtsa she TIka chen gyi bshad pa /
rigs pa drug cu pa'i 'grel pa'i bshad pa /
dbu ma la 'jug pa'i rtsa 'grel TIka chen dang bcas pa'i bshad pa la sogs pa mang du gsan no / /
de bas na mdo sngags la 'di mi mkhyen bya ba med /
rdo rje 'jigs byed gcig pu la'ang bsam yas kyi mchod rten dkar po ba bla ma sangs rgyas skyabs zhes pa 'jigs byed la lo drug sgrub pa mdzad pas zhal dngos su gzigs shing /
gtor ma 'bul dus phyogs skyong bcwo lnga dngos su 'byon pa /
sku lus la steng gdon gyi bsnyung gzhi yod pa steng gdon song ba dngos su gzigs pa la sogs pa @# / /
yon tan mtha' yas pa mnga' ba'i bla ma de'i drung du /
'jigs byed r+wa lugs dang /
rgya lugs rdzogs par gsan pa la /
'jigs byed bcu gsum ma'i dbang /
'jigs byed zhe dgu ma'i dbang /
re langs brgyad skor gyi dbang /
'jigs byed lha bcu dgu'i dbang /
'jigs byed sngags btu'i rjes gnang /
dug dbang rma bya chen mo /
gshin rje chos kyi rgyal po'i rjes gnang /
de dag gi chos skor r+wa los mdzad pa /
'jigs byed zhal gcig phyag gnyis pa'i mngon rtogs rin chen don 'dus /
'jigs byed zhal gcig phyag bzhi pa'i mngon rtogs dri med chu rgyun /
'jigs byed zhal gsum phyag drug pa'i mngon rtogs khams gsum za byed /
'jigs byed zhal dgu phyag so bzhi pa dpa' bo gcig pa'i mngon rtogs dri med snang ba /
'jigs byed lha bcu gsum gyi mngon rtogs yid bzhin gter mdzod de mngon rtogs lnga /
rtog bdun gyi 'grel pa la dka' 'grel /
nag 'grel /
bcud kyi thigs pa ste gsum /
bcu gsum ma'i dkyil chog /
'jigs byed drag po'i sbyin sreg cha lag dang bcas pa /
rdo rje 'jigs byed kyi zhi ba'i sbyin sreg mi mthun kun sel /
rdo rje 'jigs byed kyi rgyas pa'i sbyin sreg 'dod pa kun 'phel /
rdo rje 'jigs byed kyi dbang gi sbyin sreg gnad kyi lcags kyu /
uSh+NI Sha'i bsrung 'khor gdams pa dang bcas pa /
dmar po mda' gzhu 'gengs pa'i man ngag /
ha la nag po'i shog dril gsum gyi las rim /
rgya ston gyis mdzad pa la /
rtog bdun gyi TIk+ka /
rtog gsum gyi TIk+ka /
'jigs byed bcu gsum ma'i mngon rtogs /
'jigs byed kyi dbang gi chu bo /
'jigs byed lha dgu'i sgrub thabs /
'jigs byed zhal gsum phyag drug pa'i mngon rtogs /
'jigs byed zhi ba'i lha bzhi bcu rtsa dgu'i mngon rtogs /
'jigs byed khro bo'i lha bzhi bcu rtsa dgu'i mngon rtogs /
'jigs byed kyi sbyin sreg /
drug cu ba'i gtor ma'i chog /
gshin rje chos kyi rgyal po'i sgrub thabs /
lA li tas mdzad pa'i bsnyen sgrub las gsum gyi sgo nas gsang ba'i man ngag /
gshin rje chos kyi rgyal po khrag mdog yab yum gyi bsnyen sgrub las gsum shog dril gsum pa'i gdams pa legs po /
'jigs byed kyi rtog bdun /
rtog gsum /
gtam rgyud kyi rtog pa| te'u lo ba'i rtog pa /
'jigs byed kyi tshogs 'khor shAn+ti pas mdzad pa /
lA li tas mdzad pa'i 'jigs byed zhe dgu ma'i sgrub thabs /
ro langs brgyad skor gyi sgrub thabs /
rdo rje 'jigs byed kyi dkyil 'khor gyi cho ga /
rdo rje 'jigs byed kyi gtor chog /
chos rgyal yab yum gyi sgrubs thabs te lnga /
many+dzu shrI dz+nyA nas mdzad pa'i rdo rje 'jigs byed kyi bsnyen pa'i sgron ma /
rdo rje 'jigs byed kyi sgrub pa chen po'i sgron ma /
rdo rje 'jigs byed kyi spogs pa'i cho ga /
'jig rten lha'i sgron ma /
'jigs byed kyi sgom pa dang bzlas pa'i rim pa'i sgron ma /
'jigs byed kyi r+wa la brten pa'i rdzogs rim gyi man ngag gi sgron ma ste sgron ma drug /
'jigs byed kyi rtog pa bzhi pa las grub chen karna shrIs phyung ba'i rdzogs rim gyi man ngag /
'jigs byed kyi @# / /
rdzogs rim mtshan ma gyen 'greng /
r+wa la sems bzung ba /
mtshan mo rgyu ba ste gsum /
'jigs byed kyi rdzogs rim rdo rje tshig 'byed a mo g+ha badzras mdzad pa /
bshad rgyud rtog pa gsum pa'i don 'grel paN tsa ka ras sbyar ba /
zhi ba'i las kyi bya ba bdun /
bshad rgyud rtog gsum gyi drag po'i las bdun gyi chog u rgyan par grags bas mdzad pa 'khrul 'khor bri ba'i gdams ba /
gtor ma'i man ngag /
'jigs byed kyi 'chi kha ma'i man ngag /
'jigs byed kyi phyag mtshan so gnyis la brten nas 'phrin las sna tshogs bsgrub pa'i man ngag /
'jigs byed kyi bsrung bzlog gsang gsum /
bsam gtan nyal chog /
'jigs byed dmar po mda' gzhu 'gengs ma'i man ngag zhal shas dang bcas pa 'phags pas mdzad pa /
'jigs byed sngon po mda' gzhu 'gengs pa'i man ngag /
'jigs byed sngags btu'i rjes gnang gi yi ge r+wa chos rab kyis mdzad pa /
te'u lo ba'i rtog pa'i gsal byed r+wa d+harmA seng ges mdzad pa /
'jigs byed 'khrul 'khor gyi dpe ris rnams so / /
'jigs byed kyi bstod tshogs la /
bdud nyi shu /
'jigs byed la bstod pa rgyun chags sgeg pa'i rdo rjes mdzad pa /
'jigs byed kyi bstod ba de nyid lnga pa dpal 'dzin gyis mdzad pa /
'jigs byed kyi mtshan gyi bstod pa las kyi rgyal pos mdzad pa /
'jam dpal mkha' las byung ba'i zhes sogs lA li tas mdzad pa /
dur khrod chen po'i dkyil 'khor zhes sogs bcom ldan 'das bung ba'i dbyangs kyis bstod pa| rdo rje 'jigs byed kyi bstod pa a mo g+ha badzras mdzad pa /
'jigs byed la bstod pa shAn+ti dz+nyA nas mdzad pa /
'jigs byed la bstod ba ye shes 'byung gnas sbas bas mdzad pa /
'jigs byed la bstod pa padma badzras mdzad pa gnyis /
gshin rje pho brgyad mo brgyad kyi bskul ba sogs 'jigs byed kyi skor kun rdzogs par gsan pa sogs shin tu mang bas mkhyen rab zla bral lta bu /
rje rin po ches po ti brgya blo la shod gsungs pas /
po ti brgya dang bcwo brgyad thugs bshad mdzad pa ste grangs ni /
rnam thar las /
sher phyin stong phrag nyi shu lnga ba /
'phags pa brgyad stong ba /
yon tan rin po che sdud pa /
rdo rje gcod pa /
shes rab snying po /
mdo sde dgongs pa des 'grel /
sA lu ljang pa'i mdo /
rten 'brel gyi mdo /
'phags pa bzang po spyod pa'i smon lam /
so sor thar pa'i mdo /
mdo sde sa bcu pa ste mdo bcu gcig /
ched du brjod pa'i tshoms dgra bcom pa chos skyob kyis mdo'i tshig bsdus pa /
mngon rtogs rgyan /
theg pa chen po rgyud bla ma| mdo sde rgyan /
dbus dang mtha' rnam par 'byed ba /
chos dang chos nyid rnam par 'byed pa'i bstan bcos te byams chos sde lnga /
mgon po klu sgrub kyis mdzad pa la /
mdo kun las btus pa /
dbu ma rtsa ba shes rab /
rigs pa drug cu ba| stong nyid bdun cu pa /
rtsod bzlog /
zhib mo rnam 'thag /
dbu ma rin chen phreng ba /
bshes springs /
chos kyi dbyings su bstod pa /
'jig rten las 'das par bstod pa /
shes rab brgya ba /
skye bo gso thig /
mdor byas /
mdo bsre @# / /
ste bcu bzhi /
'phags pa lhas mdzad pa la /
dbu ma bzhi brgya ba /
ye shes snying po kun las btus ba /
dbu ma 'khrul 'dzoms /
lag pa'i tshad ma /
cha shes kyi yan lag gi rab byed de lnga /
slob dpon dpa' bos mdzad pa la /
skyes rabs so bzhi pa /
gzhon nu ma bdun gyi rtogs brjod /
smon lam bdun cu pa /
phyin ci log bzhi spong pa'i gdams ngag /
bla ma lnga bcu pa /
bstod pa brgya lnga bcu pa /
kun rdzob byang chub kyi sems bsgom pa'i man ngag rin chen spungs pa /
don dam byang chub kyi sems bsgom pa'i rim pa rin chen sgron ma /
mya ngan bsal ba ste dgu /
klu byang gis mdzad pa'i rnam bzhag rim pa /
slob dpon legs ldan 'byed kyis mdzad pa la /
dbu ma snying po /
de'i rang 'grel rtog ge 'bar ba gnyis /
dpal ldan zla ba grags pas mdzad pa la /
rdo rje sems dpa'i sgrub thabs /
rtsa she'i 'grel pa tshig gsal /
dbu ma la 'jug pa /
de'i rang 'grel te bzhi /
slob dpon zhi ba lhas mdzad pa la /
byang chub sems dpa'i spyod pa la 'jug pa /
bslab pa kun las btus rtsa 'grel gnyis te gsum /
dpal sbas kyis mdzad pa'i dbu ma'i de kho na nyid la 'jug pa /
ye shes snying pos mdzad pa'i bden gnyis rnam 'byed /
zhi ba 'tshos mdzad pa la /
dbu ma rgyan /
sdom pa nyi shu ba'i 'grel pa gnyis /
slob dpon seng ge bzang pos mdzad pa'i mngon rtogs rgyan gyi 'grel pa don gsal /
ka ma la shi las mdzad pa la /
dbu ma snang ba /
sgom rim dang po /
bar ba /
tham ste bzhi /
jo bo chen pos mdzad pa la byang chub lam gyi sgron ma /
spyod pa sdus sgron ma /
bden pa gnyis la 'jug ba /
dbu ma'i man ngag ste bzhi /
de dag ni dbu ma'i skor gtso che'o / /
mtho btsun grub rjes mdzad pa'i khyad par 'phags bstod /
bde byed bdag pos mdzad pa'i lha las phul byung gi bstod ba /
'phags pa thogs med kyis mdzad pa la /
theg pa chen po kun las btus pa /
mngon pa kun las btus pa /
byangs /
tshul khrims le'u ste bzhi /
slob dpon chen po dbyig gnyen gyis mdzad pa la /
mngon pa mdzod /
phung po lnga'i rab byed /
rnam bshad rigs pa /
las grub pa'i rab byed /
nyi shu pa /
sum cu pa /
rten 'brel gyi mdo'i 'grel ba /
tshogs kyi gtam /
yon tan bdun brjod pa'i gtam ste dgu /
slob dpon tsan+t+ra go mis mdzad pa la /
sdom pa nyi shu pa /
slob springs gnyis /
slob dpon phyogs kyi glang pos mdzad pa la /
yon tan mtha' yas par bstod pa /
brgyad stong don bsdus /
tshad ma kun las btus /
dmigs brtag rtsa 'grel gnyis /
rigs pa la 'jug pa'i sgo ste drug /
dpal ldan chos kyi grags pas mdzad pa la /
rgyas pa'i bstan bcos tshad ma rnam 'grel /
tshad ma rnam nges /
rigs thig ste gtso bo lus lta bu'i bstan bcos gsum /
gtan tshigs thig pa /
'brel ba brtag pa /
rgyud gzhan grub pa /
rtsod ba'i rigs pa ste 'phros pa yan lag lta bu'i bstan bcos bzhi ste tshad ma sde bdun /
slob dpon dge bsrung gis mdzad pa'i phyi rol don grub /
bram ze rin chen rdo rjes mdzad pa'i tshad ma'i @# / /
bstan bcos rigs pa la sbyor ba /
slob dpon chos mchog gis mdzad pa la /
skad cig ma grub pa /
gzhan sel brtag pa gnyis /
slob dpon shAn+ti bas mdzad pa'i sher phyin man ngag /
nang gi khyab pa gnyis /
slob dpon yon tan 'od kyis mdzad pa la /
'dul ba mdo rtsa ba /
karma sha tam gnyis /
slob dpon shAkya 'od kyis mdzad pa'i 'dul ba sum brgya ba /
kha che dge 'dun bzang pos mdzad pa'i kA ri kA lnga bcu pa /
shing rta chen po shar tsong kha pas mdzad pa la| mngon rtogs rgyan 'grel pa dad bcas pa'i rgya cher bshad pa legs bshad gser gyi phreng ba /
dbu ma rtsa ba'i tshig le'ur byas pa shes rab ces bya ba'i rnam bshad rigs pa'i rgya mtsho /
dbu ma la 'jug pa'i rgya cher bshad pa dgongs pa rab gsal /
mgon po klu sgrub kyis ngo bo nyid med pa'i tshul dang bdag nyid chen po thogs med kyis rnam par rig pa tsam gyi tshul gyi shing rta chen po'i srol gnyis phye nas gsung rab kyi drang pa dang des pa'i don rnam par phye ba gsal bar byed pa legs par bshad pa'i snying po /
tshul khrims le'u'i rnam bshad byang chub gzhung lam /
bla ma lnga bcu pa'i rnam bshad slob ma'i re ba kun skong /
rnam bzhag rim pa'i rnam bshad dpal gsang ba 'dus pa'i gnad kyi don gsal ba /
dpal gsang ba 'dus pa'i rdzogs pa'i rim pa rim lnga gdan rdzogs kyi dmar khrid /
dpal gsang ba 'dus pa'i man ngag rim pa lnga rab tu gsal ba'i sgon me /
zab lam nA ro chos drug gi sgo nas 'khrid pa'i rim pa yid ches gsum ldan /
byang chub lam gyi rim ba chung ba ste mdor na po ti brgya 'chad par thugs dam bcas nas brgya dang bcwo brgyad kyi tshig don ma lus pa thugs la bzungs rnas zhes so / /
de ltar mkhyen rab sogs la dgongs nas rje rin po che nyid kyis mkhan po /
'dul ba 'dzin pas las slob /
rgyal tshab rin po ches gsang ston mdzad nas bsnyen par rdzogs /
bkra shis do khar rje rin po che thams cad mkhyen pas /
chos rje dang chos rgyal nam mkha' bzang po mchod yon gnyis la chos sde 'debs dgos pa'i bka' snga phyir phebs bzhal gyis bzhes /
lug lor sne'u gzhis kar bzhugs dus mnal lam du /
dar 'bag smra seng gi chos sde byung ba na phebs pa'i snang ba byung /
gnam the dkar po yin zer ba gcig byung nas khyod kyis 'dir dgon pa gcig thob /
ngas khyod la btsun chung stong phrag lnga 'bul ba yin zer ba'i don 'jam dbyangs chos rje'i bsnyen rdzogs kyi grangs dang /
sog po'i btsun pa'i grangs la 'dod pa sogs mang yang /
ded dus dgon par btsun pa stong phrag lnga rgyun du 'byung ba 'di yin te /
gsar du gnam the babs pas kyang kho bos sngar 'jam dbyangs chos rje la po ta lar gtsug lag khang byung dus btsun pa stong phrag lnga 'bul byas pa deng sang yin smras skad /
yang dar 'bag lung pa'i nang la yar byon pas rdzing bu mang po 'dug pa ci yin smras pas longs spyod kyi rdzing bu yin zer /
de nas yar byon pas glang chen ri'i gdong na rdzing bu legs po chu 'bab pa gcig 'dug pa'i rdzing kha na rje rin po che bzhugs 'dug pas khyod kyis 'dir chos sde gcig thob /
ngas kyang bshad nyan byas pas 'di 'dra byung ba yin gsung /
rdzing bu gcig la phyag mdzub @# / /
btsugs byung bas rdzing bu 'di gang gi rdzing bu lags zhus pas /
'di thos bsam gyi rdzing bu yin gsung /
longs spyod kyi chu yin zer bde rnams nas ma 'thung /
'di nas cis kyang 'thung dgos snyam nas gsol bas /
rdzing bu nas 'bab pa'i chu de sngar las dpe med cher song /
sang nyin nye gnas seng rdor las cha 'di rnams yin zhes bstan /
de nas nub gcig mnal lam du chu chen po gcig gi 'gram na /
skye bo dpag med chu lam thar 'dug par snying rje chen po bskyed nas chu la 'phyong bas phar 'gram du sleb byung /
zam pa gcig btsugs pas /
skye bo dpag tu med pa thon byung bas khams gsum 'dren pa'i chos sde khyad par can tshugs pa'i thugs nges 'khrungs /
dgung lo so brgyad ba me pho spre'u lo la bod chos rgyal mes dpon gcig tu gyur pa lta bu'i dang tshul can stobs 'byor dad pa'i dbang po chos rgyal nam mkha' bzang po dang /
mchod yon gnyis kyis 'dzam bu'i gling gi rgyan mchog mkhas grub bye ba 'bum gyi rol mtsho /
dpal ldan 'bras spungs chos kyi sde chen po btab /
de dus lto 'phye'i thig sogs gtsug lag khang rje rin po ches zhal bkod mdzad /
mgon khang du rdo rje 'jigs byed dpa' cig zhal phyag yongs rdzogs thog tshad gsum pa nang rten r+wa lo'i gdung ril po dang bcas pa 'theb kyu rel rje rin po ches ya ma rA dzA khri phrag re ljags chab sprul bas gnang ba'i sprul sku rgyab rten sogs med par zhabs sal ma reg par bzhugs pa'i g.yas su mgon po dad k+She tra bA la /
g.yon du gshin rje chos rgyal 'khor bcas dang /
gtsang dus tel ba'i kha nas khrag 'dzag pa rnams dang bcas /
'du khang gi mchod khang du dus gsum sangs rgyas la nye ba'i sras brgyad kyis bskor ba dang /
mchod khang g.yon mar rgyal ba tsong kha pa'i sku thog gsum ma dang bcas gter dung gtad de /
dgon ma bas bu dga' ba 'ong bar lung bstan pa ltar /
grwa tshang shin tu che ba 'dus pa'i spyi bla mkhan po'i gdan sar chos rje rang bzhugs nas /
grwa tshang so sor chos dpon bsko ba mdzad cing gzhis ka sne'u nas sa thebs bzang po sbyar te /
dbyar tshul /
dgun tshul star chags pa lo re bzhin smon lam chen mo dang gdugs dkar 'dzug pa /
gzims khang dang 'chad nyan khang so sor na bza' gsol chas nam dgos su phul /
grwa tshogs kyi bca' khrims 'chad nyan sogs phun tshogs mtha' dag dkar phyogs kyi gnyis skyes rgyal po'i dkyil 'khor bzhin du 'phel bas /
dge bshes shin tu thon che ba la zla dang bral bas deng sang gi bar du mkhas pa'i mdun sa kun gyi bla lhag tu gyur /
sngon nas lha sa smon lam chen mo se 'bras sogs phyogs bzhi'i dge 'dun tshogs pa'i gtso bo dbu mdzad dge bskos sogs 'bras spungs pas mdzad /
dgun chos la po ti brgyad brgyad gsungs pa sogs kyis sngar bshad pa'i po ti brgya dang sum cu la yang bshad pa mdzad /
rgyun pa'i thugs dam yang gsang 'dus lugs gsum /
bde mchog lU nag dril gsum /
dmar nag 'jigs gsum /
mi g.yo ba /
sgrol ma sogs yi dam gyi lha mang po'i bsnyen brgyun du mdzad /
zhag re la mtshan brjod tshar gsum re /
yig drug dung gnyis song /
lha dang bla ma zhal gzigs tshul ni /
@# / /
rgyun du dbus su rje btsun 'jam dbyangs /
g.yas na mgon po klu sgrub /
g.yon na zhi ba 'tsho /
mdun du rje rin po che ngo chen gyi rnam pa can gyi gzigs snang rgyun du dang /
nyams snang la dud sol lha mo dang /
mgon po phyag drug pa yang yang 'char /
rmi lam du 'phags pa klu sgrub /
sangs rgyas bskyangs /
zla grags /
legs ldan 'byed dang /
chos rgyal srong btsan sgam po yab yum dang /
lhag tu rje rin po che yang yang gsung 'byon byin gyis rlobs pa dang /
phyag drug pa lcam dral rgyal chen bzhi sogs kyis rjes su bzung ba'i mtshan ma byung ba bsam gyis mi khyab pa byung tshul mus srad pas mdzad pa'i gsang ba'i rnam thar dang /
gtsang ston kun dga' rgyal mtshan gyis mdzad pa'i rnam thar che ba sogs la ltos de nas sa phag la rje btsun tsong kha pa chen po stod lung chab tshan la phebs dus mgon khang rab gnas mdzad pa'i tshe /
rdo rje 'jigs byed nam mkha' gang ba thim pas /
phyi ru'ang sdig chom gyi sgra chen po dangs g.yos /
rdo rje 'jigs byed dang mgon chos rnams la gnyer gtad mdzad cing /
gser gyi rtag gtor 'cha' ba mdzad /
rje rin po che'i gsung las /
dgon pa btab nas lo ngo gsum las ma song yang 'phel rgyas legs po byung 'dug /
da dung khyod kyis bdag byed dgos zhes zhal tan na cher gnang /
phyag 'tshal bla ma'i bka' ci lcogs byed zhus /
me sprel nas sa mo sprul gyi bar lo so bzhi la dpal ldan 'bras spungs dang smon lam skyong bar mdzad /
mngon par rtogs pa'i yon tan ni /
rlung dbu mar thim pa'i bde stong dbyer med kyi rdzogs rim zab mo thugs la 'khrungs shing /
dus gsum dang gzhan sems mngon par mkhyen pa ste /
gshegs lo bsnyung dus byang chub sems sbyongs dang /
rje btsun 'jam dbyangs smon pa'i dpang por mdzad nas sbyong 'jug smon lam dang| bde stong la mnyam par bzhag ste /
mnal du song ba 'dra ba zhig byung ba la /
lha rje dpon grags pas mnal mdzad pa mi dga' lags zhus pas /
kho'i sems mkhyen nas /
gnyid log pa min /
sgom byed pa yin /
khyod kyi sems la sgom rang mi shes snyam pa 'dug ste /
nA ro chos drug sgom pa la nga las mkhas pa med pas de 'dra'i thugs rtog ma mdzad gsung /
de dus lha rje'i sems la chos rje ba spyod 'jug gi smon lam gsungs shing spyan chab bton pa na /
mtshan nyid pa 'di tsho mkhas pa 'di 'dra yang sgom mi shes par smon lam re tsam 'debs pa ma gtogs byed rgyu mi 'dug snyam pa'i rtog pa shar pa chos rjes mngon par mkhyen pa'i gsung byon pa na /
lha rje ngo tsha zhing skyengs 'dug /
chos kyi gnad mgo ba 'di dag gi glen rtags dang mi la'i sring mos mi lar snying rje go log pa gnyis bzhad gang kyi rgyu che'o / /
lar bla med kyi bskyed rdzogs la'ang snying rje dang sems bskyed de 'dra brgya 'gyur med par theg chen dang sangs rgyas su gtan nas mi 'gyur te /
nyan rang byang sems sangs rgyas gsum gyi snying rje'i khyad par bshad pas shes so / /
rlung 'od zer lnga pa'i kha dog gsal bar gzigs pa sogs dpag par dka' ste /
sku tshe snga ma rnams su nag po spyod pa dang /
gnyos rgyal ba lha nang pa sogs rnal 'byor gyi dbang phyug tu gyur na sku tshe @# / /
'dir lta ci smos /
kho bos bka' gdams sku mched gsum gyi pu to ba ltar gzhung bshad dang dge 'dun pa skyangs /
spyan snga pa ltar sku gsung thugs kyi rten mang du bzhengs /
phu chung ba ltar dkon mchog mchod pa smon lam dang rigs grwa sogs byas gsungs te /
phyag rdzas cha gsum byas te /
cha gcig gis phyag dpe dang rten bzhengs /
cha gcig gis nad pa la sman sbyin /
cha gcig gis bla brang dang slob ma skyong bar mdzad /
gsung las 'khrungs pa'i slob ma yang mkhas pa mus srad pa /
nyan ston shAkya rgyal mtshan /
mkhas pa brtson grags pa /
chen po dpal blo ba /
slob dpon sga leb stag leb gnyis /
snar thang rab mchog pa /
grwa chung yon tan rgya mtsho /
nyag ri rdor rgyal ba /
lcog pa byang dpal ba /
bang rim chos mdzad 'jam dbyangs dpal 'byor rin chen /
lots+tsha ba shes rab rin chen /
chos rje nam mkha' blo gros /
gtsang pa kun rgyal pa /
bla ma brtson 'grus grags pa /
bla ma sbyin mchog pa /
slob dpon rgyan tshul /
slob dpon kun bzod pa /
gnas brtan dge legs dpal pa sogs sde snod 'dzin pa mang du byon /
de nas dgung lo bdun cu pa sa 'brug gi dgun chos kyi mjug la /
rtse kha bas gdan drangs nas zhag shas bzhugs /
slar 'bras spungs su phebs nas bslab btus kyi brtson 'grus le'u'i mjug chos thun gnyis kyis rdzogs par mdzad la /
de ni brtson 'grus mthar phyin ces pa'i don te /
sku tshe de la 'bras spungs su chos 'khor bskor ba'i tha mar byung snang /
dus da nas skya cung zad bsnyung bas phebs bzhud dka' bar yod na'ang bstan pa dang sems can la dgongs te /
rim pas gzhi khar lo gsar dang /
lha sar smon lam chen mo'i gral dbung phebs nas jo bo rnam gnyis dang /
bcu gcig zhal sogs mjal dus nga lan min pa e mjal mi shes gsung /
thugs 'dun drag po'i sgo nas smon lam dpag tu med pa mdzad /
'bras spungs la phebs zhor /
po ta lar zhag gsum bzhugs pa /
nang so dang yon mchod bzhugs gdan la 'khod dus shig /
chos rje'i zhal nas /
rje btsun grags pa'i mngon rtogs ljon shing du /
'di dag ston pa'i bla ma'i bka' drin ni / /
dran pa'i tsha na'ang dad pas mchi ma lhung / /
zhes gsungs te /
rje rnam gnyis kyi thugs rgyud ni mi shes /
gsung rab ni rim lnga gsal sgron nyid zla dang bral bas mchi ma lhung na 'di la lhung rgyu yin te /
da legs par 'chad pa dkon /
bstan pa'i mjug ma rnam dag gcig 'dug ste /
'ju mkhan mi 'dug /
nged rang gi kha stabs ni 'di ltar song gsungs nas gsung 'dar /
spyan chab mang po mdzad pas /
nang so dpon blon kyang spyan chab mang po lhung bar snang /
'bras spungs su phebs nas nang so dpon blon dang /
grwa bu slob rnams kyis zla ba sprel nas sku rim rgya chen po sgrubs shing brtan par bzhugs dgos pa'i zhu ba phul ba na /
nyid kyi zhal nas /
mdang rje rin po che phebs nas /
nged rang gnyis rgya nag tu 'gro /
ri bo rtse lngar sgrub pa byed gsungs pas /
da rje rin po che la sde snod gsum dang rgyud sde bzhi gsung gin bzhugs zhus dang gsungs nas phyag thal mo @# / /
sbyar| spyan chab mang po'ang mdzad pa yin snang /
de nas hor zla gnyis pa'i mjug la /
nub gcig rnal lam du rje rin po che phebs nas rje btsun 'jam pa'i dbyangs kyi phyag dril yin gsungs pa gcig gnang /
da khyod ngo gnyis sdod gsungs pa zhig rmis pa /
drung 'khong pa rnams la gsungs pas /
khong rnams zla ba dang lo gang yin la ma dran yang /
don la zla ba yin snang /
de nas mya ngan las 'da' ba'i ltas byung ba na /
gzims chung du phebs te /
zhabs gnyis skyil krung dang /
phyag gnyis mnyam bzhag mdzad nas thugs dam la thugs gtad pas /
sku smad nas drod yar la rim gyis bsdus pa'i tshe /
rje btsun 'jam dbyangs kyi zhal gzigs bris sku de mdun du spyan drangs /
rje btsun phebs yod lags zhus pas spyan gyis ni ma gzigs /
dbu dud pa zhig mdzad /
cung zhig lon pa na /
da mi dgongs par 'dug snyam nas bris sku de sku rgyab g.yon phyogs su gdan drangs pas /
ji ltar spyan drangs pa ltar /
bris sku la spyan gdangs te /
kos ko sku dpung g.yon pa'i steng du bzhag nas /
zhag 'ga' bzhugs pas /
phal cher gyis sku'i gzi mdangs la dpags nas 'khrul ba'ang skyes /
de nas sa mo sprul lo de'i zla ba bzhi pas ga zla ba'i tshes bco brgyad la dga' ldan chos kyi pho brang mi pha ma rgyal ba'i mdun sar thegs so / /
de nas rab byung bcu gnyis pa'i shing rta'i bar lo sum brgya dang nyer drug 'das shing nyer bdun pa shing rta 'di lags so / /
de'i tshe na nam mkha' shin tu dwangs pa la 'ja' dkar po dang /
kha dog sna lnga'i gur lcags sgrogs ltar 'brel ba /
'bras spungs nas dga' ldan gyi bar la shar pa dang /
lha'i me tog gi char mang du babs pa sogs skye bo kun gyi mig lam du byung zhes slob dpon chos rje gnyal pa gsung /
sku gdung ni bshad grwa yun ring du gnas pa'i rten 'brel du dngul gyi mchod rten nang na bzhugs yod do / /
nyag ri rdor rgyal bas ldan chos 'khor gling btab /
sngar bshad grwa btsugs pa 'phel bo byung zheng /
deng dus bshad rgyun ni mchad par yod /
sher rin pas stag tshang chos 'khor sgang gi gdan sa mdzad pas mkhyen rab yangs mdog mdzad par /
gdul bya rdo rje gdan pa'i ngor grub mtha' kun shes su rje la 'gal ba gtong tshul byas pas 'phrin las cher ma byung bar chos rje ser don yod pa gsung /
bang rim chos mdzad bas kyang bang rim chos sde bzung nas dwags phyogs su bstan pa spel snang /
! /
'bras spungs kyi gdan rabs gnyis pa chos rje dpal seng ba ni /
gtsang rong thon du 'khrungs /
chos lung jo gdan tshogs par rab tu byung ste /
rje yab sras la chos mang du gsan /
gsang phur bzhugs dus shig grub chen sha ba ri ba dpon slob bdun dang mjal nas zhag bdun du dbu ma'i lta ba dang /
'khor lo bde mchog dang /
dus 'khor bskyed rdzogs kyi gnad rnams gsan pas rje'i gsung la nges pa cher 'khrungs shing| ye shes mgon po zhal gyi rjes gnang zhal gdams rnams gsan par lha ri ba gsungs shing /
zhal gdams ni gtor ma gcig pu la'ang chos tshan sum cu yod pa dang /
mdos kyi skor shin tu rnam grangs mang po dang /
ye shes @# / /
mgon po zhal bzhi pa dkar ser ljang nag pa lnga dang /
gdong brnyan klu sgrub kyi lugs de'i gdams ngag /
gnyan lo dangs zhal la med pa'i gdams pa tshan che ba /
mgon po zhal gyi zhi rgyas dbang drag gi mngon rtegs /
se ba chos sdings bla ma chos bzang nyi mas mdzad pa'i dpe ris sogs tshan che ba rdo rje 'chang sngags ram pa'i phyag dpe 'khrul med rnyed nas skal ba bzang snyam pa dang /
mgon po 'di'i chos skor mi gcig pa ru mnyan rgyu yang byung| de dus khong mkhas btsun gyi skad grags che bas sa skyong rnams kyi dbang po dpal 'byor rgyal po mchod yon gyis 'bras spungs kyi gdan sar spyan drangs pa /
skya ser thams cad gus shing /
dge 'dun rnams kyi dbu zhwa zhabs gdan du 'ding ba sogs gus mchod che ba dang /
grwa tshang so so'i nyan bshad kyang de dus kho na 'phel par grags /
zhal slob mang du byon pa las /
zhal gyi bka' babs dbang du byas na /
thon pa lha ri ba /
zhang lha dpon po blo gros rin chen ba| bla ma bum pa can nam mdud rtse /
chos rje rin chen byang chub sogs byon /
mkhas btsun pa ni chos skyong dang 'brel pa bzang yang bar skabs su mchod gtor 'bul 'phro bcad pas sku tshe de la mi mjal phyis mjal pa'i ltas byung zhes chos skyong gur zhal gnyis kyi rjes gnang mdzad dus gsung /
zhang lha dpon ni chos skyong zhal bram gzugs dngos su mjal zhing chos gsan pa zhig ste /
gdong brnyan can klu sgrub lugs kyi sgrub thabs las /
nang mchod nye brgyud dang shin tu nye brgyud la 'bul ba na /
rgyal ba rdo rje 'chang chen po'i /
dpal mgon 'phags pa klu sgrub kyi /
grub chen rat+na A ka ra'i /
mkhas grub dpal ldan seng ge'i /
kun mkhyen blo gros rin chen ba'i /
shin tu nye brgyud ni /
bram ze'i gzugs can dba' po'i /
kun mkhyen blo gros rin chen pa'i zhes so / /
shin tu grags che zhing don dang ldan pa'i gdam pa can kho nar snang ba kun la mthun snang ste /
ldan ma ngag dbang pas kyang /
'di'i brgyud 'debs las /
skye dang skye bar tshogs gnyis bsags ba las / /
thub bstan snying po'i srung ma zhal bzhi bas / /
dngos su rjes bzung bka' las mi 'da' ba / /
grub pa'i dbang phyug ma ti rat+nar 'dud / /
ces so /
! /
bla ma bum can pa ni gtsang gi rong du 'khrungs pa'i grub thob gcig ste /
chos skyong dpung la khur nas ma rungs pa rnams la sdigs par byed cing /
jo bo rin po che dkar mes mchod pa zhig ste /
rlung gi rnal 'byor gyi nus pas mdud rnon gyi rtse mor 'phur te skyil krung dang grub chen brgyad cu'i cha byad byed pas mdung rtse ras par grags pa dang /
phyogs phyogs su khrom bsdus nas dmigs brtse ma thon /
sus ma bton pa'i khar gza' nad thong zer nas de dus ma bton na steng gdon nges par 'byung ba ste /
rin spungs su yang dmigs brtse ma'i mdud rtsed byas de ltar lab kyang| sde pa rin spungs pas ma bton pas kha yon song ba sus bcos kyang ma phan par /
khos dmigs brtse mas nad mang du bcos pa grags che ba tshor nas bos pas /
khyod kyis de dus dmigs brtse ma bton nam gsung bar /
@# / /
ma bton smras par /
'o nad thon cig drag 'gro /
de min mi drag gsung bar bton ma thag drag /
yang dmigs brtse ma thon dang mtshon gyis mi chod ces grod bu sogs la sngags btab na gris chod mi srid ces srang rdo rje 'chang dang /
rdo rje 'chang khri rin po che gnyis gsungs /
bla ma 'di gnyis bar du grub thob kyi brgyud pa byung zhing dmigs brtse ma'i las tshogs brgya pa'i nang nas deng dus bcu gcig 'dug pa 'di yang yin snang /
! gdan rabs gsum pa rin chen byang chub ni /
mdo stod gung ru'i sa'i char 'khrungs /
dbus su phebs te /
gsang phur mtshungs med chos rje dang /
dga' ldan du rgyal tshab rin po che'i zhabs la gtugs nas gsung rab la sbyangs /
sbe ser gyi slob dpon thog tu byon nas rnam bshad snying po rgyan gyi dgongs pa bzhin bshad cing /
spyi don chen mo'i rtsom pa mdzad pas /
'phrin las rgyas pa byung ba'i steng nas gling stod chos rje dang /
de nas 'bras spungs gdan sar phebs te /
byams chos kyi bshad pa mdzad pa'i mdo la sku gshegs /
zhal slob kyang slob dpon chos rje gnyal pa /
chos rje ne tso ba /
slob dpon nyi ma grags pa /
lha btsun nor bzang pa /
bla ma many+dzu pa /
bla ma rgyal ston pa /
drung chen blo gros rgyal mtshan pa sogs mang du byon /
! /
gdan rabs bzhi pa mkhas mchog rje dpon blo bzang nyi ma ni /
don grub ces pas mo lug la tsong kha'i yul du sku 'khrungs te /
rje'i dpon po zhig gi sras yin /
sku gzhon nu nas dbus su byon te mkhas ba mus srad pa /
bla ma stag leb byang rgyal| slob dpon grags 'od ba sogs la gtugs te gsung rab la sbyangs pas /
lung rigs kyi gnas thogs pa med par mkhyen /
gsang phur po ti nyi shu rtsa gnyis grwa skor mdzad cing /
slob dpon rnams tshogs pa'i sar bgro gleng brtsad pas /
slob dpon rtse nyag pa bcom /
de'i phyi lor bstod kyi 'chad nyan mdzad de /
chen po'i go sar yang phebs /
de nas bkra shis lhun por byon te /
chos rje thams cad mkhyen pa'i drung du mdo sngags kyi chos mang du gsan /
slar dbus su phebs /
thams cad kyis gsol ba btab nas 'bras spungs kyi gdan sa lo ngo bzhir long pa mdzad de tshogs pa bskyangs /
de nas tshal gung thang du dben dgon zhig btab nas bzhugs pa la chu mig rang rdol tu byung bas skye bo kun ngo mtshar skyes /
dbu du lho byang| e gnyal dwags gsum /
yar klung stod smad rnams su phebs nas chos gsungs pas mtho dman kun gus par gyur /
de nas gsang phu gling smad kyi gdan sar phebs te /
gtso bor drang nges rnam 'byed gsung pa gnang zhing /
rang rgyud pa yan chad kyi TIk+ka zhig kyang mdzad /
lcags khyi la dge ldan khri thog tu phebs par /
dus chos gsungs pa dang /
gdangs snyan po'i bsngo gtam gyi phreng bas gdul bya yid 'phrog par mdzad de /
nga bzhi'i bar du gser khrir bstan 'gro'i don legs par mdzad /
! /
de'i rjes su gdan rabs lnga pa rong ston blo bzang grags pa gdan sar phebs te /
de yang mdo khams rong por 'khrungs /
dbus su byon nas mdo sngags thams cad lags na sbyangs cher mdzad /
dga' ldan du nyer @# / /
gnyis khang bzung nas dbang lung gi mdzod /
rgya mtsho kha phye ba lta bu ste /
gsang 'dus ye shes zhabs lugs /
'gos lugs /
mar lugs kyi bshad bka' /
dbang bka' /
man ngag gi bka' /
dus 'khor r+wa 'bro'i bshad bka' /
dbang bka' /
man ngag gi bka' /
bde mchog lU dril nag gsum gyi bshad bka' /
man ngag gi bka' /
kyai rdor gyi skor sa lugs rngog gsum mam lugs gnyis ka /
gdan bzhi'i dbang rgyud la sogs pa rnal 'byor nam mkha'i skor /
ma hA ma ya'i dbang rgyud la sogs pa sgyu ma chen po'i skor /
rnam snang sgyu 'phrul dra ba'i skor /
nyi shu rtsa gcig gi dbang la sogs pa sgrol ma'i skor /
dmar khrid la sogs pa thugs rje chen po'i skor /
gshin rje gshed dmar nag 'jigs gsum gyi skor /
'khor lo chen po sogs phyag rdor gyi skor /
rnam snang sgyu 'phrul dra ba'i skor /
rdor dbyings la sogs pa yo ga'i skor /
gdugs dkar la sogs pa gtsug tor gyi skor /
lha dgu ma la sogs pa tshe dpag med kyi skor /
jo bo'i lugs kyi dbang bka' la sogs pa mi 'khrugs pa'i skor /
ba ri lugs la sogs pa rnam 'joms kyi skor /
shwa na bzhi skor la sogs pa rta mgrin gyi skor /
dmigs pa skor gsum la sogs pa mi g.yo pa'i skor| sgrub thabs sna tshogs pa /
gzungs sna tshogs pa'i skor /
rtsa rgyud de nyid bsdus pa /
dpal mchog /
rtse mo /
chos dbyings gsung dbang /
spyod rgyud la sogs pa'i bshad bka' /
dbang bka' /
man ngag gi bka' thams cad dang /
rgyud sde spyi rnam sogs bu ston gyi chos skor /
lam rim chen mo /
sngags rim chen mo /
rim lnga gsal sgron la sogs pa rje'i chos skor /
ras chung snyan brgyud kyi skor /
mar ba'i shog dril che bzhi chung bzhi sogs bka' brgyud pa'i chos skor o rgyan bsnyen sgrub la sogs pa 'phreng ba'i chos skor /
rgyud sde lnga'i dbang la sogs pa shangs pa'i chos skor /
bka' brgya ma la sogs pa zhang tshal pa'i chos skor /
bde chen ral gcig la sogs pa khro phu'i chos skor /
'grel chen dri med 'od sogs sngags kyi rgyud 'grel mang du gnang bas /
slob ma yang mkhas btsun chen po lha rib /
rgyal ba 'phags pa lha sogs chen po dang /
bla ma dmar po sogs mang du byon /
'bras spungs gdan sar phebs pas byin rlabs gyi rtags tshan che bas bzhugs gdan non pa byung zhing /
sngags kyi dbang sogs mang pa dang /
mtshan nyid kyi bshad pa nyung pas mtshan nyid la ma phan par ma zad mtshan nyid la gnod dogs pa sogs las yun mi ring bar gdan sa bla chen nyan shAka la gtad de stod phyogs su gshegs /
! /
gdan rabs drug pa bla chen nyan po rin chen shAkya rgyal mtshan ni /
'phan yul du sku 'khrungs /
nyan por rab tu byung /
spyir rje yab sras dang /
khyad par 'jam dbyangs chos rje rtsa ba'i yongs 'dzin du bsten nas mdo sngags la sbyangs pas mkhas pa chen por gyur /
snga sor rgyal ba grwa tshang thos bsam gling ba'i 'chad nyan mdzad /
de nas stag lung chos rje bkra shis dpal 'od la dgongs pa zhus te /
mchod yon gnyis kas sras rin chen brag gi dgon pa @# / /
btab /
thugs dam dang /
ljags rtsom yang ci rigs mdzad de /
do ha'i TIk+ka dang /
chos dbyings bstod pa'i TIk+ka /
rdo rje 'jigs byed kyi mngon rtogs dkyil chog lhan thabs legs pa dgos gcod dang bcas pa re dang /
rdo rje 'jigs byed kyi bskyed rim shin tu legs pa gcig sogs mdzad /
mkhas grags dang nus pa che bas /
'bras spungs gdan sar phebs /
skya ser mtha' dag mos gus che zhing /
dge 'dun yang ngar rgyas chel dge 'dun gyi bca' khrims dam pa mthu stobs che bas phyi nang gi ma rungs pa rnams non che ba /
drang srong gi brtul zhugs brtan pa /
dka' chen rnams rgyun chags su gsungs shing dka' gnang kyi mdud pa 'grol pa sogs bstan pa'i bya ba yang dag mdzad de /
sku tshe mthar phyin nas gzims khang du sku zhi bar gshegs /
! /
de rjes gdan rabs bdun pa chos rje smon lam dpal legs pa'i blo gros gdan sar phebs pa yin te /
bka' gdams chos 'byung las /
'jam dbyangs chos rje zhi bar gshegs nas gsang phu gling stod kyi gdan sa ba chos rje dpal ldan seng ge spyan drangs /
zhes pa nas /
de rjes chos rje rin chen byang chub /
chos rje rje dbon pa /
chos rje rong po bla bzang pa /
chos rje bla chen shAkya rgyal mtshan /
chos rje rab 'byams pa smon lam dpal /
da lta ni 'jam dbyangs legs pa chos 'byor zhes gsungs pa ltar yin pas /
chos spyod rab gsal las /
chos rje'i rjes su smon lam brgya phrag sogs sbyar ba dang /
mkhas pa la la'i chos 'byung na'ang yig nor ram de mtshungs snang ba ni nor ba kho nar shes par gyis /
de la chos rje smon lam dpal ni /
g.yas ru byang du shing pho rta lor 'khrungs /
rje dge 'dun grub pa bsten nas gsung rab la sbyangs /
rje btsun shes rab seng ge la rgyud 'grel gsan /
mdo sngags gnyis ka la mkhas /
rtse thang du bo ti sum cu rtsa drug gi srwa skor mdzad /
mkhas pa'i bya ba rnam gsum la mkhas pas rab 'byams pa'i mtshan thob /
gsang phur chos rje yon tan rgya mtsho dang 'bras spungs su 'jam dbyangs chos rje la chos 'brel de zhus nas gtsang la byon pas /
gtsang po lho kha'i chos grwa chen mo /
bkra shis lhun po /
gser khang gong rnams su bshad nyan mdzad /
slar dbus su phebs /
se ra'i rgya grwa chang /
shar gyi mtshan nyid khang /
thang skya rnams su 'chad nyan mdzad pas slob ma mkhas pa mang du byung /
rnam 'grel gyi TIk+ka brtsams /
de nas shar du phebs /
khu ston gyi skye bar zhal gyis bzhes /
dgung lo re bdun pa lcags pho byi ba'i lor dga' ldan gyi khrir phebs /
de dus bstan dgra dkon mchog gi dkor la rngams pa'i sde pa kha cig gis /
dga' ldan dngul gdung gi bla re gos kha che legs khyad 'phags de len par dmag lan gnyis 'ongs pa chos rje 'dis mgon po'i gtor chen re re 'phangs pas /
dmag la nad rims kyis shi chad dang cho 'phrul che bar byung nas phyir log /
da bla ma de yod ring mi de thub kyang lha de mi thub par snang smras skad /
de'i don gyis mkhan chen rgyal ba gong mchen pos kyang mthu stobs dbang phyug ces rgyal rabs sogs su bsngags /
@# / /
de'i phyi lo 'bras spungs kyi khrir phabs shing /
dgon chen po gnyis kar chos kyi 'khor lo bskor /
rgyal ba byams pa'i pho brang bzhengs /
dgung lo don bdun pa lcags khyil zur bzhugs dang /
don brgyad pa lcags phag lo'i hor zla bcu gcig pa'i nyer gnyis la po ta lar sku gshegs /
! /
gdan rabs brgyad pa 'jam dbyangs dga' blo ni /
sa bya la tshal du 'khrungs /
sung ru chos blo dang slob dpon dpal blo ba la phar tshad gsan /
slob dpon gnas brtan ba la 'dul mngon dang /
ba so chos rje dang /
paN chen pa la gsang sngags rnams gsan cing mkhas pa chen por gyur /
dgung lo nyi shu rtsa lnga pa la gsang phur ba smad pa'i 'chad nyan mdzad /
de nas mdo khams su phebs nas ring du ma bzhugs par slar dbus su byon nas blo gsal gling ba'i 'chad nyan lo nyi shu lhag tsam mdzad /
dgung lo ri lnga pa chu glang la 'bras spungs kyi khrir phebs /
gzhung lugs chen mo'i bshad pa gtso bor mdzad /
yig 'jog kyang chang chung re mang dang ko lan kar lan sogs mdzad /
zhal slob kyang thams cad mkhyen pa dge 'dun rgya mtsho /
dga' ldan chos rje chos kyi bshes gnyen /
rtse shar gyi chos rje paN+Di ta bzang po dang chos skyong rgya mtsho /
nyi sdings chos rje dpal ldan 'od zer /
go mal rab 'byams pa sku mched /
sems dpa' chen po'i sku skyes smon lam blo gros /
phyi rdzing mkhan po rab 'byor seng ge /
go bo rab 'byams pa bkra shis seng ge /
kong po chos rje dkon mchog 'byung gnas /
'ol kha dka' bcu pa blo gros grags pa sogs slob ma shin tu mkhas pa mang zhing sne'u nas sbyin bdag mdzad de /
'bras spungs byams chen gyi sku bzhengs pa sogs bya ba cher mdzad /
dgung lo don lnga pa chu phag zla ba dang po'i tshes brgyad la chos dbyings su gshegs /
gdan rabs dgu pa mkhas btsun yon tan rgya mtsho'i rnam thar nyung gsal gcig song /
! /
gdan rabs bcu pa gangs can gyi mgon po phyag na padma dge 'dun rgya mtsho dpal bzang po dbyangs can bzhad pa'i rdo rje 'di'i sprul pa'i lung bstan gsal tsam byas na /
sprul pa'i sku ji ltar 'byon dang /
mtshan ci 'dra dang /
grangs du 'byung dang /
de dag gi mdzad pa yon tan 'phrin las dang bcas pa yang sprul pa'i glegs bam las lan du mar bstan te /
'dir nyung 'dus gcig drang par bya ste /
'dam gyi rdze bcang gi tshams bzhi pa las /
ngal dkon mchog 'bangs su grags / /
de yang dkon mchog skyabs 'og nas / /
dad pa brtan pas chags pa med / /
pha ma'i tshogs kyi sdig ba bshags / /
de nas mtha' 'khob du ma 'grims / /
de nas 'di yi nub phyogs su / /
thugs rje chen po seng ge'i sgra / /
snying rje che bas rgyal bar grags / /
de nas re zhig dga' ldan 'gro / /
slar yang mtha' 'khob dpag med du / /
chu shel khye'u 'di skad du / /
nga yi chu mig ring mo las / /
chu phul tsam zhig nub phyogs su| |mtha' 'khob ze'u 'brus spud par byed / /
de nas phyi nang gsum 'dus nas / /
sdig pa'i tshogs rabs 'di bshags pas / /
ji srid mkha' yis khyab gyur pa'i / /
gnas na rgyud can gang zhig gi /
dngos sam brgyud pas nyes gyur pa'i @# / /
'ching ba'i tshogs rnams 'di rab sdoms nas / /
ma lus chags pa med la bshags / /
zhes pa'i don dkon mchog 'bangs /
de rjes dad pa brtan po dang /
de nas srong btsan sgam por 'khrungs nas mtha' 'khob du mar dbang mdzad de /
pha ma'i sdigs bshags lha ldan chos 'khor sogs bzhengs pa dang /
de nas dge ba shes ston par 'khrungs nas mtha' 'khob du mar 'grims nas mtha' 'khob hor nang du r+wa sgreng bzhengs pa dang bcas pa ni /
de nas mtha' 'khob du ma 'grims /
zhes pa yan gyis bstan /
de nas snye thang zer kyang bshad ma thag pa'i r+wa sgreng 'di'i nub phyogs su /
snar thang mkhan po thugs rje chen po 'brom gyi sprul par grags pa seng ge skyabs su mdzad /
slar yang mtha' 'khob dpag med du chu shel gyi khye'u spyan ras gzigs kyis gzhan don mdzad nas /
nga'i bka' gdams kyi bstan pa'i chu mig ring mo las bstan pa'i chu phul gang tsam zhig r+wa sgreng gi nub phyogs su song bas bod mtha' 'khob tu bkra shis lhun po'i ze 'brus spud pa 'am mdzes par byed ces pa /
mtha' 'khob ze 'brus spung par byed /
ces pa yan chad kyis bstan te /
paN chen ye shes rtse mo'i gsung las /
sprul pa'i khye'u dkar po zhig gis chu phul gang tsam zhig khyer byung nas 'di byang r+wa sgreng gi chu mig ring mo'i chu yin /
da gdong 'thung zer ba zhig bkra shis lhun po'i khron pa chen po bru ba'i dus su byung zhes gtan tshigs dang bcas pa gsungs /
de nas thams cad mkhyen pa dge 'dun grub de nyid slar phyag drug pas khrid de dga' ldan du phebs pas rje btsun gyi drung na klu sgrub dang jo bo dang rje rnams bzhugs par chos mang du gsan te /
de nas bdag yul gang du phyin na legs zhus par /
lha'i dbang po brgya byin yin zer bzhig gis me tog padma gcig dang /
ser ba'i rdog po gnyis gtang byung nas 'di dor la gang du lhung ba der phyin na 'gro don 'phel zer /
de rnams nam mkha' la 'phangs pas yol dkar du padmo de babs /
padma kha ma phye bser blta bu gcig dbu ru stod phyogs su babs /
gcig mdo khams su babs pa las 'dir 'ongs pa yin gsungs /
ser ba rdog po gnyis ni padma kham phye ba yin zhes thams cad mkhyen pa rang gis gsungs pa thos zhes r+wa rong chos grags kyis mdzad pa'i rnam thar las gsungs so / /
padma dkar po dang ser rdog lta bu'i padma ma smin pa nam mkhar 'phen mkhan mi gsal yang rje rin po che yin te /
rtogs brjod dngos grub kyi sprin bzang las /
dga' ldan du byon /
byams pa dang /
nam mkha' dri med dang /
'jam dpal snying po rnams la gdams pa dang rjes su bstan pa ma nos /
de rnams la bdag 'gro don la gang du phyin na legs zhes zhus pas /
rgyal sras 'jam dpal snying pos padma dkar po dang ser ba rdog po gnyis nam mkha' la bskyur nas 'di rnams gar song du song la 'gro don gyis gsungs pas /
me tog padma dkar bo de yol dkar du babs pa dang mthun par zhes gsungs so / /
sprul pa phyi nang gsang gsum gyis m+r+gan rnams 'dren tshul ni /
de nyid las /
de nas phyi nang gsum 'dus nas /
@# / /
zhes sogs kyis bstan cing /
'chi med rdo rje'i glu las rje dge 'dun grub dang thams cad mkhyen pa 'di gnyis kyi mtshan gyi zur mdzad pa dang bcas nas bstan te /
'chi med rdo rje'i glu las /
gangs ri'i mgul du 'brom rje khyod / /
mi mngon dbyings nas gzhan don brtson / /
bzod pa gsum gyi go cha can / /
bdud sde'i tshogs kyis mi phyed par / /
gangs ri'i rgyal po'i ngos la gnas / /
sprul pa'i nyan thos dum yis / /
khyod bstan bsrung zhing bka' bzhin bsgrubs / /
gang gis nyan tshe bdag cag kho la / /
'di nas mi rabs du man / /
'dir tshogs las sbyor mngon du 'gyur / /
zhes gangs can skyong ba'i 'brom rje khyod bdud sdes mi phyed pas na dge 'dun gyi mtshan can gangs can skyong ba'i rgyal ba bdun sogs kyis mi rabs du man smon pa'i 'bras bus skyong zhes pa yin te /
saM g+ha zhes pa'i saM yang dag dang kun sogs dang /
g+ha tshogs pa dang 'thug bsrab sogs la 'jug pas yang dag par tshogs pas na de bdud kyis mi phyed pas dge 'dun te /
skyabs 'gro bdun cu pa las /
bdud rnams bye ba brgya yis kyang / /
gang phyir skyabs dang mi phyed pa / /
de phyir dge 'dun mtshan gsol te / /
zhes gsungs so / /
des na dge 'dun mtshan can gnyis kyis thog drangs rgyal ba bdun gyis 'gro don rnam par dag pa mdzad par lung bstan pa yin te /
r+wa sgreng shug pa'i mtshon don skabs su dkon mchog 'bangs kyi le'u las /
shun pa rim pa bdun yod pa nyid ni lnga brgya dus kyi tha mar 'gro ba 'dren par smon lam thebs pa'i rgyal ba bdun gyis rgyun chad med par skyong pa'i rten 'brel zab mo'o / /
zhes dge slong bdun 'byung bar bshad do / /
r+wa sgreng gi lung bstan las /
padma re la shun ba bdun bdun te / /
tshul khrims gtsang ma'i gos kyis brgyan par byed / /
kye de ni spong bdun gos kyis mdzes pa yin / /
zhes gsungs so / /
rje thams cad mkhyen pa nyid kyi gsung mgur las kyang /
skye ba bdun du 'gro don legs byas nas / /
zag med chos kyi dbyings su sdud par byed / /
bdag la mos par byed pa'i slob brgyud rnams /
dga' ldan gnas su skye ba gdon mi za / /
zhes so / /
de yang jo bo yab sras dang rje rin po che dang rje dge 'dun grub yab sras sku tshe dpag med nas 'brel bas bod 'dir yang dang yang du tsan+dan dang de'i dri ngad bzhin du 'bral ba med tshul /
dkon mchog 'bangs kyi skyes rabs las /
rgyal ba yab sras bgro ba mdzad / /
sngon tshe rdo rje gdan du 'dzoms / /
da lta u rgyan gnas su 'dzoms / /
ma 'ongs grangs ri'i khrod du 'dus / /
yab sras tsan+da na dri bzhin du / /
'bral med 'gro ba'i phan bde 'byung /
zhes gsungs la /
thams cad mkhyen pa dge 'dun grub kyis drin che ba'i bla ma gsum 'dren dus kyang /
sher seng dang /
shes rab mchog grub tshe 'di'i drin can dang /
rje btsun tsong kha pa chen po tshe rabs thams cad kyi bla ma yin /
zhes gsungs so| |de yang bod kyi bstan pa gzugs brnyan las med dus shar nas bstan pa'i bdag po rje rin po ches bstan pa btsugs pa nas bstan pa'i gsal byed sprul pa'i khye'u spyan ras gzigs kyi sprul pa'i rabs thams cad mkhyen pa bdun gyis @# / /
'jig rten lhar bcas thams cad la thar pa dang thams cad mkhyen pa'i lam rim bzhin du gsal bar byed par bstan pa'i phyir /
thor bu'i tshoms las /
gzhan snang ma dag pas 'phel 'grib 'byung ba ltar mthong yang /
shar nas zla ba'i dkyil 'khor mdzes / /
zhun ma'i khye'us sprul pa 'gyed / /
'jig rten thams cad gsal byed cing / /
lha dang bcas pa gsal bar byed / /
ces dang /
dkon mchog 'bangs kyi skyes rabs las kyang /
u rgyan yul du ji skad smras pa bzhin / /
bdag kyang gnas der lha 'dre 'dul du 'gro /
sprul pa gcig ni bal po'i mthil du 'gro /
sprul pa gcig ni mdo khams smad du 'gro /
sprul pa gcig ni rgya gar gnas chen 'grims / /
dge slong nga la bden pa yod min kyang / /
mi dbang khyod kyis grogs byed rtag tu dge /
'di ni 'jig rten dge ba'i lung bstan yin / /
zhes so / /
'di grags chel dge ba'i lung bstan zhes pa rgyal ba dang po gsum gyi mtshan smos nas 'khrungs sa nub phyogs na gnas par lung bstan par bya ste /
thor bu'i tshoms las /
bstan pa nub la nye ba'i tshe / /
nyi ma'i dkyil 'khor nub na gnas / /
zhes gsungs shing /
'di dag yer bar gsungs pas rgyal ba snga ma gsum ka de la ltos pa'i nub phyogs su 'khrungs par bshad dgos /
rnam thar snga ma 'gas snye thang la sbyar ba khangs ra dang mi 'grigs la /
g.yang ba chos rjes nub byang zer ba yang kho bos snar thang gi dpe rnying khungs ma dang dpar ma gnyis sogs la bltas kyang mi snang ngo / /
nyi ma'i dkyil 'khor nub phyogs na gnas pa de la ste /
de'i nang nas bsod nams mchog gi mtshan mnga' ba phyin chad kyi rgyal ba'i nyi ma lngas dngos su bstan pa thams cad gsal bar byed cing /
de'i sprul pa dang slob rgyud rnams kyis kyang bstan pa'i thos bsam sogs kyi zur re 'dzin cing gsal bar byed pas bstan pa'i dkyil 'khor gzhan gyis bsgrib mi thub par dam pa mang pos zhing khams mang bo gsal zhing 'gengs par lung bstan te de'i 'phror /
de nyid las /
de la'ang bsod nams mchog gi mtshan / /
lnga yis dngos sam brgyud pa'i zur / /
dkyil 'khor bsgrib par mi nus pas / /
dam pa'i zhing khams rab gsal zhing / /
zhes pa nas /
nga yi rnam thar khrims brgyan te / /
don mchog bde gshegs lam spyod pa'i / /
bsod nams mchog gis me gsos te / /
lnga ldan bzang pos mi nub skyong / /
zhes sogs gsungs te /
gleng bslangs btsam ste /
rang gi dad pa'i gsos su bsam mo / /
de yang sprul pa'i sku rgyal dbang gnyis pa 'di 'khrungs pa'i rigs ni chos rgyal khri srong lde btsan /
rje sreg po khyung bzhi /
lha jo lcam dang /
'bangs ra slog can dang drug /
bse 'a zha gnyis dang bcas pa mdo khams smad nas chad de gtsang du chags pa'i nang nas mchod gnas la snga bsreg ston dar ma zhes pa'i rgyud las sreg ston sgom btsun dang sreg ston char 'bebs gnyis byung /
phyi ma'i dpon rgyud yab kun dga' rgyal mtshan zhes pa /
yab mes gong ma rnams kyi chos kyi steng du /
rje sher seng /
dge 'dun grub /
rje bzang po rgyal mtshan sogs la gsang sngags gsar rnying kun @# / /
gsan cing /
rang lus lhar gzigs pa'i bskyed rim dang rdzogs rim mnga' ba /
dpal rta mgrin dang /
khyung khra dang /
ye shes mgon po phyag drug pa /
chos skyong beg tse sogs yi dam dang chos skyong du ma'i zhal gzigs pa de dang /
yum kun dga' dpal mo zhes pa gzhon nu'i dus sngar rgod tshang ba'i drung na yod pa'i 'gro ba bzang mo yin /
zhes gsungs shing /
gsang bde 'jigs gsum dus 'khor sogs kyi mngon dkyil tshad ma dang /
sman bla 'jam sdud bzang gsum sogs mtha' yas pa thugs la bzhugs shing /
zab khrid mang por nyams len mdzad pa /
de'i sras su rta nag rdo rje gdan zhes bya bar hor gyi lo ltar na shing mo lug dang /
bod kyi lo ltar na me sprel gyi lo rgyal gyi zla ba'i tshes pa gsum gyi nyin nyi ma dros tsam na rje 'gos sogs dpa' bo dang /
mkha' 'gro ma ye shes mtsho rgyal sogs 'khrungs pa'i gtsang g.yas ru sa'i thig ler sku bltams te /
de yang bltams ma thag nas byis pa dang tshur mthong gi spyod tshul mtha' dag rgyang ring du dor zhing /
rje rin po che dang sangs rgyas byang sems dpag tu med pa mdun gyi nam mkhar byon nas byin gyis rlabs pa'i brdar spyan nam mkhar gzigs nas dbu dud dud mdzad pa zhig yod par thams cad gleng /
lo gnyis gsum nas rang gzhan gyi sngon gnas rjes su dran nas smra ba gcig yod pas bu rdzi gcig kyang bskos gsos skyed pas /
bag med kun spangs shing /
sku la dri zhim po rtag tu bro ba dang /
rje dang tA re rgyun du gsungs shing gaN+Di yin zer nas shing leb gcig dang /
tsha dro'i dus rje rin po che yin zer nas rdo smug po gcig sku mdun du 'jog /
phud mchod 'dren /
mtshan mo lhan pa res dril nas gtsang sar 'jog /
ri khrod pa rnams sgar 'degs dus na bzang btum nas lus dogs mdzad ba sogs dang| rde'u mang du bsags nas dgon pa rtsig pa dang /
chos 'chad nyan dang /
rten bzhengs kyi tshul byed /
de skabs sprin 'khrigs /
me tog gi char dang 'ja' shar 'brug ldi ri ri grags pas /
yab kyi sku bang nas dbu bteg /
nga'i pha blo bzang grags pa chos gsungs pa'i sgra 'dra ba gcig byung zer phyag 'bul mdzad /
byang phyogs kyi nam mkha' la gzigs nas /
ya gi na da'i pha blo bzang grags pa mthad sham dang /
chos gos ngur smrig dang paN zhwa ser po gcig bzhes /
phyag chos 'chad dang zhabs rdo rje skyil krung mdzad nas bzhugs 'dug gsung /
pha blo bzang grags pa chos gsungs tshul ji lta bu 'ong zhus pas gsung gi dpangs bstod de /
'o bshes gnyen dul bzhi ba nyer zhib / /
yon tan lhag pa brtson bcas lung gis phyug /
de nyid rab tu rtogs la smra mkhas ldan / /
brtse ba'i bdag nyid skyo ba spangs la bsten / /
gsung gi yod gsungs nas /
sang yang chos gsungs par 'byon par yod gsungs pa sogs sku skye ba snga ma'i yon tan cung zad kyang ma bsnyel ba 'di ngo mtshar che /
me tog gang rnyed pha blo bzang grags ba la 'bul lo zhes nam mkha' la gtor te sar lhung na /
'di rnams ngas pha blo bzang grags par phul yod pas khyed sus kyang ma len 'gom yug ma gtong gsungs /
res @# / /
'ga' rtsed mo'i 'phro la yang /
rje rin po che phyag phebs lags sam /
bdag kyang skyid po byung lags gsung /
de dus nas bzung ste /
rje rin po che'i dpar sku chung chung zhig dang 'bral ba med par mdzad pa yin /
zhes rje nyid kyang gsungs la /
der ma zad gsol ba nam btab pa'i tshe sku'i gzigs snang re yang nar mar 'ong ba gcig yod ces gsungs par yang grag /
skabs gcig grang rdul dang skrag snang yod pa gcig Dang par /
yab kyis ci 'dug gsungs pas| ban d+he ras phyam dang sag theb gyon pa gcig gis /
nga'i rkang pa nas then then byed kyi 'dug pa la dpal ldan lha mo byon byung nas dre'u las babs te kho'i lag pa la be con brgyab pas /
kho lag pan nas phur phur byed cing bros song lar dang po nga dpe cha lta dus su yang rgyal po g.yu phreng can 'di 'ongs nas bar chad byed pa gcig yod gsungs /
gzhan yang de dag gi dus kun tu /
dpal ldan lha mo byon byung gsung zhing /
zhal 'phros dir dir mdzad pa gcig yod ces yab rin po che gsungs /
des na rje btsun nyid kyi bstod par yang /
gzhon nu nyid nas lha dang bla ma yis / /
byin gyis brlabs pa'i snang ba rab rgyas shing /
zhes pa'i lha dang bla ma yang 'di gnyis yin zhes rje nyid gsung ngo / /
yang ri khrod der yab kyis sangs rgyas 'phel gos gon la nyol gsungs pas /
nga sangs rgyas 'phel min /
rgyal ba'i 'byung gnas yin /
nam mkha'i mthong 'di na jo bo thugs rje chen po sku mdog dkar po zhal gcig phyag bzhi pa dang po gnyis thal mo sbyar ba /
lhag ma gnyis shel dkar gyi phreng ba dang me tog padma dkar po bsnams ba /
dar dang rin po ches brgyan cing /
pad zla'i steng na skyil krung mdzad ba ri bo tsam zhig bzhugs kyi 'dug /
de'i g.yas na sgrol ma dkar mo dang /
g.yon na ljang khu gnyis rang rang gi sngags 'dren gyi 'dug /
zhabs pus g.yas kyi mdun na dbyangs can ma dkar mo zhig pi wang sgyur cing hrIM hrIM gsung gi 'dug gsungs pas /
'o na jo bo la bdag kun dga' rgyal mtshan tshe ring thung ji ltar yod zhus shig gsungs pas| bdun cu don gnyis thub gsungs /
phyi ma gang du skye zhus pas /
'khor ba gsungs /
de las grol ba'i thabs zhus pas /
nyin re bzhin yig drug mang du thon gsungs pa gcig byung gsungs /
rje'i zhal nas /
skabs de dag gi tshe mig btsums byas pa na sangs rgyas byang sems kyi sku la 'di 'char dang 'di mi 'char bya ba cung zad kyang med pa zhig 'char gyi yod /
mig phye tshe cher mi gsal ba zhig byung /
de dus ye shes la snang ba de yin pa 'dug ces gsung /
sman gcig ma'i gnyan khrod na bzhugs dus shig me tog la gzigs nas bzhad /
'di nga'i tshe snga ma'i a ma /
a tsi bu 'dren gyi skra lo dang rgyan cha 'dran /
nga'i ming la padma rdo rje zer /
rta rgod ma sngon mo rngam dkar po byas pa gcig yod /
pha spun po khyi long rdo rje zer ba gcig yod /
nged gnyis kyis lang tsho lung par rta 'tsho bar phyin /
rde'u dkar nag mang po spungs nas rtsed mo rtse bas rje btsun byams pa byon byung ste /
byis pa gnyis ci byed gyin yod gsungs pa la /
rtsed mo byed gyin bdeg zhus pas /
kun rdzob @# / /
kyi snang brtsed mo 'dra / /
de la g.yengs na 'khor bar 'khyams / /
las 'bras rde'u dkar nag 'dra / /
rang btsan sa zin pa'i chos gcig 'tshal / /
gsungs nas mtsho de'i dkyil stong tsam na rgyab bzhi skor rdo zer ba'i ri gcig yod pa'i rtser byon song /
nged gnyis pos kyang rje btsun gyi phyag phyi la 'gro bar byas nas lag pa sprel /
gos gnya' bar khur nas mtsho de brgal bas mgo po man chad chu nang du thim pa na rje btsun gyis bton te chu phran zhig gi 'gram du bskyal /
de nas phyin pas chu mig gcig gi 'gram gyi rdo leb dkar po gcig gi steng na rje btsun ma Ar+ya tA re bzhugs 'dug pa la phyag phul byin rlabs zhus pas /
phyag g.yas na ut+pal sngon po gcig 'dug pa de mgor bzhag nas /
'khor ba'i mtsho las byams pas bsgral / /
log pa'i gling las nga yis bskyabs / /
zhes gsungs /
de'i tshe lho gnas mchog dpal gyi tsa ri na /
bla ma mi la bkras don bya ba bzhugs /
de nga'i tshe sngon ma'i bla ma yin /
rtse mo snyung ri zer ba'i ri chen po snyil gyi jo bo 'bri rdzi 'dra mo gcig yod pa yang da lta drang gsung /
de dus yab chos rje'i drung du dgung lo gsum bzhi nas ri khrod rnams su bka' lung gsan pa dang /
dbang rjes gnang gsan pa rags pa tsam smos na bde mchog lU nag dril gsum /
'jigs byed bcu gsum ma /
zhe dgu ma /
ro langs brgyad skor sogs kyi dbang /
mgon po'i rjes gnang dge ldan pa la grags pa bcu gsum /
de la mi the ba'i shangs skor du ma /
mgon po phyag bzhi pa /
gur /
chos bdag chen po a g+ho ra phyi nang gsang gsum /
dam can chos kyi rgyal po /
rnam sras skor /
dpal ldan dmag zor rgyal mo /
chos skyong beg tse lcam dral sogs kyi rjes gnang yig cha rnams kyi lung /
nA ro dang ni gu chos drug gi khrid /
dwags shangs kyi phyag chen skor mang po dang /
su kha chos drug /
zhi byed brgyud pa snga phyi bar gsum gyi chos skor /
khyad par brgyud pa phyi ma'i dbang /
rjes gnang /
gdams pa cha lag dang bcas pa /
u rgyan bsnyen sgrub skor /
gcod yul zab don thugs snying gi skor /
po to ba'i dpe chos cha lag dang bcas pa /
gzhan yang dbang lung gdams pa mtha' yas pa zhus shing /
khyad par mgon po'i rjes gnang bar chad kun sel /
tshe dbang grub rgyal ma lha dgu ma 'chi blu dang bcas pa brgya tshar mang po dang /
rta mgrin yang gsang khros pa'i dbang rjes gnang sogs chos skor tshad ma dang /
shangs lugs kyi rta mgrin /
nA ro mkha' spyod kyi chos skor /
'jam dbyangs nag po /
'bir bsrung /
'bir sgrub skor /
mkha' 'gro ma seng ge'i gdong can gyi skor sogs sa skya ba'i chos skor zab mo dang /
ye shes khyung khra /
phyag rdor gtum po che chung /
phyag rdor gyi rjes gnang mang po /
'khor lo chen po'i dbang /
bka' gdams lha bzhi'i rjes gnang /
bcu gcig zhal gyi chos skor /
chos rje rgyal sras pa'i bka' 'bum /
pha rgod kun bzang /
chos rje don yod pa'i bka' 'bum /
yang dgon pa'i ri chos skor du ma /
gu ru zhi drag sogs dbang rjes gnang /
man ngag ji snyed pa rgya cher gsan /
dgung lo bcu gcig bzhes @# / /
dus bkra shis lhun po spyis gdan drangs /
chos sder phebs /
rta lo hor zla drug pa'i tshes bzhi yongs su grags pa'i sangs rgyas kyis chos 'khor thog mar bskor ba'i dus khyad par can la /
paN chen lung rigs rgya mtsho la gtsug phung phul /
dge bsnyen mdzad /
mtshan dge 'dun rgya mtsho dpal bzang po zhes gsol /
lo de ka'i dgun chos dus gnas der gnas rnyid kun dga' bde legs zhes brtan mkhas gnyis dang mkhas grub zung 'brel gyi chen po des mkhan po dang /
paN chen lung rigs pas slob dpon dang /
dbu mdzad sangs tshul gyis dus go dang /
gnas brtan 'dul ba 'dzin pa bcu phrag gsum gyi dbus su dge tshul bsgrubs par mdzad /
gnas rnying rin po cher ye shes mgon po 'khor brgyad kyi bka' dang| mgon po snying zhugs thun mong ma yin pa gnas rnying pa'i gcig rgyud kyang gsan /
rje'i gsang pa'i rnam thar /
dge 'dun grub kyi spyan bdun ma'i rjes gnang thun mong ma yin pa sogs gsan /
dgung lo bcu drug par 'jam dbyangs dkar po la zhag bdun bsnyen pa gnang bas bdun pa'i tho rangs 'jam dbyangs dkar po zhal mngon sum du gzigs pas skyes rabs mang po dran cing snyan ngag gi nyams sngar las shugs che ba dang /
ja re'i yun la sho lo ka brgya sogs 'dzin pa dang| gsung rab gzigs pa tsam nas mkhyen pa sogs byung /
de nas paN chen lung rigs ba zur bzhugs mdzad nas /
de rjes ston chos rje ye shes rtse mo mkhan sar phebs pa slob dpon du bsten nas rje 'debs gsol ba btab ste /
thog mar rje nyid nas brgyud pa'i mgon po bar chad kun sel gyi rjes gnang zhus /
de nas dpyid snar thang du dpal dus kyi 'khor lo'i dbang chen dbang gor ma dang bcas pa /
bdag po chen po'i dbang ma gtogs pa gsan /
gzhan yang mgon po bcu gsum gyi dbang rjes gnang /
yig cha rnams kyi lung /
sngags rim /
bde mchog gi rgyud TIka chen dang bcas pa /
brtag gnyis kyi rgyud mkhas grub rje'i TIk+ka dang bcas pa /
dpal kyai rdo rje'i bskyed rdzogs sbyin sreg gi lung sogs sngags phyogs du ma dang /
bka' gdams glegs bam cha lag dang bcas pa /
jo bo'i lam yig /
rnam thar chos kyi 'byung gnas /
chos chung ba rgya rtsa phal che ba'i lung /
rje rin po che dang /
mkhas grub rje /
chos rje rgyal sras pa /
thams cad mkhyen pa dge 'dun grub /
'dul 'dzin blo gros sbas pa rnams kyi bka' 'bum gyi lung /
dus 'khor TIka chen gyi lung sogs mtha' yas pa /
dkyus la gtong ba'i dka' chen bzhi'i mdzub khrid rnams gsan /
de nas spyi don rigs rgyan dang /
smon lam dpal ba'i rnam 'grel gyi TIk+ka phal cher bzung nas dgun chos dang por bsdus grwa /
gnyis par rigs chung la bsgrigs pas zla bo rnams las chos skad bzang pas /
dpyid chos la rigs 'bring /
dpyid chos gnyis par rigs chen dang /
de nas dgun chos tshun chad la rnam 'grel gyi rigs gra 'grims /
de nas bzung ste dbyar dbu ma'i bsgrigs dang /
dgun dpyid phar tshad spel nas bsgrigs /
bcu drug dang bcu bdun dus snyan ngag la blo gros zla bral thob nas /
@# / /
rje'i bstod pa /
dpal ldan lha mo'i mngon rtogs dang /
bskang gso dang /
bstod pa dang /
'jam dbyangs dkar po dang /
dbyangs can ma sogs kyi bstod pa sogs brtsams /
dgung lo bcu bdun song pa'i byi la hor zla bcu gcig par gnas rnying chos rje 'jam dpal snying pos gnas rnying du spyan drangs /
zhabs tog phun sum tshogs pa bsgrub /
de'i tshe sku skye rin po che zhes snyan grags dang gdul bya 'phrin las kyi 'ur langs pas bla brang phyag g.yog rnams kyis phrag dog gis phra ma byas shing /
snar thang mkhan po sher rgyal pas kyang /
mi de'i bu la thams cad mkhyen pa'i sku skyes mi 'ong zhes 'byung pos bskyed pa'i lab tshan brten cing /
paN chen rang gis sprul sku yin pa mkhyen kyang gdul bya'i dus dang yul byang phyogs yin par dgongs sam /
gang ltar snga gong nas chos rje smon lam dpal pas dbus su cis kyang phebs pa legs sogs zhus pa dang /
kha 'thor gyi tshoms las /
phal cher gab pa mngon phyung ltos / /
bstan pa ji ltar ma nub par / /
gab pa rim gyis mngon par 'gyur / /
'ben las ring du mda' ma 'phen / /
ra yi sa nas r+wa sgreng du / /
padma'i sbub can du ma 'phel / /
ci zer grags stong zlum po yin / /
'brom ston sprul pas de skad smras / /
rnal 'byor sras pa rnams la bshags / /
zhes pa'i sprul pa bdun gyi mdzad pa rnams bstan pa ma nub par gab pa skye ba phyi ma rnams snga ma nas rim gyis gsal bar de ma 'khrul bar mngon sum du gyur 'ongs pas skabs kyi 'den skye ba de'i lung bstan shod la| lhag ma ma bshad ces pa mda' lhag ma mi 'phen pa dang /
ras 'phrul snang nas byang du r+wa sgreng gi dgon dang /
de nas padma'i spyi ming me tog yin pas rgyal me tog thang nas phyag na padma'i yu ba bsnams pa'i chos thams cad mkhyen pa'i snang ba can gyi sprul sku drug 'byung pa'i don yin te /
'brom gyi smon lam las kyang /
padma'i spubs su chos kyi snang ba rgyas / /
rgyal bas kha 'byed rgyal bas skyong bar shog /
ces gsungs pa'i dus la babs pas /
chos rje legs chos pas kyang zhu yig phul bas dbus la phebs par spro zhing /
dgung lo bcu dgu pa shing stag la rgyal ba'i gsung rab kyi rgyal rnga chen po brdung pa'i gnas dpal ldan 'bras spungs su phebs te /
legs bshad kyi dga' ston len pa la chas par gyur to / /
der lo gsum du mkhas pa 'jam dbyangs dga' blo la chos gsan pa ni /
rtsa sher 'jug gi bshad pa mdzub khrid dang bcas pa thog mar gsan /
rten 'brel bstod pa'i TIk+ka yang de dus mdzad /
de nas 'dul mdzod /
mngon pa gong ma /
mdo sde rgyan /
rgyud bla ma /
'byed rnam gnyis /
tshad ma mdo /
drang nges rnam 'byed sogs mtshan nyid kyi gzhung du ma'i bshad pa mdzub khrid dang bcas pa /
rje yab sras kyi bka' 'bum /
rje'i rnam thar che chung /
'jam dbyangs chos rje'i rnam thar /
rje btsun mi la'i rnam thar sogs kyi lung mang po /
dpal gsang ba 'dus pa'i dbang bzhi yongs su rdzogs par zhus te /
'grel pa sgron gsal cha lag dang bcas pa /
rgyud kyi mdzub khrid /
rim lnga gsal sgron /
gdan rdzogs /
bskyed rim /
TIk+ka @# / /
sogs yig cha mang po'i bshad pa /
gzhan yang sngags rim chen mo /
bde mchog TIka chen gyi lung bshad /
bde mchog 'dod 'jo /
rdzogs rim rnal 'byor chen po'i rnam bshad kyi khrid yig sogs dang /
dril bu rim lnga'i khrid yig rnam bshad sogs dang /
nA ro chos drug gi khrid /
rgyal tshab rje'i dus 'khor gyi khrid yig /
chos rje bso ba'i dus 'khor gyi bskyed rdzogs /
kyai rdo rje'i rgyud brtag pa gnyis pa mkhas grub chos rje'i TIk+ka'i steng nas mdzub khrid /
'jigs byed kyi dbang /
kyai rdor 'khor chen 'jigs byed gsang 'dus sogs kyi bskyed rdzogs kyi zin thun /
rdzogs rim gyi khrid /
snying po don gsum gyi khrid /
lta khrid /
lam rim chen mo sogs mdor na sngags mtshan nyid kyi chos kyi 'khor lo mtha' yas pa zhig gsan /
snyan ngag me long gi bshad pa gcig kyang gsan no / /
de'i skyor mgo thams cad rje'i drung nyid kyis mdzad /
mdo sde rgyan gyi mdzub khrid kyi skabs su nyin re bzhin yig phreng bdun ma'i gzhung gi shog bu phyed dang gnyis lhag tsam re'i mdzub khrid dkyus re la thogs med du skyor /
gsang 'dus rtsa rgyud kyi mdzub khrid sogs legs par gsan /
de ltar gsan nas gzhung lugs gdams bar shar tshul /
rje 'di nyid kyi gsung las /
brgyud pa jo bo yab sras la thug pa / /
bla ma mkhas grub gnyis tshogs dang mjal ba / /
thos bsam mdo sngags gzhung lugs la byas pas / /
rtag tu dal 'byor don dang ldan pa 'di dga' mo snang e go /
gzhung lugs thams cad gdams ngag tu shar ba / /
man ngag phran tshegs la ltos pa med par / /
bstan pa yongs rdzogs kyi gnad don ma lus / /
stan thog gcig tu nyams su len pa 'di dga' mo snang e go /
zhes gsungs /
mkhas pa dang grub pa gnyis tshogs ni gnas rnying kun dga' bde legs /
rje nor bzang rgya mtsho /
'jam dbyangs dga' blo /
mkhas btsun yon tan rgya mtsho /
ye shes rtse mo'ang gcig yin no / /
de nas dgung lo nyi shu pa shing mo yos kyi lo'i dpyid zla ra ba hor zla dang po cho 'phrul gyi zla ba'i tshes brgyad kyi nyin gangs can gyi nye bar 'khor gnas rnying kun dga' bde legs kyis mkhan po /
brtan mkhas kyi yon tan dang ldan pa chos rje legs pa chos 'byor gyis las kyi slong dpon /
r+wa tshag chos rje sangs rgyas bzang pos gsang ston /
dge 'dun grangs tshang zhing kha skong gi chos dang ldan pa'i dbus su dpal ldan 'bras spungs phyogs thams cad las rnam par rgyal ba'i gling du yongs su rdzogs pa dge slong gi sdom pa bzhes pas lhag pa tshul khrims kyi bslab pa lha'i mchod yon gyi rgyun gyis sa gsum legs par khyab cing /
lhar bcas 'gro ba yongs kyi rgyal mtshan chen por gyur to / /
lo de'i ston r+wa sgreng mjal par phebs pas jo bo yab sras kyis byin gyis brlabs shing /
phying dkar bas gus mchod sogs ya mtshan pa'i ltas byung zhing gsung chos gsung /
me tog gi char chen po khang pa'i nang du dkar chil gyis byung /
me 'brug la 'phyong rgyas su phebs /
chos rje mchog lha ba dang /
nang so tshe brtan pa mchod yon sogs ri bo bde chen pa thams cad la glegs @# / /
bam rin po che dang /
rje rin po che'i gsang ba'i rnam thar gsung /
thams cad ngad par bkod cing /
lha rnams kyis kyang me tog gi char chen po phab /
de nas mkhan chen bkra shis legs pas rtses thang du spyan drangs /
glegs bam rin po che /
rim lnga gsal sgron sogs chos kyis ngoms par byas /
bsnyen bkur dang mchod pa dpe med pa phul /
de nas 'phyong rgyas pas byang 'dab tu spyan drangs /
dad gus zhabs tog lhur mdzad /
ri bo chos rjod du dbyar gnas mdzad /
phyogs nas byon pa dang gzhis bcas la blo sbyong sogs po ta chen bcu sogs gsungs /
rtses thang du yang dge 'dun dpag med la /
lam rim /
dpe chos rin spungs /
'jug pa /
mdo rtsa /
skyes rabs so bzhi sogs gsungs pas bka' gdams kyi bstan pa'i nyi ma de shar bar gyur /
de nas bzung rtses thang du lnga mchod chen po'ang rgyun du tshugs par gyur /
gong ma chos rgyal chen pos kyang bkur mthong phul byung mdzad /
de nas sa mo lug gi lor /
rje rin po che la sangs rgyas byang sems mtha' yas pa'i zhal ras bstan pa'i 'ol kha mjal par phebs /
gangs ri'i dbang po 'o de gung rgyal gyi mgul na /
thams cad mkhyen pa dge 'dun grub pa'i dngos slob /
gsung gi bdud rtsi mang du bzhes shing /
mkhas shing grub pa'i dbang phyug rje blo gros chos skyong la rje yab sras kyi gsung rab dang khrid kun gsan cing yun ring sgrub pa'i rgyal mtshan btsugs pas /
rtsa ba dang yan lag gi rlung la rdo rje'i bzlas pa mthar son te sems dben gyi 'od gsal mngon du gyur pa /
zung 'jug lag mthil na gnas ba lta bu'i mkhas shing grub pa'i dbang phyug zung 'jug sgyu ma'i gar mkhan rje nor bzang rgya mtsho'i mnal lam du /
mkhar stag la thog nas nyi ma'i dkyil 'khor shar ba dang /
thams cad mkhyen pa dge 'dun grub dang mjal nas byin gyis brlabs pa'i ltas sogs kyang byung /
rje 'di dpon slob rnams spang kha chu tshan du phebs pa gsan ma thag sgo 'dag 'byar gyi mtshams hur 'don mdzad de /
rje 'di mjal bar phebs te /
zhabs kyi padmo la gus pas phyag mdzad pa na thams cad ngo mtshar skyes shing /
grub pa'i dbang phyug 'di'i phyag gi gnas ni /
spyan ras gzigs dbang phyug dngos yin par gor ma chag go snyam du a la la 'di 'dra'i mgon po bsten pa shin tu bzang zhes thams cad dad pa'i dbang du gyur to / /
rje nyid kyis rjid phyir skya ser stong phrag du ma la glegs bam gsungs /
nam mkha' las 'ja' dang me tog gi char chen po babs /
de nas 'gar phug tu rje'i bzhugs khri'i steng du khrom chos gsungs /
bsam gtan gling du skya ser stong sogs la rje rin po che'i gsang ba'i rnam thar gsungs /
de nas chos lung du 'ol kha'i skye bo stong sogs la snying po don gsum gsungs /
'ol kha rdzong du'ang gsungs /
rgya sog dang lha sdings sogs rje nyid kyi sgrub gnas rnams mjal /
de thams cad la ngo mtshar ba'i ltas byung /
de nas rgya ri rdzong la mkhas grub nor bzang gis ngo chen mdzad nas spyan drangs te chos 'khor bskor /
lug lo'i mjug 'bras spungs su rje legs chos pa la dus 'khor gyi dbang bdag po chen po dang bcas /
chos rgyal rjes gnang gsan /
de dus rnam @# / /
pa gnyis kas chos rgyal zhal gzigs /
rje'i zhal nas /
sku mdun nas phyag dam re gnang res kyis chos rgyal dang dpal ldan lha mo'i cho 'phrul nges bar 'ong /
khyad par da lan phebs nyin kyang chos rgyal snga 'gros su phebs byung gsung /
r+wa tshag chos rjer yang phag mo bcu gsum gsan /
rje btsun ma la zhal gser gsol nas gsol ba btab pas byin gyis brlabs rtags byung /
dge ldan du dngul gdung mthong ba kun 'dren mjal /
dge 'dun la mang ja dang| rten 'brel bstod pa'i rnam bshad /
dbu ma'i lta khrid /
'jam dbyangs dkar ser gnyis kyi rjes gnang sogs chos mang du gsungs /
yer par mjal du phebs pas /
brag lha mgon pos bsu ba'i snang ba rje rang la byung /
yer bar skya ser stong phrag lhag tsam la dgung lo nyer lnga pa lcags sprel gyi lor /
glegs bam rin po che phal cher bshad nyin rer nam mkhar 'ja' dang me tog gi char babs /
de dus drang nges rnam 'byed dang /
grub mtha'i rnam bzhag mdzad /
bdag gis kyang grub mtha' 'di gzhir bzhag ste /
grub mtha' chen mo 'khrul spong gdong lnga'i sgra dbyangs byas pa rje'i thugs rjes phan thogs byung bar 'dug /
de nas dpyid dus rtses thang sogs su chos 'khor bskor /
dbyar sos 'ol kha rin chen sgang du mkhas shing grub pa'i dbang phyug nor bzang rgya mtsho'i drung du /
dpal dus kyi 'khor lo'i 'grel chen cha lag dang bcas pa dang /
spyi don 'od rgyan /
pad dkar zhal lung cha lag dang bcas pa /
nyid kyi man ngag gsal sgron skor /
dpal gsang ba 'dus pa'i rim gnyis yongs rdzogs dang /
zab lam lta ba'i gnang /
de yang rtsa 'jug gzhi gsum gyi zla ba'i 'grel pa dang /
rje'i rnam bshad gnyis kyis bkral ba'i dka' gnas rnams dpon slob thugs gcugs pa'i 'bel gtam gyi tshul du dpyad pas| dbu ma'i lta ba rnam par dag pa 'khrungs pa la ni lta ba rjes dpag gis rnyed dgos pas /
dpyad pa nyung dus lta ba rnam par dag pa sngon rtogs myong brjed ba mchog zung gis rta thul mjal skabs lta bu re gnyis ma gtogs pa la lta ba bskyed mi thub rje 'di dang sngar rje rin po ches kyang zla ba dang sangs rgyas bskyangs kyi 'grel pas rtogs tshul bstan pas so / /
nye brgyud sgrol dkar yid bzhin 'khor lo'i rjes gnang dang lung sogs dang /
mdor na sngags mtshan nyid tha snyad kyi gtsug lag rtsis sogs dang /
drang nges rnam 'byed kyi dka' gnas sogs mtha' yas pa gsan /
rje rang gi drang nges rnam 'byed kyi dka' 'grel gzigs 'bul mdzad pas yab sras phan tshun gyi thugs nyi ma dang padma bzhin nam /
zla ba dang bdud rtsi bzhin du ya mtshan bar gyur /
lar ni mdo sngags kyi don tshig spyir ma lus pa 'di 'dra dgos /
de nas r+wa sgreng la gdan bteg /
jo bo yab sras la mchod de /
drod pa nyul lu zer ba'i shug pa sngar nas skam pa zhig lang dge bshes ston pa'i sprul pa yin na khyod la yal ga dang lo 'dab skye bar gyur cig /
ces bden pa bdar bas lo ma gsar du skyes /
chu mig gsar ba gcig kyang rdol /
gzhan yang shug pa gser ldan sngar ngos ma zin pa la ngos 'dzin gyi dar yang btsugs pas r+wa sgreng ba thams cad dad gus kyi nga ros pha @# / /
ston pa rin po che bdag cag rnams la brtse bas gzigs shig ces gsol ba 'dabs /
zhag bcu skor bzhugs /
snying po don gsum sogs chos gsungs pas de dag gi tshe yang 'ja' tshen gyi dra ba dra phyed kyi dbus nas me tog gi char chen po yang babs /
de nas rim gyis 'ol khar phebs /
lo'i brag gdong du dgun mtshams bsdams pa de'i tshe mnal lam du lung ba sngar mthong ma myong ba'i ne'u sing spang ljongs bde mo la brag dkar po cho leb yod pa gcig 'dug /
brag de rnams la phyag gis reg pas rjes lam lam 'ong ba gcig byung /
'di dkon mchog gi thugs rje yin zer ba gcig rmis /
de phyis kyi rgyal gyi dgon pa thebs pa'i ltas red gsungs /
lcags bya la gnyal sde drug 'dus pa'i tshogs dbu mdzad /
tsa ri mjal /
ye shes mkha' 'gro bcu gsum gyi nyams snang shar /
lho brag tu rin po che'i sku gdung mjal /
phyag na rdo rje dang grub chen gnyis ka'i snang ba gzigs pas sngar rgyal gdon gyi bsnyung zhig yod pa'ang zhi song gsung /
grub chen gyi rnam thar thang ka shangs mtshal gyis bris pa'i byin can yang de dus phul /
bya lor zangs po che dang ngang rgyal du phebs /
mgon po lho nub pa lus dang grib ma bzhin 'brang bar grags pa bden gsung /
dgung lo nyer drug gi dus gnyal sde drug gi tshogs dbu mdzad /
de nas 'phyos rgyal mtshan rtser chos gsungs /
rdo rje gdan du yab rdo rje 'chang la sgrub thabs rgya mtsho /
kyai rdor /
'khor chen /
kun rig /
mi 'khrugs pa /
shangs lugs rgyud sde lnga'i dbang /
ne gu'i skor gi dbang gdugs dkar gyi dbang /
legs ldan mched gsum gyi rjes gnang /
'khrul 'khor rnam bshad dang phyag len /
r+wa bod /
tshe ring mched lnga'i rjes gnang sogs mang du gsan /
bkra shis lhun por mang ja dang /
paN chen drung du phyag 'bul phul chog pa'i rgyu mtshan zhus kyang ma smin /
rta nag tu skye bo stong phrag gsum tsam la 'dod chos gnang /
de nas er phebs /
r+wa sgreng du lan gsum tsam phebs kyang rgyun ring ma bzhugs pas /
thog gcig bzhugs rtsis kyis thog mar dga' ldan du phebs /
mang ja dang rgyud pa'i grwa mang la chos mang po gsungs /
r+wa sgreng du phebs /
mang ja dang dkon mchog mchod /
jo bo'i sku la gsol ba btab pas /
dge bshes ston pa'i sku zhal gzigs /
gtsang dang 'ol dwags gnyis su 'phrin las kyi sgo yod par lung bstan /
de dus lha mang por bsnyen pa mdzad pas /
bka' gdams lha bzhi /
rta mgrin lcags ral /
sgrol ma sogs zhal gzigs /
nang gi rten skor dang /
phyi'i shug skor yang mang du mdzad /
nang gi rten dang phyi'i shug par byin rlabs khyad med gsung /
shug pa'i khyon thams cad sangs rgyas byang sems kyis gang par gzigs par grags /
de nas rdo rje gdan du yab gshegs pa mkhyen nas phebs shing dgongs rdzogs mdzad /
gdung zhugs 'bul mdzad pa sogs dam pa'i mdzad pas dus yol bar gnang /
dgung lo so bzhi pa sa mo sbrul gyi lo /
hor zla lnga pa'i yar tshes la rgyab ri rgyal po gdan la bzhugs pa 'dra ba la chos rgyal srong btsan sgam pos /
rgyal ri byang chub sems @# / /
dpar mtshan gsol pa da lta rgyal du grag /
de'i mdun na ri dang chu dang /
thang gi chos 'byung gsum phrag yod pa'i dbus na /
thang padma 'dab brgyad rma bya'i gdugs lta bu la /
dbyar me tog shang shang dkar po dang /
ser po sogs rigs mi 'dra ba bcu gsum 'chang bas me tog thang du grags pa der rje nyid la bshes gnyen dam ba chos dpal sogs zhabs phyi du ma dang bcas te lto 'phye'i thig sogs sa chog dang sa 'dul mdzad /
gtsug lag khang ka ba bdun cu'i sar rtsig 'gram btings /
me tog gi char nyin re bzhin babs /
lcags mo lug la dpal ldan lha mo'i bla mtshor grags pa khyad par can 'di rnyed /
'di dag gi gnas gang zag dang bcas pa yang dkon mchog 'bangs kyi skyes rabs las /
mkha' 'gro ma gcig na re /
byang rgyal po chen po'i mdun drung na / /
thang sngon po g.yu yi maN+Dal la / /
rtsibs mu tig stong gis brgyan pa de / /
rje rgyal ba stong gis byin rlabs pa'i / /
g.yu dri ma med pa'i mchod rten yod / /
nged mkha' 'gro 'bum gyi dga' ba'i tshal / /
zhes sogs gnas dang /
khong pha ma grangs med 'dren slad du / /
mi rgyal ba khyod kyis der bzhugs te / /
thugs slas pa'i tshul gyis gzhan don spyod / /
ma 'gro ba mang po smin par byed / /
ces pas gang zag dang thams cad mkhyen pa rnams bstan la rang gis gsar rnyed 'khrul bral 'di yang yin /
pha chos kyi rje bcang dang po'i tshoms las /
padma dkar po rab mdzes pa / /
'dab ma brgya stong mdzes pas phyug /
rtse ba gser gyi sa las 'khrungs / /
yu ba shel dkar mdzes pas btegs / /
ze'u 'bru rin chen lhun pos spud / /
'dab mdzes bar mtshams dpag med kyang / /
yan lag brgyad ldan bdo ba yi / /
chu bo chu phran rdzing bu dang / /
chu mig khron pa mdzes pas gtams / /
ljon pa yal ga steng ldan pa'i / /
'dab ma me tog shing thog mdzes / /
gang de'ang shin tu mdzes ba yi / /
gser dang g.yu dang shel dang ni / /
mar gad padma ra ga sogs / /
mdzes pa'i gzugs can bya tshogs rnams / /
snyan pa'i sgra 'byin khyu yis bsten / /
yan lag brgyad ldan rdzing bu na / /
dad ba skad snyan yid 'ong 'phyo / /
ne'u seng spang ljongs me tog bkra /
gang de'i gzhi yang bde 'gro yi / /
'byor pa dpag med 'bru chags 'khrungs / /
padma'i 'dab ma'i ngos la yang / /
chu mig dwangs pa'i zil ba 'phro / /
zhes pas rgyal gyi gnas kyi khyad par spyir bstan cing /
padma dkar po ni /
dgon gnas dkar po dang 'dab ma spyil bu dkar po brgya stong dang sbyar /
lhag ma sgras zin yang rung /
bye brag dus bzhi'i sgo nas bsngags pa yang /
de nyid las /
dgun dus shel gyi mchod rten 'khrungs / /
dpyid dus g.yu yi spu rab langs / /
dbyar dus ut+pal nyid 'gyur te / /
de la'ang rin chen sna lnga yis / /
mdzes pa'i me tog dpag med 'khrungs / /
chu mig shel gyi za ru can / /
tsha dus nyid na rab tu bsil / /
sus bsten skom pa'i gdung ba sel / /
khu byug dung dung dga' bas lding / /
bya yi tshogs kyang khrims la gnas / /
skye bo'i tshogs rnams yid phebs 'gyur / /
ston dus gser gyi me tog nyid / /
shAkya'i dkyil 'khor ci 'dra ba / /
snying po thams cad @# / /
rab sngo zhing / /
rin chen lnga yi me tog kyang / /
'dab mdzes 'bras bu rgyas par 'gyur / /
dpal 'byor lha yi zhing khams bzhin / /
dbul ba'i skabs med mchog rab bde / /
bar mtshams dag kyang rjes su 'brangs / /
zhes pas bstan /
yang de nyid las /
khyad par du yang 'di lta ste / /
mtsho mo rdzing bu dbyar dus tshe / /
g.yu yi maN+Dal gser byas brgyan / /
dgun dus shel gyi maN+Dal te / /
ston dpyid mdzes pa'i khro gnyer can / /
'khor lo bye ba dbus nas 'byed / /
rba rlabs chen po mtha' nas g.yo / /
rang las byung zhing rang la thim / /
sgra med zab chos ston pa yod / /
ces pas lha mo'i bla mtsho mu le ting bstan te /
rgyal ba gong mas kyang mu le ting du gsungs la sgra med kyang mtsho mjal dus dgon pa dang /
skye 'gro'i bya byed ston pa kun la grags shing zab don ston par yang byed dgos /
gang zag dang chos lung ston pa ni /
de'i 'phro nyid las /
bang rim thams cad 'phags pas brgyan / /
thugs chol mi byed bka' rab gdams / /
bang rim dang por skyabs su 'gro /
bang rim gnyis par smon sems bskyed / /
bang rim gsum par 'jug sems bskyed / /
bang rim bzhi par nyes dmigs lta / /
bang rim lnga par rnam byang rdzogs / /
gnas dang gnas la brten pa rnams / /
dri mas ma gos phyi nang gsal / /
zhes pa'i bang rim lngar 'phags pas brgyan pa ni /
lnga ldan bzang pos mi nub skyong / /
zhes pa ltar rgyal ba phyis lnga bstan /
gnas zhes pas mkhan por bstan /
gnas la brten pa zhes pas slob brgyud bstan cing /
gnas mkhan po dang gnas pa slob ma'i tshogs dang bcas pa nyes pa'i dri mas ma gos pa shel dangs lta bu yin par bstan cing /
chos tshig zin ltar dang /
yang de nyid las /
bya ba rgyu 'bras chos la spyod / /
gos ni tshul khrims mdzes pas brgyan / /
ska rags ngo tsha khrel yod cing / /
zhwa ni rnam dag lta ba gyon / /
zas ni dam chos bsam gtan za / /
spyod lam thabs shes zung du 'jug /
grogs ni lha dang drang srong bsten / /
chos ni lhag pa'i rin chen gsum / /
pha ni snying rje chen po bsten / /
ma ni gnyis med sher phyin yin / /
bu ni rnam rtog rang grol yin / /
ci byed dam chos zab mo ste / /
dam chos rgyu 'bras 'brel chags yin / /
'brel ni tshul khrims gzhi ma ste / /
ngos ni rnam dag dad pas skyabs / /
zur ni tshad med bzang pos sgron / /
ka ba gnyen po dpag med de / /
phug ni rdzogs pa'i sangs rgyas yin / /
bla gab bla na med pa'i chos / /
pad ni kun mkhyen nor bus spras / /
pad zur yan lag drug cus brgyan / /
rgya ni 'gro bas gar khyab pa / /
'phang yang de tsam nyid du zad / /
sras ni nor bu rin chen te / /
bran ni brtson 'grus 'dzangs ma yin / /
byang sgo gtong pa'i rgyal pos bsrungs / /
shar sgo dbang sdud rgyal pos bsrungs / /
lho sgo snyan grags rgyal pos bsrungs / /
nub sgo don grub rgyal pos bsrungs / /
bsam mi khyab kyi gzhal yas khang / /
mtshungs pa med pa'i pad 'dab dbus / /
rgyal ba stong gi 'od 'khrigs pas / /
shes rab yum gyi gur nang na / /
shel gyi khye'u mkhar ba can / /
mkhar ba'i rtse la bad sdong bzung / /
dbus na mtshan dpes brgyan pa @# / /
yi| |sprul pa'i sangs rgyas stong phrag bzhugs / /
pad re'i 'dab stong sras kyis brgyan / /
lung bstan bzhin du lung mchog gsungs / /
shel gyi khye'u'i sku mchog la / /
bde gshegs 'khor bcas lham mer shar / /
phyin ci 'dran ngan yang / /
'brom du mi gda' b+h+ruM du gda' / /
zur de ma bcag zur de sgron / /
zhes pas gang zag gi spyod pa chos dang sbyar zhing /
b+h+ruM ni gzhal yas khang gi sa bon yin pas rgyal ba rnams gzhal yas khang gi zur de slob rgyud kyis ma gcog par zur de sgron zhes pa yin te /
lnga yis dngos sam brgyud pas zur /
zhes pa lta bu la rgyal ba phyi ma de dag thams cad kyang rin po che'i mtshan can dang /
dge 'dun dpag med 'phel ba dang /
rgyal ba'i dbang por yang brjod pa dang /
rgya mtsho'i mtshan can kyang gis chen po 'di dang stong gsum du'ang sprul pa 'gyed cing dgos 'dod stsol bar lung bstan pa ni /
de nyid las /
'di ni rin chen sa bon yin / /
'di las rin chen dpag med 'khrungs / /
rgyal ba zhes kyang rab brjod de / /
'byung gnas nyid kyang 'di nyid yin / /
rgya mtsho mchog kyang 'di nyid de / /
sa chen nyid kyang 'di nyid do / /
'dod dgu thams cad 'di las 'byung / /
khye'u 'di yi ba spu yi / /
bu ga gcig kyang rgyal ba yis / /
dpyad par mi nus nyan 'phags ci /
stong gsum mang yang bu ga gcig /
'di ni 'jig rten kun gyi rje / /
b+h+ruM rje khyod kyi mtshan brjod la / /
khyod la bdag gis gdul bya gtad / /
e ma khyod kyi 'khor lugs bzang / /
zhes pas bstan cing /
sprul pa'i gnas yig las kyang /
yul ma lung pa'i shar phyogs na / /
zhes pa nas /
nub byang mtshams na lha lung yod / /
bdag po lha gnyan mthong mdzes yin / /
zhes pa yan chad kyi gnas spyir bstan /
byang shar mtshams nam dangs brag phug /
gsang ba thugs kyi phur gcig ma| zhes pas gnas bdag srog sgrub phur gcig ma bstan cing dmag zor ma dang rgyud gcig kyang so sor phye tshe rang byung rgyal mor grags pa de yin 'dra zhing /
gnas kyi bsngags pa ni /
spyan ras gzigs kyi zhing khams yin / /
ri bo po ta la dang mtshungs / /
ma dang mkha' 'gro 'du ba yin / /
ma bsgom ting 'dzin dang gis 'phel / /
de ru bsdang tshad ngan song med / /
ces gsungs pa'i gnas der gtsug lag khang dgon sde dang bcas pa btabs /
lcags mo lug la dpal ldan lha mo'i bla mtsho ngo mtshar can 'di rnyed /
de dus bkra shis lhun po'i bla brang pa dpon slob 'khor bcas kyis nyon mongs pa'i ri bsnyil /
gdan sar phebs dgos pa'i pho nya dang bcas pa gnang par /
lan gyi chab shog tu /
paN chen la che brjod dang bcas te dgongs ba nan zhus phul na'ang /
spre'u lo'i ston chos rje nub rab dpon slob nan chen po dang bcas byung bas phebs par brtsam dus /
dbus phyogs nas grwa slob sbyin bdag ci rigs kyis bshol btab kyang /
tshe sngon gyi bag chags dang bla ma'i bka' bzlog dka' gsungs nas chu sprel la gdan bteg /
gser la brgyud de phebs pa na /
sde pa brag dkar nas mchod yon dang /
nang so dga' ldan pa dang /
se 'bras kyi bla ma dge 'dun thams cad kyis zhabs spyi bor blangs shing chos @# / /
gsungs /
yar lam thon dang /
chos rje dge legs rnam rgyal bas gus mchod zhus /
de nas bkra shis lhun por paN chen gyis kyang phyag lan mdzad cing tshogs nas paN chen la 'bul chen phul /
khrir 'khod de chos thog la nyin re bzhin chos gsan mi sum brgya re la nyi shar la TIka chung dang sa bcad steng du thar lam gsal byed mkhas grub TIka chen dang lha shAka sogs kyi 'grel chen gyi bshad pas brgyan nas bshad /
de rjes nyis brgyar long pa la 'jug pa'i TIka chen dang /
drang nges rnam 'byed dang /
mngon pa mdzod bshad /
phyi dro phar phyin nyan mi nyis brgya lhag la rnam bshad snying po rgyan bshad /
de rjes 'dul TIka dang sgron gsal bshad /
de rjes mkhar rda btang ste tshogs thams cad la glegs bam gsungs /
de'i mus la rim lnga gsal sgron bshad /
chos thog lnga'i bar du bsgrigs rim de ltar bshad /
de rjes su grwa tshang so so'i bsdus pa che chung /
phar phyin /
'dul ba /
dbu ma sogs kyi brgal brtag mdzad pas de dus sde snod 'dzin pa rnams la tshe 'di'i rnam rtog gi rgyu ba'i go skabs med par byas shing /
blo skyed dang thon nyin re la'ang gzhan gyi lo'i skyed tsam byung snang /
de dus dge 'dun gsar ba mang du 'tshogs pas spyil bu nyi shu grub cing| spyil bu bzung pa bzhi bcu skor byung /
log rtog gi mun chen bsal cing rlom can rnams kyi nga rgyal gyi ri bsnyil zhing lung rigs smra ba thams cad kyi dad mos lha'i dga' tshal la 'gran par gyur /
de ltar chos 'khor bskor nas rgyal du chos 'khor gyi gral dbur phebs dwags kong nyang gsum la zhabs kyi 'khor lo bkod de skye 'gro'i don mdzad /
bsnyen bkur bla lhag zhus /
slar bkra shis lhun por gsung chos 'phro mus dang der dbyar gnas mdzad /
de'i phyi lo me glang la dpon sa mi'i dbang po dang /
'bras spungs chos rje lha rib mchod yon gyis bka' nan dang /
'bras spungs spyi so rang nas kyang gdan sa'i zhu ba phul bas gtsang phyogs pa thams cad 'phrang bzhin du dbus su phebs te /
mar lam lha ri dge ldan gyi gnas na rgyal ba tsong kha pa'i sku gsung thugs kyi snang ba rtag tu 'char zhing /
tshe rabs mang po rjes su dran pa /
bcom ldan 'das 'khor lo bde mchog 'jigs byed sogs yi dam du mas byin gyis brlabs pa /
ye shes mgon po dam can chos rgyal rnam sras mdung dmar can sogs chos skyong rnams kyis dngos su 'phrin las sgrub pa /
grub pa'i dbang phyug mkhas btsun yon tan rgya mtsho bstan pa'i nyi ma rgyal mtshan dpal bzang po'i zhabs sen nor bu'i 'od zer 'bar ba'i drung du phyag phebs /
rje nas brgyud pa'i bde mchog lU dril gyi dbang /
bde gsang gi rdzogs rim gnyis kyi khrid zhal shes dang bcas pa /
bla ma'i rnal 'byor thun mong ma yin pa /
rnam snang mngon byang gi dbang /
mkhas grub rje nas brgyud pa'i dmar po skor gsum /
dzam b+ha la dkar dmar /
phyag rdor 'gro bzang lugs /
u tsar+ya rnams kyi rjes gnang /
rnam sras skor kyi rjes gnang brgyad /
jo lugs sgrol ma nyer gcig gi rjes gnang /
lha mo shra @# / /
ma Na /
gur dang dur khrod bdag po /
'jam dpal nA ga rak+Sha /
grub chen sha ba ri bas chos rje dpal seng la gnang pa'i mgon po zhal bzhi pa'i rjes gnang sogs rje nas brgyud pa'i dbang lung man ngag la rje grub pa'i dbang phyug 'di nyid khungs btsun par grags shing /
thams cad mkhyen pa ni bstan pa'i bdag por gzigs nas dgyes bzhin du gnang /
khong rang gi sku che ba'i yon tan dang sngon byung dang ma 'ongs pa'i lung bstan rnams kyang lhug par gsungs shing /
khong 'bras spungs na bzhugs dus khyod kyi rjes 'dir lha mo dbyangs can mas rjes su bzung ba zhig 'ongs bya ba'i lung bstan dang /
yang nub tu zla ba nub pa dang mnyam du nyi ma zhig shar ba khyed yin /
yang bstan pa nyi shu'i bar du 'grib zer ba'i lung bstan gcig byung /
lo de'i sngon du dga' ldan 'du khang gi khyams stod la dge 'dun dpag med bzhugs pa'i khyams smad du yol ba dkar po gcig btang byung ba de rlung gis dum tsam bskyod pa gcig byung /
des na dbyangs can mas rjes su bzung ba yang khyed yin par 'dug /
nyi ma'i dkyil 'khor yang khyed yin 'dug pas 'bras spungs kyi zhal bdag cis kyang gnang dgos zhes bka' nan chen po mdzad cing rje nyid kyis kyang zhal gyis bzhes /
rnam sras mdung dmar can phyag mtshan bzhi'i rjes gnang dus yab sras gnyis ka la zhal gzigs byung bar grags la /
phyi'i skal ldan rnams la'ang ltas dang cho 'phrul dpag med byung /
rje grub dbang des 'dis 'phrin las tshul bzhin sgrub par 'dug pas rjes gnang sogs la bka' dog pa gnang dgos zhes bka' rgya gnang /
de nas dpal ldan 'bras spungs kyi dpon slob rnams stod lung mdar gdan 'dren la phebs /
dge 'dun gyi tshogs rgya mtsho lta bus mchod rdzas rnga rol sogs dang bcas ser sbreng tshar du dngar bar mdzad de /
dpal ldan 'bras spungs chos kyi skyed tshal bla na med par spyan drangs te /
'bras spungs gzims khang du gzhi bzung /
me mo glang gi lo'i hor zla bzhi pa'i yar ngo'i tshes brgyad gza' skar 'phrod sbyor bzang ba la dpal ldan 'bras spungs chos kyi sde chen po'i mi 'jigs gdong lnga'i khri la zhabs sen mngon par bkod de /
dge 'dun tshogs pa rgya mtsho lta bus bkra shis kyi glu dbyangs brjod de me tog gtor /
de nas lha ri nas mkhan po zur pas kyang tshogs la mang ja 'gyed bcas bzang po dang /
gong ma mi'i dbang po chen pos kyang bskol ja gnang sbyin dang bcas pa gnang ste /
dge mtshan gyi dpal dang ldan par gyur /
de nas glegs bam dang rnam bshad gnyis sogs 'chad rtsod rtsom gsum gyis rje bla ma'i bstan pa gtso bor byas pa'i thub bstan ring lugs rang gir mdzad pas slob dpon dge 'dun dang bcas pa thams cad kyi thugs rab tu phrogs nas /
bsngags pa'i ut+pal dkar po'i phreng ba phyogs kyi rna ba'i rgyan du spel bas snyan grags kyi lha'i rnga bo che'i sgra dbyangs rgya mtsho'i mtha'i bar du khyab par gyur /
lha sa'i smon lam yang me sprel nas bzungs rta'i bar du lo brgyad cu rtsa gsum gyi ring dpal ldan 'bras spungs rang nas @# / /
'dzin pa star chags yin 'dug kyang /
chos rgyal sne'u rdzong ba'i sde srid yo 'khyom pa'i dbang gis /
lha ri ba la lung bstan byung ba bzhin lo nyi shu'i ring rje bla mas bstan pa dang mkha' khyab sems can gyi don du lha sa'i smon lam btsugs pa'i srol 'grib ste /
dgon pa gzhan nas gdan 'dren byas pa de'i ring skya mug dang mi ngas sogs mi shis pa mang bas thams cad kyis smon lam 'chug pa'i skyon du gleng zhing /
de yang me byi la gong ma mi'i dbang pos rgyal khams thams cad mnan pa dang /
gtso bor bla ma'i thugs rje'i shugs las /
sa stag nas sngar rgyun bzhin 'bras spungs pa la rgyun chags par byung ba'i tshogs dbur lo re bzhin phebs pa dang /
rgyal ba tsong kha pa chen pos smon lam mdzad pa'i skabs ji lta ba bzhin du gyur pas /
skye dgu thams cad don chen po la sbyar ba yin no zhes shes par bya'o / /
de nas dgun dpyid 'bras spungs su mdo sngags mang po'i bshad nyan mdzad cing chos kyi 'bel gtam bzang zhing rigs lung byed tshul gyi mtshon don yang zhabs g.yas sa la bsnun cing bzhag pas ngan song gi sgo gcod pa dang /
zhabs g.yon bteg pas thams cad thar bar mtshon cing smon pa /
phyag rgya phyogs su bskyod pas bkra shis phyogs mthar rgyas pa mtshon /
phyag rgya nang du bsdus nas sgra sgrogs bas dpal 'byor g.yang du 'du ba'i grags snyan gyi brda' dang bka' gdams pa'i chos kyi ja skol tshul yin pas rten 'brel legs pa yod de /
bu chos rin po che'i chos kyi ja skol tshul las /
sprul pa'i khye chung lag bde yin / /
skom pa'i bsnyen bkur bag yod yin / /
sprul pa chos kyi dbyings nas byung / /
'brel chags lo rgyus gtam gyis 'grol / /
mgron rnams chos kyi dbyings su dengs / /
dge rtsa bde stong dag par bsngo / /
smon lam rtag tu bde bar 'debs / /
rkang g.yas sa la rab bsnun pas / /
ngan song yod ye yod ma gyur / /
rkang g.yon cun zad gyen bteg pas / /
thams cad nga dang lhan cig tu / /
thar ba'i gnas su phyin par shog /
phyag rgya phyogs su rab spur pas / /
bkra shis phyogs mthar rgyas par shog /
phyag rgya phyogs su rab bskyod pas / /
dpal 'byor g.yang du 'du bar shog /
'brom ston bka' gdams rin chen nga'i / /
dam pa chos kyi ja skol yin / /
zhes gsungs pas gsal bar bshad do / /
gsang bde 'jigs gsum gyi dbang dang /
de dag gi khrid /
mgon po /
lha mo /
zhal /
rnam sras sogs kyi man ngag be bum dang /
rtsa 'jug gi TIka chen gnyis dang| dus 'khor TIka chen sogs kyi lung sogs gnang /
shing sprel la nye gnas gsung rab rgya mtshos zhabs tog bsgrubs nas /
chos 'khor rgyal gyi gtsug lag khang du /
rgyal ba ma pham pa'i gser sku rgyab mtho drug cu'i tshad can bzang po'i bzhugs stangs can 'di grub ste /
smon lam chos 'khor dang bcas pa 'chag med du mdzad /
de nas me khyi'i lo gong ma sa'i brgya byin sne'u gdong dpon blon gyi bka' dang /
ser chos rje dang dpon slob dge 'dun rnams kyis @# / /
gsol ba btab pa la brten ser theg chen gling gi gdan sar phebs /
grwa tshogs bshad nyan gnyis dar rgyas su song ste /
grwa ba dge 'dun yang mang dus stong lhag tsam re 'dus par /
glegs bam /
mtshan brjod TIk+ka /
nyid kyi bka' 'bum /
blo sbyong /
snying po don gsum gyi khrid /
rje'i rnam thar chen mo sogs kyi chos 'khor bskor /
dpon slob rags bsdus la rtsa she'i TIka chen /
bde mchog 'dod 'jo sogs gnang /
lo de'i mjug la dbu ru stod kyi dgon che chung bco brgyad tsam gyi zhwa dang chos lugs bsgyur cing gnod pa cher byed rtsis byas pas /
zhwa ser dmar gyi zing cha cher langs /
de'i tshe dpon slob kun chos skyong rnams mchod cing bskul bas ye shes mgon po dang /
dam can chos rgyal /
dpal ldan dmag zor rgyal mo sogs chos skyong rnams kyi gzigs snang sngar las ches phul du byung zhing /
lhag par dam can chos kyi rgyal pos bgegs kyi gtso bo de'i snying phyung nas khyer byung ba'i ltas gsal po byung ste /
se rar bzhugs dus gzims khang gi chos rgyal gyi sman sku des gar mdzad cing mthar zhal mang phyag mang mtshon cha sna tshogs pa thogs pa gcig tu gyur nas las mdzad pa mngon sum du mthong ba byung zhing| dngos su bye'u nas zan gnyis kyis sdig pa r+wa can zhig dpon slob rnams kyis bskang bskul gtong ba'i mdun du khyer 'ongs nas khrag dmar tsar gyis de'i ske bcad nas bsad ba mngon sum du gzigs pa sogs dang mthun par rang phyogs la stobs 'ga' med kyang /
rtsod zla grogs dang bcas pa la phun tshogs yar 'phel min pa kho na byung zhing /
zing cha yang thams cad mkhyen pa rgyal nas phebs ma thag zhi zhing /
sngar rgyun rang sor gnas par gyur to / /
chos rje bsod nams grags pa'i gsung bzhin de rigs la dkon mchog dang mkha' 'gro chos skyong la gsol ba btab na mi slu ba gtsang ba'i dmag byung dus kyang 'bras spungs kyi chos rgyal 'byon grab byas pas lcags thag gis 'dzin dgos pa byung zhing /
tel pa'i zhal nas khrag babs pa da dung yod /
phyis su'ang bdud glang dar gyi skye ba dang 'dra min bdud kyis gnod dus su'ang 'di nas rdo rje 'jigs byed kyi zhal nas khrag nyin gang byung ba dang /
dga' ldan gyi chos rgyal dar ba sogs rtags mtshan shin tu mang /
'on kyang dam tshig gtsang dgos kho na'o / /
de'i dus kyi de yang /
dad pa rab tu brtan pa'i skyes rabs las /
phreng ldan dang mdza' ba'i lha de ma 'ongs dbu ru'i phu 'di ru sgom chen du ming btags pa /
thos pa chung ba /
'dod yon la rtsing zhig gis rgyal ba'i 'byung gnas kyi rjes su 'brang ba rnams la brten cing de dag la smod /
gnod pa skyel te /
de yang dge bshes ston pa'i sprul pa zhig gis mgo gnon cing zhi bar byed do / /
zhes pa'i lung bstan dang mthun /
zhes paN chen g.yang ba dang /
mkhas pa chos grags gnyis gsungs /
me phag nas bzung dbyid sos ril por skyid shod du bzhugs nas 'bras ser gyi tshogs pas gtsos @# / /
pa'i dbus phyogs kyi dge 'dun ches mang po la legs par bshad pa'i gsung chos dang /
dpon sa sku mched sogs bstan pa'i sbyin bdag rnams la rang rang 'dod pa'i gsung chos kyis dgyes par mdzad pa de skabs ni gzhis ka stag rtse nas nang so don yod rdo rje rnam rgyal dpal bzang pos gzhon nu rab byung bdun cu tsam phul te chos 'khor rgyal gyi 'phrin las bzang po'i sgo thog mar phya ba yin snang /
thugs dam spros bcas kyi dbang du byas na /
thugs dam gyi gtso bo chos skyong gi bsnyen sgrub kyis dus 'da' ba zhig ste /
dgung lo bdun brgyad nas yi dam bcu gsum ma /
ye shes kyi mgon po phyag drug pa /
dpal ldan dmag zor gyi rgyal mo sogs yi dam chos skyong du ma'i bsnyen sgrub mtha' yas pa zhig dang /
lhag par gtsang nas dbus la theg pa shar nas /
deng sang gi bar dpal ldan lha mo'i rtsa sngags nyin re bzhin stong la nyung mtha' byas pa 'chag med /
zhib tu brtsis na rtsa sngags dung phyur la nye ba tsam song ba 'dra /
bkra shis lhun po'i gdan sar 'gro ba shar nas /
dpal ldan lha mo la bskang gso gtor ma thun gsum re nub re bzhin du thun gtor bshags pa dang bcas pa 'chag ma myong zhing /
khyi lo'i tshes gcig gtor ma nas bzung ste /
ye shes kyi mgon po phyag drug pa /
dam can chos kyi rgyal po /
dpal ldan lha mo /
chos skyong zhal bzhi pa /
chos skyong beg tso can rnams kyi bskang gso mchag par tshugs /
zhag gcig gi thugs dam sgrigs chags ma ni /
rje btsun sgrol dkar gyi thugs dam dang /
jo bo'i bstod pa rje 'di nyid kyis mdzad pa /
rje'i bstod pa ma gcig dbon pos mdzad pa /
'brom gyi bstod pa yid bzang rtse bas mdzad pa /
bla ma'i rnal 'byor /
bde mchog dril bu ba dang /
'jigs byed bcu gsum ma'i bsgrub mchod /
nam langs nas dpal ldan lha mo'i bskang gso dang /
bsnyen pa stong phrag re /
phyi dro ye shes mgon po sogs chos skyong lnga'i bskang bshags /
gtso bo rnams kyi sngags brgya rtsa re /
bstod pa bshags gtor dang bcas pa nyin re bzhin 'chag med /
tshes brgyad /
tshes bcu /
bco lnga /
nyer gsum /
nyer lnga /
nyer dgu byung po cog la dus gtor dpon slob mang dus nyi shu tsam gyis rol mo dbyangs dang bcas pa /
gal che ba'i dus zla ba bzhi lnga sbrel ba'i bskang gso rol mo dbyangs dang bcas pa'ang mdzad /
de dag gi skabs su'ang /
chos 'chad nyan /
rab byung bsnyen rdzogs /
bstan bcos che chung gi rtsom pa /
skye bo la sbyin gtong sogs chu bo'i rgyun bzhin du mdzad pa /
gzigs snang ni /
spyir sangs rgyas byang sems dpag med kyi gzigs snang dang /
khyad par du rje btsun tsong kha pa dang dpal ldan lha mo gnyis ni zhal nam 'dod du gzigs shing lung ston pa snyan ngag gi tshig sbyor chu bo gang+gA tshun chad la 'gran zla dus gsum du ma dmigs pa /
ljags bshad la thogs pa med pa rgyan drug gcig tu gyur pa lta bu ste /
de yang phar tshad /
rtsa 'jug /
rgyud bla ma /
drang nges rnam 'byed /
'dul @# / /
ba'i mdo /
byang chub lam rim /
jo bo yab sras kyi sbas chos glegs bam rin po che /
dpal gsang ba 'dus pa'i 'grel ba sgron ma gsal pa dang bcas pa cha lag tshang ba /
dpal dus kyi 'khor lo /
mtshan yang dag par brjod pa sogs dgongs pa bzhin legs par bshad /
rtsom pa la 'jam dbyangs dang dbyangs can lha mo zung gis mgrin mtshor rol ba sangs rgyas bcom ldan 'das kyis chos gsungs pa lta bu ste /
de yang mtshan yang dag par brjod pa'i rgya cher bshad pa /
drang nges rnam 'byed kyi dka' 'grel /
grub mtha' spyi'i rnam bzhag /
dbu ma'i lta khrid chen mo /
ne gu chos drug gi khrid yig chen mo /
rten 'brel bstod pa'i TIk+ka /
snying po don gsum gyi khrid yig /
bla ma mchod pa /
lU i pa'i bskyed rim gyi bshad pa /
yi dam dang chos skyong mang po'i mngon rtogs /
lha dang bla ma'i bstod pa bgrang las 'das pa mdzad /
chos 'brel gsan pa'i bla ma gang yin dbu gtsug tu a mi tA b+ha'i tshul du brten pa /
rgyun par rje yab sras kyi che ba brjod pa lhur len pa /
chen por mi zhum /
chung ngur mi brnyas la /
skal ba yod na chung dus kyang bsten sla ba /
gsung las skyes pa'i dge bshes chen po yang /
gsang phu chos rje phyogs lha 'od zer ba /
dge ldan chos rje bsod nams grags pa /
ser chos rje don yod dpal ldan pa /
byang rtse chos rje chos skyong rgya mtsho /
shar ba chos rje dkon mchog dar /
gnas rnying chos rje rin chen rdo rje /
bkra shis lhun po'i chos rje blo bzang brtan pa /
gangs can chos rje tshul khrims stobs 'bar /
thon pa chos rje dge legs rnam rgyal /
gling smad chos rje lha dbang dpal 'byor /
nyi sdings chos rje dpal ldan 'od zer /
r+wa sgreng gi gdan sa pa gnyis /
'chad ka spyan snga ngag dbang rgyal mtshan pa /
'bri gdan gyi chos sgo pa gnyis /
tshogs pa mkhan chen pa /
rdzing phyi mkhan chen pa /
skyor lung mkhan chen pa sogs dge bshes phyag rtse 'phyab mang po dang /
mdo rgyud gsung rab 'chad pa'i chen po mtha' yas pas bsten sar gyur to / /
dgung lo nga lnga bzhes pa'i lcags stag gi lo /
smon lam chen mo grub rjes se rar gsung chos kyi 'phro gnang /
'bras spungs su phebs /
glegs bam gyi 'phro dang /
mdo sngags kyi gzhung che chung gi bshad pa /
dbang rjes gnang sogs gnang /
sde pa don yod rnam rgyal gyi chos sde'i yan lag tu rdzing phyi'i chos sde phul ba rje nyid kyis 'dzin bdag gnang ste gsung chos stsal /
dbyar chos la rgyal du dge 'dun rnams la gsung chos dang ja tshul sogs kyis bskyangs /
rje sher 'phel ba mjal du phebs pas thugs yid gcig tu 'dres /
bzhugs dgos pa'i bka' phebs pa bzhin rgyal du car bzhugs mdzad /
dga' ldan rtse zhes pa'i gzims khang yang gnang /
de nas khong gis dge tshul slong ri khrod dang mthil na bzhugs pa rnams dang 'ol kha'i tho btsun rnams la bsdus pa dang spyi don sogs dang /
dbang man ngag lung sogs @# / /
kyis bskyangs pas rje yang dgyes /
lcags yos nas phal cher rgyal rang du bzhugs /
thams cad la bsgom dgos pa'i rgyu mtshan dang /
de yang sems bskyed de sgrub pa snying por mdzad pa'i ri khrod pa bdun cu tsam rgyun bzhugs mdzad /
tho btsun rnams sogs mthil du bshad nyan dang dwags po grwa tshang dang gzhi byes kyi dbyar chos la rigs lung 'phel ba byas /
chos rje blo gsal bshes gnyen gyi nang rten rje rin po che'i gser sku mi tshad long tsam bzhengs pa /
rje btsun byams pa'i zhal ras lha khang du bzhugs /
chu 'brug gi ston rdzing phyi'i dgon par lnga mchod dus /
yang rtser bzhugs dus rlung tshub gcig gis dbu rtse'i thog lnga brtsegs kyi 'og ma gsum dang /
steng ma'i ka ba tshun chad lhung yang rje bzhugs pa'i thog bar snang la rten med du bsdad pas thams cad 'jigs pa dang dad pa mi 'gyur ba skyes /
chu sbrul lo'i dgun dpyid 'bras spungs su dgun chos dang smon lam dang lo gsar rnying gi dus gtor /
lha sa'i smon lam /
se rar gsung chos dang /
'bras spungs su dpyid chos sogs 'phel /
dbyar ston rgyal gyi dbyar chos dang /
rdzing phyi'i ston chos sogs /
dbyar sos sde pa dga' ldan pas yer bar spyan drangs /
eglegs bam gsungs /
shing lug la smon lam sogs dang /
stag rtser yang phebs /
dbyar rgyal du lha bzhi chos gsum gyi 'khor lo dang 'du khang gi shing rtsi grub /
bkra shis bu 'dren nas rje btsun la gser gyi maN+Dal dge 'dun dang bla ma mchod par byas /
me sprel la smon lam grol nas se ra rje btsun pa dang /
mi nyag rdor bzang dang /
blo bzang e waM pa sogs la bde mchog TIka chen sogs gnang /
slar 'bras spungs su lam rim che ba'i sems bskyed yan chad dang chung ba'i zhi lhag gnyis dang /
sngags rim rnams gzab bshad gnang /
sprel lo de'i dbyar rgyal 'du khang gi logs ris la zhing bkod bcu byas pa'i thog mar jo bo dang /
rje rin po che gnyis kyi zhing bkod skya ris dus 'ja' dang me tog gi char dang mar me 'dzin pa sogs bsam gyis mi khyab pa byung /
de dag dang dus mnyam du rje rang gi gtsos dge slong lnga bcu dang dge tshul nyis brgyas dbyar bzhes mdzad /
glegs bam dang /
'grel pa sgron gsal sogs gnang /
de dus 'brom gyi sku la gzigs nas /
'di'i zhal ras cung mi 'dra /
'brom gyi zhal ras lug gdong gi rnam pa 'di 'dra dgos gsung dpe mdzad /
jo bo rje la dbu g.yas su 'gyid pa dgos /
'di la byung 'dug /
byang chub kyi sems kyi gegs zhe sdang gi rlung sna bug g.yas nas rgyu ba mnan ched dang /
yi dam sgrol ma snyan g.yas kyi thad du nam mkha' la bzhugs nas chos gsungs pa de gsan ched yin /
gsol ja pa blo gros pas rgyal tshab kyi sku dkar ches /
mkhas grub rje sku dmar ches zhus /
bka' las sras kyi thu bo de gnyis sku dngos la yang rgyal tshab rje de sku dkar la spyan dkyus ring bzhi ba'i nyams ldan gcig yod /
mkhas grub rje de sku mdangs cung zad dmar zhing @# / /
spyan yang hur la blangs pa cung zhig nga rgyal ba'i tshul ston pa gcig yod do gsungs pa sogs sngon gnas rjes dran gsung /
de nas ston chos la rje nyid dang /
rje sher 'phel ba /
rje rang byung ba sogs rig 'dzin chen po rnams kyis bcom ldan 'das rdo rje 'jigs byed kyi dkyil 'khor zhal phye nas rab gnas mdzad rjes dge 'dun tshogs pa dang thun mong du shis pa brjod cing me tog 'thor dus lha rnams kyis kyang me tog gi char phabs shing 'ja' 'od kyi bla bre sogs byas /
me bya la smon lam chen mo grol nas /
se rar nA ro chos drug yid ches gsum ldan dang /
rnam bshad dgongs rgyan /
bka' 'bum thor bu /
'bras spungs su glegs bam dang /
gleng 'bum /
so thar dang byang sems kyi bslab bya /
do ha skor sogs dang /
de lo nas mkhas pa rje btsun pa se ra'i gdan sar bskos te /
rgyal du dbyar tshogs pa sum brgya dang lhan cig byas /
sgron gsal gyi 'phre dang lha chos kyi lo rgyus gsungs /
mgon khang du r+wa chen gyi thugs dam 'jigs byed dpa' cig sku lcags sbrub brdung byas pa'i nang rten byas pa'i rdo rje 'jigs byed kyi sku mtho bco brgyad pa dang /
phyag drug pa /
dam can chos rgyal /
rnam sras ser chen /
dmag zor rgyal mo'i sku gzungs gzhug la rje rang gi phyag bris kyi lha mo'i sku gsung 'byon ma bzhugs pa rnams che zhing legs pa grub nas hor zla bcu pa'i skabs /
phrag dog gis bskyod nas skong dpag rnams kyis rje btsun gyi sku yang bshig par gros ma thag /
gtso bo de'i mgo'i thang du sgra drag po byung nas sa la 'gyel /
nyams snang la mchod khang du khrid byung zer /
kha nas khrag skyugs te shi bas kun skrag kyang ma bshol par dmag 'ongs pa lha mo'i bla mtsho dang nye bar sleb nub rgyal du bka'i 'khor gshin rje gshed kyi nga rgyal mngon sum ltar 'dzin pa'i rnal 'byor gyi dbang phyug rnams dang /
rdze'i zhal snga nas nyid kyis bsten pa'i chos skyong dgra la rbad pa'i glo bur las bcol gyi gtor zor 'phen par mdzad pa'i sa der hom chen po sbar ba'i me lce rnams dgra phyogs su chad cing 'gro ba sogs zor rtags legs pa dang /
sprul pa'i bka' nyan pho nyas dang bar snang gang ba rnams kyis nang dang /
dug dang /
me dang /
mtshon cha'i char phabs nas tshar gcod pa'i ting nge 'dzin dang /
bsrung ba'i 'khor lo'i dbus su bstan srung rnams la gtang rag gi mchod pa mdzad snang /
de'i nub mo rgyal du rlung phra mo yang mi ldang zhing bag drol byin chags par gyur| dpal ldan lha mo'i bla mcho dang khang nye ba'i gdug can rnams kyi dmag sgar du shin tu drag po'i rlung dmar 'tshub nas /
gur thams cad gshags /
tshon thag bcad nas nam mkha' la khyer /
ri zhig pa lta bu dang /
sa rdib pa lta bu sdig chom dang /
rgyal gyi phyogs nas me chen po bar snang la 'ongs nas me'i char 'bab pa dang /
rta ba mang po rgyugs 'ongs pa'i rmig pa'i sgra dang /
rta skad sogs thag je nyer 'ongs pa sogs 'jigs shing skrag @# / /
pa'i ltas dang cho 'phrul byung bas rgyal gyi mi rnams thub kyang /
lha mi thub nges pas rgyal phyogs su mi 'gro /
'ol kha'i phyogs la 'gro zer nas /
dbu ru stod nas yid srubs phreng ldan dang mdza' ba de'i rgyud 'dzin gyi dpung tshogs dang lhan cig tu rgyal gyi cha lag /
'ol kha lung pa'i rdzing phyi'i gtsug lag khang de nyid la 'khu bar sems te slebs pa'i tshe /
gro mda' nang so dpon g.yog rnams bla ma dang chos skyong srung mas rdzing phyi'i cho 'dzin la bskos /
rje bla mas bstan srung rnams la bka' bsgos dus rje sher 'phel ba'i rmi lam du /
rje btsun rgyal gyi gzims chung na bzhugs pa'i mdun du sher 'phel yang bzhugs par /
bud med nag mo ral pa dmar ser rting par nyil le ba zhig mjal du byung ba de'i rked pa nas shing gi byang bu gcig bton nas /
'di la mi mang po khram la 'debs dgos byung zer nas rje nyid kyi phyag tu phul song ba bzhes nas bud med de la ral gri gcig gnang song ba gzigs par snang /
yang de'i gsung las /
nga'i rmi lam ltar na rdzing phyi'i gnas la yang gnod pa mi 'khyol ba 'dra /
mdangs nga'i rmi lam du bud med te'u zhon pa dmag chas sprad pa gcig gis rgyal gyi skor lam 'di nas 'ol kha phyogs la 'gro zhing 'dug pas drel gyi spangs thams cad mi mgo rlon pa mig skya hrig hrig byed pa rkyang 'dug /
gnod byed rnams bsgral zin pa'i rigs su snang gsungs /
de dang dus mnyam du dpal ldan lha mo'i phyag mtshan du ral gri gcig kyang phul /
lha mo'i mgul bar brgya phyed lnga bcu tshang ba'i mgo bo'i do shal yang 'dul bar mdzad do / /
de'i tshe rgyal gyi mgon khang du /
chos skyong la mchod gtor rgyas par mdzad dus /
dpal ldan lha mo'i sku de chibs kyi sga gong nas nam mkha' la 'phags te mtho gang tsam gyis ma reg par bzhugs /
zhabs g.yas mtho gang tsam gyis phyir bgrang /
dang po nub drang po la gzigs yod kyang zhal rdzing phyi phyogs nub byung la bsgyur nas gzigs /
phyag g.yas kyi ral gri de slar yang dpangs stod nas nam mkha' la 'phyar pa'i shugs drag pos g.yang gzhi'i stod g.yogs kyang chad /
dang po las sku mdog gnag cing snum par gyur /
tshems mche ba las chu 'dzag pa sogs cho 'phrul mi zad pa bstan pa dang dus mnyam du /
sdig can gyi pung tshogs chen po de rnams rag dung dang /
zom rnga'i sgra drag po dang /
co sgra dang /
bso sgra chen po phyogs 'gengs sa g.yo ba lta bu /
lha min gyi dmag tshogs lha la rgol du 'gro ba lta bu'i ngang nas rdzing phyi'i gtsug lag khang 'joms par 'tshang rgyag byas dus /
gro mda' nang so don yod pa dpon g.yog dang phan tshun g.yul sbrang pas kha char mi zad pa babs /
'brug sgra drag po gnam grum pa lta bu bsgrags /
glo 'khyug cing skar mda' ltung /
nyin gong las rub pa'i mun pas non te ci yang ma mthong ba dang /
mun pa sangs tsan gtsug lag khang gi phyi @# / /
nang thams cad go mtshon dmar po thogs pa'i dpa' zhing rngam pa'i dmag gis gang bar mthong ba sogs 'jigs pa'i cho 'phrul sna tshogs byung bas dpa' zhum zhi ha las nas ci byas gtol med du gyur te| dgra'i dpung chen de rnams brgya byin spyan stong bgrad pa'i mdun du sleb pa'i lha min ltar ram shing lo spungs pa drag po'i rlung gis khyer pa bzhin phal cher bros shing byer /
'ga' zhig snying khar 'tshangs te dngangs nas shi /
la la dpa' bo'i 'thab gral gyi lam du shi bas brgya phyed kyi mgo phreng phul pa ltar de dus /
brgya phyed mkha' spyod du badzra muH gsungs par snang /
de nas nyams pa'i dpung gis gtsug lag khang de la lta ba tsam yang ma nus par ngas lan /
khyod kyis lan gyi ngang nas nang 'khrug kyang shor /
kha char phyogs bab chen pos mtshan ril te brdung pas /
sdug bsngal zhing grang bas sems skyo la snying ma bton kyang phyung ba'i snying shun stong pa lta bu'i pham blangs te so so'i rang yul du sleb dus nad yams sogs byung bas chos skyong gi chad par bsam nas mang po zhig gis rgyal la'ang bzod par gsol snang /
rgyal 'di'i mgon khang sngar ltar bzhengs shing /
rje de nyid dang dpon slob yi dam 'jigs mdzad mngon sum pa lta bu'i rim gnyis pa dag gis rab gnas dang bka' bsgo gnyer gtad drag tu byas par ma zad gnas bdag chen po rnams phyogs mtshams brgyad na rang gir bzung yod tshul shar na gnas bdag mgon po stag zhon dang /
mda' na srong dkar tshangs rgyal dang /
nub byang gi lung bdag mgon po trag shad dang /
shar lho na ye shes mgon po phyag drug pa dang /
byang shar na dpal mgon ma ning dang /
nub byang gi lha gnyan mthong mdzes /
byang shar mtshams na lha mo hur gcig ma rang byung rgyal mo yod pas phyin chad srog 'tshab ma med pas bag yod mdzad na dga'o / /
de dag gnas der gdod nas gnas pa bkra shis 'khyil gyi brag mgon po lta bu yin /
sa khyil smon lam chen po grub /
kar Tika byung bar lan rje btsun pas gnang ste phar bskur /
mnyes skad /
rje bsod grags kyis kar lan tsha ba gcig gnang /
bde legs nyi mas zol rtsom bzang rdzu yang lan zer ba zhig byas /
snyigs dus g.yo can 'grims pas phyogs lhung pa thams cad de la dga' skad /
rgyal du dge slong drug cu dang dge tshul sum brgyas dbyar bzhes mdzad /
theg chen gyi yang rtse rim lnga gsal sgron gyi chos 'khor bskor /
'ja' 'od dang me tog gi char chen po babs /
mgon khang gi sngags sku rnams la ye shes pa bzhugs shing /
cho 'phrul dang drag shul che la /
lha mo dang rnam sras gnyis kyi sku par snang la rdzu 'phrul gyis bzhugs pa sogs yod kyang /
sems can gyi bde skyid 'phel ched dang /
slar yang bka' bsgos shing bstan pa gnyer du gtad nas dgon gnas dang bstan pa rgyas pa dang /
sems can thams cad bde @# / /
ba'i ched du yin te /
klu sgrub kyi sna tshogs gtor chog las /
de nas nag po chen po ni / /
'khor dang bcas pa mnyes gyur nas / /
ji srid nam mkha' nyi zla dang / /
ji srid skar ma dag dangs / /
ji srid rgya mtsho dang ni gling / /
ji srid 'gro ba rigs drug gnas / /
ji srid rgyal ba'i gtsug lag khang / /
mchod rten bcas pa de bsrung 'gyur / /
zhes dang /
thams cad la bkra shis tshul dang /
de nyid las /
des ni 'phags pa'i dge 'dun yang / /
tshe ni ring bar byed par 'gyur / /
me la sogs pa'i bgegs kyi tshogs / /
'byung ba de yis 'jigs par byed / /
rab gnas dus su rnal 'byor bas / /
gtor ma 'di ni yang dag bya / /
zhes gsungs pa snying gi nor bu rin chen yin pas gces par gyis /
de ltar rin po che nyid kyis gtso mdzad /
rje sher 'phel dang /
rje rang byung ba dang /
rje mkhas mchog sogs sngags rgan bcu phrag gnyis lhag gis rab gnas mdzad de shis brjod tshogs pa dang thun mong du me tog gtor zhing /
zhag bdun mgon khang du bskang gso gnang nas 'phrin las thams cad chos skyong gis bsgrub par bka' bsgos shing dam bzhag mdzad do / /
gnas 'di'i lha gsang 'jigs dang /
chos skyong lha mor yang lung bstan te /
sngon rdo rje 'chang gis rgyal po in+d+ra b+hu ti'i pho brang du rig pa 'dzin pa'i tshogs kyi dbus su bka' stsal ba /
zhes pa nas /
khyad par gangs can gyi yul de'i lte ba ri bo 'big byed kyi ljongs /
dpal gsang ba 'dus pa dang /
rdo rje 'jigs byed kyi dkyil 'khor yongs su rdzogs pa'i gnas ye shes kyi mkha' 'gro ma 'dod pa khams kyi dbang phyug ma chen mo /
bdud dang mu stegs kyi g.yul las rgyal ma /
dpal ldan gtso mo lha mo dmag gi rgyal mos gnas kyi bsrung ma byed pa /
yul chos kyi 'byung gnas kyi dbyibs can /
gnas kyi ming 'phags pa'i gnas rgyal zhes thun mong du grags pa /
zhes sogs so / /
ston zhabs 'bring rags gra la snyan ngag gi mdzub khrid dang dper brjod gnang /
gro mda' nang so don yod gshegs pa'i tshogs dbur phebs /
bang rim chos sde dgon gsar de la ming bka' gdams lhun por btags /
dwags yul gyi mi kun don chen la bkod /
'dul ba phran tshegs la'ang zhib par spang len mdzad /
las 'bras phra mo 'di sangs rgyas kho na'i yul yin pas rang re rnams gzab dgos so lags gsung /
nga'i rje mkhas grub nor bzang rgya mtsho de don la rdo rje 'chang yin yang /
sku bsnyung ba'i dus shig na sku tshags glod nas bzhugs yod pa la gsol ba zhus pas /
nye gnas la /
mthang gos dang sku rags phul cig gsungs pa la /
nye gnas kyis /
sku bsnyung ba'i dus lags pas U ci'am zhus pas /
kha tshums /
khyod bsam pa /
chos de logs na yod bsam mam /
kha rog na @# / /
bza' zhus shig bka' stsal pa yin 'dug gsungs pa dper bkod nas khyed rnams kyang sgrub pa nyams len kho na la brtson par gyis shig gsung /
dgun chos la 'bras spungs su phebs /
tshogs la rim lnga gsal sgron dang /
nyung bsdus la drang nges rnam 'byed /
dbu ma dgongs rgyan la sogs pa rnams dang /
thig le bcu drug gi dbang lung khrid gsum gnang /
rgya nag nas bsam blo dang har gdong la grwa rgyun gsar ba mang du byung /
lcags pho byi ba lo'i smon lam grol nas khams btsun gsar ba rnams kyis zhus nas sgrol ma nyer gcig gi rjes gnang dang sgrub thabs rgya mtsho gnang /
kong dkar 'ol kha sogs su phebs /
sbyin bdag sogs kyi don mdzad /
rgyal du dbyar chos la sgrub rgyam sogs gnang ste /
'bras spungs su phebs /
dgun chos la gsal sgron 'phro dang /
byams smon dang /
lo mtha'i dus gtor dang /
glang lo la lo gsar dang tshes gtor /
cho 'phrul dus chen la lha sa'i smon lam mdzad /
gsung chos 'khrungs rabs kyi legs par pha rol tu phyin par chos mtshams dang dam bca' len par mdzad nas /
slar 'bras spungs su phebs /
dpyid chos la gsal sgron zhib bshad gnang /
chos rje rin byang ba dang /
blo gling dpon slob dge 'dun don grub sogs don gnyer can rnams la dga' ldan pho brang du rdo rje 'jigs byed kyi rnal 'byor bzhi'i khrid dang /
rje nyid kyis mdzad pa'i bstan bcos du ma'i lung dang /
bsnyen rdzogs shin tu mang ba mdzad /
gsung chos dus chos 'di bshad pa da res ma gtogs yang yang e yong mi shes pas legs par nyon gsung /
de mthun sa g.yo ba /
nyi zla gzas 'dzin pa /
sa'i zhag shor ba /
grwa bu slob rnams la rmi lam ngan pa sogs byung snang /
de dus grwa slob thams cad kyis zhabs brtan sku rim rgyas par byas pa'i ngor lo gcig sku tshe byin gyis brlabs /
dbus lho byang gi sde pa so sos mchod sprin zhus /
bsam yas su mchod khang so sor bstan pa rgyas pa'i smon lam dang slob dpon chen po'i bka' sdod chos skyong chen por yang mchod gtor dang gnyer gtad dam bzhag mdzad /
'ol kha brgyud rgyal du phebs /
zhal ras lha khang du /
rje btsun byams pa'i mdun du phyag mchod gnang nas tshogs pa dang lhan du dbyar zhal gyis bzhes /
thams cad la mi rtag pa dang sgrub pa nyams len la bskul bar mdzad /
lcags glang de'i ston mnga' ris rgyal po 'jig rten dbang phyug pad dkar sde dang /
blon po ngag dbang rnam rgyal gyis grwa pa btsun pa mang po btang rgyal du grwa tshang 'dzug par 'dod pa ltar mnga' ris grwa tshang lo de nas byung /
mkhas pa bstan dar ba slob dpon du bskos /
der skya ser thams cad la khrom chos gsungs /
ka rab ces pa'i grong du rje nor bzang zhal gzigs /
dgon gnas btab pa legs par thebs 'dug /
@# / /
'on kyang der yun ring bzhugs dgos zhes gsungs par grags /
dus der lnga mchod kyi gling me rlung dmar chen pos bcom pas mun gling byas /
sa yang g.yos /
der dmigs glang lo'i hor zla bcu pa'i dgu gtor gzab rgyas mdzad nas chos skyong rnams la gnyer gtad mdzad /
de nas rje btsun gyi zhal ras lha khang du tshogs pa dang lhan du yan lag bdun pa dang bstan pa rgyas pa'i smon lam dang shis brjod rgyas par mdzad nas /
kho bo re zhig byang phyogs kyi sems can mgon med pa rnams kyi dpung gnyen du 'gro bas khyed cag rnams de bar kho bos gdams pa ltar sgrub pa snying por gyis shig /
'gyangs med myur du 'phrad pa yin no gsung /
de nas phyir phebs dus gnas chen der chibs kha lan lnga'i bar du bsgyur te phyir gzigs nas rjes su'ang sprul sku nyi ma chen po lnga'i chibs kha bskyod nas phebs pa dang /
srid mtha'i bar du brtan par byin gyis brlabs te byon pa nas /
sa chen po 'di rnam pa drug tu g.yos /
'ol kha stag rtser phebs /
shar phyogs kyi sa'i dbang phyug don yod rdo rje rnam rgyal dpal bzang gi srid brtan pa dang /
zhal gdams kyis tshim par byin gyis brlabs /
bsam yas kyi thad du me tog gi char dang 'ja' 'od dang dri bzang gis khyab par byung /
'bras spungs su phebs te dgun chos la gsal sgron rdzogs par mdzad de /
'di 'chad pa da lam tsam yin gsungs /
sngar slar yang 'phro can dbu 'dzug pa la de dus ma mdzad /
spyod 'jug sher phyin le'u la /
chos mtshams dang bsngo ba mdzad /
lo star gyi byams smon dang /
lo mtha'i dgu gtor chen mo mdzad /
chu pho stag gi lor tshes gcig gi dus gtor rgyas par mdzad /
da nang thugs dam smin po byung /
bkra legs gsung bar /
bkra legs pa de bzhin du yun ring bzhugs dgos zhus pas /
da na so yang rgas /
dgos pa med /
gzhan rnams la 'phrin las dang yo lang che pa tsam gyis tshe thung ba mang yang nged rang 'du 'dzi che ba'i lugs kyis tshe yang ring po byung gsung /
de nas smon lam chen mor phebs /
da lo khyed rnams la 'chad rgyu la /
sngon rgyal ba tsong kha pa chen pos spyir sangs rgyas kyi bstan pa dang /
'gro drug yongs la bde skyid 'byung ba'i phyir dang /
sgos khyad par can du bod gangs can gyi ljongs 'di'i sems can rnams kyi bde skyid 'byung ba'i gzhir dgongs nas jo bo rnam gnyis dang dge 'dun khri phrag mang po la mchod sprin rgya mtsho dang bsnyen bkur mdzad nas smon lam 'debs pa'i phyag srol 'di btsugs pa yin pas 'di sngon ji ltar byung tshul dang /
dgos pa khyad par can yod tshul rnams khyed cag kun gal po cher 'dzin pa gcig yod du re bas de ltar bshad pa yin no gsungs nas /
rje btsun tsong kha pa'i rnam thar gyi chos thun re snga dro @# / /
bka' stsal /
phyi dro smon lam nyin re bzhin gnang nas /
bcwo lnga'i dus gso sbyong mdzad rjes sku mdangs cung zad yal pa dang /
gsung 'gag pa ltar bstan /
byams pa gdan drangs nas phyogs gtor gnang nas bstan pa dang gtsug lag khang gnyer gtad mdzad de /
dpal ldan 'bras spungs su phebs /
phebs ma thag skyor lung nas dpon sa dpal 'dzom gyis spyan drangs sku 'khor rnams kyis bshol yang /
nga la na tsha med /
dpon sa 'di sbyin bdag gzhan dang mi 'dra gal che /
phyis e sleb mi shes gsungs nas phebs par zhal gyis bzhes /
nyer drug la spyan 'dren pa 'byor pas chibs kha bsgyur gdong la rgya dpon po rab byung mdzad /
ming dge 'dun rnams sras btags /
ming de dgos pa can yin gsung /
skyor lung gi pho brang du gdung rgyud mi'i dbang po yab yum dang zhal ngo gsum gyis thog drangs bas gus mchod lhur mdzad /
der dgu gtor gnang /
dpon sa zhal ngo la dgyes dgyes ngos nas 'gyang med myur mjal gyi bka' stsal te /
kho bo bro 'tshal bas 'gro gsung /
phyir phebs nyin stod lung khang sar gong gi chu 'gram nas phebs dus spyan 'dren 'byor pas bka' stsal pa /
da lam nged cung zad khams ma bde ba 'dis yong mi thub pa 'dug kyang thugs ma bde mi dgos /
sde pa zhal ngo dang mjal spro ba rang yod pas mi 'gyang bar de tshor sleb pa'i 'dun pa rtse gcig bgyid pa yod ces zhus shig e go gsungs te /
gzhis ka de'i shar phyogs na skyar po zhes pa'i mchod rten gcig yod pa'i drung du /
rje nyid kyi chibs kyi sa nyal nas der brje ba gnang dgos byung ba gzhis ka der 'khrungs pa'i rten 'brel du snang /
de nas dga' ldan pho brang du phebs ma thag nas 'du byas thams cad mi rtag par gdams nas sku mtshams gnang ste /
gsung rab pa sogs 'khor lnga tsam la nyin re bzhin chos gsungs te /
chos skyong spyi bskang khrod du rnam sras kyi bskang gso zhig 'dzug 'dod yod pas hor zla gsum pa'i tshes brgyad la tshugs gsungs /
chos skyong phebs nas| khu brgyag cing ban chung tsho /
dam pa'i chos kyi glegs bam thams cad la me thig phog 'dug pa e shes /
rgyal khams chen po mi mgo med kyis gang 'dug pa e mthong /
bla ma la brtan bzhugs phul ces gsungs /
sku rim dang sman zhus chog pa zhus kyang thugs la ma bzhed /
'bras spungs kyi dpon slob bdun sogs rdo rje 'dzin pa rags bsdus kyis sngags khang nas sku rim dang khang tshan dang grwa tshang so so nas mang ja dang sde pa dga' skyor gnyis kyis kyang mang ja 'gyed bcas dang /
phyag mdzod nas kyang mang ja bskol nas tshogs su bka' 'gyur 'ur 'don mdzad /
phyag mdzod nas tshogs pa la nas 'gyed bzang po gnang /
@# / /
hor zla gnyis pa'i dgu gtor kyi nyin gtor rgyag dang tshogs pas mdo sgrub sogs byas /
tshogs pa'i phog len pa'i nyin mo dge 'dun rnams byung dus nga la brda' thong gsungs /
byung dus zhus pas /
'o na khong rnams la blta'o gsung /
klu sdings lho ngos kyi nag rtsi khar phebs nas gser gyi mchod sdong bzhin du bzhugs te sku'i dkyil 'khor yun ring du ston pa'i bka' drin stsal /
sku'i zhal ras 'bras spungs gling la gzigs nas 'bras spungs pa dang kho bo las 'brel slar yang yod /
da legs byung gsung /
nang par snga mo nas yi ge pa bos te khong gi sku rim legs /
da rim gro mi dgos khyed rnams thos bsam sgom gsum la nan tan mdzod /
ces pa'i tshigs bcad gnang nas tshogs su sgrogs la /
'du khang sgor glon gsung /
de'i sang zhog rje'i zhal nas gsung rab pa /
da nang mang ja yod dam gsung /
med lags zhus pas /
'o nang 'khrul ba ni min /
da nang dung dkar lan bzhi bus byung /
de sems la zhog gsung /
yang nang gcig bka' stsal pa /
da nang tho rangs rgyal mtshan gsar pa rin po che'i tog gis mdzes pa bzhi nged rang gi nyi 'od 'khyil pa'i gzims chung gi mthong ka'i zur sbug bzhi nas yar btsugs nas 'dug /
'di rnams sne'u gdong rtse nas phyag nas zhu ba la phul byung ba yin zer 'dug /
de yang sems la zhog gsung ngo / /
dung bzhi dang rgyal mtshan bzhi ni rgyal ba rjes ma bzhi 'dir 'byon pa'i rten 'brel yin la /
rje g.yang pas bsod nams rgya mtsho'i rjes kyi bzhi yong ba'i rten 'brel bsgrigs pa de bzhin du 'byon par gyur cig gu /
dgung lo re drug pa lcags glang zla ba gsum pa'i tshes bdun gyi nyin nam mkha' rgya mthing lta bu la 'ja' 'od dang me tog gi char babs dri zhim pa'i ngad 'thul /
de'i tshe bka' stsal pa /
de ring nam mkha'i mthongs 'di kun rgyal ba sras bcas kyis gang ba'i dbus na jo bo yab sras dang /
rgyal ba 'jam dpal snying po dang /
dpal ldan 'dod khams dbang phyug ma sogs kyis gang 'dug /
de thams cad nga'i spyi bor 'dus te snying khar thim song /
rnam thar tshul 'di la som la khyed cag rnams dam pa'i chos la nan tan gyis shig gsung zhing 'du byas mi rtag pa dang /
sangs rgyas byang sems gshegs tshul dang /
kho bo'i sku 'di'i gdul bya rdzogs /
khyed rnams yal bar mi 'dor /
bla ma gzhon nu gcig byed gsungs nas lo de'i hor zla gsum pa'i tshes brgyad kyi skya rengs dang po shar dus gzugs sku chos dbyings su bsdus te 'od gsal chos kyi sku'i ngang du mnyam par bzhag par gyur to / /
lha rnams kyis me tog gi char sogs dang /
mi rnams kyis kyang dad pas mchod @# / /
pa'i bye brag bsam gyis mi khyab pas mchod par gyur /
de nas 'brug lor mkhas grub chen po du mas sku gdung dri bzang gis bsgos shing tsan+dan dang /
a ka ru sogs kyis zhi ba'i sbyin sreg gi thab tu phul /
gdung khang gi sgo la rgyal chen bzhi bris te zhag sbrel mar gsol ba btab ste mchod yon kun zhal 'dzoms dbus gdung khang zhal phye ba gdung log dang rang byon gyi lha sku dang ring bsrel gyi phung por bzhugs te /
dbu thod byon pa'i phyi nang thams cad ring bsrel gyis gtams pa sogs dang /
byad par thugs byon pa cung zad kha phye ba'i nang na dpal 'khor lo bde mchog gi sku yongs su rdzogs pa byon pa dang /
dung dkar po g.yas 'khyil gyi lto ba ring bsrel gyi phreng bas gtams pa dang /
gzhan yang ring bsrel gyi phung po lta bur gyur pa 'gro ba'i bsod nams kyi zhing dang mchod pa'i rten du byon pa dngul gdung mtho bcu gsum gyi tshad dang ldan pa rin po che'i phra rgyan phun sum tshogs pas spras pa zhig bzhengs pa'i bum par bzhugs so / /
rnam thar rgyas pa rje bsod nams grags pas mdzad pa'i phan bde'i 'byung gnas dang /
g.yang pas mdzad pa'i dpag bsam ljon shing dang /
snyan ngag dbang po ra rong chos grags pas mdzad pa'i dngos grub sprin bzang rnams su blta bar bya'o / /
'dir ha cang mang dogs pas ma bris /
gdan rabs bcu gcig pa bsod nams grags pa sngar brjod zin /
bcu gnyis pa byang phyogs chos kyi 'khor los khyab par mdzad pa tA la'i bla ma badzra d+ha ra bsod nams rgya mtsho dpal bzang po'i rnam thar rgya mtsho lta bu las chu thigs tsam bla brgyud du bshad zin /
mkhan thog bcu gsum pa gangs can gyi mgon po rgyal dbang bzhi pa bde chen chos kyi rgyal po thams cad mkhyen pa yon tan rgya mtsho dpal bzang po ni /
rgyal ba bsod nams rgya mtsho'i bka' chems las /
sngon dge legs kyi 'brel ba mi dman pas / /
dus deng sang rten 'brel phun sum tshogs / /
slar smon lam mthu las phyi mar yang / /
tshul 'di ltar theg chen lam bzang nas / /
khyod skal ldan 'dren pa'i dpal du 'gyur / /
zhes gsungs pa ltar /
bstan 'gro mtha' dag gi slad du byang phyogs gnam gyi rgyal rigs su sprul pa'i sku bzung ba yin te| spyir dus gsum gyi sangs rgyas thams cad ni /
lus can mtha' dag la brtse bas gang la gang 'tsham gyis dngos dang brgyud pa'i sprul pa mtha' yas pas sems can gyi don rlabs po che mdzad cing /
khyad par bskal pa bzang po 'di la grags chen gyi sangs rgyas stong 'byon pa'i nang tshan rgyal ba mnyam med zas gtsang gi sras pos 'phags pa'i yul du chos kyi 'khor lo rgya chen po bskor nas /
sku @# / /
dngos kyi gdul byar ma gyur pa rgya nag gi gnas ni 'phags pa 'jam dpal gyis 'dul ba'i zhing dang /
gangs can gyi ljongs 'di thugs rje chen po spyan ras gzigs kyis 'dul ba'i zhing dang /
o rgyan gyi yul ni phyag na rdo rjes 'dul ba'i zhing du byin gyis brlabs par brten /
bod gangs can gyi rgyal khams 'dir /
za ma tog bkor pa'i mdo ltar gnya' khri btsan po sogs chos skyong ba'i rgyal po rnams kyang thugs rje chen po'i sprul pa sha stag yin la /
de rjes 'brom chos kyi rgyal po dang /
'brom ku ma ra ma ti sogs khrims ldan ngur smrig gi rol gang du ma ste /
de dag sogs kyis 'gro ba sna tshogs kyi don dang /
bye brag gangs can pa'i mgon po mdzad pa ni /
glegs bam rin po che las /
spyir sems can yongs kyi mgon po yin / /
sgos gangs ri'i khrod du rgyal srid skyong / /
zhes gsungs shing /
rgyal bas sher phyin gyi mdo byang phyogs nas byang phyogs su rgyas par lung bstan pa ltar /
rgyal dbang bsod nams rgya mtsho dang rgyal dbang 'di nyid kyi dus nas bstan pa byang phyogs su rgyas pa'i dbu btsugs pa yin te /
glegs bam las /
rtsod dus dgu yi tha ma la / /
bsod nams mchog gi mtshan ldan pas / /
bshad tshogs rgya mtsho lta bu na / /
bstan pa'i me ro gso bar byed / /
ces dang /
khyad par du glegs bam las /
bod byang gi phyogs nas byang phyogs su / /
mi khyod kyi sprul pa dam pa zhig /
'bangs mgon med mang po 'dren du 'gro /
zhes gsungs pa ltar /
sa'i tshangs pa rim byon gyi rgyal rgyud du 'khrungs nas rgya bod hor sog gi mgon mdzad pa yin te /
bka' chems las /
mi gnam bskos kyi dga' ba skyed byed rgyal / /
mtshan kun tu rgyas pa'i yon tan de / /
dpal yar gyi po bzhin gong du 'phel / /
zhes gsungs so / /
rgyal dbang 'di ni /
rgyan las /
rigs dang rus dang cho 'brang dang / /
zhes gsungs pa ltar /
rigs ni /
rgya nag po'i yul gru kun dang mi nyag gi dregs pa can thams cad la bsod nams kyi stobs kyis dbang bsgyur ba'i tshe ring gnam gyi she mong la brten nas yangs pa'i rgyal khams thams cad la mnga' bsgyur ba'i gnam gyi lha jing gir rgyal po nas bzung /
tho gan thi mur gyi bar du /
'jam dbyangs gong ma'i khri la zhabs zung bkod de rtsod dus kyi stobs kyi 'khor los bsgyur ba sha stag byung ba'i rgyal rigs shing sA la lta bu dang /
rus ni gnam gyi lha dkar po'i gdung rgyud dang /
cho 'brang ni /
se chen chos khud /
mtshan gzhan su mi tha'i ji'i dpon mo be'i ji bA khen spyu la'i lhums su /
sa byi nag pa zla ba'i gnam gang gi nyin khye'u dkar po shel phreng thogs pa'i rnam pa can gyi tshul du zhugs @# / /
par gyur cing /
de'i tshe yum gyi gur la 'ja' kha dog lnga pa yang yang zug pa dang /
me tog gi char babs pa kun gyis mthong bar gyur pa sogs dge mtshan gyi ltas ya mtshan pa du ma yang yang byung ste /
yum gyi mnal lam du u dum par dang padma dkar po'i dbu rgyan dang ga sha sogs rgyan du mas rang shugs kyis brgyan pa rmis /
khong pa'i nang nas hrIH.dang d+hIH'i sgra dir dir sgrogs pa drung na yod pa rnams kyis kyang thos zer /
btsa' bar nye dus snying khar bod yig gi hrIH.dkar po sgron me bzhin lam me yod pa'i 'od kyis sems can mang po'i don byas nas rang la thim pa dang /
mar me chen po zhig sbar bas 'jig rten thams cad gsal bar byas pa sogs byung /
de nas zla ba dgu ngo bcu la lta ba'i sa mo glang gi lo /
sa hor mchod yon lugs kyi zla ba dang po /
rgyal bas cho 'phrul bstan pa'i dus chen rta chen gyi zla ba'i dga' ba dang po'i nyi shar gyi dus su padma dkar po 'dam gyis ma gos pa ltar mngal gyi dri mas ma gos par dgung lo gsum tsam lon pa'i bong tshod tsam gser gyi mchod sdong nyi ma'i 'od kyis khyab pa lta bu'i gzim dangs dang ldan pa'i tshul gyis bltams so / /
de'i tshe 'ja' 'od kyi gur dang me tog gi char chen po babs shing 'brug gi sgra dal bung sgrogs pa dang /
sngon chad ma myong ba'i dri zhim pos phyogs kyi 'khor lo 'gengs pa dang /
mi'i rol mo las 'das ba'i rol mo sna tshogs rang 'khrol ba dang /
sa chen po g.yo ba sogs ya mtshan pa'i ltas rgyal po gzhon nu don grub ma gtogs pa la de 'dra byung ba mi snang ba sha stag byung /
zla ba de ka'i nang du yab kyi mtshan nas 'bod pa dang /
gzhan yang gsung gleng du ma gnang bas dpyod ldan rnams kyis 'di ni gang zag ya mtshan pa zhig go zhes bsngags brjod dar dir byed cing /
sku gzi byin che bas na tshod phra yang /
zhal ras gzhan gyis mig cer rgyag tu lta mi bzod cing /
mthong na mi mthun pa med pa'i rang bzhin can du gyur to / /
nyin gcig yum la lha khang nas bka' 'gyur gyi ma dum pa spyan drongs gsungs pa ltar blangs pas glegs bam la gzigs te 'di ni nga'i rnam par thar pa'o / /
zhes gsungs pa glegs bam kha phye bas dam chos pad dkar gyi nang gi don yod zhags pa'i rnam thar byung bas spyan ras gzigs kyi sprul par thams cad yid ches shing bsngags brjod dang gsol 'debs dbyangs su byed /
zla ngo gsum gyi dus nas kyang dge 'dun la gsung rab sgrog tu 'jug pa dang /
rang dang na mnyam mang po dang lhan du spos me tog sogs kyis rten gsum la mchod pa dang /
sprul sku rang nyid yun ring du sku rnam @# / /
snang gi chos bdun ldan gyi rnam pas yan lag bdun pa byed pa dang /
chos khri rtsigs pa dang chos 'chad pa'i rnam pa dang /
rdo chung du ma bsags nas sangs rgyas byang sems 'di dang 'di yin gsungs pa dang /
skabs 'gar gsung chog bskang gso gtor zong 'phen pa dang /
gar dbyangs kyi rnam pa mang po mdzad /
nyin gcig ye shes mgon po phyag drug pa /
las gshin /
rnam sras| phyag bzhi pa /
gur zhal sogs chos skyong mang po zhal gzigs nas rnam 'gyur 'di lta bu dang bcas te byon byung gsung /
de dag gi lang mo mang po mdzad /
nag pa zla ba shar ba'i nyin gcig de ring gza' skar dang dus tshod bzang po yin pas lha khang gi nang du stan bzang po shom /
sku gsung thugs kyi rten rnams la mchod pa rgya chen po phul /
phyogs bzhir sA ts+tsha bzhi dang /
rin po ches gang ba'i bum pa bzhi zhog /
deng btsas pa'i sar mchod rten rtsigs /
gdan khri'i phyogs mtshams su rgyal srid sna bdun /
bkra shis rtags brgyad rnams sgrigs /
dge 'dun rnams bsdus la chos kyi 'bel gtam mdzad du chug /
sog po tsho chen drug sogs rgya bod hor gsum gyi mi sna tshogs pa rnams la ston mo gya nom pa thong /
mthong ba don ldan byang phyogs su bsam bzhin du phebs pa la gsol ba 'debs su chug ces gsung /
yab yum rnams kyis de bzhin mdzad dus /
bka' las /
rin po ches gang ba'i bum pa bzhi /
nor bus gang ba'i rdzam bdun /
rin po che sna tshogs kyis gang ba'i zangs mkhar lnga bcu rnams lha dang klu'i 'jig rten skyong ba rnams kyis sbas pa zhig kyang yod ces gsung /
de nas khrums zla ba'i nang du nyin zhag gsum gyi bar du mnal ba'i 'od gsal thun cig la zhugs pa'i rjes thob tu yum gyis zhus bar /
zhag dang po la mchod shom gyi dkar me gnyis nga'i lag na 'dug pa de ches cher 'bar te 'jig rten gyi khams thams cad 'od kyis gsal bar byas pa zhig rmis /
zhag gnyis pa la nam mkha' la 'ja' sprin 'khrigs pa'i dbus na sangs rgyas byang sems grangs med pa bzhugs 'dug pa mthong /
zhag gsum pa la rin po che'i khri las langs te bod kyi phyogs su 'gro ba rmis gsungs te| sgo mang dpon slob dge legs lhun grub kyis mdzad pa'i rnam thar dad pa'i sgo 'byed las /
de ma thag tu sna lnga'i 'ja' gur phub / /
me tog char babs sbos kyi dri bzang ldang / /
rol mo'i sgra tshogs kun gyis thos pa byung / /
zla gcig 'das tshe yab kyi ming nas bos / /
byang chub sems dpa'i snying po thon zhes gsungs / /
zla ba gsum nas bka' lung du ma dang / /
sogs dang /
mkhar nag gi rnam @# / /
thar tshigs bcad ma las /
bltams nas 'jal byed dang bo la / /
zhes pa nas /
dang po phyag na sgron me yis / /
phyogs kun gsal bar snang bas khyab / /
gnyis par 'ja' sprin 'khrigs pa'i khrod / /
sangs rgyas byang sems grangs med gzigs / /
gsum par rin chen khri steng nas / /
bod la phyogs pa rmis so gsung / /
'ga' zhig yi dam re re gnyis / /
zhal gzigs byung la ya mtshan byed / /
mgon 'dis bgrang yas lhag pa'i lha / /
mngon sum mjal pa'i khengs pa med / /
ces so / /
lo 'khor nas yab kyi mchod khang la rab gnas byed pa'i dus sprul sku 'dis rgyal ba gong ma'i sku la phyag mdzub gtad nas 'di nga yin zhes gsungs shing /
rje gong mas yab la gnang ba'i phyag phreng ngos bzung /
de'i grangs 'dzin 'chug pa rnams 'chos par gnang bas kun ya mtshan nas phyag dbang zhus /
phyag gnyis ka dang ya gcig dang /
tshas kyis dril ba'i sgo nas drag zhan gyi dbye bas phyag dbang gnang lugs rje gong ma bzhin du mdzad /
gu shris mjal bar 'ongs te /
rje gong ma'i phyag phreng dang phyag rjes la 'dra min bcu gcig tsam dang bsres te gzigs su phul bas /
ma 'dres par ngos bzung bas yid ches su gyur te dad pa lhag par skyes /
nang so dka' bcu dang gsol dpon sogs phyag phyi rnying pa so sor phyag dbang dang so so'i ming nas bos te ngos 'dzin mdzad pas smra mi shes pa'i dad pa thob /
khong rnams kyis phul ba'i mjal dar rten gyi na bzar sgron par mdzad /
de ni dpon slob gsar rnying thams cad zhal 'dzoms pa dang dbus phyogs nor 'dzin gyi thig ler myur du 'byon pa'i rten 'brel du snang /
lcags yos kyi lo /
thu med kyi rgyal pos mjal bar byon pas na tshod phra yang zhum ba dang bag tsha ba med par 'dzum ste /
rgyal po 'khor bcas bde bar gnas sam /
zhes gsungs pas /
rgyal po rje gong ma dran te mchi ma 'khrug cing ba spu ldang par gyur /
rgyal po'i phyag phyir li thang gi lha chen bzhengs pa'i bal po yod par ming nas bos te ngos 'dzin gnang /
tsha rdor nang sos rje gong ma'i thugs dam rten mgon po zhal gyi thad kha /
phyag dpe /
chibs pa a bal ser po /
zur ga sngon po rnams khyer yongs pa dang dus mtshungs par /
sa g.yos shing 'brug gi sgra chen po bsgrags /
a bal ser po la chibs nas gzims gur la skor ba gsum mdzad de dbus la 'di ltar 'gro zhes bka' bstsal nas /
gdan la bzhugs te nyams dga' ba'i gsung gleng mang du mdzad /
gsol ja zhal dkar gang der 'dus thams cad la gnang bas /
thams cad kyi skom sel nus pa'i ya mtshan pa byung /
de skabs rten cig @# / /
la rab gnas zhus pas /
sngon chad rab gnas sogs gzigs ma myong yang thog mar gsung gdangs drag pes oM hUM phaT /
ces bgegs skrod tshul dang /
de nas phyag rgya dang gar dbyangs mang po'i rnam pa sogs kyis lha spyan 'dren pa dang bstim pa'i tshul mdzad pas bskyed rdzogs kyi ting nge 'dzin la mnga' brnyes pa'i sngags rgan he ru ka dag kyang nyi ma'i mdun gyi sgron me ltar gyur /
sngags 'chang dbang po kun bzang rtse pa byon /
gong ma'i thang zhu dang phyag dril gzigs su phul bas ji lta ba bzhin mkhyen /
shin tu gzhon nu'i dus nas tha mal ba'i spyod yul las 'das pa'i 'phags chen gyi mdzad pas snyan grags phyogs kun khyab pas rgya bod hor gsum gyi skye bo mtha' klas shing mu med pa'i mkho dgu'i yo byad dang 'byor pa rgyun mi 'chad du dbyar gyi char bzhin 'dus shing /
zhal mjal dad pa'i rgya mtsho bskyed par byas pas gzhon nu'i dus nas kyang bod kyi bla chen shab shob dag lta ci smos /
rgyal ba gong ma gsum gyi 'gro don mdzad pa gcig tu byas kyang dper mi nus pa'i 'gro don rlabs po che mdzad pa yin te /
'phags pa spyan ras gzigs kyi thugs rjer ma zad /
'jam dbyangs mi'i bdag po'i rol gar mdzad pa'i gser gyi rgyal po'i rigs kyi che bas gzi brjid kyang sngar rje gong ma dag gis phyag 'bul dus bzhengs pa tsam yang mi mdzad pa'i bod kyi bla ma dang dpon blon mtha' dag rgyang ring po nas kyang khyad sngon skyes kyi mdun sa'i rgyu skar ltar 'od bkrag bag la zha zhing sku stod kyi hrid bzung yang mi thub pa tsam gyi 'jigs shing bag tsha bas de ltar gyur kyang dga' ba dang gus pa skad kyi zhu yig dang bya ma rta rgyu skar gyi grangs la 'khu bar byas te /
dmigs brtsem la grub pa thob pa yang mes nas brgyud de dmigs brtse ma'i grub thob kyi zam ma chad pa'i grub chen chos rje mdung rtse bar khyed kyi lag gi dngul phor de /
ta'i ching no yon gyis phul ba yin /
da sne gdong rtser 'bul dgos 'dug ces bka' phebs /
de dus nyin gcig nam mkha' la 'ja' tshon gyi dra ba rma bya'i gdugs ltar phub pa'i sna la dar dkar gyi thag pa brkyangs pa 'dra ba gsum byung bas /
gcig gzims gur gyi steng /
gcig sgar gyi dkyil /
gcig yab yum gyi gur la zug /
de'i nyin mjal bar 'ongs pa rnams la rje thams cad mkhyen pa 'di thugs rje chen po phyag bzhi pa dang /
yi ge hUM dkar po dang /
'od dkar po'i thig le dang /
ral ba'i lcang lo can phyam rtse dkar po bzhes pa bla ma nyid kyi rnam pa can sogs mthong tshul mi 'dra ba mang du byung bas /
skye rgu mtha' dag rje gong ma'i mchog gi sprul skur the tshom dang bral ba'i nges shes rnyed de /
phyag @# / /
dang skor pa /
gshags pa dang mchod pa /
rjes su yi rang dang gsol 'debs sogs dge ba bcu'i las lam rdzogs ldan gyi sprin ltar g.yo bar gyur /
da lta'i bar du thams cad mkhyen pa'i 'phrin las kyi rgya mtsho'i klong yangs pa bskrun pas skal ldan shing rta'i mched zla byas so / /
chu lo 'brug gi lo gsar cho 'phrul gyi dus su mgon po phyag drug pa /
dam can chos kyi rgyal po /
dpal ldan lha mo 'dod khams dbang phyug ma rnams zhal gzigs /
mkhar sngon por myur du 'byon pa legs pa'i gsung gi gnang ba stsal ba ltar mkhar sngon por phebs pa 'gab tshul nye 'khor pa rnams la gsungs shing| rgyal po rgyal mo sogs la rgyu mtshan gnang /
nyin gcig phyi rol tu phebs nas sa ha cang thag mi ring ba gcig la phyag mdzub gtad nas 'di'i 'og na khro yod gsung /
sa cung zad brkos pas ma rnyed pas /
la las kha zer yang /
phal che bas sprul sku la nges pa rnyed 'dug pas khro nges par yod do / /
zhes brkos pas 'og nas khro shin tu che ba kha la mis skor pa byed thub pa gcig thon /
sa'i steng du 'dren par dge 'dun nyi shu'i thog ma dag gis rngo ma thogs par re zhig lus /
de nas rgya gnyis kyis dka' tshegs med par drangs nas sgyed pu'i steng du btsugs te /
skye bo mang po'i bza' btung gi g.yos zangs byas /
hor zla brgyad pa'i tshes bcu'i nyin sku zhang rin po che dang /
many+dzu chos rje sogs bod sog gi ban d+he mang po dang /
rgyal po rgyal mo hung tha'i ji sogs skye bo'i tshogs grangs med pa gdan 'dren la 'byor /
tshes bco lnga'i nyin chibs pa zur ge sngon po la chibs te /
gdan 'dren pa rnams dang chibs skyel ba yab kyis gtsos pa'i rta pa stong phrag tsam gyis skor te phebs /
phyag mdzub gtad nas lam 'di na mchod rten dkar po zhig yod gsungs par /
sku 'khor ba 'ga' zhig gis phyogs der phebs myong lags sam zhus pas /
da sngon phyogs der 'gro myong ba yin zhes sogs sngon gnas rjes dran gyi gsung kha yar bka' stsal /
de'i tshe cha har rgyal pos dpon po phun tshogs kyis gtsos pa'i rta pa lnga brgya tsam zang zing gi dngos po mang po dang bcas te mngags pa 'byor /
phyag dbang zhus pas phun tshogs yongs pa e yin zhes ngos 'dzin mdzad /
rgya mi zhig gis bla ma khyed su yin ngas ngo ma shes zhes tshong bgam par khyod rang nga la the tshom byed mi dgos spyan ras gzigs su mos la gsol ba thob cig ces gsungs pas spobs pa med par gyur /
mchod rten dkar por phebs pa'i tshe /
dkon mchog tha'i jis gtsos pa'i rta pa lnga brgya tsam bsu ba la 'byor pas /
bka' las /
rten 'brel legs /
'di na nga'i @# / /
khri yod pas re zhig sdod gsungs nas khri khar bzhugs te /
zhu ba bo med par bla ma'i rnal 'byor gyi chos 'brel zhig stsal /
de ni 'gro ba thams cad kyi mi bslu ba'i skyabs gnas ni dkon mchog rin po che rnam pa gsum yin la de'i mtshan dang ldan pa'i rgyal rigs kyi bsu ba 'ongs pa dang /
lus can kun gyi mchod pa'i zhing dam pa ni rgyal ba'i bstan pa yin la /
de nyid dkar 'jam du 'gro ba'i brdar mchod rten dkar po'i 'khris su phebs pa dang /
phebs bsub rnams rtse 'dzoms byung ba /
chos kyi 'khor lo bskor ba'i brdar der rje gong ma'i bzhugs khri yod pa sogs /
thams cad mkhyen pa bde chen chos kyi rgyal po 'di nyid kyis bstan pa gsal bar mdzad pa'i rten 'brel lo / /
de nas rje gong ma nyid kyis byin gyis brlabs pa'i gnas khyad par can der /
gnyug mar gnas pa'i dge 'dun rnams kyis mchod pa'i bye brag du ma thogs pas mdun bdar te phebs /
gong ma'i bzhugs khri'i khar zhabs kyi padmo rnam par bkod de /
der 'khod pa'i skya ser gyi khrom chen po'i dbus su rje gong mas mdzad pa'i rim pa mdor bsdus tsam dang /
ma 'ongs pa 'byung 'gyur gyi lung bstan rags rim zhig 'jigs pa med pa'i gsung gis bka' stsal /
gzims chung dang mgon khang rnams su phebs te /
mchod bshoms gtor ma zhal 'bag sogs so sor ngos 'dzin gnang /
de nas re zhig gi bar phyag bris 'dri klog /
phyag dpe 'dzin pa sogs thugs gnyer gyi rim pa rnams /
rin po che kun bzang rtse nas kyis phul bas 'bad rtsol la ma ltos par dka' tshegs chung dus mkhyen pas /
rin po che ba de chos rje dkon gnyer dbon po'i zhal ngor song ba dang /
dkon gnyer dpon po la sde srid phag mo gru bas bkur gzos che zhing /
sne'u gdong rtse dang gzhis ka gong dkar gyi pho brang yas mas gnyis ni lugs gnyis kyi yon tan mtha' dag 'dus khyad par can yin pas /
rnam dpyod kyi rtsal cung zad tsam yang mi ldan pa'i bla chen gyi ming gog skam po thams cad la khong ba thugs mgu mkhan zhig min 'dug kyang /
rje 'di nyid la zhabs drung rin po che bsod nams rgya mtsho de nyid dang khyad par mi 'dug ces gus pa yin skad /
de skabs phyag mdzod kyi khur len byed mi gsol dbon tshul khrims rgya mtsho phyag g.yog tu 'gyur bar ma zad /
drung 'khor drag zhan tshang ma dang 'grog lugs mkhas shing legs pas /
rin po che kun bzang rtse ba de sku zhabs su bcar mar bzhugs par gnang /
phyag mdzod gu shrI bla ma la gus zhen che ba ni yongs su grags /
'jig rten phyogs kyi mdzad sgo ha cang gi zhib cha mi che ba zhig la /
@# / /
phyag rdzas kyi do dam sgar gyi 'dzin tshul dang /
sbyin bdag gi sne len zhi drag gis 'dul thabs la mnga' brnyes par 'gran zla dang bral zhes kun mthun par gleng yang /
chos phyogs nas bla ma la sku yon dgos mi dgos dang /
sku yon 'bul mkhan la yon tan yod med kyi rnam dbye phyed po zhig med 'dug pa dang /
lhag tu rje gong ma'i drung 'khor kun bzang rtse bas gtsos pa'i drag rim zhig dang mtho gnon gyi rnam pas thugs mi mthun pa'i stabs kyis phyag mdzod byon pa nas bzung rin po che bas kyang sku zhabs su bcar ma bde ba yin skad /
nges pa'i don du rje gong ma dang thugs rgyud gcig pas gsan bsam mdzad pa lam ltos kyang /
rgyal ba zas gtsang gi sras bo 'og min du sangs rgyas zin nas 'jig rten dang mthun par bya ba'i phyir /
mdzad pa bcu gnyis kyi tshul bstan pa sogs /
sngon gyi mkhas grub dam pa rnams kyang thos bsam gyi phyir dka' spyad mang du mdzad pas /
sku phyogs kyi tsho 'dzin dang sku yon 'bul mkhan la rin po che kun bzang rtse nas de yun mi thung tsam zhig bzhugs thub na /
mtshan nyid pa'i ston pa zhig ma byung na'ang /
rdo rje theg pa'i smin grol gyi gdams pa dang phra zhib kyi phyag len la brten nas /
don gnyis rlabs po che lhun gyis grub pa zhig yong rgyur 'dug kyang /
drung du nye bar 'khod pa mtha' dag mjug ma med pa'i rdo rje'i sna ldan sha stag tu song bas gsan bsam gyi 'phror lus so / /
phyag mdzod chen mo mtshan dngos dpal ldan rgya mtsho /
rgya nag gong ma'i lung gis gu shrI /
'jig rten yongs la phyag mdzod seng ger grags pa'i sgra skad can des /
dbus phyogs su rje gong ma'i dgongs pa rdzogs thabs rnams legs par grub nas /
mchog gi sprul pa'i sku sog yul du byon pa'i gtam snyan rna ba'i bcud len du gyur pa la brten /
rang nyid na tshod yol ba lam ltos par /
dge ba'i bshes gnyen bsten pa la byang chub sems dpa' rtag tu du'i rnam par thar pa la 'gran par nus pa'i snying stobs kyi go cha btsan po gyon nas /
sgar dmangs dang bcas te dbus nas btegs /
de dang phyogs mthun par /
pho brang chen po sne'u gdong rtse nas gong ma mi'i dbang phyug mi pham dbang gyur rgyal po zhes bod shing sgo can thams cad kyi bla dpon zung du 'jug pa'i gtsug gi nor bu de nyid dang /
de mtshungs pho brang chen po gung ri dkar po nas /
gangs can pa rnams kyi mgon gcig pu rlangs ston chos kyi rgyal po lha gzigs ngag dbang bsod nams grags pa rgyal mtshan dpal bzang po dang /
shun nas zhabs drung gdung rgyud rin po che gsum gyi mi snas gtsos /
'od gsal lha yi gdung @# / /
'dzin sa skyong rgya rib /
byang phyogs mi'i rje bos skyong dga' ldan pa sogs sde dpon che phra mang po dang /
ser 'bras dge gsum gyis thog drangs pa'i chos sde khag rnams kyi gdan 'dren pa dang bcas mkhar sngon por 'byor /
thog mar mjal ba'i tshe /
sngon gnas rjes dran gyis ngos 'dzin gyi gsung du ma stsal pas /
phyag mdzod kyis gtsos pa'i drung 'khor rnying pa rnams /
rje gong ma dran pa'i dga' ba dang skyo ba spel ma'i rnam 'gyur sna tshogs bstan /
khri rin po che rgyal khang rtse pa dpal 'byor rgya mtsho de nyid dga' ldan gyi khri zur bzhugs mdzad nas /
rgyal khang rtser bzhugs skabs yin 'dug pas /
phyag mdzod gu shrI sog yul du spyan 'dren la 'byon skabs /
'phral yun gyi gsung gleng mang du gnang zhing /
khyad par nged na tshod mtho bas sog yul du sku zhabs su slebs pa zhig mi yong ba 'dug kyang /
deng sang dbus gtsang du rang phyogs kyi bla ma'i rgan mgo nged rang yin pa nas zhabs drung rin po cher mtshan 'bul ba'i babs 'brel 'dug pas /
thams cad mkhyen pa yon tan rgya mtsho dpal bzang po zhes mtshan 'bul rgyu phul /
dgung lo bcu bzhi ma bzhes kyi bar du /
chen po hor gyi 'gro ba rnams kyi don du bzhugs te /
nyin re bzhin du sog po tsho chen drug gi 'bul ba sogs ni rgyal po chen pos dpya khral bsdu pa bzhin dang /
dpal 'byor longs spyod rnam thos kyi bu'i khengs pa 'phrog nus pa ste /
dus tshod de'i stobs mnga' thang la /
kar 'brug sprul sku sogs kyis gtsos pa'i bla chen sgar ba'i rigs 'jig rten gyi chos brgyad po'i nyams len la thugs dam gyi mthil du mdzad pa rnams kyis cha tsam yang bsgrun mi nus par snang ngo / /
pho brang gong ri dkar po nas 'jang 'tsho byed shes rab rgyal mtshan sog yul du gdan 'dren la gnang rjes /
chibs kha myur du bsgyur ba yod tshul sogs kyi zhu yig phul ba'i lan du /
dpal phag mo grub lha gzigs bka' rgyud rnam par rgyal bas 'di ltar gnang ste /
tshogs gnyis mi zad rgyan gyi 'khor lo'i mdzod / /
dag pa gnyis ldan sku de baiDUr+ya'i / /
rang bzhin rdul bral ston pa sman gyi blas / /
khyod la dge legs 'dod dgur bsgyur du gsol / /
gang gi skyes stobs shes rab ri byi yis / /
gzhung lugs gang+gA hub kyis drangs gyur pas / /
slar yang gso rig yan lag brgyad ldan gyi / /
chab tu byas nas 'gro la brims mkhas pa / /
blo bzang drang srong mchog khyod ring mo nas yid la bcags shing mdza' bas bcings gyur pas / /
lhag bsam zla ba'i 'od kyis byugs pa bzhin / /
kun tu dkar ba'i 'phrin 'di rgyang nas smras / /
zhes sogs snyan ngag gi lam nas drangs pa'i bsngags @# / /
brjod dang /
zhu 'phrin rgyas pa 'bul bar mdzad /
dpon slob thams cad dbus phyogs su phebs par /
tshad pas gdung ba'i glang po che khrus kyi rdzing bur 'jug pa la rings pa ltar /
nyin zhag re re'i snga phyi'i dus kyi khyad par la yang ltos pas /
phebs grabs kyi sta gon sogs mdzad cing /
sgar pa rnams da ni dus tshod dang tshes grangs 'di lta bu la phebs rgyu yin zhes dga' dga' ltar gleng /
rgyal po rgyal mo sogs phyogs der 'khod pa rnams kyis thabs du ma'i sgo nas yar phebs mi thub pa'i bkag cha dngos dang brgyud pa'i sgo nas mang du mdzad pa la /
blo chung rnams dpa' zhum pa dang mgo bo 'khor nas /
phan tshun thams cad sus bshad dang sus lab bden pa'i dpe ltar gyur kyang /
phyag mdzod ku shrI chen po de blo gros kyi dkyil che ba dang /
khyad par hor sog gi lugs ka la mkhas pas /
thabs mkhas kyi 'phrul chen pos dbus phyogs su phebs pa la mi mthun pa'i gegs mtha' dag sel bar mdzad do / /
de ltar dngos gzhi yar phebs pa la bkag cha mdzad ma thub kyang /
phebs rdzong gram 'grig par khag btags pa'i zhag 'phul nyi 'phul byung bar /
rdzong ba sogs ma sgugs na re 'khang byung dogs kyi thugs rnam par srab pa'i 'tshab 'tshub dang /
rdzong ba'i rnyed pa la sred pa'i ltos bla me 'bar gyi blo brid mtha' dag ji mi snyam par mdzad nas /
ltos med du bzhugs sgar bteg pas /
nyin lam bcu tsam song ba na /
rgyal po rgyal mo phebs rdzongs zhu bar snyegs nas byon /
sa thag 'dum pa'i khyad dang bcas rgya'i lcags ri dang nye ba'i phyi phyogs kyi lam brgyud de mchi khar phebs /
der dpon po kha lo chis /
'dir lo gsum tsam bzhugs kyang /
zla ba gsum tsam gyi yun tshad kyi nyams las me long ba 'dug pas /
bzhugs dgos zhus par /
phyag mdzod kyi gsung las /
nyi ma la nye ring med kyang brag phug kha byang bltas su nyi ma mi 'char ba chos nyid yin pa ltar /
nged dpon slob sems can la nye ring med kyang 'dir de tsam bzhugs gnas thub ces thag chod mdzad /
phyogs de'i skye rgu rnams la thar ba dang thams cad mkhyen pa'i sa bon bskrun te /
zla ba gnyis gsum tsam nas bzhugs sgar bteg /
de'i tshe dpon po kho lo chi'i thugs la kho rang gis phebs rdzong byas ma grub gong la thegs mi yong ba gzhir bzhag gi le lo'i dbang du btang bas /
sgar gyi zhabs phyi ma zin par mtsho skya ring snga ring gi bar du snyegs te phebs skyel dang 'bul ba mdzad par byon /
dpon pos phyag mdzod par /
khyed dpon slob nges par phebs rgyu yin na 'phros mi gtong ba zhes zhus pas lan du tshes grangs 'di tsam zhig la phebs rgyu yin zhes ni yang yang byas /
de las spros pa'i nged dpon @# / /
slob thegs par khyod la dgongs pa zhu gang thub ces gsung sgam po byon skad /
rim gyis phebs pas khrums kyi zla ba'i nang du /
'brom ston chos kyi rgyal pos phyag bdar nas btab pa'i byang r+wa sgreng rgyal ba'i dben gnas su phebs /
mang ja 'gyed sogs gya nom pas dge 'dun la bsnyen bkur mdzad /
chos khri'i steng du phebs te /
bka' gdams glegs bam gyi chos gsungs pas /
me tog gi char 'ja' 'od kyi gur sogs ya mtshan pa'i ltas bsam gyis mi khyab pa byung ba ni /
'brom rang nyid kyi gdan sar phebs nas gsang chos glegs bam gsung ba la lha rnams kyis mchod pa phul bar snang ngo / /
dga' ldan khri rin po che zur pa sangs rgyas rin chen gdan 'dren la phebs /
dga' ldan spyi sger byings kyi sngon la 'byon pa de phyag mdzod gu shrIs khyed rang byings las g.yer du thon pa zhig mdzod /
rab byung gnang ba'i mkhan po sogs bdag rkyen gang legs yod pa'i ban rtsa nged rang nas byed /
ces nang sbyar gyi yi ge btang ba 'ol kha ba'i zhen yin par gleng /
de nas dwags po'i bka' brgyud kyi 'byung gnas /
gdan sa chen po dpal phrag mo gru ba'i mtsho chen ma dros pa las 'ongs pa'i /
phyag rgya chen po'i chu klung gcig tu 'khyil ba stag lung du phyag mdzod pa dang rtags brgyad dpon sogs drung 'khor che bgres rnams kyis chibs bsu dang /
dge 'dun rnams kyis mchod rdzas du ma thogs nas ser sbrengs dang bcas te phebs /
spyir 'jig rten gyi gtam dpe la gtsang nag pas /
stag lung mkhas pas ma bzung /
zhes gsungs par grags kyang /
khri thog pa zhabs drung ngag dbang rnam rgyal de /
gsung rab mtha' dag la gsan bzhes che zhing mkhas btsun bzang zhes snyan grags che /
mjal 'dzoms kyi tshe drung 'khor khrod nas zhabs drung gong ma las gdung rus che ba dang /
sog po'i she mong la brten pa'i da lam rtsod pa btang na stag lung chos rjes phyag 'bul yod zhus par /
bla dpon ci rigs kyi byed pa ltar /
gnas dus la brten pa'i dbang shed dang 'gro mtshams spel mar song na /
dpal ldan sa skya ba dang sne'u gdong gong ma la yang brnyas chos byed par yang bag tsha med pa tsho dang mi 'dra bar /
phyag mdzod gu shrI dang sku mdun rin po che gnyis rang gi tshugs ka zin cing gzhan la 'gro mtshams mi mdzad pa'i ya rabs pas /
rje gong ma'i dus mjal 'joms mdzad pa kho nas chog ces rgyal tshod 'dzin pa mdzad /
der stag lung lha sde mi sde thams cad kyis bsnyen bkur gya nom pa phul /
phar yang 'bul pa mang 'gyed phun sum tshogs pa mdzad /
de'i tshe sa skyong dga' ldan pa mi dbang g.yul rgyal nor bu yab sras dang /
dga' ldan pho brang nas dpon gnyer sku @# / /
mdun rin po che chos bzang 'phrin las pa sogs gdan 'dren pa phal cher 'byor /
sku mdun rin po ches chibs pa snang srid kun ldan /
a drung chos 'phel rgya mtsho dang bcas phul ba la shin tu mnyes pa byung skad /
'phan yul nang du phebs pa na /
rje rgyal ba gnyis pa'i chos kyi seng ge'i khri la bzhugs pa'i zhal snga nas dge 'dun rgyal mtshan pa bsu bar phebs /
zhal snga nas khri rin po ches phyag phul bar mdzad /
la la dag gis stag lung chos rje phyag 'tshal du mi 'jug /
rang re'i bla ma bgres po 'di phyag 'tshal du bcug ces phyag mdzod pa la kha zer /
gdan sa chen po dga' ldan rnam par rgyal ba'i gling du /
khrims ldan ngur smrig 'dzin pa'i 'dus pa rgya mtsho'i ser sbreng gis sdun bsus te phebs /
de'i tshe nam mkha' g.ya' dag pa dang me tog gi char chen po babs /
gtsug lag khang rnams kyi gnas gzigs zhib par gnang /
khyad par du dngul gdung rin po cher mjal ba'i dus su /
rje rin po che'i zhal gzigs /
gnyug mar gnas pa dang glo bur du lhags pa'i dge 'dun rnams la mang ja 'gyed sogs zang zing gi dngos po gya nom pas tshim par mdzad /
tshogs chen du dam pa'i chos kyi 'brel pa stsal /
bod gangs can gyi lte ba ras 'phrul snang gi gtsug lag khang chen por phebs par nye ba na /
skya ser gyi gdan 'dren mtha' yas pa'i chibs rags bgrang bar dka' bdag gis /
khrom khri phrag mang po brgal te tshogs pa rnams kyi mig lam du ngo mtshar ba'i bkod pa rgya mtsho'i dge mtshan gyis /
e ma ma la 'di 'dra ba'i mig gi dga' ston ni sgyu ma mkhan gyis sprul pa zhig yin nam zhes gleng zhing /
phal che ba dag ni /
thams cad mkhyen pa bsod nams rgya mtsho dpal bzang po de nyid dran pa'i gdung ba'i shugs kyis mig nas mchi ma 'khrug cing /
ngag nas gsol 'debs kyi sgra chen po dar dir du sgrog par gyur to / /
de nas gzhis ka dga' ldan khang gsar du spyan drangs /
gzhi len dang shangs len sogs gang la gang 'tshams dngos gtsang zhing dpangs mtho ba'i dga' ston rgya chen po mdzad /
sde pa chos rjes gtsug phud phul zhing /
'bul bar sngon rje gong ma'i dus su zhabs drung bkra shis rab brtan pa zhes| lugs gnyis kyi mkhyen pa'i spyan yangs shing rang gzhan kun gyis bsngags pa'i gnas su gyur pa de la /
thams cad mkhyen pa bsod nams rgya mtshos /
khyed rang 'jigs byed kyi rnal 'byor pa yin pas 'di nye bar mkho ba yod gsungs nas /
dngul gyi ka pA li kha gcod la g.yu phra phyug po yod pa zhig gnang ba /
'di skabs sde pas ka pA lis gtsos pa'i zang zing gi dngos po mang po dang /
chos @# / /
lung bde legs kyi sa cha rnams 'bul bar mdzad /
zhabs drung g.yul rgyal ba de /
khong rang gi khu po bkra shis rab brtan pa dang /
rin spungs ngag dbang 'jigs grags lta bu'i chos phyogs kyi yon tan 'jam dpal dbyangs la 'gran bzod cing /
'jig rten gyi cha nas pha rol gyi dgra dpung 'jom pa la dpa' ba'i a po hor 'dra'i spyod tshul dang ldan pa zhig min par gda' yang /
'phral du kha la za byung na phugs sna la sgyogs byung na'ang bzod snyam pa'i har spyod kyi ris ye mi mdzad par brtan pa rling dang tshod che zhing srong btsan sgam po'i mthar thug pa /
sngon dus kyi sde srid khungs btsun rnams kyi spyan ltos ma nyams pa'i /
dkon mchog la gus shing rang srid skyong mkhas pa /
chas kyi mdzes shing sgrigs kyis spa ba ya rabs dam pa'i mdzad spyod lhun gyis grub pa'i ngang tshul can zhig yod par snang /
tshes bco lnga'i nyin bla brang khag dang kham tshan mi tshan sogs kyis rta bsu dang /
ser 'bras dga' skyor sogs nye 'khor gyi dgon sde grangs med pa'i dge 'dun rnams 'dus te /
ngur smrig gi gos rung ba tshad dang ldan pa'i kha dog gis nam mkha'i lam kun kyang gser gyi mdangs 'dzin par nus pa'i ser sbrengs kyi phreng ba ring por bstar nas /
gdugs dang /
rgyal mtshan dang /
ba dan /
rol mo /
me tog sogs mchod pa'i tshogs bsam gyis mi khyab pa dang bcas sdun bsus te /
rgya gar 'phags yul pa'i shrI d+hA n+ya ko Ta ka gnyis pa /
bod yul gyi dpal ldan 'bras spungs dang po phyogs thams cad las rnam par rgyal ba'i gling gru 'dzin gnyis pa dga' ldan pho brang gi seng ge'i khrir phebs /
der bsu ba dang phebs skyel la 'dus pa'i skya ser gyi tshogs chen po la /
sku mdun rin po ches khur bzhes nas bur ston| mar ston /
sha rtsam nas /
gro sran rnams kyi phog zur gsos nar ma sogs dga' ston rgya chen po bsgrubs /
gzhan yang gzims khang gong /
grwa tshang khag bdun /
slob dpon tshul pa /
kham tshan /
mi tshan /
star dngul sogs phyug po khag mang pos so so'i gnas khang du spyan drangs te bsnyen bkur gya nom pa bstab /
sngar sne'u rdzong ba'i gzhis ka rdo khang sngon mor grags pa chung ngu zhig las spros pa'i pho brang gi lte ba legs rgyu med pa /
rje gong ma sog yul du theg pa'i rjes su /
sku mdun rin po che chos bzang 'phrin las zhes thams cad mkhyen pa gong ma'i gsol dpon sogs sku zhabs su bcar ba'i las tshan dang /
rjes su gzhis kyi phyag mdzod kyi go sar mnga' gsol zhing /
dgongs bzhed dang mthun pa'i phyi nang bar gsum gyi zhabs 'degs sgrub pa la phul du phyin pa /
grwa sa gsum gyis gtsos @# / /
dpal ri bo dga' ldan pa'i bstan srid spyi'i srog shing du gyur ba de nyid kyis gsar bskrun mdzad pa'i dga' ldan pho brang du phebs tsam nyid nas thugs pag phabs shing /
sngon gnas rjes dran gyi gsung du ma byon te yid ches bskyed par mdzad do / /
de yang phyag mdzod gu shrI chen po sog yul du gdan 'dren la 'byon skabs /
sku mdun rin po che dang bka' gros zhib tu byung ba dang /
gzhan yang drung yig 'jam sras chos kyi rgya mtsho sogs /
rje gong ma'i drung 'khor dang zhal slob nyams myong can mang po dag mgrin gcig tu /
mchog gi sprul sku dbus su phebs nas theg pa chen po'i yongs 'dzin zhig ni med du mi rung ba'i yan lag yin la /
de yang dbu'i gtsug phud 'bul ba dang rab tu byung ba'i mkhan slob ni /
gdan sa chen po dga' ldan nas khri rin po che gdan zur rnams 'os pa gzhir bcas kyang /
dbang lung man ngag gi rigs mang po gsan par /
skun smin pas sku gzugs kyis lcogs mi lcogs kyang yong zhing /
lhag tu mdo sngags kyi gzhung bshad la mkhyen pa che ba las gzhan ma'i rigs la gsan rgya mi che bas /
de phyin dbus gtsang du bla ma dkyus ma las lugs gnyis ka nas 'os pa zhig mi 'dug pas /
ba so sprul pa'i sku lha dbang chos kyi rgya mtsho 'di pa 'jig rten phyogs nas bla chen gyi go sa dang yang ldan zhing /
chos phyogs nas rje gong ma dang /
zhal snga nas bde ba can pa /
drung ba lha'i btsun pa sogs yongs grags kyi bshes gnyen mang po bsten nas /
mdo rgyud kyi bshad srol dbang lung gdams pa'i mnga' bdag chen por gyur pa 'di spyan drangs pa 'thad ces gleng zhing /
bka' bgros mthun par brten /
sgar ba dbus phyogs su phebs pa dang lhan cig par /
bar khams su rje drung rin po che gdan 'dren pa mngags pa ltar phebs rtsis la /
mi 'byangs par dag pa'i zhing du gshegs pas stabs ma 'grig 'dug /
gza' tshes phun sum tshogs par ras 'phrul snang gi gtsug lag khang chen por /
sangs rgyas dngos dang khyad par ma mchis pa'i jo bo shAkya mu ni'i drung du /
dga' ldan khri rin po che zur ba zhal snga nas sangs rgyas rin chen gyis mkhan po| khri rin po che las thog pa zhal snga nas dge 'dun rgyal mtshan gyis slob dpon gnang ste /
lcang lo'i phreng ba ring du dor nas rab tu byung ba'i dge tshul gyi dngos po bzhes te /
'gro ba kun gyi yon gnas bla na med par gyur to / /
rab byung gnang ba'i dus der drung 'khor rnams kyis bskul nas /
rtse thang byang ma nas dpal 'byor bsod nams lhun grub kyis sku bstod gsol 'debs byin rlabs kyi za ma tog ces bya ba rtsom par mdzad /
de'i tshe bod du phebs pa'i legs ja zhu bar bla chen mi chen rnams kyi mi sna dbyar dus kyi sprin ltar 'dus /
khyad par sgar chen nas zhwa dmar thams cad mkhyen pa gar dbang chos kyi dbang phyug ces /
chos phyogs kyi sku yon @# / /
dang| |'jig rten gyi mkhyen pa tshangs pa'i blo'i r+wa ba las yongs su brgal ba des snyan ngag gi lam nas drangs pa'i zhu 'phrin rgyas pa phul /
dga' ldan khri gdan zur gnyis la re zhig gsung chos 'bul bar bzhugs dgos tshul gnang yang /
rje zhal snga nas zur ba gsung ngag dog pa dang /
khri rin po che las thog pa yang gsan rgya che rgyu med 'dug pa dang bcas dgongs pa zhu ba gnang rje'i zhal snga nas khri ba'i gsung las /
deng sang bkra shis lhun po'i paN chen khri las thog pa 'di nged rang gi slob ma yin pas /
rgyus yod kyi zhu ba la dbang lung gi gsan rgya yang che rabs yod pa dang /
sku na gzhon pas bka' chos 'bul bar lcogs pa yang bzang bar yod pas /
khong gis bka' chos 'bul mkhan gnang na ji ltar yong zhes 'char ston mdzad /
drung 'tsho 'dan pa sogs 'ga' zhig gis dga' ldan khri gdan zur /
ba so sprul sku sogs bla chen yongs grags shig stabs ma 'grig phyin /
bkra shis lhun po'i paN chen las sngags pa'i slob dpon nam mkha' bzang po 'di 'os pa 'dra zhes glengs /
gtsang stod bkra shis lhun po nas mkhan slob tshang ma mjal bar phebs pa'i lam du paN chen rin po che'i gzigs snang la /
mig 'phrul lta bu'i khye'u dkar po sogs ya mtshan pa'i ltas byung ba paN chen rin po che'i rnam thar du gsal /
phyag rten la 'og rtas gtsos pa'i yod 'bul lta bu byas zhes rnam thar du 'dug pa ltar /
dngos bshams yid sprul gyi mchod pa rgya chen po dang bcas te thugs dang dpe med mdzad /
khri rin po che dge 'dun rgyal mtshan gyi 'char ston ltar /
zhabs drung rin po che dang phyag mdzod rnam gnyis bka' gros thugs rtse mthun nas khong dpon slob la bka' chos kyi snyan gsan phul /
thugs dgyes pa chen po'i sgo nas zhal gyis bzhes te /
bkra shis lhun po'i slob dpon sogs phyir log /
paN chen rin po che re zhig 'bras spungs su gzhis pheb nas bzhugs te /
gsung chos kyi rim pa 'gro gang che phul /
dpon slob rnams phan tshun thugs yid gcig 'dres lta bur gyur /
thog mar mjal skabs bkra shis lhun po sogs gtsang phyogs kyi paN chen spyi'i gdan bzos sa gdan grum 'jag kha gdan tsam la /
bka' chos gsan nas bzhugs khri sogs ti shrir 'os pa'i bkur bzos je mthor gnang /
thams cad mkhyen pa de bshes gnyen bsten tshul la 'brom ston pa dngos yin tshul sogs kyi rgyu mtshan yang yang gsungs /
shing 'brug gi cho 'phrul chen po'i smon lam gyi mchod pa'i gral dbur phebs /
dad pa dang ldan pa mang po zhal mjal gsung thos kyi ched dang /
la la dag de lo byang 'grul gtos chen po slebs pa'i grags pa la brten /
rnyed pa 'tshol ba'i phyir du @# / /
'ongs ba sogs phyi lus kyi rnam 'gyur gcig pa la nang sems kyi 'khyer so tha dad ba'i tshogs chen po /
khyams ra steng shong bar skor dang bcas par mi shong ba tsam dang lhan cig tu /
jo shAka rang byung lnga ldan sogs rgyal dang de sgras mngon sum du bzhugs pa dang khyad par ma mchis pa'i drung du smon lam gyi mtshams sbyor dang /
skyes rabs so bzhi ba'i chos thun re /
ljags klog bzang zhing sgra brjod dag pa dang bcas te gnang bas /
der 'tshogs ba kun bod skad kyi nang nas kyang stod lung mda'i skad ma nyams pa 'di 'dra ya mtshan zhes gleng ngo / /
smon lam gyi ring la tshogs su dpon slob gzhung sger| 'debs 'byar gyi 'grul pa khag rnams dang bcas pas mang ja dang /
gos dar gser dngul ja ras sogs kyi 'gyeng grangs med pa btang bas /
gnod sbyin gyi bang mdzod la longs spyod pa lta bur gyur /
de nas pho brang chen po rgyal khab gong ri dkar bor /
lha gzigs mi'i dbang po bka' brgyud rnam par rgyal ba'i lhas spyan drangs te phebs /
zhabs drung rin po che ngag dbang grags pa dag ba'i zhing du gshegs ba'i dgongs rdzogs kyi gral dbu gnang /
gzhi len dang shangs len rgya chen pos mnyes par mdzad /
lha gzigs mi'i dbang por tshe rta zung 'brel gyi bka' chos dang /
rgya hor gyi sil snyan sbub chal sogs dngos spyad kyi rigs rngams che ba mang po sku skyes kyi tshul du 'bul ba gnang /
mchod yon thugs yid gcig tu 'dres /
zhabs drung rin po che 'di 'brug pa kho na la mos zhes zer mkhan mang yang /
sngar rgyun la brten ba'i rje 'di nyid la thugs mos re che yod ba 'dra ste /
snga phyir bka' phebs gnang ba'i lhongs la yang gus nyams che ba 'dug /
yar lam gnyos rgyal ba lha nang ba'i gdung rgyud kye re lha'i btsun pa srong btsan tshangs pas bsnyen bkur phul ba bzhes nas chos dang zang zing gis tshim par mdzad de 'bras spungs su phebs /
de nas rje gong ma na rim gyi gdan sa chos 'khor rgyal mi 'gyur lhun gyis grub ba'i gtsug lag khang du chibs kha bsgyur /
paN chen rin po ches kyang bka' chos 'bul khyad nas zhabs phyir phebs /
gzhis kha tshal zur khang dang /
skyid shod yer phyogs kyi yul ljongs sum rtsen gyi skyed tshal sa la 'phos pa 'dra ba brgyud de btsan rdzong gsang sngags bde ba chen po dang /
rdzong chen bcu gsum gyi ya gyal pho brang chen po brag dkar rnams su /
byang rgyud rgyal por grags pa'i stobs 'byor dang snyems pa phan tshun gcig la gcig 'gran bzod pa'i sa skyong g.yul rgyal nor bu khu dbon gyis gdan drangs te /
rdzong gzhis rnams su zhag mang tsam re bzhugs /
zhabs tog dbangs mtho zhing dngos gtsang bzhus /
dbon slob rnams myur du phebs pa la rings pa'i spros pa mtha' dag mtsho la kha ba babs pa @# / /
ltar gyur /
bzhugs zhag mang sar paN chen rin po ches ljags lung gtso bor gyur ba'i bka' chos 'bul ba gnang /
mal gro brgyud /
rin chen gling chos sde pas bsnyen bkur zhing /
tshogs su bka' chos kyi 'brel pa stsal /
bdog pa'i skyes kyis kun gyi re ba yongs su bskang /
skyod kyi la brgyud /
gar mi yon tan g.yung drung gi bsti gnas rdzing phyi'i chos sder phebs /
der mkhan chen lung rigs smra ba blo bzang rgya mtsho /
yongs grags kyi mtshan 'ol kha sbab zhes grags pa des gtsos /
spyi sger tshang mas bkur sti gya nom pa bsgrubs /
rdzing phyi'i skya ser rnams lugs gnyis kyis tshim par mdzad nas 'ol kha rtser phebs /
dad pa'i rgyan gyis mdzes shing gtong ba'i phyag ring du skyong ba'i nor 'dzin dbang mo 'ol kha dpon sas gus 'dud phun sum tshogs pa byas /
bla ma dri ma med pa mtsho las skyes pa'i rdo rje dang /
mnyam med jo bo yab sras kyis lung bstan pa'i gnas mchog chos 'khor rgyal du phebs /
dge 'dun tshogs pa rnams kyis 'phan gdugs rgyal mtshan /
ba dan rol mo'i rigs du ma dang bcas pas mdun bsus /
mchod khang nang rten thams cad la zhib par mjal zhing /
ri mthil gyi mgon khang rnams su /
gtor gsos /
snyan dar /
bskang gso rnams rgyas par mdzad /
tshogs su bka' gdams glegs bam gyi gsung chos dang| zla sbrel gyi bar du mang 'gyed sogs lugs gnyis kyi dga' ston mtha' klas pa byung /
lcang ra /
grum mda' /
bang rim pa sogs dwags nang gi skya ser rnams mjal bar 'ongs te /
gzhi byes tshad mar bsnyen bkur rgya cher bsgrubs /
de dag rnams la so so'i 'dod chos ci rigs pa dang /
ja gos dar gyi gnang sbyin bzang ba mdzad /
slar skyid shod du chibs kha bsgyur /
ser theg chen gling du phebs /
spyi sger gyis kun tu bzang po'i mchod sprin la 'gran bzod pa'i zhabs tog zhus /
bsdu ba rnam pa bzhi'i sgo nas chos sde chen po de nyid kyi mchog dman mtha' dag legs pa'i lam la bkod /
'bras spungs su phebs /
me pho rta'i lo sman ljongs sa'i lte ba yar klung gi phyogs su chibs kyi kha lo bskyod /
bod yul gyi blon po rig pa can 'byung ba'i sa dpyad rnam par bkra ba'i 'phyod rgyas stag rtser /
sa skyong chen po rig sngags 'chang ba'i 'khor los bsgyur ba ngag dbang bsod nams grags pa sku mched kyis spyan drangs /
ri bo bde chen /
spyan g.yas pa /
phag sde ba /
dpal ri sgrub sde /
bkra shis bde chen /
chos lam rim pa /
bde sted pa sogs grub mtha' ris med kyi dgon che chung thams cad 'dus pa'i ser sbreng /
chibs bsu yul ba rnams kyi bro gzhas shon sogs rtsed sna'i rigs kun gyi mig gi gzigs mor cher du dngar bar gyur /
rtser bzhugs gral chen mo'i nyin /
grags pa don ldan gyi @# / /
gnas lnga rig pa'i paN+Di ta chen po lo chen sangs rgyas dpal bzang gi zhal slob zhang mkhar nas rig byed pa 'jam dpal rdo rje dang /
rgya gar rdo rje gdan tshun skor pa'i phal skad kyi lo tsA ba /
rgyal ba'i bka' 'gyur ro cog la thos bsam byas pa'i mkhar nag chos mdzad dpal 'byor rgya mtsho gnyis kyis /
sgra rig pa la brten pa'i 'phros gtam rgyas par phul /
nar ma dang dus ston gyi zhabs tog /
sku gsung thugs rten gyis sna drangs pa'i 'bul ba sogs rgya cher mdzad /
zhabs drung sku mched la tshe rta zung 'brel gyi bka' dbang dang /
gnad sbyin rgya hor gyi dngos spyad kyi skyes stsal /
dgon so so'i bla ma grwa rigs rnams kyi re ba yongs su bskang /
de nas phebs lam du mkhar thog dpon sas bsnyen bkur gya nom ba zhus /
bod shing sgo can gyi rgyal khab pho brang chen po sne'u gdong rtser phebs /
rtse tshogs pa /
dkon gnyer /
ras chung phug /
ri bo chos gling /
bkra shis chos sde sogs dgon che phra mtha' dag gis bkod pa khyad par du 'phags pa'i ser sbreng dang /
rin chen rgyan sprod dang bcas pa'i rgya phrag brgal ba'i chibs bsu chos bzang lha'i mdun sa'i dga' ston la 'gran bzod par gyur /
mchod yon gyi mjal 'dzom la bka' 'brel ma gsan gong du /
phyag rtse sprod dam ldem 'jal gang rung /
bzhugs gdan mtho dma' mnyam mnyam byed pa'i lugs byas kyang sne'u gdong rtse'i mgron gnyer nyams myong che bas /
bzhugs khri'i bar bar la g.yan pa srab mo rdzangs pas /
mjal nas ja gcig tsam bzhes tshe sne'u gdong zhabs bzhugs khri mtho ba byung zer /
rtse zhabs drung rin po che lha gzigs mi pham dbang bsgyur rgyal po la tshe dbang 'bul ba gnang bas /
tshe bum dbu thog tu bzhag pa'i skabs bum pa dum bu gnyis su gas pa ni mchod yon gnyis ka'i sku tshe la blta ba 'dra'o / /
o rgyan chen po'i lung bstan du zhabs drung 'di nyid byang chub sems dpa' yin pa dang /
dgung lo nyer lnga la bar chad che bar gsungs pa sogs ni /
byi glang sde gzar gyi dus thog tu khel bas nges shes 'drongs par snang ngo / /
tshogs mkhan chen pa rin chen rgya mtshos thog drangs /
skya ser mchod dman mtha' dag la lugs gnyis kyi sgo nas re ba yongs su bskang /
chos grwa chen po dpal gyi rtse thang du phebs /
rtse thang lnga mchod pa spyi sger gyis zhabs tog bsnyen bkur gyi mthil len zhus /
'bras bu gling ba dang ngo sngon grwa tshang pa rnams kyis mdzes mtshon tsam byas /
dad mos can rnams mjal ba dang /
mi gus pa rnams kyang tshong brtag pa dang /
btang snyoms pa rnams ltad mo lta ba sogs la 'ongs te khrom dmar nag tu 'khyil /
bod btsan po'i gdung rgyud sde pa lha rgya ri bas gdan drangs /
rong chad dkar dang /
e re sgo chos rdzong ste gzhis gong 'og rnams su zhabs tog @# / /
dang 'bul chen yang dag pa mdzad /
snga ba khud bon la ji ltar bzhed pa'i chos dang /
thugs yid rang dbang med par 'phrog pa'i rgya hor gyi spyad pa mang po'i gnang sbyin mdzad /
e dgon bdun gyis gtsos pa'i phyogs de'i dge lugs rnying lugs /
smyung gnas ras pa sogs /
ris med kyi dgon che chung thams cad la chos dang zang zing gi phan brgya chen po stsal /
thu mi saM b+ho Ta'i gdung 'dzin yar rgyab dpon chen gyis gdan drangs /
srid gsum rnam rgyal /
rgyal chen gling /
do la lhun grub lha rtse sogs so sor bsnyen bkur phun sum tshogs ba zhus /
bzhugs gral chen mo'i nyin /
gsol sder sum brgya tham pa zhus pa /
rjes ma gtsang du sde pa lhun po rtse pas gsol sder lnga brgya bsgrigs pa kha grangs mang ba tsam las /
rgya dpangs dngos dag mi dag sogs yar rgyab pas zhus pa'i zur tsam du yang mi slebs 'dug /
sde dpon gang gi nang du yang 'di 'dra ba ma byung zhes drung 'khor rnams gleng /
pho brang chen po sne'u gdong rtse /
gong dkar /
'phyong rgyas /
yar rgyab /
rgya ri ba /
lhun po rtse ba sogs snga phyi'i bzhugs gral chen mo'i skabs tshor /
phyag mdzod /
slob dpon pa'i ris dang nang so rnam pa rnams la bang khebs shur ma gtong ba sogs /
chen po'i mdun sar 'os pa'i bsgrigs bca' ba dang ngo mtshar zhing babs chags pa byung bar snang /
sdeb dpon blon la tshe rta'i bka' 'brel gnang /
rgyal chen gling gi gzhis ka lcags ri dang bcas par phyag nas zhu ba sogs gus pa'i rnam 'gyur mang po mdzad /
phyag phyi drung 'khor rnams kyi khrod nas sde pa yar rgyab pa 'di sngar phan sa lugs sang sang yin pa la /
da cha rang phyogs su 'gyur ba lta bu yin 'dug pas /
gnang cha dpangs che ba gnang ba 'gab ces zhus pa ltar /
sngar gyi sbyin bdag rnying brda ma nag po'i tshos mdog can rnams las /
gnang cha bcu 'gyur gyi dga' ba mdzad /
byams pa gling gi mchod rten bod yul na 'gran zla med pa des gtsos pa'i gnas gzigs gnang /
jo gdan sa dge kar rnying sogs grub mtha' ris med kyi ser sbreng ba la mang 'gyed kyis tshim par mdzad /
rim gyis chos sde chen po 'bras spungs su phebs /
mi ring bar /
sde pa skyid shod pa dang /
bla ma dung dkar 'brug grags sogs phugs su 'tshangs pa 'dra zer /
gang ltar drung 'khor la la rang nyid bag yangs su spyod rgyu ma byung ba rgyu mtshan du byas te dpon slob gnyis kyi bar du sel ba cug /
'phral gyi rkyen sog po kha than gyis byas te /
phyag mdzod dgu shri chen po zur du bzhugs dgos pa byung /
re zhig sku mtshams dam par bcad de thugs dam zab mo'i nyams bzhes la brtson par mdzad /
de nas gtsang phyogs kyi grwa rigs sbyin bdag rnams kyis gsol ba btab ste zhal bzhes gnang ba ltar /
bkra @# / /
shis lhun po nas gdan 'dren par shar rtse dpon slob dgra 'dul 'byor /
'bras spungs nas bzhugs sgar bteg ste snyug la'i thad du phebs pa'i tshe /
der legs bshad gling ba dang /
khu be grwa tshang gnyis /
dpal ldan shAkya'i rjes su zhugs pa'i 'dus sde /
khro ba la slar mi khro ba sogs dge sbyong du byed pa'i chos bzhi la spyod par khas 'chi yang /
bya rog 'ug pa'i brtul zhugs yun ring du 'dzin pa zhig yod 'dug cing /
khyad par du legs bshad gling pa rnams /
khu be grwa tshang bas gtso byas phyogs der grub 'tha' mi gcig pa rnams 'don pa la mngon du phyogs shing /
gsar ba chags 'jug pa ni lta ga la zhig /
thub na de'i thad kyi nam mkha' la bya 'phur ba yang 'gog pa'i kar lugs kyi spyan ltos dang phyag len ma nyams pa /
'di skabs kyang phebs lam bkag pas /
lnga brgya tha ma'i me long du nang rtags kyi gzugs brnyan mtha' dag phyi rol tu gsal bar gyur to / /
de nas thon sde dgon rnams kyis 'bul ba zhabs tog bsnyen bkur mtha' yas pa byung /
sde pa yab sras kyis thog drangs ba'i mchog dman gyi skye bo kun chos dang zang zing gi sgo nas rdzogs ldan gyi dga' ston bskrun par mdzad /
'u yug brgyud /
sgar ba dmangs sku mdun rin po ches gtso mdzad de chu lho khar bton /
chibs rags nyung bsdus shig zang phu lung gi gnas mjal la phebs /
de nas shangs ri bo dge 'phel gyi gnas gzigs mdzad /
gdan sa 'og rtse gdong bla brang nas /
dpal sa skya pa 'jam dbyangs kun dga' bsod nams lhun grub bkra shis grags pa rgyal mtshan dpal bzang pos legs bya'i ja 'dren rgyas par btang /
chu lho khar bton te dben sa dgon par phebs /
sgrub sde pho mo rnams la chos dang zang zing gis tshim par mdzad /
bkra shis lhun por phebs nyin yongs rdzogs bstan pa'i mnga' bdag paN chen rin po che blo bzang chos kyi rgyal mtshan dpal bzang pos dbu gnang /
slob dpon rnam pa che bgres sogs kyis chibs bsu la phebs te zhabs thang la hrom me bzhugs pa gzigs pas /
chibs las bshol ba gnang bar /
la la dag bshes gnyen ston pa'i rnam thar dang mtshungs par 'dug ces bsngags pa brjod /
gzhan phyogs pa rnams kyis 'bras spungs sprul sku dge lugs kyi bstan pa'i bdag po lta bu yin zer bar /
khong dpon slob la chibs pa 'bebs pa gnang ba zhes nyams mtshar mtshar byas skad /
dge 'dun stong phrag tu nye ba'i ser sbreng dang bcas te chos grwa chen po bkra shis lhun por phebs /
spyi bla brang phyug po khag rnams kyis so so'i grwa khang du gdan drangs te bsnyen bkur rgya cher bskrun /
tshogs su mang 'gyed dang /
paN chen rin po cher brgya 'bul sogs sku skyes kyi shangs @# / /
len rgyas par mdzad /
der bzhugs ring rigs dang dkyil 'khor kun gyi khyab bdag paN chen rin po che blo bzang chos kyi rgyal mtshan la bka' dbang bka' chos kyang mang du gsan /
de snga gtsang sde srid phun tshogs rnam rgyal gyi yum dpon sa yar rgyab mjo mjal dang gnyen phrad la 'byon pa'i zhor du 'bras spungs kyi gnas mjal mdzad de bka' chos gsan pas thugs dang khyad par can 'khrungs pas 'di res sde pa bgres pa rnams ji ltar mdzad kyang /
dpon sa yum sras gnyis rang gus 'dud lhur len rtsis la /
dpon sa sku tshes ma zin par brten /
rdzong du gdan 'dren ma zhus kyang /
ja zhus dang gzan me shing gi mthun rkyen gang legs mdzad /
bkra shis lhun por thams cad mkhyen pa dge 'dun grub pa dpal bzang pos bzhengs pa'i byams chen dang /
dpal ldan lha mo'i sku sogs gnas gzigs rnams gnang /
dpal snar thang dang /
paN chen bzang bkras pas btab pa'i gangs can chos 'phel dang /
khro phu lo tsA pa byams pa'i dpal gyis bzhengs pa'i gtsug lag khang rnams zhabs kyis bcags /
gnas de dag gi skya ser kun la thar pa'i sa bon bskrun /
bsnyen bkur ba don dang ldan par mdzad /
sde pa ser ma bas lhun po rtser spyan drangs /
bzhugs gral chen mo'i nyin gsol sder lnga brgya tsam bsgrigs pa'i zhabs tog rgya cher zhus /
de mtshungs lhun po rtse'i chos sder phebs te tshur 'bul par gnang 'gran bzod pa lta bur gyur /
sde pa rin chen rtse ba dang srad rgyud pa mchod yon gyis gdan drangs re ba de na dang ldan par mdzad dbus su chibs kha bsgyur ba'i lam zhor la dpal 'khor bde chen du phebs /
dge lugs kyi grwa tshang khag bdun gyis bsnyen bkur bzang 'gran zhus /
gur ba dang ri lding ba gnyis kyis gar 'chams kyi gzigs mo rgyas par phul /
sde pa rgyal rtse bas ja 'dren zhus /
gnas rnying du zhabs drung ngag gi dbang po khu dpon gyis spyan drangs /
rgya 'jam dpal gsang ba'i sku gdung bzhugs pa'i gser gdung gis thog drangs phyi nang gi gnas gzigs rnams zhib par mdzad /
gtsang du bzhugs ring sde pa karma bstan srung pa sogs phyogs lhung can mang pos mi gus pa'i rnam 'gyur byung bar /
thugs ma rangs pas rgya sngags 'chang chen po'i sku gdung gi sku phyogs su bskang gso dang /
gtsang ba zhal ngo rnams kyi mtshan nas smos pa'i bzhes sgra mdzad par gnas rnying zhabs drung thugs 'tshab nas /
khyed dpon slob dbus su phebs pa la ma ltos na'ang /
nged tshos dog 'dir sdod dgos pas de 'dra mi gnang ba zhu zhes zhu ba phul /
gnas rnying pa sde dgon gyis gus 'dud dpag tu med pa mdzad cing /
phar lugs gnyis kyi bdag rkyen tshad las 'das pa gnang /
'brug ra lung du phebs /
gdung rgyud ngag dbang bstan pa'i nyi ma dang @# / /
dpon ngag dbang rnam rgyal yab sras kyis gzhi len rgyas bar bstab /
chos rje skre chung 'di thams cad mkhyen pa bsod nams rgya mtshor gting nas mos pa zhig yod 'dug pas /
'di skabs zhabs tog rgya cher zhus /
nged rang phyag 'bul rgyu yin pas /
tshur bzos gnang ma gnang la ltos pa med kyang /
kar lugs nang 'di lod drags pa'i stabs kyis /
'bras spungs sprul skus ldang ba tsam yang ma mdzad par khyod kyis phyag phul zhes nged tsho sgar ba'i khyu nas bton yong zhus par /
drung 'khor stong 'ur can mang pos /
rje gong ma'i dus kyi rnam dpangs phar bzhag /
jing gir gyi rigs su 'khrungs pa tsam gyis kyang khong la ldang ba gnang mi thub ces thag bcad pas skre bo dpon slob mjal ba'i spros pa dang bral /
dpon chen ag len gyi rgyud pa 'brog khri dpon pas gus 'dud zhus /
bsam grub rtse nas ja zhus dang /
rim gyis rgyal khab chen po gong ri dkar por phebs /
de'i tshe zhwa dmar mchog gi sprul sku gdan sa mthil du bzhugs /
mjal 'dzom gnang thub na bstan pa spyi sger dang bod 'bangs kyi bde thabs la slebs che ba'i dgongs gzhi khyad par can la brten /
dpon slob gnyis ka mjal 'dzom gnang bzhed pa'i skor yang gi skabs /
drung 'khor rnams kyis rje gong mas sgar ba dang mjal bar bkur bzos sogs tshul ldan ma byung /
da sgos kyang rje zhwa dmar ba thugs g.yo che bas sngar dang 'dra| snyan sgron phul kyang gsan ris min pas /
nged rang rnams yar log phyin na mjal 'dzom gnang thebs dang bral 'gro zhes sde chung ba nang so phu lung pa dang /
drung 'tsho tshe 'dzin ma gtogs drung 'khor ngo ma rnams kyis 'bras spungs su log phyin pas /
mjal phrad ni sos than dus kyi sprin ltar gyur /
de nas 'bras spungs su phebs /
re zhig thugs dam zab mo'i nyams bzhes lhur mdzad cing bzhugs pa'i skabs /
phyogs kyi gser yig pa dang mjal bar 'ongs pa 'ga' zhig la 'dan pa 'tsho byed dang 'or pa chos mdzad sogs kyis sgar ba'i mjal 'dzom gyi yig 'grul 'dra yin 'ong snyam nas brdung 'phrog byas te /
pho brang gi nang du rgyu 'grul byed ba bkag /
mtsho kha nas dpon po kho lo chi'i sras /
lha btsun che ba dang /
se chen tha'i jis gtsos pa'i 'grul ba dang dmag phon che ba slebs /
de yang shing sbrul lo /
phag mo pa dang zho dkar nag sogs kyis sde pa skyid shod pa'i sgar gtor /
skyid shod kyi drung 'khor mang po 'thab bral du bshor ba'i sde gzar shin tu tshan che ba langs /
de'i rtsa ba yang zhwa dmar bas legs ja'i zhu yig phul ba'i lan drung 'khor 'ga' zhig gis log par btab pa de la zhwa dmar ba dang drung yig 'jam dbyangs ba sogs kyis dga' ldan pho brang gi drung 'khor rnams la yon tan med tshul gyi ngan rtsom kha yar zhig dang /
ring por ma lon par zhwa dmar ba lha sar phebs te /
jo bo'i snyan dar gyi kha yig la /
gab tshig la @# / /
brten pa'i ngan rtsom gyi rnam pa mang po zhig mdzad pa de dkon gnyer dbon gyis 'bras spungs su bskyal /
de'i lan la /
sog pos sgar pa'i rta dre'u phyags pas bstan 'gro'i phan bde 'joms pa'i gzhi chen po things pa yin zer /
sngon rje chos grags rgya mtshos rin spungs don yod rdo rje bskul nas /
gzhis ka bsnel pa yul bton /
sa nag mar dgon pa btab ste /
ser 'bras rnams rang shugs kyis skam 'gro rtsis kyi gnang sgo la brten /
kun slong chen por song ba dag rim gyis mi gsal bar gyur ba ri mo rnying ba gab pa'i zhig gsos lta bur song /
gang ltar sde gzar sngon ma'i lan du zhi drag gang 'os byed bar 'ongs par /
zhabs drung g.yul rgyal nor bu dang /
sku mdun rin po che sogs 'jig rten gyi mes po rnams thugs rtse mthun par zhi ba'i lab kho na mdzad rtsis thog tu khel na /
rang gzhan thams cad la legs pa zhig yong rgyu yin 'dra yang /
skyid shod kyi sde pa bsod nams rnam rgyal dang 'dan pa 'tsho byed sogs mang po zhig gis sde gzar byas na legs pa'i gros shed kyi dbang du song ste /
phar rgol gyi dus zang bslangs pas /
yar gtsang gi dpung chen po skyid shod nor 'dzin gyi lte bar 'ongs /
sa cha rdzongs gzhis bcad gras dang chad las byung /
hor sog gi dpung chen po dus mtha'i rlung ltar 'tshub pa rnams sngags rgan rnams kyis skad cig la rang yul du bskrad /
ring por ma lon par ser theg chen gling du phebs /
tshogs su spyi chos gnang ba dang bcas rgyun ring tsam bzhugs /
de skabs grub dbang rab 'byams pa bsod nams grags pas /
paN chen rin po cher 'jigs byed kyi 'khrul 'khor sogs phyag len mang du zhus /
dpon slob rin po cher ma bzhugs pa jo nang sprul sku kun dga' snying por zhu bar phyin /
rnam thar du srad rgyud pa'i mgon khang gi shing sgam chung ngu zhig nas rnyed pa'i gdams pa zab zab mo 'dra'i dpe cha 'byor pa rgyun med kyang rdzogs par zhus zer ba ni rdzun shob kho na ste /
'dul nag gi skye ba gsum pa rgyud chen sangs rgyas rgya mtsho'i sngon gyi bag chags kyis 'di la zhal gdams yod rgyu yin snyam du 'od gsal du zhugs pas glang zhon gcig byung nas /
khyod la dgos pa de a jo'i ltag rtsar yod pa sngon 'dul nag gi shog dril bcug pa de yin zer /
mgon khang 'jigs byed kyi sku'i ltag par gzigs pas /
der 'dag pa sbyar ba'i nang nas gsang ba'i shog dril thon pa rnyed pas shing sgam nas min la /
mtshan der gcig bris nas slar dbu nang du bcug ste dar 'dags kyis sbyar /
de'i gdams ngag kyang deng dus kyi A lo ke'i yi ge dag dang gtan mi gcig par mar me gcig gi yun tshad la gsod ba'i gdams ngag mjug tu kaM ka ni'i sdig pa sbyong tshul yod pa gcig yin pas @# / /
cha med pa'i mis lab tshad bden par bzung na rang gzhan la phub chu yod pas ma mdzad cig /
de nas paN chen rin po che'i bka' shog dang bcas te rab 'byams pa sku zhabs su rdzong sta gnang ba se rar bzhugs thog 'byor /
zhu don gyi snying po yar gtsang sogs kyi rang phyogs kyi bstan pa la rma chen po phyung ba 'di la /
nged rang lta bus sku rim gyi phyag g.yog zhu dgos rgyur /
bsam grub rtse'i kha 'og tu song bas byed ma bdebs /
rab 'byams pa 'di pas phyag g.yog zhus nas sku rim gnang dgos tshul gyi rgyu mtshan zhib par yod 'dug /
de nas rab 'byams pa bsod grags pas mgo byas te /
thugs dam bskang gso ba rnams kyi steng du dka' rab 'byams kha shas /
sku phyogs grwa tshang phan bde legs bshad gling ba'i grwa rgan kha yar dang bcas khyon gcig tu tshogs nas drug cu pa /
yang dgon rin po che dpon slob kyis mgon po phyag bzhi pa'i sgrub pa| gung ru dbyangs dbon pa mthu stobs gsang ba'i dbang phyug /
zur gyi sngags 'chang chen po gzhon nu don grub /
byar bo sngags 'chang ba rnams kyis mgon po zhal dang tshe 'char gyi sgrub pa btsugs /
sgrub khag mang bas gling gseb thams cad rnga brdung bur chil le ba byung /
dka' bcu a skya gzer ba'i mtshan nyid pa rgan po zhig gis /
ston pa shAkya thub pas byams pa'i ting nge 'dzin gyi sgo nas bdud bdul bar 'dug /
'brog pa lha gsol ba 'dra ba 'di su'i lugs yin zhes zur zab byas skad /
sgrub khag so sos gtor zor 'phen pa'i nub /
dus min du rlung chen po 'khrugs /
gnam sa ral ba lta bu'i 'brug sgra dang /
dus kyi me lce 'bab pa lta bu'i glog 'khyug cing ser ba drag po dang bcas po ta la'i rdzong gi lcags rir 'khyug rgyab ste /
mngon spyod kyi ltas phral du byung /
de nas 'bras spungs su phebs /
sngags khang du sgrub pa 'dzugs pa sogs sku rim rnam grangs mang du mdzad /
thang gcig dbyangs dpon pas dpal ldan lha mo dmag zor ma'i gtor sgrub mdzad de zor 'phen pa la mngon du phyogs pa na /
rab 'byams pa bsod nams grags pa dang /
bra nyi rab 'byams pa rnams kyi phrag dog gis chos skyong 'di bka' gnyan pas gshags gtor tsam las zor mi 'gab bar chad 'ong snyan 'bul zhus par brten /
thugs the tshom du gyur nas gtor zor 'phangs pa 'gab mi 'gab kyi phebs sgo gnang bas dbyangs dpon pa thugs 'ur te /
ngas chos skyong 'di'i man ngag thams cad rdze gong ma dang ba so rje drung gi sku phyogs su zhun thar bcad /
bsnyen sgrub tshad du 'khyol bar byas /
bzlas pa rkyang pa yang bye ba lhag song ba yin /
dan 'bag yas sna mas sna la them pa bcol nas sdod dgos pa'i dus tshod 'di la las sbyor mi byed na gtsan byed /
lo gsum tshun gyi sku khag deng rang gis 'khur /
khong chos gshags gtor byed zer ba'i nya mgo ci non /
gshags na gshags @# / /
lugs ga tshugs byed /
gtor na gtor lugs ga tshugs byed ces sogs mang du zhus nas gtor ma 'phen par thag bcad /
shol 'debs pa dang /
byang dmar la 'jug pa'i las spyor mdzad pas| yar gtsang skur gsum gyi zhal ngo rnams kyi mtshan byang gi khrong nas /
yar rgyab zhabs drung bdung 'dul grags pa'i mtshan thog mar por te rtags mngon sum du byung /
de skabs mngon spyod kyi las sbyor rnam grangs ha cang mang bas /
rje'i zhal snga nas stag lung brag pa de thugs cung zad ma rangs par /
thog mar skyes bu che 'bring chung gsum gyi lam la go rim ma log par khrid nas /
rdo rje theg pa'i mchog thun gyi dngos grub bsgrub pa'i rim pa rnams mdzad dgos pa la /
sku yon gzhan rnams 'bul ba'i mgo bres tsam yang ma dod par /
gshin rje'i 'khor lo sogs drag po'am las sbyor la btsan khrid du byed pa 'di /
dben sa rje drung gi mdzad lugs thugs lhus ma things gsungs skad /
de yang paN chen rin po cher bka' chos thog mar gsan pa'i tshe /
rdo rje phreng ba'i snyan gsan phul bar /
snga sor nged rang gis 'di yongs rdzogs zhu myong ba zhig med pas /
slar rtsol ba dang rtog 'jug sogs byed khyad nas /
lo lnga drug zhig gi bar 'gyangs cha zhus /
de nas 'bul thub pa byed gsungs pa'i zhal len gnang /
lcags phag nang du 'bras spungs su phebs te /
paN chen chos kyi rgyal po nyid dkyil 'khor rgya mtsho'i gtso bor bzhengs nas rdo rje phreng ba'i dbang 'bul ba gnang /
de lo gtsang pa dpon zhang thugs 'dod ma nyams par brten /
gtsang dpung gtos che ba yar rgyab tu 'byor /
yar rgyab pa dpon blon gsol skal gyi steng du bzhugs dgos pa'i gnas gshis la brten /
mtshan mthu stobs rgya mtsho zhes bsgyur /
lo 'di dag gi snga phyi rnams su lho byang gi 'grul pa gtos cher 'ongs nas /
brgya 'bul stong 'bul grangs kyis mi chod pa phul /
de dag la so sor 'dod chos kyi rim pa gnang /
zang zing gi sgo nas re ba bskang ba sogs lugs zung dang 'brel ba'i mdzad ba 'phrin las bsam gyis mi khyab po / /
gtsang sde srid phun tshogs rnam rgyal lha sar phebs /
tshe dbang brgya rtsa dang yan lag brgyad pa'i sdom ba zhu ba'i snyan gsan phul yang drung 'khor ba 'ga' zhig gis bkag ces gleng /
rgyal du phebs pa'i lam zhor la bsam yas kyi gnas gzigs mdzad /
dgun kha rgyal du bzhugs ring chu rnams ma 'khyag pas dbyangs dpon ye shes rgya mtshos da lo dgun shin tu dro ba 'di thugs rje'i shugs yin par gda' zhes zhus pas /
'di tsam la ngo mtshar ci che /
deng sang mtha' dmag gis bod la gnod pa che ba yong grabs byung res kyi kha gnon byas pa yin /
da dung yang nged khams bzang ring sog pos bod la gnod pa mi yong /
chos rje zhwa dmar bas /
gyod kha smras kyi phrug gu ma skyes dgos /
zhes @# / /
bka' bkyon mdzad byung yang /
de'i gnod lan dgos pa ma byas /
o rgyan padma yin byas na kha ches /
o rgyan pad 'dra tsam yin byas kyang chog pa yod ces kya la ka gsungs /
bar skabs shig /
stong 'khor zhabs drung rgyal ba rgya mtsho /
'phags pa lha'i mchog gi sprul sku 'phags pa chos kyi rgyal po /
bso sprul sku /
de mo sprul sku /
sher dbang sprul sku sogs mdo stod mdo smad ngang rgya sog gi bla chen mang po phebs /
yul babs dang bstun pa'i zang zing gi 'bul ba grangs med pa phul /
chos dang 'jig rten gyi rab yongs su bskang /
'phags pa lha dang ba so sprul sku gnyis kyi gtsug phud bzhes /
rdo rje 'jigs byed bcu gsum ma'i dbang dang /
thams cad mkhyen pa dge 'dun rgya mtsho'i bka' 'bum thor bu'i ljags lung gnang /
de mo sprul skus thog mar mjal dus khyim pa gos dkar po can zhig tu gzigs /
thang gcig lha khro bo zhig gi rnam par gzigs /
yang nyin gcig 'brom ston pa'i rnam par gzigs gsung /
rgyal dang 'ol kha phyogs su phebs /
der 'gro ba rnams smin grol la bkod /
zhabs cung zhig bstun ba la tshab tshan gnang /
phyag mdzod la sku mdun rin po che gshegs pa'i dgongs rdzogs gtong lugs kyi bslab ston gnang /
dgung lo nyer drug pa shing stag hor zla bcu gnyis pa'i dus tshes dge bar dpal ldan 'bras spungs chos kyi sde chen por /
paN chen rin po cha blo bzang chos kyi rgyal mtshan gyis mkhan po dang /
paN chen bsod nams grags pa'i sprul sku bsod nams dge legs dpal bzang gis las slob /
gzhan yang gsang ston dus go ba sogs las kyi kha skong ba'i dge 'dun grangs tshang ba'i dbus su /
dar chog nyes med phun tshogs kyi sgo nas tshangs par spyod pa'i gtso bo bsnyen par rdzogs pa'i sdom pa bzhes te /
ngur smrig 'chang ba rnams kyi rgyal mtshan gyi tog dam par gyur /
zhal snga nas khri rin po che sangs rgyas rin chen /
khri rin po che dge 'dun rgyal mtshan /
zhal snga nas chos gnyer grags pa /
paN chen thams cad mkhyen pa dang /
gzims khang gong sprul pa'i sku /
'ol kha nas drung ba mkhas btsun pa /
rje nor bu pa sogs rang phyogs kyi bla ma mang po la mdo sngags kyi chos tshul mtha' yas pa gsan /
r+wa lo tsA pa'i sku gdung ril bo nang rten la bzhugs pa'i sngags khang gi 'jigs byed drung du bzlas brjod kyi rim pa la brtson par mdzad /
lo de'i mjug tu 'brum nang mched pa'i stabs /
smon lam gyi tshogs dbu paN chen rin po ches mdzad /
rje 'di 'bras spungs su bzhugs /
me 'brug zla ba gsum pa'i nang du /
rgya nag gong ma rgyal po 'un shu wang ste ta'i wang gis bla ma bsod nams blo gros sogs rgya mi mang po mngags /
khyab bdag rdo rje'i sangs rgyas kyi las ka dang las zhwa las gos tham ka phul /
'bras spungs su rgya spyi khang du gdan @# / /
drangs te /
'bul ba dang rtsed sna ya mtshan pa mang po byas /
rgya nag tu phebs dgos pa'i snyan gsan phul /
rten 'brel gyi sgo nas zhal bzhes mdzad /
bla ma bsod nams blo gros kyis rgya yul du bzhengs pa'i lha khang la phyag nas gtor bas der nas 'phyag rgyu yod pa byung /
gsang yib chab tshan la phebs pa'i tshe /
rdo la zhabs rjes bzhag /
de nas sku bsnyung ba'i tshul bstan te hor zla bcu gnyis pa'i tshes bco lnga'i nyin gzugs sku'i bkod pa chos dbyings su bsdus te dga' ldan gyi gnas su gshegs so / /
de ltar thams cad mkhyen pa lung rtogs yon tan gyi rgya mtsho dang /
mthu stobs rgya mtsho'i mtshan can de nyid la khams rgyal ba 'phags pa lha dang /
gzhu khang dpon slob gnyis kyis 'jigs byed kyi dbang sogs gsan pas /
de dag gi 'jigs byed kyi dbang rgyun la thams cad mkhyen pa bzhugs shing /
thams cad mkhyen pa dpon slob kyis drag las mdzad pa'i thugs rjes deng sang gi bar du dge lugs dang thams cad mkhyen pa'i bstan pa sprin bar gyi nyi ma tsam gnas pa 'di yin zhes mer rgan rin po ches gsungs shing /
de yang r+wa sgreng la chu mig che chung drug dang /
chu mig zhar ba gcig yod pas chu mig de thams cad mkhyen pa 'di'i phebs dus glo bur du rdol bas sku tshe yang bstan dgra tshar gcod pa drag las kyi bka' bab cing /
gdul bya'i gtso bo yang de nyid yin pas /
gdul bya rdzogs pa na sprul sku'i mdzad pa mthar phyin pa r+wa sgreng gi shug pa bdun dang chu mig bdun yin tshul glegs bam rin po cher shin tu gsal la /
de ltar mi shes par sku tshe mthar ma phyin snyam pa dag gis ra sgreng gi shug pa dang chu mig ji ltar yin da gdod dpyad par gyis /
des na thams cad mkhyen pa de nyid las /
gzhu khang pa dge legs lhun grub dang /
rab 'byams pa bsod nams grags pa sogs las dbang rgyun chu po ltar gnas par shes par gyis / / / /
smras pa /
'jig rten 'jig rten 'das pa ma lus la / /
bsdig pa'i sdigs mdzub mdzad pa lha 'di las / /
gzhan la med par shes kyang dngos grub gnyis / /
lha 'di'i sgo nas mi sgrub dpyod ldan su / /
khyad par 'jam dbyangs zhi khro dge slong gi /
tshul du 'byon par lha dang grub chen gyis / /
lung bstan nor bu dang pa'i rgyal mtshan rtser / /
rab mchod dngos grub char gyis sa gsum 'gengs / /
sngon bsags smon pas rje yi bstan dang mjal / /
bde gsang 'jigs sogs zab mo'i khrid chen brgyad / /
yan lag khrid mang thob ltar nyams su blangs / /
yang yang bsams tshe a ho skal ba bzang / /
rnam dag bsam pas tshul 'dir 'bad pa las / /
byung ba'i dge bas mtha' yas 'gro ba rnams / /
skye zhing skye bar 'jam dbyangs zhi khro yis / /
@# / /
'bral ba med par rjes su 'dzin gyur cig /
ces dpal rdo rje 'jigs byed kyi chos 'byung khams gsum las rnam par rgyal ba dngos grub kyi gter mdzod ces bya ba 'di ni bde thang mkhan pos rin po che dkar po dang dmar po dang sngon po gsum dang /
blo bzang grags bstan ma dang /
bkra shis rtags brgyad dang 'brug ris kyis rnam par bkra ba'i gos chen khyad 'phags 'doms brgyad ma yug /
bcom ldan sngon po yug /
bcom ldan dmar po yug dang /
spos shel gyi 'phreng ba rgyan ldan legs pa dang /
sbub chal rtsim shin tu legs pa sogs dang bcas yang yang bskul /
brag yab sprul sku chung ba phyag mdzod dang bcas pas ja khag drug ma brgyad cu dang bcas bskul ba'i ngor /
shAkya'i dge slong mang thos 'jam dbyangs bzhad pa'i rdo rjes /
rdzogs pa'i sangs rgyas zil gnon me rta'i lo la bltams pa nas lo nyis stong drug brgya dang sum cu so bzhi dang /
sangs rgyas nas lo nyis stong lnga brgya dang go dgu dang /
dus 'khor rtsa rgyud gsungs nas lo nyis stong lnga brgya go brgyad dang /
zhi bar gshegs nas nyis stong lnga brgya dang lnga bcu nga bzhi dang /
grags pas bsdus rgyud mdzad nas lo nyis stong dang nyag ma gnyis dang /
kla klo zhugs nas stong dang go drug dang /
rgyal dka'i byed rtsis brtsams nas dgu brgya dang nyag ma bcu gsum song ba dang /
rab byung sogs kyi 'das lo drug brgya dang go gnyis song ba /
bstan pa lnga brgya pa phrag bcu'i tshul khrims le'u'i steng nas nga bzhi 'das pa /
rab byung bcu gnyis pa bi lam ba b+ha zhes pa rnam 'phyang gi lo /
rgya rtsis kyi lbu zul zhes pa dbang thang gi sa khyi'i lo /
sangs rgyas kyis mu stegs kyi tshogs cho 'phrul gyis tshar bcad pa'i cho 'phrul zla ba'i dkar phyogs rdzogs pa gsum pa'i rgyu skar drang srong rnga bong gis bsgrigs pa'i mchu /
gza' phur bu /
dus 'khor gyi dbyangs a /
gsal byed da /
khams sa /
yon tan dri /
na tshod smin pa dang /
dbyangs 'char gyi dbyangs o /
gsal byed ha /
'byung ba nam mkha' /
yon tan sgra dang /
rgya rtsis kyi 'brug gi nyi ma la /
rgyal bas lung bstan pa'i gnas dga' ldan bshad sgrub dar rgyas bkra shis 'khyil du sbyar ba'i yi ge pa ni /
gzhung lugs rab 'byams smra ba bsam blo sgom pas bris pa 'dis kyang /
kun mkhyen rgyal ba'i bstan pa spyi dang /
khyad par du chos kyi rgyal po tsong kha pa chen po'i bstan pa phyogs dus thams cad du dar zhing rgyas par gyur cig / / /
dpal rdo rje 'jigs byed kyi chos 'byung khams gsum las rnam par rgyal ba dngos grub kyi gter mdzod 'di @# / /
yang| kun mkhyen gong ma de nyid nas ljags zhus 'phro can du lus stabs /
rje de nyid slar yang sprul ba'i zlos gar bsgyur ba kun mkhyen gnyis pa de nyid kyis zhus dag zhib mo dang har chen rat+na sid+d+hi wang gis sbyin bdag byas nas bar du bsgrubs kyang /
da dung yig nor cung zad yod par kun mkhyen gnyis pa rang nyid kyis gsungs pa ltar /
slar yang kun mkhyen gong ma'i drung yig bsam blo sgom pa rin chen bstan 'dzin pa'i phyag bris ma dang gtugs nas dag par bcos te /
dga' ldan bkra shis 'khyil du par du bsgrubs pa lags so|| / /
sarba mang+ga laM / /

