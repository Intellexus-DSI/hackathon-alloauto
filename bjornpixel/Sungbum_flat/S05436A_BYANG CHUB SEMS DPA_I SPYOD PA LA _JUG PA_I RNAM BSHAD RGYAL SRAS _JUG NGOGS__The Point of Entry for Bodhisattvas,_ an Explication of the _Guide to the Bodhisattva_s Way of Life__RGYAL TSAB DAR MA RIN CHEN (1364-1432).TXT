@# / /
byang chub sems dpa'i spyod pa la 'jug pa'i rnam bshad rgyal sras 'jug ngogs bzhugs so / /
@## / /
rje btsun dam pa thugs rje chen po dang ldan pa rnams kyi zhabs la gus pas phyag 'tshal lo / /
gang gi mkhyen pa nyes pa kun zad mtshan dpe'i dpal 'bar sku bzhi'i dkyil 'khor chos dbyings mkhar 'phags te / /
thugs rje chen pos yan lag drug cu'i gsung gi 'od zer mtha' yas 'gro la dri med rab 'phro zhing / /
lhun gyis grub cing rgyun mi 'chad pa'i mdzad pa bzang pos mtha' yas 'gro ba'i mun pa sel mdzad pa / /
thub dbang rnams dang bla ma skyes chen 'jam pa'i dbyangs kyi zhabs la bdag ni gus pas phyag 'tshal lo / /
rang nyid tshe rabs kun tu 'gres phyir dang / /
skal mnyam gzhan la'ang phan par 'gyur snyam du / /
rgyal sras dam pa'i spyod la 'jug pa yi /
tshig don mkhas pa'i bzhed pa bzhin du bri / /
rang lta mchog 'dzin zhags pas bcings pa yis / /
dman pa'i byang chub thad par byed pa la / /
zab mo'i de nyid rtogs pa mi dgos zhes| |bzhed pa log par 'chad rnams bsal byis nyon / /
da la 'dir rgyal ba thub pa'i dbang po de nyid kyis dang por byang chub kyi mchog tu sems bskyed /
bar du bskal ba grangs med du mar sbyin sogs phar phyin @# / /
gyi spyod pas tshogs gnyis rdzogs par byas shing /
mthar mngon par rdzogs par sangs rgyas nas chos kyi 'khor lo rim pa gsum du bskor bar mdzad de /
dang por 'phags pa'i bden pa bzhi la len gsum du bzlas shing rnam pa bcu gnyis su bskor bar mdzad do / /
nyan thos kyi rigs can rgyud smin pa kha cig la ni bden pa bzhi bstan pa tsam gyis kyang /
rten 'byung spros pa'i mtha' dang bral ba khong du chud par 'gyur la /
mgon po klu sgrub kyi bstan bcos dang /
rigs pa drug cu pa'i 'grel pa slob dpon zla ba grangs pas bkral pa ltar /
theg pa dman pa'i sde snod rnams las dngos su yang bdag med phra mo lan du mar gsungs so / /
de nas med rgyas 'bring bsdus gsum sogs gang zag dang chos la bdag med rgyas par ston pa'i chos kyi 'khor lo gnyis pa bskor bar mdzad do / /
de nas thabs kyi cha rgya chen po dang bcas pa'i phyir mi ldog pa'i 'khor lo'i gtam chos kyi 'khor lo gsum pa bskor bar mdzad do / /
do la spyir gsung rab mtha' dag gi dgongs pa 'grel zhing /
khyad par du theg pa chen po'i sde snod kyi dgongs pa rdzogs par bkral nas gsung rab mtha' dag theg pa chen po'i rigs dang ldan pa'i gang zag gcig sangs rgya ba'i lam gyi yan lag /
ji ltar nyams su lan pa'i tshul rgyas par gtan la 'bebs pa'i dam pa'i chos spyod pa la 'jug pa'i ni gang bshad par bya ba'o / /
bstan bcos 'di'i mdzad pa po na slob dpon 'phags pa zhe pa'i lha gsung rab mtha' dag gi dgongs pa rdzogs par rtogs shing /
bdag pas gzhan gces pa'i thugs rje chen po dang ldan pa /
rang nyid 'ba' zhig gi bde ba la ltos pa med pa gzhan gyi phan bde la mtha' gcig tu gzhol ba /
khyad par du rnal 'byor bla med kyi shin tu spros med kyi spyod pa spyad pa'i sgo nas /
theg pa chen po'i lam rdzogs par mdzad pa de nyid do / /
des mdzad pa'i bstan bcos byang chub sems dpa'i spyod pa la 'jug pa la bzhi /
mtshan gyi don /
'gyur gyi phyag /
gzhung gi don /
'jug gi don to / /
dang po ni /
rgya gar na skad rigs bzhi yod pa las sam skr-i ta'i skad du /
bstan bcos 'di'i ming bo d+hi ni bod skad du byang chub dang /
sa twa ni sems dpa' dang /
tswa r+ya ni spyod pa dang /
a ba ta ra ni 'jug pa zhes bya'o / /
bam po dang po gnyis pa ni /
sangs rgyas dang zhes sogs te phyogs gang du gtegs pa ngos bzung ba'o / /
de yang 'gyur gyi bar chad zhi ba dang /
sde snod mtha' dag gi dgongs 'grel yin yang /
gtso bor mdo sde'i sde snod kyi dgongs 'grel du shes par bya'o / /
bam po'i grangs @# / /
kyi bshad pa go bar sla bas ma bkod do / /
gsum pa la gnyis /
theg pa chen po'i lam gyi rim pa bshad pa la 'jug pa'i bya ba /
lam gyi rim pa bshad pa dngos so / /
dang po la g.yu /
mchod brjod dang /
bshad par dam bca' dang /
khengs skyud zhing rtsom par spro ba'i rgyu mtshan no / /
dang po la gsum /
dgos don dang /
bsdus don dang /
tshig don to / /
dang po ni /
yul khyad par can gyi yon tan brjod cing skyabs su song bas rang nyid skyes bu dam par rtogs pa dang /
bstan bcos rtsom pa sogs kyi bar chad zhi ba dang /
mthar nges legs thob cing gdul bya gzhan gyis kyang de'i rjes su zhugs pas legs tshogs su thams cad 'grub pa'o / /
gnyis pa ni /
dkon mchog gsum dang phyag bya ba'i 'os su gyur pa gzhan dag la yang phyag 'tshal ba bstan to / /
gsum pa ni /
su gta'i spra sangs pa dang rtogs pa gnyis la bshad du yod pas spangs pa phun tshogs kyi yon tan ni /
skyes bu gzugs legs pa bzhin du nyon mongs pa'i sgrib pa zad par spangs pas legs pa'am mdzes par gshegs pa dang /
rims nad legs par byang ba bzhin du nyon mongs pa'i dbang gis spar 'khor bar mi ldog par gshegs pa dang /
bum pa legs par gang ba bzhin du nyon mongs pa can ma yin pa'i ma rig pa zad par spangs pas ma lus par gshegs pas bde bar gshegs pa'o| |bde ba ni legs pa sogs dang /
gshegs pa ni de'i bdag nyid du son pa'o / /
de gsum gyis rim pa bzhin du phyi rol pa'i chags bral dang /
rgyun zhugs phyir 'ong sogs dang /
dman pa'i dgra bcom las khyad par du byas pa'o / /
rtogs pa phun tshogs kyi dbang du byas na bdag med pa gnyis kyi de kho na nyid mngon sum du mkhyen pa dang /
mkhyen pa brten pa dang /
ma lus par mkhyen pas bde bar gshegs pa'o / /
de dag gis kyang rim pa bzhin du gang zag gsum las khyad par du 'phags pa'o / /
des sangs rgyas dkon mchog la bstod pa bstan to / /
dbyings rang bzhin gyis rnam par dag pa la dri ma mtha' dag dang bral ba'i chos kyi sku ni chos /
dkon mchog ste /
de gang la mnga' ba ni bde bar gshegs pa'o / /
snga phyi gnyis kyis gzugs kyi sku gnyis kyang bsdus shing /
tshigs phyi mas byang chub sems dpa'i 'gog lam yang mtshon pas /
sangs rgyas dkon mchog dang theg pa chen po'i chos dko0n mchog mtha' dag phyag gi yul lo / /
sras ni byang chub sems dpa' 'phags pa ste /
de dang bcas pa'i dkon mchog gsum mo / /
de dag dang gzhan yang phyag bya ba'i 'os gyur pa mkhan po dang slob dpon la sogs kun la'ang sgo gsum gus pas phyag 'tshal ba'o / /
te ni khrus byas te zas za zhes pa ltar 'og ma 'dren pa'o / /
gnyis pa la bzhi /
brjod bya ngos bzung ba dang /
rang bze'i nyes pa spang ba dang /
zlos pa spang ba dang /
dgos sogs bzhi ngos bzung ba'o / /
dang po ni /
brjod par bya zhes drang ngo / /
gang na bde bar gshegs pa'i sras byang chub sems dpa' rnams kyi dang @# / /
por byang chub tu sems bskyed /
sbyin sogs phar phyin gyi spyod pa nyams su blangs te sangs rgyas thob par byed pa'i lam gyi rim pa mtha' dag 'dus pa'i sdam mo / /
TI ka kha cig gis sdom pa 'ba' zhig la bshad pa ni tshig gi don ma yin na /
gnyis pa ni /
khyod kyis rang bzod byas pa ma yin nam /
'di su zhig 'dzin par 'gyur zhe na /
de'i skyon med de /
theg pa chen po'i lam gyi rim pa mtha' dag bshad pa la 'jug pa ni ston pa'i lung gsung rab ji lta ba bzhin du 'chad pa yin pa'i phyir ro / /
gsum pa ni /
'o na lung la brten nas rtogs par byas pas chog gis /
'di brtsams pas ci bya zhe na zlos pa'i skyon med de lung gi don bde blag tu rtogs pa'i ched du mdor bsdus nas ni 'chad pa yin pa'i phyir ro / /
bzhi pa ni /
theg pa chen po'i lam 'bras bu dang bcas pa brjod bya dang /
bstan bcos 'di la brten nas de khong du chud pa dgos pa dang /
de la brten nas mthar sangs rgyas thob pa nyid dgos dang phyi ma phyi ma snga ma snga ma med na mi 'byung ba 'brel pa'o / /
rtsom par dam bca' ba'i dgos pa ni /
dam bcas pa mthar phyin pa'i ched yin no / /
gsum pa la gsum /
khengs skyungs te gzhan don du gtso bor ma mdzad pa dang /
bstan bcos rtsom par spro ba'i rgyu mtshan dang /
skal pa mnyam pa gzhan gyi yang don du 'gyur bar bstan pa'o / /
dang po ni /
gsung rab ji ltas ba bzhin brjod pa yin na /
gsung rab la brten nas rtogs par bya ba yin gyi 'di brtsams pas ci bya zhe na /
gsung rab la brten nas de'i don bde blag tu rtog rus pa'i yang zag gzhan kyi don du bdag gis bstan bcos 'di ma byas te /
brjod bya'i don sngon chad gsung rab las ma byung ba cung zad tsam yang bstan bcos 'dir brjod du med la /
don la khyad med kyang tshig la yi ge lti yang spel ba la sogs pa'i sde ba sbyor mkhas pa'ang bdag la yod pa min te /
rgyu mtshan gnyis po de'i phyir ro / /
gnyis pa ni /
zhi ba lta lha ngas bstan bcos 'di brtsams pa la dgos pa yod de /
sngar shes zin pa rnams mi nyams shing 'phal ba'i don du rang gi yid la sgom pa'i ched yin pa'i phyir /
'di zhes pa'i nye tshig smos pa ni /
slob dpon gyi thugs la rdzogs pa la dgongs pa'am yang na 'di brtsams pa yin gyi rdzogs pa ni ma yin no / /
zhes pa'i tha tshig go /
rang gi don du rtsom na rang gis khong du ma chud na bstan bcos rtsom par mi rigs la khong du chud na de nyid goms par rigs mod /
bstan bcas brtsams ci dgos zhe na skyon med de /
dge ba rgya chan po la sngar nas zhugs pa rgyun ma chad par sgom pa'i phyir yin la bstan bcos su bkod pas kyang yid gong nas gong du 'phel bar 'gyur bas /
bdag gi dad pa dang shes rab dang snying rje la sogs pa'i shugs bstan bcos su bkod pa 'od dag gis kyang re shig dang por rang gi rgyud la 'phel bar 'gyur la de nas bstan bcos 'di mthong ba'i skal mnyam gzhan gyis kyang khong du chud par 'gyur ro / /
re shig dang la zhes pa'i tshig gi nus pas gzhan la phan pa 'phen par byad pa yin no / /
gsum pa ni /
gzhan gyi don du yang nges par 'gyur te /
bdag dang skal ba mnyam pa theg pa chen po'i gang zag gzhan gyis kyang ci ste gzhung du bkon pa 'di dag mthong @# / /
na rang nyid bzhin du don yod par 'gyur bas so / /
'grel chen du ci ste zhes pa gal te zhes bshad nas rang don du byed pa myong bas grub la gal te gzhan gyis mthong na yang don yod ces bshad pa ni /
don 'dra ste don ni gzhan don du bstan bcos rtsom pa'i dgos pa bshad pa yin no / /
sngar dgos 'bral gyi don bstan pa yang bstan bcos 'di la gzhan dag 'jug pa'i yan lag tu bstan par shes par bya'o / /
gnyis pa lam gyi rim pa bshad pa dngas la gnyis /
dal 'byor gyi rten la snying po blang ba'i phyir bskul ba dang /
snying po ji ltar len pa'i tshul bshad pa'o / /
dang po ni /
dal 'byor thob pa'i rten 'di la nges par dam pa'i chos sgrub dgos te /
chos bco brgyad dang ldan pa'i dal 'byor 'di ni rnyed pa shin tu dka' ste de'i rgyu bsgrub pa shin tu dkon pa'i phyir te /
mi lus tsam zhig thob pa la yang tshul khrims sna gcig bsrungs dgos la /
dal 'byor khyad par can thob pa la tshul khrims rnam par dag pas gzhi gzung /
sbyin pa la sogs pas grogs byas smon lam dri ma med pas mtshams sbyar ba dgos na de bsgrub pa shin tu rnyed dka' ba'i phyir ro / /
dal 'byor don che ba bsam pa ni /
dal 'byor thob pa'i rten 'di la skyes bu'i 'dod don sgrub dgos te skyes bu'i don mngon mtho dang nges legs sgrub nus pa'i rten thob par gyur pa la /
brtson pa chen pos bsgrub par bya ste gal te mi 'chi ba'i 'du shes sogs kyis rten 'di la phyi ma phan chad kyi phan pa ma sgrubs na phyis rten 'di yang dge bar 'byor par gal la 'gyur te /
rang cag mi khom pa'i gnas su gnas pa shas che la de nas bde 'gro'i rgyu bsgrub pa shin tu dkon pa'i phyir ro / /
dal 'byor rnyed dka' ba ni /
bshes spring las /
rgya mtsho cher g.yengs gnya' shing bug pa dang / /
rus sbal phrad pa las kyang dud 'gro las / /
mi nyid ches thob dka' bas mi dbang gis| |dam chos spyod pas de 'bras ma tshas par mdzod / /
ces so /
mi khom pa brgyad spangs pa ni dal ba ste mi khom pa brgyad ni bshes spring las /
log par lta ba 'dzin dang dud 'gro nyid / /
yi dwags nyid dang dmyal bar skye ba dang / /
rgyal ba'i dka' med pa dang mtha' 'phob tu / /
kla klor skye ba glen zhin lkugs pa nyid /
tshe rang lha nyid gang yang rung bar ni / /
skye ba zhes bgyi mi khom skyon brgyad po / /
de dag dang bral khom pa rnyed nas ni / /
skye ba ldog pa'i skad du 'bad par mdzod /
ces so / /
gnas brgyad po de dag tu dge ba bya ba'i dal ba med pas mi kham zhes bya'o / /
'byor ba bcu ni nyan thos kyi sa las /
rab 'byor lnga ni /
mi nyad dbus skyes dbang po tshang / /
las mtha' ma log gnas la dang / /
ces te las mtha' ma log pa ni mtshams med byas sam byed du bcug pa ma yin pa dang /
gnas la dad pa ni sde snod gsam la dad pa'o / /
gzhan 'byor lnga ni de nyid las / /
sangs rgyas 'byor dang dam chos ston / /
bstan pa gnas dang de rjes 'jug /
gzhan phyir snying ni brtsi ba'o / /
zhes bshad do / /
gnyis pa la gnyis /
spyi'i rnam gzhag dang /
so so'i don bshad pa'o / /
dang po ni /
bstan bcos 'dis skyes bu chen po'i bsam pa sbyong ba'i yan lag tu skyes bu chung 'bring gi bsam pa sbyong ba sngon du btang nas /
byang chub kyi mchog tu sems bskyed de spyod pa sbyin pa la sogs @# / /
pa'i pha rol tu phyin pa drug la bslabs nas /
sangs rgyas pa'i lam gyi rim pa rdzogs par ston pa yin no / /
de la thog mar byang chub kyi mchog tu sems bskyed pa la de'i phan yon legs par bsams nas spro shugs lhag par 'phel ba zhig dgos pa le'u dang pos ston la skyes bu chung 'bring gi bsam pa sbyong ba de'i yan lag tu 'chad do / /
de nas byams pa dang snying rje'i rtsa ba can gyi byang chub kyi mchog tu sems bskyed pa la 'khor lo sgyur ba'i rgyal po spyan 'dren pa'i gnas khang sogs byi der byed pa bzhin du 'gal rkyen sgreb pa bshags pa dang /
mthun rgyen tshogs bsags nas byang chub kyi sems gzung dgos pa'i spa ma le'u gnyis pa dang /
phyi ma le'u gsum pas bstan to / /
sems bskyed nas spyad pa la slob pa'i dge ba rnams mi nyams pa'i yan lag bag yod bsten dgos pa le'u bzhi pas bstan la /
phar phyin drug nyams su len pa'i tshul ni 'og ma rnams kyis bstan te de la dran pa dang shes bzhin bsrung ba'i sgo nas tshul khrims la slob pa'i tshul rgyas par le'u lnga pas bstan la /
bzod pa dang brtson 'grus dang bsam gtan dang shes rab la slob tshul de nas le'u bzhes rim pa bzhin bstan te / /
le'u bcu pas lus longs spyod dge ba? rnams gzhan la gtong pa'i sems pa skyod tshul rgyas par bsngo bas khyad par du byas nas sten pas sbyin pa la slob tshul rgyas par le'u bcu pas ston la /
byang chub kyi sems gzung ba sogs kyi skabs su yang ston to / /
'bras bu sangs rgyas kyi gnas tshul le'u dgu pas bstan to / /
gnyis pa la gnyis /
byang chub kyi sems sgom pa'i phan yin bsam pa dang /
sems gnyis bskyed nas skyod pa la slob pa'i tshul lo / /
dang po la gnyis /
le'u'i gzhung bshad pa dang /
le'u'i mtshan no / /
dang po la gnyis /
sdig pa spong zhing dge ba sgrub rigs par gdams pa dang /
byang chub kyi sems kyi phan yon rgyas par bsam pa'o / /
dang po ni /
rang cag dge ba nyams chung zhing sdig pa stobs che ba'i dus 'dir sdig pa'i gnyen por bsgom pa la 'bad par rigs te ji ltar te dper na mtshan no mun nag sprin rum nas glog 'gyur ba'i rkyen gyis dus skad cig tsam gzugs rab tu snang ba ston pa ltar /
de bzhin du sangs rgyas kyi mthu yis pa rgya lam na 'jig rten pa rnams la bsod nams bya snyam pa'i dge ba sgrub pa'i blo gros thang 'ga' tsam 'byung gi /
dus rgyun du mi 'byung la rgyu mtshan de lta bas na dge ba nyams chung pa nyid la dus rtag tu gnas pa dang /
sprin rum gyi mun pa dang 'dra bar ngan 'gro bskyed pa'i sdig pa stobs chen po thub par dka' zhing /
'jigs pa chen po bskyed pas shin tu mi bzad pa yod pa'i dus su shes par byas la /
dge ba sgrub cing sdig pa spong ba la 'bad par bya'o / /
dge ba nyams chung nyid la rtag ces pa dus la 'grel pas bshad la dge ba mthu chung ba dang sdig pa stos che ba'i skabs su shes par bya ba'i don du yang bshad do / /
gnyis pa la bzhi /
byang chub kyi sems kyi phan yon bshad pa dang /
byang chub kyi sems nges bzung ba dang /
de la phan yon de dag 'byung ba'i rgyu mtshan dang /
byang chub kyi sems sgom pa'i gang zag la bstod pa'o / /
dang po la gsum /
sdig pa mtha' dag 'joms shing dge ba mtha' dag bsgrub nus pa dang /
ming dang don @# / /
khyad par can thob pa dang /
phan yon dpes bshad pa'o / /
dang po la gsum /
sdig pa chen po 'joms pa dang /
bde ba mchog bsgrub nus pa dang /
ji ltar 'dod pa'i don bsgrub nus pa'o / /
dang po ni /
byang chub kyi sems gnyis bsgom pa la 'bad par rigs te /
dmyal ba'i rgyu la sogs pa'i sdig pa mi bzad pa de ni rdzogs pa'i byang chub kyi sems min pa dge ba gzhan gang gis zil gyis gnon par 'gyur te gang gis kyang zil gyis gnon mi nus pa'i phyir ro / /
don dam sems bskyed kyis sgrib pa'i sa bon spong ba'i nus pa yod pa 'dir bshad bya'i gtso bo ma yin gyi /
'dir ni kun rdzob sems bskyed kyis ngan 'gro'i rgyu sngar bsags bdag cing phyi ma rgyun gcod par byed pa'i phan yon bstan to / /
gnyis pa ni /
byang chub kyi sems bsgom pa la 'bad par rigs te /
bskal pa grangs med du mar sems can la phan pa'am thabs la rab tu dgongs shing sems par 'dzad pa'i thub dbang rnams kyis byang chub kyi sems bskyed pa 'di nyid sems can la phan par gzugs shing| sems bskyed pa 'di ni sems can tshad med pa'i skye bo'i tshogs rnams kyis bde ba mchog skra 'bral ba la sogs pa'i dka' spyad la ltos pa med par lam bde bas bde blag nyid du thob par byed nus pa'i sa bon lta bu yin pa'i phyir ro / /
bde nas bde bar 'gro ba la / /
sems shas su zhig sgyud lug 'gyur / /
zhes 'chad pa ltar ro / /
gsum pa ni /
rang gzhan kun la pha pa'i thabs mchog yin pas sems de nyid bsgom par rigs te /
skyes bu 'bring gi bsam pa sbyangs pas rang rgyud kyi srid pa'i sdug bsngal brgya phag gzhom 'dod cing skyes bu chen po'i bsam pa sbyangs pas sems can thams cad kyi mi bde bas bsal bar 'dod pa dang /
mngon mtho dang nges legs kyi bde mang brgya phrag spyad par 'dod pas kyang thabs mchog tu gyur pa gzhan med pas byang chub kyi sems nyid bskyed par bya zhing dus rtag tu btang ba ste nyams par mi bya'o / /
gnyis pa ni /
byang chub kyi sems bskyed pa la 'bad par rigs te /
smon pa dang 'jug pa'i byang chub kyi sems skyes par gyur na de ma thag pa'i skad cig gis ming khyad par can bde bar gshegs pa rnams kyi sras zhes brjod par bya zhing ming gi don khyad par can 'jig rten pa lha mir bcas pa thal mo sbyor ba dang /
phyag bya bar 'os pa'i gnas su 'gyur pa'i phyir ro / /
sa chen po la bzhugs pa'i byang chub sems dpa' rnams 'ba' zhig yon tan de dag dang ldan pa ma yin te /
las nyon gyi dbang gis 'khor ba'i btse na rang bsdams pa'i nyams thag pa rnams kyis kyang sems bskyed na de ma thag phan yon de dag thob pa'i phyir ro / /
gsum pa la drug /
dman pa mchog tu bsgyur pa'i dpe /
rnyed dka' zhing rin thang che ba'i dpe /
'bras bu mi zad cing 'phel ba'i dpe /
'jigs pa chen po las skyob nus pa'i dpe /
sdig pa chags med par 'joms pa'i dpe /
phan yon mdo las bstan pa'i tshul lo / /
dang po ni /
phan yon 'di dag bsams nas kyang byang chub kyi sems zhes bya ba blangs nas mi nyams par rab tu brtan par bzung zhig ste bzung bar bya ste /
gser 'gyur rtsi'i rnam pa'i mchog gser 'gyur gyi rtsi srang gcig gyis @# / /
lcags srang stong gser du bsgyur par nus pa lta bur rgyu dang ngo bo'i sgo nas kyang mi gtsang ba'i lus 'di blangs nas de nyid rgyal ba'i sku rin chen rin thang med par sems de nyid kyis bsgyur bas na'o / /
sdong po bkod pa la /
dngul chu'i rigs gsar du snang ba zhes bya ba srang gcig gis lcags srang stong gser du bgyur nus pa dper mdzad nas sems bskyed kyi phan yon gsungs pa bsdus pa'o / /
gnyis pa ni /
'gro ba'i gnas 'khor ba'i rgyud pa mtha' dag dang bral bar 'dod pa rnams kyis rin po che dbang gi rgyal po lta bu'i rin chen byang chub kyi sems legs par bskyed nas mi nyams par brtan par gzung bar bya ste /
ded dpon mkhas pas tshong pa rnams rin po che'i gling du 'khrid pa ltar 'gro ba'i ded dpon zla med pas gcig pus sangs rgyas dang /
tshad med blos te tshad med pa'i blo gros gang la mnga' ba des 'gro ba'i dbul ba sel ba'i thabs mchog gang yin lags par yongs su brtags na byang chub kyi sems de nyid rin che bas te dkon pa dang phan 'dogs che ba'i thabs su gzigs pa'i phyir ro / /
gsum pa ni /
dge ba mi zad cing 'phel bar 'dod pas kyang byang chub kyi sems bsgom par rigs te /
byang chub kyi sems kyis ma zin pa'i dge ba gzhan kun chu shing bzhin du ni 'bras bu bskyed nas slar yang 'bras bu bskyed pa'i nus pa zad par 'gyur ba nyid yin la /
dpag bsams gyi shing bzhin du byang chub sems kyi ljon shing rtag par yang 'bras bu 'byin pas mi zad cing gang nas gong du 'phel bar 'gyur ba'i phyir ro / /
blo gros mi zad pas bstan pa'i mdo las /
rgya mtsho chen por lhung ba'i chu'i thigs pa bskal pa'i mtha'i bar du mi zad pa bzhin du byang chub tu bsngos pa'i dge ba yang byang chub kyi snying po la thug gi bar du mi zad par gsungs so / /
bzhin pa ni /
byang chub kyi sems bsgom pa de la blang dor la bzod pa lhur len pa'i bag can rnams kyis rgyu mtshan cis mi brten brten par rigs te /
dkon mchog gsum la gnod pa dang mtshams med sogs sdig pa shin tu mi bzod pa byas na yang dpa' bo stobs ldan la brten nas lam gyi 'jigs pa chen po skyob pa ltar byang chub kyi sems gang la brten nas ngan 'gro'i 'jigs pa de dag yud tsam gyis sgrol bar 'gyur ba'i phyir ro / /
lnga pa ni /
sems bskyed de sdig pa 'joms pa'i nus pa chen po dang ldan te /
sems bskyed des ni bskal pa 'jig pa'i dus mtha'i mes bsam gtan dang po man chad kyi snod sreg pa bzhin du dmyal ba skyed pa'i sdig pa chen po rnams dus skad cig gcig gis nges par sreg par byed pa'i phyir ro / /
des ni myong nges kyi las kyi nus pa 'joms par byed nus na ma nges pa lta ci smos so / /
shing rta chen po rnams kyis stabs bzhi tshang ba'i bshags pas myong nges kyi las kyi rnam par smin pa yang 'dag cing myong nges su bshad pa ni /
gnyen po'i phyogs bsgom pa med na myong nges su lung dang rigs pa du mas sgrubs so / /
drug pa ni /
byang chub kyi sems la phan yon de dag nges par 'byung ste /
sems de'i phan yon dang bsngags pa dpag tu med pa dag byams mgon blo dang ldan pa byang chub sems dpas sdang po bkod pa'i mdor byang chub sems dpa' thon nu nor bzang la sgra ji bzhin par bshad pa'i phyir ro / /
@# / /
sdong po bkod pa las /
rigs kyi bu byang chub kyi sems ni sangs rgyas kyi chos thams cad kyi sa bon lta bu'o / /
'gro ba thams cad kyi dkar po'i chos rnam par 'phel par byed pas zhing lta bu'o / /
zhes pa nas bsam pa thams cad yongs su rdzogs par byed pas bum pa bzang po lta bu'o / /
nyan mongs pa'i dgra pham par bye dpa la mdung thung lta bu'o / /
zhes sogs rgya cher gsungs so / /
gnyis pa byang chub kyi sems kyi ngo bo ngos bzung ba la gsum /
ngo bo'i dbye ba dang /
dbye ba dpes bshad pa dang /
sman 'jug gnyis kyi phan yon gyi khyad par bshad pa'o / /
dang po ni /
byang chub kyi mchog tu sems bskyed pa de chos can /
ngo bo'i sgo nas mdor bsdus na rnam pa gnyis su shes par bya ste /
byang chub la dmigs pa'i smon pa'i sems bskyed dang ni byang chub la dmigs pa'i 'jug pa sems bskyed nyid yin te yin pa'i phyir ro / /
theg pa chen sems bskyed kyi mtshan nyid ni /
gzhan gyi don du yang dag par rdzogs pa'i byang chub don gnyer gyi 'dun pa dang mtshungs ldan gyi sems so / /
de la ngo bo'i sgo nas dbye na sman 'jug gnyis dang grogs kyi sgo nas nyer gnyis dang /
sa mtshams kyi sgo nas phye na mos dang lhag bsam dag pa sogs bzhi'o / /
smon 'jug sems bskyed tsam zhig ni tshogs lam khyad par can ma thob pa nas kyang yod la /
tshogs lam khyad par can ni bskal pa grangs med gsum nas sangs rgya ba'i lam gyi mgo rtsom pa mngon rtogs rgyan las gsungs pa'i yon tan brgya zhe bzhi'i mngon par rtogs pa'i rigs mtha' dag thos bsam gyis sgro 'dogs chod cing thog mar nyams su len nus pa nas so / /
kha cig sangs rgyas la theg chen sems bskyed med par 'dod pa ni kha na ma thob shin tu cha ste /
'jug pa sems bskyed med na 'jug pa'i sdom pa yang med par 'gyur la de lta na sangs rgyas la so so thar pa'i sdom pa dang rig pa 'dzin pa'i sdom pa sogs kyang med par khas len dgos pas sdom pa rgyun chad pa nyid du 'gyur ro / /
gzhan yang don dam pa'i byang chub kyi sems sems bskyed du rang nyid kyis khas blangs pa dang yang 'gal lo / /
'jug sdom dang 'jug pa sems bskyed 'gal yang 'jug pa sems bskyed len pa'i chos las logs su 'dug sdom len dgos par 'dod pa ni ma go ba chen po yin no / /
kun rdzob pa'i sems bskyed ni gzugs kyi sku sogs sangs rgyas kyi kun rdzob pa'i sku la yang dmigs pas bzhag la| don dam pa'i byang chub kyi sems ni sangs rgyas kyi don dam pa'i gnas lugs mngon sum du rtogs pa'i sems de nyid yin la /
'di la don dam byang chub kyi sems su gzhung du mar bshad kyi theg chen sems bskyed du bshad pa med do / /
smon pa sems bskyed tsam zhig ni chog la mi ltos par skye la sems de nyid sangs rgyas ma thob par du nam yang mi gtad snyam du dam bca'i lcags kyu gnyis pas zin pa ni tshogs len par jo bo a ti sha'i gdam ngag las gsungs te /
de yang tshe 'dir sems bskyed mi nyams pa'i rgyu la bslab pa dang nag po'i chos bzhi spong ba dang /
dkar po'i chos bzhi bsten pa sogs tshe rabs gzhan du sems bskyed dang mi 'bral ba'i rgyu la slob pa sogs smon sems kyi bslab bya la slob nus pa gcig gis len pa @# / /
yin no / /
de ma thob pa thob par byed pa'i tshul sogs rgyas par rje btsun blo bzang grags pa'i dpal bzang po'i zhal snga nas mdzad pa'i pha rol tu phyin pa'i lam gyi rim pa che ba las shes par bya'o / /
'jug pa sems bskyed ma thob pa thob par byed pa'i tshul dang bslab bya sogs rgyas par rje btsun de nyid kyis mdzad pa'i byang sa'i tshul khrims le'u'i rnam bshad las shes par bya zhing tshig mangs su dogs pas 'dir ma spros so / /
gnyis pa ni /
mal na 'dug kyang rung lus kyi 'gro ba'i bya bas ma zin pa'i yul der 'gro bar bya'o snyam pa'i yul der 'gro bar 'dod pa'i blo dang /
rkang pa 'degs 'jog sogs 'gro ba'i bya bas zin pa'i dus kyi yul der 'gro'o snyam pa'i blo'i bye brag yul der 'gro'o snyam pa'i blor mtshungs kyang /
'gro ba'i bya bas zin pa dang ma yin pa'i khyad par yod pa ji ltar shes pa ltar dpe de bzhin du mkhas pas smon 'jug sems bskyed 'di gnyis kyi bye brag rim pa bzhin du shes par bya ste /
gzhan don du sangs rgyas thob par bya'o snyam? pa'i sems su mtshungs pa la sbyin sogs phar phyin gyi spyod pa nyams su len pa'i bya bas zin pa la ltos mi dgos pa'i rigs su gnas pa dang de la ltos dgos pa'i rigs su gnas pa'o / /
slob dpon ka ma la shI la sogs mkhas pa rnams bzhed pa 'dra ste ma spros so / /
gsum pa la gnyis /
smon sems kyi phan yon dang /
'jug sems kyi phan yon no / /
dang po ni /
'phags pa byams pa'i rnam par thar pa las /
rigs kyi bu 'di lta ste dper na /
rdo rje rin po chen tshig kyang gsar kyi rgyan khyad par du 'phags pa thams cad zil gyis gnon zhing /
rdo rje rin po che'i ming yang mi 'dor la dbul ba thams cad kyang rnam par bzlog go /
rigs kyi bu de bzhin du thams cad mkhyen par sems bskyed pa'i rdo rje rin po che nan tan dang bal yang nyan thos dang rang sangs rgyas kyi yon tan gyi rgyan thams cad zil gyis gnon zhing /
byang chub sems dpa'i ming yang mi 'dor la 'khor ba'i dbul ba thams cad kyang rnam par bzlog go /
zhes gsungs pa ltar byang chub tu smon pa'i sems las ni 'khor ba na gnas pa'i tshe 'bras bu chen po 'byung yang ji ltar 'jug pa'i sems las bsod nams bar ma chad du 'byung ba bzhin du bsod nams rgyun chags par ma chad du 'byung ba min no / /
gnyis pa ni /
gang nas bzung ste sems can gyi khams mtha' yas pa 'khor ba las rab tu sgrol zhing sangs rgyas kyi sa la dgod pa'i phyir tu 'khor ba ji srid par gzhan don las mi ldog pa'i sems kyis su 'jug sems de yang dag par blangs par gyur pa dus de nas gzung ste gnyid log gam ra ro ba sogs kyi bag med par gyur kyang bsod nams kyi shugs dus rgyun mi 'chad par du ma zhig tshad nam mkha' dang mnyam par rab tu 'byung ste /
smon sems ni 'bras bu la don gnyer tsam du zad la 'jug sems ni sangs rgyas kyi rgyu rdzogs pa bsgrub pas zin pa'o / /
gsum pa de la phan yon de dag 'byung ba'i rgyu mtshan la gnyis /
lung dgod pa dang /
rigs pas bsgrub pa'o / /
dang po ni /
'jug sems 'di ni phan yon de dag dang ldan par 'thad pa ris pa dang bcas par byang chub sems dpa' lag bzang gis ni zhus pa'i mdo las de bzhin gshegs @# / /
pa nyid kyis gsungs so / /
gang gi ched du na nyan thos rigs ma nges pa kha cig tshogs rgya chen po gsog pa la 'jigs shing /
theg pa chen po la sems log nas nyan thogs kyi byang chub don du gnyer ba dman pa la mos pa'i sems can gyi don gyi phyir te /
dman pa la mos pa bzlog nas theg pa chen po la dgod pa'i phyir tu gsungs so / /
gnyis pa la gnyis /
smon sems las phan yon thob pa'i 'thad pa dang /
'jug sems las thob pa'i 'thad pa'o / /
dang po la bzhi /
dge ba sgrub pa'i byed las mtha' yas pas phan yon cha ba dang /
de bas lhag pa'i phan sems gzhan med pa dang /
sems can rnams la de 'dra ba'i phan sems rang don du yang ma skyes pa dang /
'jug bsdus te bsngags pa'o / /
dang po ni /
ded dpon mdza' bo'i bu mo ltar dmigs rnam rgya chung ba sems can rnams kyi klad nad tsam bsal lo snyam du bsams na yang gzhan la phan 'dogs pa'i bsam pa dang ldan te /
bsod nams dpag med dang ldan par 'gyur na sems can re re'i mi bde ba dpag tu med pa bsal bar 'dod cing sems can re re'ang sangs rgyas kyi yon tan dpag med can du bsgrub par 'dod pa la bsod nams mtha' yas pa yod pa smos ci dgos so / /
gnyis pa ni phan sems 'di lta bu 'jig rten na bu la phan par 'dod pa pha'am yang na ma yang rung gang zag gzhan su la bde ba mchog bsgrub pa 'di 'dra'i phan sems ga la yod lha dang bden par smra ba'i drang srong rnams kyang rung tshad med pa bzhis gnas pa'i tshangs pa la yang phan sems 'di 'dra yod pa med do / /
gsum pa ni /
sems can de dag nyid la sngon rang gi don du'ang 'dra'i phan sems rmi lam du yang ma rmis na gzhan gyi don du dngos su gal skye ste skye ma myong ngo / /
bzhi pa ni /
sems can gzhan dag la rang gi don du yang skad cig tsam yang mi 'byung ba'i byang chub sems dpa' rnams la sems can mtha' dag gi bde ba bsgrub pa dang sdug bsngal spong ba'i don du sangs rgyas thob 'dod kyi sems gang sems kyi rin chen khyad par 'phags pa 'di snga na med pa'i rmad du byang ba ngo mtshar ba zhig 'khrungs pa 'di la gzhan dag gis kyang ngo mtshar bar bzung nas 'bad par bya'o / /
gnyis pa la gsum /
dngos dang /
de'i 'thad pa dang /
dogs pa bsal ba'o / /
dang po ni /
smon pa'i phan yon shin tu chen spyod pa nyams len gyi bya bas zin pa de bas kyang khyad par 'phags te /
'gro ba kun gyi mngon mtho dang thar pa'i bde ba thob par byed pas dga' ba'i rgyu dang sems can mtha' dag gi sdug bsngal gyi nad 'joms pa'i sman gyi rtsir gyur pa yid bzhin gyi nor bu rin chen lta bu'i sems kyi bsod nams gang yin pa de la tshad ji ltar gzhal gyis lang ste mtha' yas pa'i phyir ro / /
dpa' byin gyis zhus pa las /
byang chub sems kyi bsod nams gang / /
gal te de la gzugs mchis na / /
nam mkha'i khams ni kun bkang ste / /
de ni de bas lhag par 'gyur / /
zhes gsungs so / /
rgyas par bslab btus su sdong po bkod pa'i mdo drangs nas gsungs pa ltar shes par bya'o / /
gnyis pa ni /
'gro ba thams cad bskyab pa'i tshed du bdag sangs rgyas su gyur cig snyam pa'i phan par bsams pa tsam gyis kyang bye ba khrag khrig gi sangs rgyas kyi zhing na mchod pa ji snyed yod pas sangs rgyas mchod pa las bsod nams khyad @# / /
par 'phags par ting nge 'dzin rgyal po las gsungs na sems can ma lus pa thams cad kyi bla na me dpa'i bde bsgrub pa'i don du bsgyur pa nyams len gyi brtson pa rgyas chen po 'bar ba la bsod nams mtha' yas pa smos ci dgos so / /
gsum pa ni /
sems dan rang nyid bde ba 'dod cing sdug bsngal mi 'dod la de ltar 'bad pas bde ba thob cing sdug bsngal spong nus pas bde sdug gi 'dor len rang nyid mkhas pa ma yin nam /
gzhan gyis de'i don du brtson ci zhig dgos zhe na /
nges par brtson par bya dgos te /
sems can rnams la sdug bsngal 'dor 'dod pa'i sems yod kyang nyon mongs pa'i dbang gis sdug bsngal gyi rgyu 'ba' zhig bsgrubs pas 'khro ba mtha' med dang /
ngan song gi sdug bsngal nyid la mngon par rgyug la bde ba 'dod kyang de dag gi thabs la rmongs shing gti mug pas sbyor bas rang gi bde ba dgra ltar 'joms pa'i tshul gyis bde sdug gi thabs la log par zhugs pa'i phyir ro / /
rgyu mtshan des na bde sdug gi thabs la rmongs pa'i sems can gang zhig bde bas phongs pa dang sdug bsngal mang po dang ldan pa de dag la mngon mtho dang nges legs kyi bde ba kun gyis tshim par byed pa dang /
sdug bsngal thams cad rgyun gcod par byed cing blang dor la rmongs pa'i gti mug kyang ni sel bar byed pa'i byed las can gyi sems ce dang dge ba mtshungs pa gzhan ga la yod /
phan pa thams cad sgrub cing gnod pa thams cad las skyob pa'i de 'dra'i bshes kyang gzhan ga la yod /
blang dor gyi gnas mtha' dag phyin ci ma log par sten pa'i bsod nams do 'dra'ang gzhan ga la yod med pas byang chub tu sems bskyed pa la 'bad par bya'o / /
bzhi pa la gsum /
ma bcol yar snying rje chen pos drangs nas grogs mdzad pas bsngags par 'os pa dang /
phan pa cung zad bsgrub pa la bstod par 'os na phan bde mtha' dag bsgrub pa la chos bsngags par 'os pa dang /
zhing mchog tu gyur pas bsngags par 'os pa'o / /
dang po ni /
byang chub sems dpa' rnams la bstod cing bsngags par bya ba yin te /
'jig rten na sngar phan btags pa la lan ldon pa gang yin pa de la'ang byas pa gzo ba'i skyes bu yin no zhes re shig bsngags par 'os na ma bcol yang snying rje chen pos drangs nas legs par byed pa phan bde mtha' dag sgrub pa'i byang chub sems dpa' lha mir bcas pas bsngags par 'os pa smos ci dgos zhes pa'o / /
gnyis pa ni 'jig rten na 'gro ba nyung zad pa rgya la sogs pa la dngos po dman pa nar ma'i zas sbyor ba dang /
dus skad cig ste yun thung ngur kha zas tsam sbyin par byed pa dang /
sbyor ba dman pa bkur sti mi bye dpar brnyas pa dang bcas pas dang phan pa chung ba nyin phyed 'grangs par byed pa yang dge bas byed pa'i sbyin bdag chen po yin zhes skye bos bkur na zhing rgya che ba sems can grangs mtha' yas pa la 'khor ba ji srid kyi dus ring du sbyin bya'i dngos po khyad par 'phags pa bde bar gshegs kyi zag pa med pa'i bde ba bla na med pa ster zhing /
phan 'dogs kyi khyad par yid la bsam pa mtha' dag rdzogs par byed pa sbyor ba gus pa dang bcas pas dus rtag tu sbyin par byed pa bkur bar 'os pa lta zhig smos ci dgos des na sems dang ldan pas byang @# / /
chub sems dpa' la rtse gcig tu gus par bya'o / /
gsum pa la gsum /
byang chub sems dpa' la cung zad tsam yang smad par mi rigs pa'i rgyu mtshan dang /
dad pa bsgom par rigs pa'i rgyu mtshan dang /
des na phyag 'tshal zhing skyabs su 'gro bar 'os pa'o / /
dang po ni /
sems can gang zhig phan bde mtha' dang /
sbyin par byed pa de 'dra'i rgyal sras sbyin bdag mthar thug pa la /
skur ba 'debs shing gnod par bya bar 'dod pa'i gal te ngan sems bskyed par byed pa de sdig pa'i phul du byung ba yin te /
ngan sems bskyed par byed na rab tu zhi ba rnam par nges pa cho 'phrul gyi mdo las /
'jam dpal byang chub sems dpas byang chub sems dpa' la khong khro ba'i sems bskyed cing brnyas pa'i sems bskyed pa de srid du /
des bdag bskal par dmyal bar gnas par bya'o zhes go cha bgo bar bya'o / /
zhes gsungs pas ngan sems bskyed pa'i sems kyi skad cig gi grangs bzhin du grangs de snyed kyi bskal par ni dmyal bar gnas par 'gyur ro zhes thub pas gsungs pas gnas 'di ma gzab par bya ste /
dad pa'i stobs bskyed pa la 'jug pa'i phyag rgya'i mdo las /
gang.gA'i klung gi bye ma snyed kyi mchod rten bshig pa'am bsregs pa las theg pa chen po la mos pa'i byang chub sems dpa' la gnod sems gos bskyed na sdig pa chos grangs med pa skye bar gsungs shing /
de'i shes byad du sangs rgyas byang chub sems dpa' las 'khrungs par gsungs pas sangs rgyas kyi rgyu la gnod pa byas pas sdig pa'i phul du byung bar gsung rab dgongs 'grel dang bcas pa du ma las gsungs so / /
gnyis pa ni /
'on te gang zag gang gzhig byang chub sems dpa' la yid rab tu dang bar byed na /
dad pa de'i 'bras bu sngar sdig pa'i 'bras bu bshad pa de bas ltag par 'phel pa ste /
dang pa'i sems kyi skad cig ji snyed yod pa de bas kyang chos grongs mang ba'i bskal bar 'bras bu khyad par can nyams su myong bar 'gyur te /
nges pa dang ma nges pa la 'jug pa phyag rgya'i mdo las gsungs pa ltar ro / /
gsum pa ni /
rgyal sras chen po rnams la gnod pa dang sdug bsngal bskyed pa'i bsam pa sogs do gal chen pos te srog la bab kyang khong khro ba sogs sdig pa'i sems mi 'byung zhing dge ba ngang gis 'phel bar 'gyur ro / /
'grel pa ltar na khong khro sogs khro bo der gnas pa'i don med do snyam pa lta bur byang chub sems dpa'i rgyud la mi 'byung ba la dog la chen pos mi 'byung bar bshad do / /
don ni sems dpa' rnams srog la bab kyang sdig pa mi mdzad cing /
dge ba ngang gis 'phel ba'i don to / /
rgyu mtshan de bas na gang zag gang la sems kyi dam pa rin chen de skyes pa de'i sku la sgo gsum gus pas phyag 'tshal zhing bzod pa'i le'u nas 'chad par 'gyur ba dang /
rgyal po byams pa'i stobs kyi skyes rabs las 'byung ba'i gnod sbyin lngas sku lus kyi khrag 'thungs kyang mthar 'phags pa'i go 'phang la bkod pa bzhin du sems dpa' gang la gnod pa byas kyang gnad lan mi byed par ma zad bde ba 'ba' zhig bskyed pa dang 'brel ba'i bde ba'i 'byung gnas de la skyabs su 'chi'o / /
mdor bsdus na sngags dang pha rol tu phyin pa'i lam gang du 'jug kyang theg pa chen por 'jug pa'i @# / /
sgo sems bskyed nyid yin pas sems de thabs du mas 'bad nas bskyed dgos la /
de bskyed pa la ni sngar bshad pa ltar sngon du sems bskyed kyi phan yon bsgoms nas snying thag pa nas phan yon la spre shugs 'phel ba zhig dang /
yan lag bdun pa skyabs 'gro dang bcas pa dgos par byang sems kyi lam gyi rim pa ston pa'i gzhung mchog tu gyur pa bstan bcos 'di dang bslab btus las gsungs so / /
de ltar gsungs pa'i phan yon kyang bsdu na gnyis te gnas skabs dang mthar thug ga phan yin na / /
dang po la yang ngan 'gror mi ltung ba dang bde 'gror skye ba gnyis te /
sems bskyed de skyes na ngan 'gro'i rgyu sngar bsags du ma 'dags pa dang phyis gsog pa rnams rgyun 'chad pa dang bde 'gro'i rgyu spang bsags pa rnams nges zin pas rgyu cher 'phel ba dang /
gsar du gsog pa rnams kyang des kun nas slong bas zad pa'i mtha' med pa'o / /
mthar thug thar pa dang thams cad mkhyen pa rnams kyang sems de la brten nas bde blag tu 'grub pa la de'i sngon du gnas skabs dang mthar thug gi phan yon la thob 'dod kyi 'dun pa bcos ma ma yin pa gcig med na phan yon de dag sems bskyed las 'byung bas sems bskyed pa la 'bad par bya'o zhes smras kyang tshigs tsam du 'gyur bas rang gi rgyud la brtags na shin tu gsal lo / /
mngon mtho dang nges legs kyi phan yon gnyis po la thob 'dod bskyed pa la skyes bu chung 'bring gi bsam pa sbyong dgos shing /
de nas byams pa dang snying rje'i rtsa ba can gyi byang chub kyi sems bsgom pa la 'jug pa yin no / /
de yi 'byor ma lus thob pa'i shes ldan dag /
byang chub sems gnyis 'bad pas bsgom pa ni / /
dal 'byor rten la snying po lan pa'i mchog /
sngon du sems de'i phan yon 'bad pas bsgom / /
bsdu ba'i tshigs su bcad pa'o / /
gnyis pa le'u'i mtshan ni /
byang chub sems dpa'i spyod pa la 'jug pa'i rnam bshad rgyal sras 'jug dogs zhes bya ba las /
byang chub sems kyi phan yon bshad pa zhes bya ba ste le'u dang po'i 'grel pa'o / /
! / /
gnyis pa byang chub kyi sems gnyis bskyed nas spyod pa la slob pa'i tshul la gnyis /
byang chub kyi sems gzung ba dang /
spyod pa pha rol tu phyin pa la slob pa'i tshul lo / /
dang po la gnyis /
sbyor ba'i yan lag phyag dang mchod pa dang skyabs 'gro sngon du btang ste stobs bzhi tshang ba'i sgo nas 'gal rkyen sdig pa bshags pa dang /
dge ba la rjes su yi rang ba sogs mthun rkyen tshogs gsog pa sngon du btang ste sems gzung ba dngas so / /
dang po la gnyis /
le'u'i gzhung bshad pa dang /
le'u'i mtshan no / /
dang po la bzhi /
mchod pa dang /
phyag dang /
skyabs 'gro dang /
sdig pa bshags pa'o / /
dang po la gnyis /
mchod pa phul pa'i dgos pa dang /
mchod pa dngos so / /
dang po ni /
dngos po gyi nom pa dang bsam pa dang sbyor ba gus pas legs par mchod par bya'o / /
gang gi ched du na sems can thams cad kyi legs tshogs thams cad 'byung ba'i rin chen sems de gzung bar bya ba'i phyir du'o / /
yul gang la mchod na de bzhin gshegs pa rnams dang 'phags pa dam pa rnams kyi yin pas dam pa'i chos dkon mchog rang bzhin gyis dag pa la glo bur gyi dri ma med pa'i theg pa chen po'i 'gog @# / /
pa dang lam gyi bden pa dang /
'phags pa spyan ras gzigs dbang phyug dang /
'jam pa'i dbyangs la sogs pa sangs rgyas kyi sras yon tan gyi rgya mtsho chen po rnams la'o / /
gnyis pa la gsum /
bdag pas ma bzung ba'i rdzas kyi mchod pa dang /
rang gi lus dbul dang /
blos sprul pa'i mchod pa'i / /
dang po la gsum /
chod pa'i rdzas dang /
ji ltar dbul ba'i tshul dang /
bdag pos ma bzung ba'i rdzas 'bul ba'i rgyu mtshan no / /
dang po ni /
'jig rten na bdag pos ma bzung ba'i me tog pad.ma sogs me tog dang /
a ru ra sogs 'bras bu ji snyed yod pa dang /
ga pur sogs sman gyi rigs kyi rnam pa gang dag yod pa dang /
'jig rten gyi khams na gser dngul sogs rin chen ji snyed yod pa dang mtsho dang rdzing bu sogs chu gcing yid du 'ong ba ci yod pa dang /
gser la sogs pa'i rin chen ri bo brgyad la sogs pa dang ni de bzhin du nags tshal dang sa phyogs dben zhing nyams dga' ba dang ljon shing rang gi me tog sna tshogs pa'i rgyan gyis spras shing mdzes pa'i spud pa dang /
shing gang 'bras bu bzang po smin pa lci bas yal ga thur la dud pa dang lha dang klu la sogs pa'i 'jig rten na yang lhan cig skyes pa dang sbyar ba las byung ba dang /
gyur pa las byung ba'i dri bzang po dang ni bdug pa'i spos dang dgos 'dod 'byung ba'i dpag bsam ljon shing dang rin chen sna tshogs klas grub pa'i shing dang /
yid bzhin gyi mtsho dang khrus kyi rdzing bu pad.mas brgyan pa dang don dang pa shin tu sgra snyan pa sgrog pa yid du 'ong ba dang /
thong ba shol gyis ma rmos pa rang 'khrungs pa'i lo tog gi rnam pa dang de la sogs pa'i gzhan yang dkon mchog la mchod par 'os pa'i rgyan mdzes pa rnams ni dbul bar bgyu'o / /
'grel pa'i don ma go ba kha cig gis gzhung gi go rims gzhan du bshad do / /
gnyis pa ni /
nam mkha' rab 'byams khams kyi mthas btugs pa mtha' yas pa na bdag pos yongs su bzung ba med pa de dag kun bdag gis blo yis blangs nas mchod pa'i yul thub pa skyes bu rnams kyi mchog sras dang bcas pa rnams la gus pas legs par 'bul na yon gnas dam pa kun la thugs rje chen po mnga' ba rnams kyis bdag la brtse bar dgongs nas /
bdag gi mchod pa 'di dag bzhes shig ces pa'o / /
gsum pa ni /
yid las byung ba'i mchod pa tsam ci'i phyir byed /
dngos po yid du 'ong ba de dang de dngos su 'bul bar rigs so zhe na /
bdag ni sngon bsod nams rgya chen po bsags pa dang mi ldan pas ji ltar 'dod pa'i longs spyod med pa'i bkren chen du gyur te /
mchod pa'i nor gzhan rang dbang can bdag la cang ma mchis pas des na mtha' gcig tu gzhan don la dgongs pa'i mgon gyis bdag pos ma bzung ba'i mchod pa 'di dag bdag gi don gyi slang du nyid kyi mthus pa zhes shig ces pa'o / /
gnyis pa ni /
bdag la dbul bar bya ba'i lus yod pas de dbul bar bya'o zhes pa ni /
rgyal ba dang de'i sras rnams la bdag gis ni rang dbang ba'i bdag gi lus rnam pa kun tu bdag gir bya ba'i blo dor nas dus gtan du dbul bar bgyi bas sems dpa' mchog rnams bdag gi lus yongs su bzhes shing / /
@# / /
phul pa'i dgos pa dang cing gus pas khyed kyi 'bangs su 'chi zhing bka' bzhin du bsgrub par bgyi'o / /
phul nas bya ba ci zhig byed na bdag ni khyed kyis yongs su bzung bas na 'jigs pa thams cad dang bral ba'i skyabs la brten pas srid pa na mi 'jigs shing 'jigs pa dang bral nas sems can rnams la phan par bgyid cing /
rang nyid kyis don med pa'i sngon gyi sdig pa bsags pa las yang dag par 'da' bar bgyid cing sdig pa gzhan yang slan chad srog la bab kyang mi bgyid do / /
gsum pa blos sprul pa'i mchod pa la gnyis /
bla na yon pa'i mchod pa dang /
bla na med pa'i mchod pa'o / /
dang po la bcu gnyis /
khrus dang /
na bza' dang /
rgyan dang /
byug pa dang /
me tog dang /
spos dang /
zhal zas dang /
snang gsal dang /
gzhal med khang dbul ba dang /
gdugs dang /
rol mo dang /
mchod pa'i rnam pa rgyun mi 'chad par byin gyis brlab pa'o / /
dang po la gsum /
khrus khang dang /
khrus gsol ba'i tshul dang /
sku phyi ba'o / /
dang po ni /
khrus gang du gsol na khrus kyi khang pa tsan.dan la sogs pas chag chag btab pas shin tu dri zhim pa dang /
shel gyi sa gzhi kha dog gsal zhing 'od 'tsher ba byi dor gyis bstar ba la rin chen 'od 'bar ba'i ka ba dang gdung la sogs pa yid du 'ong ba dang ldan pa dang steng du mu tig gis spras pas 'od chags pa'i bla re bres pa der ro / /
gnyis pa ni /
de bzhin gshegs pa dang de'i sras rnams la rin chen gser la sogs pa'i bum pa mang po dri zhim po dang sbyar ba'i spos kyi chu yid du 'ong ba me tog dang bcas pas legs par bkad pa snyan pa'i glu dang ni rol mor bcas pa du mas sku khrus gsol bar bya'o / /
gsum pa ni /
de nas mchod yul de dag gi sku la mtshungs pa med pa'i gos 'jam zhing gang la dri zhim pos rab tu bsgos pas sku phyi'o / /
gnyis pa ni /
byi dor byas pa'i rjes de nas mchod yul de la kha dog legs par bsgyur ba'i na bza' shin tu dri zhim pa dam pa 'bul lo / /
khyim pa'i cha byad can yin na gos bzang po srab la 'jam pa dbyibs dang kha dog sna tshogs dang bcas pa dbul bar bya'o / /
gsum pa ni /
rna rgyan la sogs pa'i rgyan mchog brgya phrag de dang de dag gis zhes pa ni gdub bu sogs so / /
des 'phags pa kun tu bzang dang mi pham pa dang 'jam dbyangs dang 'jig rten dbang phug sogs la'ang brgyan par bgyi'o / /
bzhi pa ni /
stong gsum kun tu dri zhim po'i dad ldang ba'i dri mchog rnams kyis thub dbang kun gyi sku gser dri ma sbyangs pa'i gtso ma byi dor legs par byas pa bzhin du 'od chags shing 'bar ba'i sku de dag byug par bgyi'o / /
lnga pa ni /
thub dbang mchod gnas mchog la dbul bar bgyi'o / /
gang gis na yid du 'ong ba'i me tog man da ra ba dang pad.ma dang ut.pal la sogs pa dri zhim po thams cad gsil mar byas pa dang /
me tog gi phreng ba spel legs shing yid du 'ong ba rnams kyis kyang mchod par bgyi'o / /
drug pa ni /
bdug pa'i spos mchog yid 'phrog pa a ka ru la sogs pa dri dang phyogs bcur khyab pa yi bdug pa'i sprin tshogs rnams kyang de la dbul bar bgyi'o / /
bdun pa ni /
zhal zas kyi khyad par li kha ra dang btung ba'i khyad @# / /
bar sogs bza' btung kha dog dri ro sna tshogs dang bcas pa yi lha bshes rnams kyang rgyal ba sras bcas de la dbul bar bgyi'o / /
brgyad pa ni /
snod gser gyi pad.ma tshar du dang ra ba ste du ma bsgrigs pa'i nang du bzhag pa 'od 'bar ba'i rin chen sgron me rnams kyang dbul bar bgyi'o / /
dgu pa ni /
sa gzhi legs par bstar ba spos kyis byugs pa der me tog yid du 'ong ba sil ma bkra ma par byas pa /
gzhal med kyi pho brang nang na lta mo rnams kyis bstod dbyangs snyan pa yid du 'ong ba dang ldan pa dang /
mu tig dang rin chen du ma'i rgyan gyi chun bu 'phyang bas mdzos pa dang 'od 'bar ba dpag yas kyis snying gi nam mkha' mdzes par byas pa nam mkha'o rgyan du gyur pa de dag kyang thugs rje'i rang bzhin can la dbul bar bgyi'o / /
bcu pa ni /
rin chen sna tshogs las byas pa'i gdugs mdzes pa gser gyi yu ba can mtha'i khor yug rin po ce du mas spras pa'i rgyan gyi rnam pa yid du 'ong bas brgyan cing dbyibs lags pa mig gis blta na sdug pa yub ste bsgreng pa yang dus rtag tu thub dbang rnams la dbul bar bgyi'o / /
bcu gcig pa ni /
sngar phul ba de las gzhan yang mchod pa'i tshogs rdza rnga la sogs pa'i rol mo dang dbyangs snyan pa yid du 'ong ba dang ldan pa thos pa tsam gyis sems can gyi sdug bsngal bsal nas tshim pa'am yid sim par byed pa'i sprin rnams so sor gnas shing 'byung bar gyur cig pa'o / /
bcu gnyis pa ni /
gsung rab yan lag bcu gnyis dang 'gag lam gyis bsdus pa'i dam chos dkon mchog thams cad dang thugs kyi rten rang bsrel gyi snying po can gyi mchod rten rnams dang ri mor bris pa la sogs pa'i sku gzugs la rin chen me tog la sogs pa mchod pa'i char 'khor ba ji srid gyi bar rgyun mi 'chad par 'bab bar shog cig pa'o / /
gnyis pa bla na med pa'i chod pa ni /
ji ltar 'jam dbyangs dang kun tu bzang po la sogs pa dbang thob pa'i byang chub sems dpa' rnams kyis ji ltar bzhed pa'i mchod rdzas nam mkha' gang ba sprul nas rgyal ba rnams la mchod pa mdzad pa de bzhin du bdag gis kyang de bzhin gshegs pa lha mi rnams kyi mgon po sras dang bcas pa rnams mchod par bgyi'o / /
dkon mchog ta la lar /
me tog phal cher tog bla re dang / /
me tog bkod pa'i 'od zer rab bgyi ste / /
me tog sna tshogs kun tu bkram byas nas / /
bdag nyid chen po de dag rgyal ba mchod / /
ces gsungs pa ltar ro| |gnyis pa phyag 'tshal ba la gnyis /
ngag gis bstod pa brjod pa dang /
lus kyis 'dud pa'o / /
dang po ni /
mkhyen pa dang brtse ba la sogs pa'i yon tan gyi rgya mtsho rnams la bdag gis yon tan mtha' yas pa brjod pa'i bstod dbyangs kyi yan lag rgya mtshos bstod par bgyi'o / /
dbyangs ni ngag yin la yan lag ni de'i rgyu dang rgya mtsho ni mang po'i sgra ste /
lus re re la yang mgo dpag tu med pa dang mgo re re la yang lce dpag tu med par mos nas bstod pa'o / /
gzhan yang 'phags pa'i tshogs de dag la bstod dbyangs bdag gis ma byas kyang snyan pa'i sprin mtha' yas pa nges par yul dus kun tu 'byung bar gyur cig /
gnyis pa la gsum /
dkon mchog gsum dang /
byang chub kyi sems skye ba'i gzhi sogs dang /
mkhan slob sogs la phyag 'tshal ba'o / /
@# / /
dang po ni /
dus gsum du byon gshegs mdzad pa'i sangs rgyas kun dang lung dang rtogs pa'i chos dang tshogs kyi mchog byang chub sems dpa' 'phags pa dang bcas pa rnams la sangs rgyas kyi zhing gi rdul kun gyi drang de snyed kyi lus sprul te /
btug pas ni bdag phyag 'tshal lo / /
gnyis pa ni /
byang chub kyi sems kyi gzhi ni sems de 'byung ba'i rgyu ste theg pa chen po'i sde snod dang /
sems skye ba'i rkyen byed pa'i gang zag dang gang du bskyed pa'i sa phyogs rnams dang sangs rgyas kyi sku gzugs sogs mchod rten rnams la bdag phyag 'tshal lo / /
gsum pa ni /
so thar gyi tshigs sna phyi rdzogs par byed pa la sogs pa'i mkhan po dang de bzhin du gang la sdom pa sbyin pa la sogs pa'i slob dpon dang /
thar pa'i lam la 'bad pa'i brtul zhugs mchog gi khur 'dzin pa rnams la yang phyag 'tshal lo / /
gsum pa skyabs su 'gro ba ni /
skyabs 'gro'i don ni 'jigs pa dang sdug bsngal las sgrol ba'i rten du yid kyis 'dzin cing ngag gis brjod pa ste /
de la rgyu'i skyabs 'gro dang 'bras bu'i skyabs 'gro'o / /
dang po ni grub zin pa'i dkon mchog sum 'jigs pa las sgrol ba'i rten du 'dzin pa yin la /
gnyis pa ni /
rang rgyud la thob pa0r bya ba'i sangs rgyas dang chos dkon mchog 'jigs pa las sgrol ba'i rten du 'dzin pa'o| |gang la brten nas skyabs su 'gro ba'i rgyu dang skyabs 'gro'i yul dang yon tan shes pa dang khyad par shes pa dang khas blangs pa dang gzhan du mi smra ba dang bzhis skyabs su song ba'i tshul dang /
skyabs 'gro'i bslab bya dang bcas pa rnams bla ma bdag nyid chen pos mdzad pa'i par phyin lam rim che ba las shes par bya bas 'dir ma spros so / /
lam bden la don dam pa'i skyabs ma yin pa'i khyab pa khas len pa'i log par 'chad pa dgag pa dang /
skyabs spyi'i rnam gzhag dang kun rdzob pa dang don dam pa'i skyabs kyi khyad par sogs ni theg pa chen po rgyud bla ma'i bstan bcos kyi rnam bshad du bshad zin pa las shes par bya'o / /
skabs 'dir ni gzhan rgyud la grub zin pa'i theg pa chen po'i dkon mchog gsum dang /
rang rgyud la 'byung 'gyur gyi dkon mchog gsum dmigs pa'i yul du byas te dus 'di nas bzung ste bla na med pa'i byang chub kyi snying por te byang chub kyi shing drung du chos mngon du byed pa'i bar te /
der mchis kyi bar du sangs rgyas rnams la skyabs su mchi zhing theg chen gyi chos dkon mchog dang byang chub sems dpa' yi tshogs byang sems 'phags pa rnams la'ang de bzhin du skyabs su mchi ba ste /
grub zin gyi sangs rgyas la lam ston pa'i ston pa dang rang rgyud la thob par bya ba'i chos dkon mchog la skyabs dngos dang grub zin gyi theg chen 'phags pa la skyabs sgrub pa'i grogs su 'dzin cing khas len pa'o / /
bzhi pa stobs bzhi tshang ba'i sgo nas sdig pa bshags pa la /
spyi'i rnam gzhag ni /
dang po nyid nas nyes spyod kyi ma gos pa la 'bad par bya la /
'bad kyang bag med pa dang nyon mongs mang ba la sogs pa'i dbang gis nyes pa byung na ji mi snyam par bzhag tu mi rung bas /
ston pa thugs rje can gyis phyir bcos pa'i thabs gsungs pa rnams la 'bad dgos so / /
de yang ltung ba phyir bcos ni sdom pa gong 'og so so nas gsungs pa ltar bya la sdig pa phyir bcos pa ni @# / /
stobs bzhi'i sgo nas bya ste /
chos bzhi bstan pa'i mdo las /
byams pa byang chub sems dpa' sems dpa' chen po chos bzhi dang ldan na sdig pa byas shing bsags pa yang zil gyis gnon par 'gyur ro / /
zhi gang zhe na /
'di lta ste /
rnam par sum 'byin pa kun tu spyod pa dang /
gnyen po kun tu spyod pa dang nyes pa las bzlog pa'i stobs dang /
rten gyi stos so zhes gsungs te byas shing bsags pa'i las ni myong nges yin pas de zil gyis gnon nus nam nges pa lta ci smos /
de la stobs dang po ni mi dge ba'i las byas pa la 'gyod pa mang ba yin ta 'di skye ba la mi dge ba'i las kyis 'bras bu gsum bskyed tshul legs par bsgom dgos so / /
stobs gnyis pa la bslab btus las gsungs pa ltar mdo sde bra ba mo la brten pa dang /
stong pa nyid bsgom pa dang /
bzlas pa la brten pa dang /
sku gzugs la brten pa dang /
mchod pa la brten pa dang /
mtshan la brten pa sogs so / /
stobs gsum pa ni phyin chad mi dge ba yang dag par sdom pa'o / /
bzhi pa ni byang chub kyi sems bsgom pa sogs so / /
'dir ni stobs dang po rgyas par gsungs so / /
de la yang sdig pa byas pa'i dus dang /
rgyu dang sgo dang /
sbyor ba dang /
yul dang ji tsam byas pa rnams dran par bya'o / /
so so'i don la bzhi ste /
rnam par sum 'byin pa kun tu spyod pa'i stobs dang /
rten gyi stobs dang /
gnyen po kun tu spyod pa'i stobs dang /
nyes pa las slar ldog pa'i stobs so / /
dang po la bzhi ste /
sdig pa ji ltar byas pa'i tshul brtags te 'byod pa bya ba dang /
sdig pa dang bcas bzhin du 'chi bas 'jigs nas 'gyod pa bsgom zhing skyabs su 'gro bas dang /
don med pa'i srig pa byas pa'i tshul rgyas par bsams nas 'gyod pa bsgom pa dang /
sdig pas 'jigs pa'i tshul bsam pa'o / /
dang po la bzhi /
gang la sdig pa bshags pa'i yul la mkhyen par gsol pa dang /
dus dang rgyu dang rnam pa sogs kyi sgo nas sdig pa byas pa spyir bshags pa dang /
yul khyad par can la sdig pa stobs ldan byas pa bshags pa dang /
mi 'dod pa'i 'bras bu la bsams te 'gyod pas bshags pa'o / /
dang po ni /
phyogs rnams kun na bzhugs pa'i rdzogs pa'i sangs rgyas dang byang chub sems dpa' thugs rje chen po mnga' ba rnams la thal mo sbyar te sdig pa byas pa 'gyod pas bshags par gsol ba 'debs pa ni 'o / /
gnyis pa ni dus thog ma med pa dang ldan pa'i 'khor bar 'khor ba nas bzhung ste tshe rabs 'di'am gzhan dag la bdag ni las kyi rnam smin la rmongs par gyur pa'i dbang gis rang gis sdig pa bgyis pa dang /
gzhan dag bgyid du rtsal ba nyid dang ni las 'bras la rmongs pa'i gti mug 'khrul pas bdag non te gzhan gyis sdig pa byas pa la rjes su yi rang ba gang bgyis pa'i nongs pa de ni rang gis nongs par mthong bar bgyis nas 'gyod bzhin du bsam pa thag pas mgon po rnams la bshags te mi 'chab cing mi sped pa'o / /
gsum pa ni /
'khrul pa can bdag gis yul dkon mchog sum dang ni pha ma'am bsod nams kyi zhing bla ma gzhan dag la rgyu nyon mongs pa dug gsum gyi sgo nas sdig pa 'byung ba'i sgo lus ngag dang yid kyis gnad pa bgyis pa gang @# / /
lags pa bshags par bgyi'o / /
bzhi pa ni /
dmyal ba la sogs pa'i 'bras bu 'byin pa'i rgyu chags sogs nyes pa du ma'i skyon chags pa'i sdig can bdag gis srog gcod sogs sdig pa gang sdug bsngal chen po bskyed pas shin tu mi bzad pa bgyis pa de thams cad 'dren pa rnams la bshags so /
gnyis pa ni /
sdig pa de ma thag ma bshags na bdag ni sdig pa ma byang bar sdig pa dang bcas te 'chi bdag gis sngon du 'gum par 'gyur du mchi zhing ngan 'gror skye bas thabs ji ltar byas na sdig pa 'di las nges par thar par 'gyur bar myur ba'i tshul gyis bdag la bskyab tu gsol lo / /
sdig pa ma byang bar du mi 'chi bas myur du bskyab ci dgos zhe na /
dus skad cig kyang yid brtan mi rung ba'i 'chi bdag 'di sdig sbyong byas pa dang ma byas pa la sogs pa'i dus la mi sdod cing bya ba tshar ma tshar la mi ltos pas gang zag na ba dang min pa kun gyis kyang tshe tshad ma rdzogs kyang glo bur du 'chi bas tshe la de ring mi 'chi ba tsam la yang yid mi brtan cing yid brton mi rung bas sdig pa myur du sbyang bar bya'o / /
gsum pa la bzhi /
mnyen dang lus longs spyod sogs yid brtan mi rung bar ma shes pas de dag gi don du sdig pa byas pa 'gyod pa dang /
'chi ba'i tshe dran pa'i yul tsam du 'gyur ba'i dpe dang /
yid brton mi rung ba de ltar yang mngon sum du grub pas de dag gi don du sdig pa byas pa 'gyod pa dang /
rang nyid nam 'chi nges pa med par ma rtogs pas sdig pa byas pa 'gyod pa'o / /
dang po ni /
gnyan dang longs spyod sogs dang lhan cig skyes pa'i sha rus sogs thams cad por te rang nyid gcig pu pha rol tu cha dgos par bdag gis de ltar ma shes pas mdza' ba bsrung ba dang mi mdza' ba gzhom pa'i don phyi phyir sdig pa rnam pa sna tshogs byas pas 'gyod pa'o / /
de dag gi dan du sdig pa bya bar mi rigs te mi mdza' ba rnams kyang de ma thag med par 'gyur zhing mdza' ba rnams kyang med par 'gyur la bdag kyang med par 'gyur ba ste /
de bzhin du gnyen dang longs spyod sogs thams cad med par 'gyur bas /
yid brtan cung zad kyang mi rung bas de dag go chad chags sdang gis sdig pa byas pa 'gyod pa'o / /
gnyis pa ni /
dper na rmi lam du bde ba cung zad cig nyams su myong ba sad pa'i tshe dran pa'i yul tsam du 'gyur pa bzhin du sdar bde bar rlom pa'i dngos po gang dang gang longs spyad pa de dang de 'chi ba'i tshe dran pa'i yul tsam du 'gyur bas nga lta nyid nas chos 'ba' zhig bya bar thag gcod pa lan mang du bya'o / /
gang dang gang 'das pa thams cad mthong bar mi 'gyur bar dran pa'i yul tsam du zad pa'o / /
gsum pa ni /
gzhan yang ri shig gson pa'i tshe 'di nyid la yang sngar mdza' ba dang mi mdza' ba du ma 'das pa myong bas grub la de dag gi don du byas pa'i sdig pa'i rnam smin bzad pa gang yin pa mdun na gnas pas sdug bsngal skal gzhan mi len na / /
gegs byed mdza' bas ci zhig bya / /
zhes gsungs pa ltar de dag gi don du sdig pa byas pa la 'gyod pa yang dang yang du bsam par bya'o / /
bzhi pa ni /
de ltar bdag ni nam 'chi nges pa med pa che yud tsam gyis glo bur bzhes bdag gis rtogs par ma gyur pas gti mug dang 'dod chags dang zhe sdang gis sdig pa rnam @# / /
pa du ma byas shing sdig pas don 'gar ltang bas 'chi nges pa dang /
nam 'chi nges med dang /
'chi ba'i tshe chos ma gtogs gzhan gang gis kyang mi phan pa bsam zhing /
ngan 'gro'i nyes dmigs bsams la sdig pa byas pa la 'gyod pa lan du mar bsgam par bya'o / /
bzhi pa la bzhi /
tshe la snon pa med cing 'brib byad par ma chad du yad pas nges par 'chi zhing sdig pa dang bcas bzhin du 'chibs 'jigs pa dang /
sdig pa ma dag na tshe 'di nyid du yang sdug bsngal myong dgos pa dang /
'jigs pa chen po 'byung ba'i rgyu mtshan dang /
phyi mar sdug bsngal gyis gdung bar 'gyur ba'i tshul lo / /
dang po ni /
'gro 'chag nyal gsum gang byed kyang nyin mtshan skad cig kyang sdod pa yod med par tshe 'di rtag tu ged pas te bri bar 'gyur zhing snon pa gud nas cung zad tsam yang 'ong ba med na bdag lta bu nges par 'chi bar rgyu mtshan cis mi 'gyur nges par 'chi zhing /
nam 'chi nges pa med pas sdig pa spyod pa la 'bad par bya'o / /
'god ces pa ltar na nyin mtshan gyis tshe so sor 'god pa'i don to / /
gnyis pa la gsum| sdig pa mi byed na srog 'chad pa'i sdug bsngal gnyen bshes sogs kyis skyob mi nus pa dang /
bsod nams ma byas pas 'jigs pa dang /
'gyed pas gdung ba'o / /
dang po ni /
bsod nams ma byas na 'chi ba'i tshe bdag ni mal na 'dug bzhin du gnyen bshes ji ltar brtsa gdung che ba rnams kyis mtha' skor yang srog gcod pa'i tshor ba'i sdug bsngal dag bdag nyid gcig pus myong bar 'gyur zhing 'jigs pa sel byed med par ma zad /
'jigs pa'i sha tshugs can gyi gshin rje'i pho nyas zin pa la gnyen yod pas ci phan bshes kyis ci phan chos 'ba' zhig skyabs su gyur pa'o / /
gnyis pa ni /
de'i tshe skyabs 'gro dang tshul khrims bsrung ba sogs bsod nams gcig pu skyabs kyi mchog yin na de yang bdag gis ma bsten to / /
zhes pa dge ba ma byas pas 'gyod pa'o / /
gsum pa ni /
skyabs gnas la mgon po zhes pos nas bag med bdag gis ni ngan 'gro'i 'jigs pa 'di 'dra yod pa ma 'tshal zhing ma shes nas tshe mi rtag pa gnyen sogs tshe 'di'i chad dag tu sdig pa mang po nye bar bsgrubs pas 'gyod pa'o| |gsum pa ni /
skye bo 'ga' zhig chad pa bcad pa'i don du yan lag gcod pa'i sar de ring mis khrid pa'ang bred par 'gyur te /
kha skams pa dang bzhin gyi mdangs nyams pa dang /
mig rtsa ngan pa la sogs pa snga ma las rnam 'gyur gzhan du 'gyur bar snang na rang dang skal pa mi mnyam pa'i gshin rje'i pho nya 'jigs 'jigs lta bu'i sha tshugs can gyis bzung bar gyur cing 'jigs pa chen po 'chi ba'i nad kyis thebs par phur pas rab tu nyams thag pa la 'dzags pa chen po yod pa smos ci dgos /
das na sdig pa la 'gyod par bya'o / /
bzhi pa ni /
dmyal bar skyes nas dmyal srungs rnams mthong ba'i tshe kyi hud skyabs pu su zhig gis 'jigs pa chen po 'di las bdag legs par skyob par byed par 'gyur zhes shin tu skrag cing zed sha 'thon pa'i mig bgrad nas phyogs bzhir skyabs dag tshol bar byed la de ltar bcol yang phyogs bzhir skyabs med par mthar nas ni de nas kun tu yi mug 'gyur bas de lta nyid nas dkon mchog gsum la skyabs su 'gro bar bya'o / /
des na dmyal ba'i gnas der 'jir @# / /
ba las skyob pa'i skyabs yod pa ma yin na dus de'i tshe bdag gis ji ltar bya thabs ci yang med pas de lta nyid nas 'jigs pa dang bral ba'i rgyu la 'bad par bya'o / /
gnyis pa rten gyi stobs la gsum /
de lta nyid nas dkon mchog gsum gyi skyabs la brten pa dang /
smon lam gyi stobs can gyi rgyal ba'i sras la brten pa dang /
skyabs su song nas de dag gi bka' bzhin du bsgrub pa'o / /
dang po ni /
ngan 'gror skyes pa'i tshe skyabs btsal yang mi rnyed pa de bas na rgyal ba 'gro ba'i mgon po sbyor bas 'gro ba thams cad skyob pa'i don du brtson pa 'jigs pa las skyob pa'i mthu phul du byung ba mnga' bas stobs chen po 'jigs pa kun sel nus pa la myur du de ring nyid nas skyabs su mchi bar bya'o / /
gzhan yang rgyal ba de yis thugs su chud pa'i chos bsten na 'khor ba'i 'jigs pa sel ba chos dkon mchog dang /
'phags pa'i go 'phang brnyes pa'i byang chub sems dpa'i tshogs la yang de bzhin du yang dag par skyabs su mchi ba ste lam sgrub pa'i grogs su khas blang bar bya'o / /
gnyis pa ni /
bdag ni ngan 'gro'i 'jigs pas rnams skrag nas smon lam gyi stobs can gyi rgyal sras kun tu bzang po la bdag nyid 'bul bas 'jigs pa las bdag bskyab tu gsol zhes pa'o / /
'jam pa'i dbyangs la bdag nyid kyis te gzhan gyis bskul ba ma yin par sems dang bas bdag gi lus 'di dbul bar bgyi'o / /
lhun gyis grub pa dang rgyun mi 'chad pa gnyis kyis gzhan don mdzad pa'i thugs rje'i spyod pa ma 'khrul ba can spyan ras gzigs mgon de la yang 'jigs pas nyams thag pa'i nga ros 'o dod 'bod do / /
ji ltar zhe na /
sdig ldan bdag la bskyab tu gsol zhes so / /
de bzhin du byang chub sems dpa' 'phags pa nam mkha'i snying po dang sa'i snying po dag dang ni byams pa dang sgrib pa rnam sel sogs thugs rje che mgon thams cad la skyabs ma tshol zhing /
snying nas 'o dod 'bed pas skyabs shig ces pa'o / /
phyag na rdo rje gang zhig mthong na gshin rje'i pho nya dmyal srungs la sogs sems can la sdang ba rnams skrag nas phyogs bzhir 'byer par byed pa rdo rje can la yang skyabs su mchi'o / /
gsum pa ni /
bdag gis sngon chad khyed kyi bka' las 'das nas sdig pa byas shing dge ba ma byas la da ni 'khor ba mtha' mid dang ngan 'gro'i 'jigs pa chen po mthong nas khyed la skyabs su mchi lags kyi blang dor gyi gnas la khyed kyi bka' bzhin du bsgrubs pas 'jigs pa myur du bsal du gsol shig pa'o / /
gsum pa gnyen po kun tu spyod pa'i stobs la gnyis /
sdig pa sbyong ba la 'bad par rigs pa'i rgyu mtshan dang /
myur du 'bad par rigs pa'o / /
dang po la gnyis /
nad kyi dpes sdig pa myur du sbyang dgos pa dang /
g.yang sa'i dpes sbyar dgos par bstan pa'o / /
dang po la gsum /
dpe don dgod pa dang /
dug gsum gyi nad nyas dmigs che zhing de 'joms pa'i sman dkon pa dang /
des na sman pa mchog ston pa'i gsung ltar sgrub rigs pa'o / /
dang po ni /
rlung mkhris sogs 'khrugs pa'i tha mal pa'i nad kyis 'jigs na yang sher dgas nas de bcas pa'i thabs sman pa'i ngag bzhin du byed dogs na thog ma med pa nas 'od chags @# / /
la sogs pa dug gsum gyi gcod nad chen po nyes pa brgya stong phrag du ma'i 'byung khungs su gyur pa'i nad kyis rtag tu btab pas rang cag de sel ba'i sman pa mchog rgyal ba'i bka' bzhin du gnyen po bsten par rigs pa smos ci dgos sdig pa'i gnyen po la 'bad par rigs so / /
gnyis pa ni /
byang chub sems dpa' la khong khro ba lta bu ni de dag gcig gis kyang 'dzam bu'i gling na gnas pa'i mi kun dmyal bar rlag par byed pas gnod pa chen nad de dag gso ba'i sman gnyen po lam sgom pa'i tshul sogs ston pa'i gsung las gzhan ni tshangs pa'i 'jig rten segs phyogs gzhan kun nas mi rnyed na ste ma rnyed pas shin tu dkon pa'o / /
gsum pa ni /
nyon mongs pa'i nad de la de sel ba'i sman pa thams cad mkhyen pa nyon mongs pa'i zug rngu thams cad 'byin par mdzad pa'i bka' ltar mi byed par 'khor ba mtha' med dang ngan 'gro'i rgyu la sems pa ni /
shin tu gti mug go zhes smad pa'i gnas yin pas snying thag pa nas ston pa la skyabs su song ste /
ston pa'i bstan pa tshul bzhin du nyams su blang bar bya'o / /
gnyis pa ni /
gang la lhung na yan lag tsam gnad par 'gyur ba'i ri la sogs pa g.yang sa tha mal ba chung ngu la'ang lhung dogs nas bag yod pas gnas par bya dgos na dpag tshad stong phrag du mas mtshon pa'i dang ga tshad sum khri nyis stong sogs kyi g.yang sar lhung ba'i g.yang sar yun ring por gnas dgos pa la bag yod bya dgos pa smos ci dgos pas nyon mongs kyi gnyen po bsten pa la 'bad par bya'o / /
gnyis pa la gnyis /
de ring nyid nas sdig pa'i gten po bstan pa la 'bad par bya ba dang /
sdug bsngal gyis mi 'jigs pa la rgyu mtshan ci yang med pas lam bsgob pa la le lo bya bar mi rigs pa'o / /
dang po ni /
gnyen po la 'bad dgos kyang zla ba gyi me dang lo phyi ma la 'bad par bya'o snyam na /
da ring nyid nas 'bad par rigs te de ring kho na mi 'chi zhes gnyen po la mi 'bad par bde bar 'dug pa'i le los gnas pa rigs pa ma yin te de ring mi 'chi ba'i yid brton med pas bdag ni shi nas med par 'gyur ba'i dus de ni sang ba la cher gdon mi za bar 'byung bas le lo mi bya bar de ring nyid nas 'bad par bya'o / /
ka ni ka'i spring yig las /
'di sangs deng ni 'di bya zhes / /
bya ba mi la bzang po min / /
nam zhig khyod ni med 'gyur ba'i / /
sang de gdon mi za bar 'ong| |zhes pa ltar ro / /
gnyis pa ni /
'chi yang 'jigs pa byas pas mi phan pas 'jigs mi dgos so zhe na /
gzhan thams cad 'chi ba mthong zhing thos la shi nas ngan 'gror lhung ba'i 'jigs pa yod bzhin du bdag la 'chi ba dang sdig pas 'jigs mi dogs zhes mi 'jigs pa skyes bu dam pa su yis byin /
ster pa po sa yang med pas gnyen po lam 'bad na sdig pa dang 'chi ba 'di las ji ltar nges par thar par 'gyur te mi thar pas she nas gdon mi za bar med par 'gyur na sdig pa'i gnyen po la mi 'bad par ci'i phyir le lo'i dbang gis bdag yid bde bar 'dug pa mi rigs pas lam bsgom pa la 'bad par bya'o / /
bzhi pa nyes pa las slar ldog pa'i stobs la gsum /
sdig pa la 'byod pas phyin chad sdom pa dang /
sngar byas bshags pa dang /
mkhyen @# / /
par gsol nas nyes pa las ldog par dam bca' ba'o / /
dang po la gnyis /
don med pa'i sdig pa spang ba dang /
nyin mtshan kun tu sdig pa las thar pa'i thabs la 'bad pa'o / /
dang po la gnyis /
longs spyod la yid brton mi rung bas chags par mi rigs pa dang /
gnyen sogs la chags par mi rigs pa'i dang po ni /
sngon chad 'khor bar longs spyod myong ste yid brton mi rung bar zhig pa las da dung bdag la snying po dang bcas pa'i longs spyod ltag pa ci yod na cung zad kyang med pas bdag ni snying po med pa de la mngon par zhen cing chags nas bla ma'i bka' dang 'gal bar byas shing sdig pa byas pas 'gyod pa'o / /
gnyis pa ni /
bdag gi lus snying po med pa gson pa'i tshe 'di dang de bzhin du gnyen dang bshes pa rnams kyang spangs nas rang nyid gcig pu nges pa med pa'i phyogs gshed rang dbang med par 'gro dgos na mdza' ba dang mi mdza' ba kun gyis ci zhig rung ste /
phan pa cung zad kyang med pas de la chags par mi rigs so / /
gnyis pa ni /
srog gcod sogs mi dge ba las dmyal ba la sogs pa'i sdug bsngal 'byung bas sdug bsngal de las ji ltar nges par thar par 'gyur zhes nyin mtshan rtag tu bdag gis ni dge mi dge'i las 'bras 'di nyid 'ba' zhig bsam pa'i rigs so| |las 'bras la bsam pa thag pa nas nges pa ma rnyed na chos gang la yang rgyal ba dgyes pa'i nges pa mi rnyed pas kun gyi 'di la 'bad par bya ste /
kha cig stong pa nyid la nges pa rnyed pa skad zer nas las 'bras la mi rtsi pa ni /
go ba phyin ci log tu song bar gsal zhing /
stong pa rten 'byung gi don du gnas pa la nges pa ma rnyed pa'o / /
gnyis pa la gnyis /
bshags bya'o dngos po dang /
bshags pa'i tshul lo / /
dang po ni /
bdag ni las 'bras la rmongs shing gi shes pa gti mug pas bcas pa'i rten can yin min gyi gang zag su gang gis byas kyang sdig pa'i rigs su gnas pa rang bzhin gyi kha na ma tho ba'am bcas pa'i rten can kho na la de ltar gnas pa bcas pa'i sdig pa gang yin pa las /
bya ba ngan pa gang yang rung ba bgyis pa rnams so / /
gnyis pa ni /
sangs rgyas sras dang bcas pa'i mgon po'i spyan sngar mngon sum du spyod lam thal mo sbyar /
bsam pa sdug bsngal la 'jigs pa'i sems kyis yang dang yang du phyag 'tshal te sdig pa de dag thams cad bshags par bgyi'o / /
gsum pa ni /
rgyu mtshan de bas na 'dren pa rnams kyis bdag gis sdig pa byas pa nongs pa lags pas nongs pa lags par gzung du gsol sdig pa byas pa 'di ni bya ba bzang po ma lags pas slan chad bdag ni srog la bab kyang yod ye mi bgyid do / /
zhes pa na dang phyin chad rgyun gcod cing sdom par bgyid pa'o / /
gsum rab dgongs 'grel dang bcas pa rnams nas sdig pa sbyong ba'i sgo mang du gsungs kyang gnyen po yongs su rdzogs pa ni stos bzhi tshar ba'i bshags pa 'dis bshags pa yin la des myong nges kyi sdig pa yang 'dag par rtog ge 'bar ba dang /
brgyad stong 'grel chen sogs las gsungs so / /
rang cag las 'bras kyir nam dbye la mi mkhas shing /
cung zad shes kyang mdor len tshul bzhin du mi byed pa la nyi ma re re zhing sdig pa'i sgo @# / /
du ma 'byung bas rgyun du stongs bzhi'i bshags pa'i lam du 'jug par bya zhing /
khyad par du byang chub kyi sems skye ba'i gegs sbyong ba la dmigs nas 'bad par bya'o / /
chags dang phrag dog rlom bas khengs pa yi /
nongs pas gzir la sems mchog mi skye bas / /
lus ngag yid kyis 'khrul pa gang bgyis pa / /
de kun bsam pa thag pas mgon la bshags / /
bsdu ba'i tshigs su bcad pa'o / /
gnyis pa le'u'i mtshan ni /
byang chub sems dpa'i spyod pa la 'jug pa'i rnam bshad rgyal sras 'jug ngogs zhes bya ba las sdig pa bshags pa'i le'u ste le'u gnyis pa'i 'grel pa'o / / / /
gnyis pa dge ba la rjes su yi rang ba sogs mthun rkyen tshogs gsog pa sngon du btang ste byang chub kyi sems gzung ba dngos la gnyis /
le'u'i gzhung bshad pa dang /
le'u'i mtshan no / /
dang po la gsum /
skyor ba dang /
dngos gzhi dang /
mjug gi bya ba'o / /
dang po la lnga /
dge ba la rjes yi rang ba dang /
chos kyi 'khor lo bskor bar bskul ba dang /
mya ngan las mi 'da' bar gsol ba gdab pa dang /
sbyin pa'i pha phyin nyams su len pa'i yan lag sngon du lus longs spyod dge rtsa gtong ba'i sems pa skyang ba'o / /
dang po la gsum /
mngon mtho rgyu 'bras kyi dge ba la rjes su yi rang ba dang /
thar pa tsam gyi rgyu 'bras kyi dge ba la yi rang ba dang /
bla na med pa'i byang chub kyi rgyu 'bras la yi rang ba'o / /
dang po ni /
'khor bar gnas pa'i sems can kun gyi ngan song gi sdug bsngal ngal bso zhing mngon mthong khyad par can thob par byed pa'i rgyu'i dge ba dang /
de'i 'bras bu sdug bsngal can dag mngon mtho'i bde bar gnas pa la bsam pa dga' bas de ltar bu yod pa a re legs snyam du rjes su yi rang ngo / /
gnyis pa ni /
nyan rang gi byang chub kyi rgyur 'gyur ba'i thar pa cha mthun gyi dge ba sogs bsags pa de la yang rjes su yi rang ngo / /
de'i 'bras bu lus can rnams 'khor ba'i sdug bsngal las nges par thar nas myang 'das thob pa de la yang yi rang ngo / /
gsum pa ni /
'gro ba gzhan skyob pa rnams kyis rdzogs pa'i byang chub dang rgyal sras rnams kyis bcu la'ang yi rang ngo / /
de dag gi rgyu sems can thams cad bde bar mdzad pa'i ched du byang chub mchog tu thugs bskyed pa'i dge ba rgya mtsho lta bu dang sbyor bas sems can la phan par mdzad pa'i spyod pa la yang yid bde ba dang mtshungs ldan gyi dang ba'i dad pa bsgoms shing dga' bas rjes su yi rang ngo / /
gnyis pa ni /
sangs rgyas nas ring por ma lon pa chos mi gsungs par bzhugs pa'i phyogs rnams kun gyi sangs rgyas la spyod lam thal mo sbyar te gus pas gsol ba 'debs pa ni /
dgos pa sems can sdug bsngal zhing ma rig pa'i mun par 'thoms pa rnams la thar pa'i lam gsal bar byed pa'i lung rtogs kyi chos kyi sgron me sbar du gsol cig pa'o / /
gsum pa ni /
rgyal ba mya ngan las 'da' bar bzhed pa la thal mo sbyar te gsol ba ni 'gro ba 'di rnams ma rig pas blo gros kyi mig ldongs par mi dgod cing ste ma rig pa'i mun pa gsal ba'i ched du bskal pa grangs med par bzhugs par gsol lo / /
bzhi pa la bzhi /
spyir bsngo ba dang /
nang ba'i don du bsngo ba dang /
@# / /
bkres skom sel ba'i don du bsngo ba dang /
'dod dgu 'byung ba'i rgyur bsngo ba'o / /
dang po ni /
de ltar mchod pa nas bzung ste gsol ba 'debs pa'i bar 'di dag kun byas te dge ba bdag gis ci bsags pa des ni sems can thams cad kyi sdug bsngal thams cad bsal bar shog shig pa'o / /
gnyis pa ni /
dge ba de dag gi mthus 'gro ba nad pa rnams ji srid du nad bsos gyur gyi bar du ni bdag nyid sman dang sman pa nyid dag dang nad pa de'i nad g.yog byed par shog ces pa'o / /
gsum pa ni /
bkres skom can rnams la zas dang skom gyi char phab ste bza' btung sna tshogs pas bkres pa dang skom pa'i gnod pa mtha' dag bsal nus pa bskal pa bar ma gsum las mu ge'i bskal pa bar ma'i tshe bdag ni sems can de dag gi zas dang skom du gyur nas bkres skom zhi bar byed nus par gyur cig /
bzhi pa ni /
sems can yo byed kyis phongs shing dbul ba la bdag ni longs spyod pas mi zad pa'i gter du gyur te ci 'dod pa'i yo byed mkho dgu sna tshogs su 'gyur zhing bsgrub pa la 'bad rtsol med par mdun na nye bar gnas par gyur cig /
lnga pa la gsum /
lus yongs spyod dge rtsa gtong ba'i bsam pa sbyang ba dang /
dge ba chung mi za ba'i rgyur smon pa dang /
longs spyod pa'i rgyu ru sman pa'o / /
dang po la gsum /
gtong ba'i tshul dang /
nges par btang rigs pa'i rgyu mtshan dang /
btang nas ji ltar sgrub pa'i tshul lo / /
dang po ni /
bdag ni lus dang zas gos pa sogs pa'i longs spyod dang dus gsum dang 'brel pa'i gzhi gsum gyis bsdus pa'i dge ba thams cad kyang dgos pa sems can kun gyis gnas skabs dang mthar thug gi don sgrub pa'i phyir tu bsam pas bdas pa dang ltos pa med par btang bar bya'o / /
gnyis pa la gnyis /
thams cad la chags pa spangs shing btang bas myang 'das thob pa dang /
sems can sbyin pa'i zhing mchog yin pas de la gtor rigs pa'o / /
dang po ni /
longs spyod dge rtsa thams cad gzhan don du gtong bar rigs te /
de ltar thams cad btang bas mya ngan las 'da' ba thob nus la bdag gi blo yang mi gnas pa'i mya ngan las 'das pa sgrub 'dod pa yin pas so / /
gnyis pa ni /
thams cad gtong bar cha bas gcig pa ste gtong bar 'dra ba la sems can rnams la btang ba mchog yin te de las sangs rgyas thob pa'i phyir ro / /
gsum pa la gsum /
deng phyin chad rang gi lus la rang dbang yod pa'i bo dor ba dang /
de'i don rgyas par bshad pa dang /
rigs pa'i las la sbyar ba'o / /
dang po ni /
lus sogs btang nas ji ltar bya zhe na /
bdag gis lus can thams cad la bdag gi lus 'di ci bder byin zin gyis lus 'di la sems can rnams kyis rtag tu gsod pa dang tshig gis smod pa'am /
lus kyis brdeg pa sogs ci dgar byed la rag lus la chags pa dang gzhan la khro ba rnam pa thams cad du dgag par bya'o| |gnyis pa ni /
deng phyin chad bdag gi lus la rtsed mos rtse bar byed dam mtho 'tsham pa'i tse 'dri ba dang gzha'i bzhad gad kyi rgyu byed kyang rung ste bdag gi lus 'di sems can thams cad la byin zin gyis /
lus 'di'i bsrung ba la sogs pa'i @# / /
kha ngas ci zhig bya ltos med du btang zin pas ci dgar gyis shig pa'o / /
gsum pa ni /
lus de la 'di phyi kun tu rang gzhan kun la phan par 'gyur zhing gnod par mi 'gyur ba'i dge ba'i las gang yin pa'ang byed du chug gcig pa'o / /
gnyis pa la gsum /
gzhan la phan pa 'ba' zhig gi rgyur smon pa dang /
bsam pa chud mi za ba'i rgyur smon pa dang /
sbyor ba chud mi za ba'i rgyur smon pa'o / /
dang po ni /
bdag la dmigs nas dus nam du yang sems can 'ga' yang don med pa mi 'dod pa 'byung ba'i rgyur ma gyur cig /
gnyis pa ni /
bdag la dmigs nas skyi bo gang dag gis khro ba'am dad pa'i sems byung na sems de nyid la brten nas rtag tu skye bo de dag gi gnas skabs dang mthar thug gi don kun 'grub pa'i rgyur gyur cig pa'o / /
gsum pa ni /
skye bo gang dag bdag la ngag gis kha zer ram gzhan dag lus kyis gnod par byed pa'am de bzhin du lkog tu phyir kha gtod ba'ang rung bya ba gang byas pa de thams cad byang chub chen po thob pa'i skal pa dang ldan par gyur cig cig pa'o / /
gnyis pa la gsum /
rang nyid gzhan gyi nyer mkho mtha' dag gi rgyur smon pa dang /
dus dang byed las rgya che bar smon pa dang /
yul dus chad pa med par smon pa'o / /
dang po ni /
bdag ni mgon med rnams kyi mgon dang /
bdag skye ba thams cad du lam du zhugs pa rnams kyi ded dpon dang chu ba las brgal 'dod pa rnams kyi gru dang ni gzings dang zam pa nyid du gyur cig pa'o / /
skam sa'i gling don du gnyer ba la gling dang ni mar me 'dod pa la mar me dang gnas mal 'dod pa la gnas mal dang /
bdag ni lus can gang dang dran 'dod pa la de dag kun gyi bran du 'gyur par shog cig pa'o / /
zas gos sogs ji ltar 'dod pa 'byung ba'i yid bzhin nor bu dang bum pa bzang po dang /
zhi rgyas la sogs pa'i las 'grub pa'i rig sngags grub pa dang nad thams cad sel ba'i bcud len gyi sman chen po dang zas gos sogs dgos 'dod 'byung ba'i dpag bsam gyi ni shing dag dang / /
ji tsam 'dod pa 'jor yod pa'i lus can rnams kyi 'dod 'jo'i bar gyur cig snyam du yang dang yang du smon par bya'o / /
gnyis pa ni /
sa sogs 'byung ba chen po bzhis sems can rnams kyi bya ba byed pa dang /
nam mkha' bzhin du dus rtag par yang sems can dpag tu med pa'i rnam pa mang po'i sgo nas nyer 'tsho'i rgyur yang gyur bar shog cig pa'o / /
de ni dkon brtsegs las /
byang chub sems dpa' 'byung ba lnga ltar sems can gyi don byad par gsungs pa ltar ro / /
gsum pa ni /
de bzhin du nam mkha'i mthas gtugs pa'i sems can gyi khams rnams la sgo mtha' yas pa'i rnam pa kun tu thams cad mya ngan las 'das pa thob pa'i bar du bdag ni sems can rnams kyi phan pa 'ba' zhig gi sgo nas nyer 'tsho'i rgyur yang shog cig snyam du yang dang yang du bsams pa'i sgo nas blo sbyang bar bya'o / /
gnyis pa dngos gzhi ni /
ji ltar sngon gyi bde bar gshegs pa rnams kyis thugs bskyed pa'i che rgyal sras dang bcas pa rnams kyi mdun du smon pa'i byang chub kyi mchog tu thugs ni bskyed par mdzad pa dang /
byang chub sems dpa'i sdom pa bzung ba'i ched du 'jug pa'i byang chub kyi sems @# / /
bskyed nas byang chub sems dpa'i bslab pa la sems dpa' de dag ji ltar slob pa'i rim pa bzhin slob cing /
gnas pa ltar de bzhin bdag gis kyang 'gro ba kun la gnas skabs dang mthar thug gi phan pa'i don du slob dpon 'jug pa'i sdom pa rnam par dag pa ldan pa debs su yod pa'am med na yang rgyal ba sras bcas mdun du spyan drangs te /
dbang por gsol nas smon pa'i byang chub kyi sems ni bskyed par bgyi zhing de bzhin du ni 'jug sems blangs te blangs pa'i bslab pa la'ang rim pa bzhin du bslab par bgyi'o / /
zhes lan gsum gyi bar du brjod par bya'o / /
slob dpon gyi rjes su zlos pa dang dngos su med na yang rgyal ba sras bcas kyi rjes su zlos pa'i mos pa bya'o / /
rim pa bzhin du bslab pa'i don ni /
lus sbyin par gtong ba sogs bsam pa ma dag par mi byed cing byas na nyes par 'gyur ba dang /
nyes pa med cing tshogs chen po thob pa'i dus su byed par gsungs pa ltar rim pa bzhin du slob pa'i don yin gyi /
kha cig gi sdom pa'i tshul khrims sogs tshul khrims gsum sa mtshams mi 'dra bar rims can du slob par 'chad pa ni don min no / /
yang 'jug sems dang 'jug sdom len pa'i cho ga so sor byed pa yang shing rta chen po su gang gi yang bzhed pa ma yin zhing mi 'thad do / /
smon pa sems bskyed sngar blangs nas spyod pa la slab 'dod sbyangs te 'jug sems phyis len pa ni gang zag gi khyad par la thabs mchog tu gyur pa yin la /
dkyus thog gcig la rim pa bzhin du len na yang rung ba yin no / /
ji ltar lan ba'i tshul sogs ni sngar bshad pa ltar bla ma bdag nyid chen pos mdzad pa'i bstan bcos rnams las shes par bya bas 'dir ma spros so / /
gsum pa mjug la gnyis /
rang dga' ba bsgom pa dang /
gzhan dga' ba bskyed du gzhug pa'o / /
dang po la gnyis /
rang gi don grub pa dang /
gzhan gyi don grub pa'o / /
dang po la gsum /
sems gzengs stod de dga' ba bsgom pa dang /
sems de rnyed nas bag yod bsgom pa dang /
rnyed dka' ba'i sems rnyed pas dga' ba bsgom pa'o / /
dang po ni /
de ltar blo dang ldan pa byang chub sems dpa' yis sems rab tu dang ba dga' ba dang dad pas byang chub kyi sems gnyis brtan par gzung nas mi nyams shing 'phel ba'i thabs 'jug kyang rgyas par nyams su blangs par bya ba'i phyir sems ni 'di ltar spro ba bskyed cing gzengs stod do / /
ji ltar zhe na /
sems bskyed cing sdom pa bzung ba'i dus deng du bdag gi tshe 'bras bu yod par byas shing mi'i srid pa legs par thob pa dal 'byor don yod par byas pa'o / /
de ring sangs rgyas kyi rigs su skyes pa byang chub sems dpar gyur pa'o / /
sangs rgyas kyi sras su nam zhig 'gyur na snyam du smon pa de sangs rgyas sras su nga gyur to snyam du dga' ba bsgom pa'o / /
gnyis pa ni /
de tsam gyis chog gam snyam na da ni bdag gis ca nas kyang yab sangs rgyas kyi rigs dang mthun pa'i sgo gsum gyis las brtsams te thog mtha' bar gsum du skyon med cing yon tan 'ba' zhig gis brgyan pas btsun pa'i rigs 'di la smon pa dang 'jug pa'i bslab bya @# / /
dang 'gal ba'i nyes ltung gis rgyud rnyog par mi 'gyur ba'i thabs de ltar 'bad par bya'o / /
gsum pa ni /
dbul zhing phongs pa'i long bas phyag dar gyi phung po las ji zhig ltar rin chen rnyed pa ltar de bzhin du ji zhig ltar stes nas te stes dbang gis byang chub kyi sems rin po che 'di bdag las skyes pa ni nges par sangs rgyas kyi mthu'o / /
gnyis pa la gsum /
sems can gyi sdug bsngal sel nus pa dang /
de'i rgyu sgrib pa sems nus pa dang /
phan bde mtha' dag sgrub nus pa'o / /
dang po la lnga /
'gro ba'i 'chi bdag 'joms pa dang /
dbul ba 'joms pa dang /
nad 'joms pa dang /
spyir srid pa'i sdug bsngal 'joms pa dang /
khyad par ngan 'gro'i sdug bsngal 'joms pa'o / /
dang po ni /
rang dbang med par 'chi ba'i 'gro ba'i 'chi bdag 'joms par byed pa'i bdud rtsi mchog kyang byang chub kyi sems bskyed pa 'di yin te rga shi med pa'i sa la 'god pa'i phyir ro / /
gnyis pa ni /
zang zing dang chos kyi longs spyod mi zad pa ster bas 'gro ba'i dbul ba sel ba yi mi zad pa'i gter yang sems bskyed pa 'di yin no / /
gsum pa ni /
'gro ba'i nad mtha' dag rab tu zhi bar byed pa'i sman gyi chog kyang 'di yin no / /
bzhin pa ni /
srid pa'i lam du 'khyam zhing dub pa yi 'gro ba'i sdug bsngal gyi ngal bso'i gnas gsil ba ster ba'i ljon shing yang yin no / /
lnga pa ni /
'gro ba thams cad ngan 'gro las sgrol bar byed pa'i spyi stags kun gyi zam pa yang sems bskyed pa 'di yin no / /
gnyis pa la gnyis /
nyon sgrib sel ba dang /
shes sgrib sel ba'o / /
dang po ni /
sems bskyed pa 'di 'gro ba'i nyon mongs kyi tsha gdung sel ba'i sems kyi zla ba shar ba yin te /
nyon sgrib mtha' dag 'joms nus pa'i phyir ro / /
gnyis pa ni /
'gro ba'i nyon mongs pa can ma yin pa'i ma shes pa shes sgrib kyi rab rib dag dbyis te rtsa ba nas 'byin pa'i nyi ma chen po shar ba yang yin te /
tshogs rgya chen pos brgyan pa'i stong nyid rtogs pa'i shes rab kyis shes sgrib kyi sa bon zad par byed pa'i phyir ro / /
gsum pa la gnyis /
phan pa mtha' dag bsgrub pa dang /
bde ba mtha' dag bsgrub pa'o / /
dang po ni /
sems bskyed pa 'di ni gsung rab dam pa'i chos 'o ma'i rgya mtsho chen po thos bsam gyi shes rab kyi bsrub shing gis legs par bsubs pa las snying po phyung ba yin pas /
phan pa mtha' dag bskyed pa'i ro nus dang ldan pa'i mar gyi nying khu phung ba yin pas kun gyis 'di la 'bad par bya'o / /
gnyis pa ni /
'khor bar 'khyams pa'i 'gro ba'i mgron po srid pa gsum po'i lam du rgyu zhing lha mi'i bde ba'i longs spyod la spyad par 'dod pa la sems bskyed pa 'di ni bde ba sgrub pa'i thabs mchog tu nye bar gnas te sems can gyi mgron chen tshim par byad pa yin te /
sems can thams cad kyi mngon mtho dang nges legs bsgrub par byed pas so / /
gnyis pa ni /
bdag gis de ring rgyal ba sras dang bcas pa'i skyob pa thams cad kyi spyan sngar 'gro ba sems can thams cad mthar thug phan bde thams cad rdzogs pa'i bde bar gshegs pa nyid dang ni de ma thob kyi bar du'ang lta mi'i bde ba la tshim par longs spyad pas chog @# / /
pa'i mgron du bos zin gyis deng phyin chad lta dang lha min dang lto 'phye la sogs pa rnams kyang dga' bar gyis shig ces gzhan la dga' ba bskyed du gzhug pa'o / /
sems gnyis bskyed pa'i sngon du bstan bces 'di nas bshad pa ltar /
'gal rkyen sgrib pa sbyong ba dang /
mthun rkyen tshogs gsog pa sngon du btang nas sems bskyed pa ni /
dal 'byor gyi rten la snying po len pa'i mchog tu shes pa'i byas nas 'bad par bya'o / /
dal 'byor mi lus thob pa'i shes ldan dag /
rgyal ba'i gsung rab kun gyi snying po'i don / /
rgyal sras bye bas bgrod pa'i lam gcig bu / /
byang chub sems gnyis bskyed la 'bad par bya / /
bsdu ba'i tshigs su bcad pa'o / /
gnyis pa le'u'i mtshan ni /
byang chub sems dpa'i spyod pa la 'jug pa'i rnam bshad rgyal sras 'jug ngogs zhes bya ba las /
byang chub kyi sems yongs su gzung ba'i le'u ste lu'u gsum pa'i 'grel pa'o / / / /
gnyis pa spyod pa pha rol tu phyin pa la slob pa'i tshul la bzhi /
byang chub kyi sems sbyong ba dang bcas pa mi nyams par byed pa'i yan lag bag yod sgom tshul dang /
tshul khrims la slob pa'i tshul dag pa'i chos kun dag par bsrung ba'i thabs dran pa dang shes bzhin skyong tshul gyis khyad par du byas nas bshad pa dang /
phar phyin lhag ma bzhi la slob tshul bshad pa dang /
lus longs spyod dge rtsa gzhan don du gtong ba'i sbyin pa la slob tshul bsngo ba'i yan lag gi sgo nas bshad pa'o / /
dang po la gnyis /
le'u'i gzhung bshad pa dang /
le'u'i mtshan no / /
dang po la gsum /
bag yod bsgom tshul mdor bstan pa dang /
rgyas par bshad pa dang /
don bsdu ba'o / /
dang po ni /
gyal ba'i sras byang chub sems dpa' rnams kyis sngar bshad pa de lta bur byang chub kyi sems gnyis rab tu brtan par gzung nas sems skad cig kyang g.yel ba med par dus rtag tu yang phar phyin drug dang /
bsdu bzhi'i bslab pa las mi 'da' bar bag yod kyis mi nyams par bsrung ba la 'bad par bya'o / /
gnyis pa la gnyis /
byang chub kyi sems la bag yod bsgom pa dang /
bslab pa la bag yod bya ba'o / /
dang po la gnyis /
byang chub kyi sems dor du mi rung ba'i rgyu mtshan dang /
dor ba'i nyes dmigs so / /
dang po ni /
bya ba gang zhig skyon yon ma brtags par bab col du brtsams pa gang yan pa'am /
bya ba gang zhig cung zad dpyad kyang legs par ma brtags par byas pa'i bya ba de ni dang po dam bca' byas par gyur kyang dus phyis bya ba'am /
'on te btang zhes brtag pa'i rigs te da rtags nas 'jug ldog bya bar rigs na /
dpung bzang gi zhus pa'i mdo las gsungs pa ltar sangs rgyas rnams dang de'i sras byams pa la sogs pa shes rab chen pos sdong po bkod pa'i mdo la sogs par sems gang brtags shing phan yon gyi sgo nas bsngags shing dor du mi rung bar gsungs pa dang /
bdag nyid kyis kyang sngar phan yon sems pa la sogs pa'i sgo nas nges par len dgos par rgyu mtshan du mas brtags shing legs par brtags nas blangs pa de la bshol du ci zhig yod sangs rgyas ma thob kyi bar du mi nyams par bsrung bar bya'o / /
gnyis pa la gsum /
@# / /
ngan 'gror 'go ba'i nyes dmigs dang /
gzhan don las nyams par 'gyur ba dang /
sa thob pa la thag bsrings par 'gyur ba'o / /
dang po la gsum /
ngan 'gror 'gro ba'i rgyu mtshan dang /
de la shes byed dgod pa dang /
'gal ba spang ba'o / /
dang po ni /
gal te de ltar sems can thams cad sangs rgyas kyi sa la 'god par dam bcas nas sbyor ba nyams len gyi las kyis bsgrub par ma byas na sems can de dag kun bslus par gyur nas bdag gi 'gro ba ci 'drar 'gyur te /
ngan 'gror 'gro ba las ma 'das pa'o / /
gnyis pa ni /
sbyin bya'i dngos po phal ba zan kham gcig sogs cung zad la'ang yid kyis sbyin par bsams byas nas mi gang sbyin par mi byed pa de yang dran pa nyer gzhag las /
cung zad tsam zhig bsams pa las ma byin na /
yi dwags kyi 'gro bar skye la dam bcas pa la ma byin na /
sems can dmyal ba'i 'gro bar 'gyur ro zhes pa dang /
'gro ba rnam par 'byed pa'i mdo las /
mi gang 'bras tshan tshod ma'am /
de bzhin rtsa ba 'bras bu dag /
yid kyis sbyin zhes dam bcas nas / /
'jungs pas sbyin par mi byed na / /
de ni yi dwags 'jig rten dang / /
sdug bsngal mi bzad myong bar 'gyur / /
zhes yi dwags kyi rgyur gsungs na bla na med pa'i bde ba dang gnas skabs lha mi'i bde ba la bsam pa thag pas tshig tsam ma yin par gus pa dang bcas shing skad bsang mthon pos sems can thams cad mgran du gnyer nas des bshol te /
'gro ba thams cad bslus par byas na bde 'gror cig 'gro bar 'gyur ram ste mi 'gro bas so / /
gsum pa ni /
'o na 'phags pa shA ri'i bus sngon byang chub tu sems bskyed de /
spyad pa spyod pa na bdud kyis lag pa g.yas pa blangs pa la g.yas pa bcad de g.yon gyis byin pas /
bdud kyis ma rnams pa'i tshig brjod pas skyo ste /
sems bskyed btang yang phyis dgra bcom thob par gsungs pa sogs dang 'gal lo zhe na /
'phags pa shA ri'i bu sogs mi gang gis byang chub kyi sems btang yang de dag thar pa thob par mdzad pa ni las tshul de so so skye bos bsam gyis mi khyab ste de ni thams cad mkhyen pa kho nas mkhyen gyi gzhan gyis bsam par mi nus so / /
gnyis pa la gsum /
byang chub kyi sems nyams nas ltung ba la ba dang bcas pas gzhan don nyams pa dang /
byang chub sems dpa' gzhan gyi dge ba la bar chad byas na yang de dang mtshungs shing ngan 'gror 'gro ba dang /
de dag gi rgyu mtshan no / /
dang po ni /
sems bskyed nyams pa de ni byang chub sems dpa' la rtsa ba'i ltung ba'i nang na shin tu lci ba ste 'di ltar ltung ba de ni byung bar gyur ba gzhan don gyi bsam pa nyams pas sems can kun gyi don la dman te spyod pa'i rten nyams pa'i phyir ro / /
'phags pa sdud pa las /
gal te bskal pa bye bar dge ba'i las lam bcu / /
spyod kyang rang rgyal dgra bcom nyid la 'dod pa skyed na / /
de tshe tshul khrims skyon byung tshul khrims nyams pa yin / /
sems bskyed de ni pas pa ma pas kyang shin tu lci / /
zhe gsungs pa ltar byang chub sems dpa'i sdom ldan gyis smon sems gtang na rtsa ltung 'byung la sdom pa ma blangs pas sems de nyam par byas na /
so thar gyi pham pa las sdig pa chas lci bar gsungs so / /
@# / /
gnyis pa ni /
gang yang gzhan gyis skad cig tsam yang byang chub sems dpa' 'di'i bsod nams te dge ba le bar chad dang gegs byed pa des byang chub sems dpa' de'i sems can gyi don 'grub pa la nus pa dman par gyur pa byas pas gegs byed pa de'i ngan 'gror kye ba len pa'i grangs mu mtha' med par 'gyur ro / /
rab tu zhi ba rnam par nges pa cho 'phrul gyi mod las /
la la zhig gis 'dzam bu'i gling gi sems can thams cad kyi bdog pa phrogs shing srog gcad pa pas byang chub sems dpa'i dge ba dud 'gro la zan changs sbyin pa'i bar chad byas na sdig pa ches grangs med par gsungs pas gnas 'di la gzab par bya ste /
byang chub sems dpa' gang na yod mi shes shing nyes pa 'di yang shin tu 'byung nye ba'i phyir ro / /
'di legs par bsrung nus na gang zag la brten pa'i nyes pa'i sgo phal cher spong nus pa'i phyir ro / /
gsum pa ni /
sngar bshad pa'i bya ba de dag la sdig pa mtha' yas pa'i rgyu mtshan ni /
sems can gcig gi srog gnas pa'i bde ba yang bshig na bdag nyid mtho ris las nyams par 'gyur na /
nam mkha' ma lus pa'i mtha' klas pa'i lus can kun gyi bla na med pa'i bde ba'i rgyu bshig cing bcom pas ngan song du skye ba smos ci dgos so / /
gsum pa ni /
sngar bshad pa de ltar byang chub kyi sems grong ba'i ltung ba stobs ldan dang slar yang byang chub kyi sems stobs dang ldan pa dag 'khor bar re mos kyi 'dre byed na las nyen gyis ngan song dang /
mtho ris su re mos kyis skye dgos pas rab dga' la sogs pas sa thob pa la yun ring po thogs pas srog la bab kyang myang chub kyi sems mi nyams pa la 'bad par bya'o / /
gnyis pa la gsum /
nyes pa spang ba la bag bya ba dang /
dge ba bsgom pa la bag bya ba dang /
nyon mongs spong ba la bag bya ba'o / /
dang po la lnga /
sdig ltung ma spangs na ngan 'gror brgyud dgos pa dang /
sangs rgyas sras bcas kyis btang snyoms su mdzad pa dang /
dal 'byor rnyed dka' ba dang /
ngan 'gror skyes na dge ba sgrub pa'i skabs med pa dang /
dal 'byor rnyed dka' ba'i rgyu mtshan no / /
dang po ni /
de lta bas na ji ltar dam bcas pa bzhin du sems can gyi don du sangs rgyas sgrub pa'i bslab pa la bdag gis gus pas sgrub par bya /
sems bskyed dang sdom pa blangs pa'i rjes deng nas bslab pa la brtson par ma byas na ltung ba stobs ldan gyis 'og nas 'og tu ngan song du skye ba brgyud mar 'gro bar 'gyur ro / /
gnyis pa ni /
sangs rgyas sras bcas kyis skyob pas skyon med do snyam na /
sems can thams cad la phan pa mdzad pa'i sangs rgyas grangs med pa 'das par gyur kyang bdag ni sems bskyed dang bslab pa nyams pa'i rang gi nyes pas mgon po de yi gso ba'i spyod yul du ma gyur to / /
mngon rtogs rgyan las /
lha yi rgyal bas char phab kyang /
zhes sogs gsungs pa ltar ro / /
phyis skyob pas skyon med snyam na /
da dung sngar gyi de bzhin du bag med par bdag byed na yang dang yang du'ang gso ba'i spyod yul du mi 'gyur zhing /
sdug bsngal brgyud mar myong dgos pa de bzhin te ngan 'gror gnas dgos pa dang /
bde 'gror skyes kyang nad dang 'ching ba dang yang na ngan 'gror nad sogs dang rkang lag bcad @# / /
pa dang /
lus bsheg pa sogs sdug bsngal mtha' yas pa myong bar 'gyur ro / /
gsum pa la gnyis /
byang chub kyi sems nyams na rkyen 'khor lo bzhi dang ldan pa'i dal 'byor thob dka' ba dang /
thab pa yang myur du 'jig pas 'bad par bya ba'o / /
dang po ni /
dus phyis dal 'byor thob pa na 'bad snyam na /
u dum wa ra'i me tog ltar 'jig rten du de bzhin gshegs pa 'byung ba dang sde snod gsum la sogs pa sangs rgyas kyi bstan pa la dang ba dang mi lus thob pa dang /
thob kyang yul dbus su skyes pa dang /
dbang po tshang ba dang /
las kyi mtha' ma log pa la sogs pa'i dge ba goms pa'i rten du rung ba bdag 'byor dang /
gzhan 'byor dang ldan pa de lta bur 'gyur ba dkon na sems gnyis la slob pa'i dal 'byor nam zhig thob par 'gyur te rnyed dka' bas so / /
gnyis pa ni /
thog pa'i lus 'di 'gal rkyen med cing mthun rkyen dang ldan pas phyis 'bad do snyam na /
long yod byar mi rung ste 'gal rkyen nad med pa'i mi'i lus ni nyi ma dang 'dra bas nyi ma 'di lta bur ces pa'am /
yang na nad med pa'i nyi ma ste dus 'di lta bur mthun rkyen zas dang bcas shing 'gal rkyen 'chi ba med kyang ni tshe ni skad cig kyang mi sdod par myur du 'jig pas bslu ba ste lus 'di thang gcig tsam gyi brnyan po bzhin du rang dbang med pas lang yod mi bya bar da lta nyid nas 'bad par bya'o / /
bzhi pa la gsum /
ngan 'gror skyes na dge ba sgrub pa'i skabs med pa dang /
bde 'gro thob pa'i tshe ma 'bad na ngan 'gror blang dor la rmongs par 'gyur ba dang /
ngan 'gro las shin tu thar par dka' ba'o / /
dang po ni /
dal 'byor gyi rten brgyud mar thob pas de'i dus su bsgrub pas chog snyam pa'i lang yod byar mi rung ste /
sdig pa byed cing dge ba mi byed pa'i bdag gi spyod pa 'di 'dras ni dus byis mi yi lus kyang thab par mi 'gyur zhing mi lus thob par ma gyur te ngan song du skyes na sdig pa 'ba' zhig byed cing dge ba byed pa cung zad kyang med pas bde 'gro rnyed dka' ba'o / /
gnyis pa ni /
gang gi tshe dge ba spyad pa'i skal ba dang ldan yang dus de'i tshe dge ba bdag gis 'bad pas sgrub par ma byas na /
ngan song du skyes nas dus rgyun du tshor ba sdug bsngal gyis gdungs shing blang dor gyi gnas la kun tu rmongs pa de'i tshe bdag gis dge ba ci byar yod cung zad kyang mi nus pas dal 'byor thob dus 'dir 'bad par bya'o / /
gsum pa ni /
dus phyis dal 'byor thob pa shin tu dka' ste tshe 'dir dge ba dag kyang ma byas la sngag pa dag kyang nye bar bsags na bskal pa byed ba brgyar yang ni bde 'gro'i sgra yang thas par mi 'gyur ba'i phyir ro / /
lnga pa ni /
ngan song nas bde 'gro rnyed dka' ba de nyid kyi phyir na /
bcom ldan 'das kyis yang dag par ldan pa'i lung las /
dge slong dag sa chen po 'di rgya mtsho chen por gyur cing de na gnya' shing bu ga gcig pa zhig yod pa rlung gis g.yong zhing 'di nas bskyod pa dang /
rus sbal long ba zhig yod la rus sbal yang la brgya brgya zhing mgrin pa 'degs par 'gyur na /
dge slong dag 'di ci snyam du sems rgya mtsho chen po'i gnya' shing zhig gi bu gar rus sbal gyi mgrin pa chud pa de rnyed par sla ba yin nam /
bcom ldan 'das de ltar ma lags so / /
bcom ldan 'das kyis bka' stsal pa /
dge slong dag de bzhin du mi nyid shin tu thob par @# / /
dka' ba yin no / /
zhes gsungs pa ltar dge ba ma byas shing sdig pa bsags na bde 'gro'i sgra yang mi thos pa de nyid kyi phyir na bcom ldan 'das kyis rgya mtsho cher g.yengs te /
rgya mtsho chen po phar g.yengs tshur g.yengs byed pa'i gnya' shing bu ga gcig pa zhig yod pa'i gnya' shing gi bu gar lo brgya brgya 'das pa na steng du lan re 'byung ba'i rus sbal gyi mgrin pa chud dka' ba ltar de bas kyang mi nyid shin tu thob dka' bar gsungs pas dal 'byor thob pa'i dus su dge ba la 'bad par bya'o / /
gnyis pa la gsum /
sngar bsags pa'i sdig pa mtha' yas pas de srong ba la 'bad par rigs pas dang /
ngan 'gror sdug bsngal lan cig myong ba tsam gyis de zad nas ngan 'gro las mi zad pa'i rgyu mtshan dang /
des na sdig pa'i gnyen po la 'bad par rigs pa'i rgyu mtshan no / /
dang po ni /
byang chub sems dpa' la khong khro lta bu skad cig gcig byas pa'i sdig pas kyang bskal par mnar med par gnas par 'gyur na /
thog ma med pa'i 'khor bar bsags pa'i sdig pa gnyen pos ma bcom par rang rgyud la yod pa'i sdig gis bde 'gror mi 'gro ba smos ci dgos pas stobs bzhi'i sgo nas sdig pa sbyong ba la 'bad par bya'o / /
gnyis pa ni /
sdig pa'i las byas pa'i 'bras bu zad nas bde 'gror skye bas ngan 'gro las thar par mi dka'o zhe na /
sngon byas pa'i las kyi 'bras bu de tsam kho na myong bar gyur nas da tsam gcig zad pa'i gang zag de ni ngan 'gro las rnam par thar par mi 'gyur te /
'di ltar sngon gyi las kyi 'bras bu sdug bsngal de ni myong bzhin du sdug bsngal stobs can bskyed pa'i sdig pa gzhan dag 'phral 'phral la rab tu skye zhing gsog pa'i phyir te /
ngan 'gro'i rten la dge ba mthu chung zhing sdig pa rgyun du gsog pas ngan 'gro'i rgyu 'gog pa la brtson par bya'o / /
gsum pa la bzhi /
dal 'byor thob nas dge ba la ma 'bad na rang gis rang bslus par 'gyur ba dang /
tshe 'dir sdug bsngal myong dgos pa dang /
phyi mar ngan 'gro'i sdug bsngal gyis gdung bar 'gyur ba dang /
des na sdig pa spong zhing dge ba la 'bad par rigs pa'i rgyu mtshan no / /
dang po ni /
rnyed dka' zhing rnyed na don shin tu che ba 'di 'dra ba'i dal brnyed par kyur nas bdag gis mngon mtho dang thar pa'i rgyu'i dge ba la 'bad cing goms par ma byas na 'di las rang nyid bslus pa'i thabs gzhan med de blang dor la 'di las rmongs pa'ang gzhan med do / /
gnyis pa ni /
gal te bdag gis dge ba la 'bad pa dang sdig pa spang dgos pa de rtogs nas rmongs pas byang chub kyi sems dang /
spyod pa la slob pa sogs la phyis kyang sgyid lug na ngan 'gror 'gro bar shes nas 'chi bar 'gyur ba'i dus kyi tshe mya ngan chen po ldang bar 'gyur bas brtson pa chen pos 'bad par bya'o / /
gsum pa ni /
byang chub kyi sems nyams pa sogs kyi nyes pas dmyal bar skye la dmyal ba'i me bzod dka' bas yun ring du bdag gi lus la bsregs par gyur na 'gyod pa mi bzad pa'i me 'bar bas rang gi sems gsung bar 'gyur bar gdon mi za bas nyes ltung gis ma gos pa la 'bad par bya'o / /
bzhi pa la gnyis /
dal 'byor chud gzan nas slar yang dmyal bar khrid na sems med pa dang mtshungs pa dang /
rmongs @# / /
ba'i rgyu bsam rigs pa'o / /
dang po ni /
dal 'byor shin tu rnyed dka' zhing rnyed na don che bas phan pa'i sa 'di ci zhig ltar stes dbang gis rnyed par gyur nas bdag nyid phan gnad shes pa'i shes rab dang ldan bzhin du phyir yang dmyal ba'i gnas der khrid na rig sngags kyis rmongs par byas pa bzhin du bdag la 'dir phan pa sgrub pa'i sems med du zad pa'o snyam du bsam par bya'o / /
gnyis pa ni /
cis rmongs par byas zhe na /
rgyu cis rmongs nas bslus pa bdag gis kyang ma shes te bdag gi khong na rmongs pa'i rgyu ci zhig yod de yod nges song snyam du le lo'i dbang du gyur na yang de ltar bsam par bya'o / /
gsum pa nyon mongs spong ba la bag bya ba la gsum /
nyon mongs pa'i nyes dmigs bsam pa dang /
nyon mongs spong ba'i dka' spyad la skyo bar mi rigs pa dang /
'bad pas spangs na spong nus pa nyid du spro ba bsgom pa'o / /
dang po la gsum /
nyon mongs kyis rang la gnod pa byed pa'i tshul bsam pa dang /
nyon mang la bzod pa bsgom mi rigs pa dang /
de gzham pa'i chen du blo'i stobs bskyed pa'o / /
dang po la bzhi /
rang dbang med par byed pa dang /
sdug bsngal dpag med la sbyor ba dang /
gnod pa byed pa'i dus mtha' yas pa dang /
nyon mongs kyi grogs byar mi rung ba'i rgyu mtshan no / /
dang po ni /
rtsa ba dang nye ba'i nyon mongs kyis bsdus pa'i zhe sdang dang sred pa sogs pa bdag gi dgra rnams ni rkang lag dang lag tu mtshon thogs pa la sogs pa yod pa min la /
brtson pa che ba'i dpa' ba dang thabs mkhas pa'i mdzangs pa min yang ci zhig ltar nyon mongs de dag gis bdag bran bzhin du rang dbang med par byas pa'o / /
gnyis pa ni /
bdag gi sems la gnas bzhin du dga' mgur bdag la dmyal ba'i sdug bsngal la sogs pa'i gnod pa byed pa de la'ang mi khro bar bzod pa ni gnas min pa la bzod pa byed pa shin tu smad pa'i gnas yin pas nyon mongs la dgrar bltas nas de 'gog pa la brtson par bya'o / /
de yang nyon mongs kyi mtshan nyid dang /
dbye ba dang /
rgyu dang byad las sogs mngon pa'i bstan bcos las 'byung ba ltar shes par bya zhing gtso bor nyes dmigs bsgom pa la 'bad par bya'o / /
gal te lha dang lha min rnams thams cad phyogs gcig tu bdag la dgrar langs kyang nyon mongs pa'i dbang du ma gyur na de dag gis kyang mnar med pa'i me nang khrid cing 'jug mi nus la rang rgyud kyi nyon mongs stobs can dgra 'di yis mnar med kyi me gang dang phrad na ri rab kyang thal ba yang ni mi lus par byed pa der bdag skad cig gcig la 'dor bar byed pas nyon mongs pa'i dgra gzhom pa la brtson par bya'o / /
gsum pa ni /
nyes dmigs gzhan yang bsam pa bdag gi nyon mongs dgra bo gang dus ring po thog mtha' med par gnas pa ltar 'jig pa'i dgra gzhan kun kyang nyon mongs de lta bur /
tshe yun ring po thub pa ma yin no / /
nyon mongs pa'i gnyen po thun re tsam bsgoms pas cir yang mi 'gyur bas nyon mongs gzhom pa la brtson pa chu bo'i rgyun ltar brtson pa la 'bad par bya'o / /
bzhi pa ni /
'jig rten pa'i dgra gzhan la kha zas sogs de dang mthun par rim gro byas te bsten par byas na de thams cad @# / /
rang la phan pa dang bde ba'i grogs byed na /
nyon mongs pa'i dgra rnams ni bsten cing de dang mthun par byas na stobs 'phel nas phyir zhing sdug bsngal gyis gnad pa byed pas de gzhom pa la brtson pa nyid rang nyid bde ba'i thabs yin no / /
gnyis pa la gnyis /
sems la gnod pa byed pa dang /
lus la gnod pa byed par bsam pa'o / /
dang po ni /
de ltar yun ring po thog ma med pa nas rgyun chags su dgrar gyur pa sdug bsngal la sogs pa'i gnod pa'i tshogs thams cad rab tu 'phel ba'i rgyu gcig pa zla med pa bdag gi snying pa la nges par gnas 'cha' zhing rten na 'khor bar 'jigs pa me dpa dang yid dga' bar go la 'gyur bde ba'i skabs med pas nyon mongs gzhom pa la brtson par bya'o / /
gnyis pa ni /
nyon mongs des 'khor ba las 'dar mi ster bas 'khor ba'i brtson ra'i bsrung ma dang brtson dod dmyal ba sogs su bskyur ba dang /
ngan song dang mtho ris su'ang gsod par byed pa'i gshed mar gyur pa nyon mongs 'di dag ni gal te bdag gi blo la gnas pa'i chags pa'i dra ba ste tshul bzhin ma yin pa'i rtogs pa'i nang na gnas na bdag la bde ba'i go skabs ga la yod lus sems bde ba'i skabs med pa'o / /
gsum pa ni /
mi 'dod pa mtha' dag nyon mongs pas bskyed pa de ltar na ji srid bdag gi mi bzad pa'i dgra 'di mngon sum du nges par ma bcam pa de srid du bdag 'gro ba 'dir nyon mongs kyi gnyan po la brtsan pa skad cig kyang mi 'dor bar 'bad par rigs te /
re shig 'jig rten du gnod byang chub du tshig rtsub tshom smra ba la yang khros par gyur pa kho na 'dzin che ba'i nga rgyal bdo ba rnams dgra de ma bcom par gnyid mi 'ong bar brtson par byed na nyon mongs gzhom pa la brtson pa bya bar rigs so / /
gnyis pa la gsum /
nyon mongs gzhom nus pa'i go ba go zhing de'i dka' spyad la skyo bar mi bya dang /
nyon mongs gzhom pa'i ched du brtson pa'i phan yon dang /
des na nyon mongs gzhom pa'i sbyor ba la brtson par rigs pa'o / /
dang po ni /
rang bzhin te ma bsad kyang rang gi dang gis 'chi ba'i sdug bsngal bar gyur pa'i nyon mongs dag ste snying rje'i gnas de yang g.yul ngor mdar zhing g.yul sprod pa'i tshe nan gyis pha rol gzhom par 'dod pa yang mda' dang mdung la sogs pa'i mtshon gyis 'phags pa'i sdug bsngal khyad du bsad nas pha rol choms pa'i don ma grub par phyir phyogs shing 'byer bar mi byed na dus rtag tu sdug bsngal kun gyi rgyur gyur pa /
skyes tsam nas dgra byed pa'i rang bzhin gyi dgra 'ba' zhig nges pa can gzham 'dod pa'i dka' spyad bdag la'ang de tsha grang dang bkres skom sogs sdug bsngal brgya phrag gi rgyur gyur pa gang gis kyang dpa' 'khums nas yid chad pa dang spyid lug par mi 'gyur bar nyon mongs pa'i dgra ma thul bar du brtson pa mi 'dor bar rigs pa smos ci dgos so / /
gnyis pa la gsum /
rang don phun tshogs kyi rgyu yin pas dka' spyad bzod rigs pa dang /
gzhan don phun tshogs kyi rgyu yin pas dka' spyad bzod rigs pa dang /
sngar dam bcas pa mthar phyin par byed dgos pa'i rgyu mtshan @# / /
no| | dang po ni /
'jig rten na don med pa dgos pa chung ngu'i ched du lus la dgra yis rma srol btod pa yang /
'di de'i tshe byung ba yin no /
zhes lus la rgyan dang 'dra bar bsrel zhing /
dom par byed na don chen po rdzogs po rdzogs pa'i sangs rgyas sgrub pa'i phyir /
yang dag par brtson par gyur pa'i tshe bdag la dka' spyad kyi sdug bsngal ci'i phyir gnod byed yin /
phan pa 'ba' zhig yin pas bsten par bya'o / /
gnyis pa ni /
nya ba nya bsad pas 'tsho ba dang /
gdol pa rigs ngan shan pa dang /
zhing las kyis 'tsho ba'i zhing pa la sogs pa /
rang gi 'tsho ba tsam zhig sems pa yang grang ba dang /
tsha ba le sogs pa'i gnod pa bzod par byed na 'gro ba ma lus pa'i bde ba mtha' dag sgrub pa'i phyir tu dka' spyad bdag lta bus ci ste mi bzod de bzod par rigs so / /
gsum pa ni /
gzhan rgyud kyi nyon mongs gzhom bar khas blangs pa yin mod /
rang rgyud kyi nyon mongs gzhom pa'i ched du brtson par mi rigs te /
de ltar na zhi ba'i mthar ltung bar 'gyur bas so zhe na phyogs bcu nam mkha'i mthas gtugs pa'i 'gro ba thams cad nyon mongs las sgrol bar sems bskyed cing dam bcas nas gang gi tshe bdag nyid kyang nyon mongs rnams las ma grol ba yin na gzhan don lta zhog rang don yang rdzogs par mi nus pas nyon mongs pa'i gzhan dbang du gyur pa'i bdag gi tshed kyang mi shes par gzhan mtha' dag nyon mongs las sgrol bar smra ba ji ltar smyon pa min te /
rang 'khor bar bcings pas gzhan don rdzogs par mi nus pas rang rgyud kyi nyon mongs gzhom pa la brtson par bya'o| |gsum pa la gnyis /
nyon mongs pa'i gnyen po la 'bad par bya ba dang /
dus nam yang nyon mongs pa'i dbang du mi 'gyur ba la bad par bya'o / /
dang po ni /
spang bar 'os pa de lta bas na nyon mongs gzhom pa la dus rtag tu bsam sbyor gang yang phyir mi ldog par bya'o / /
nyon mongs kyi gnyen po 'di la bdag gis zhen pa ste ched du bsten par bya zhing nyon mongs la kho na du gzung nas g.yul bskad la gzhom par bya'o / /
spang gnyen la chags sdang dang spang bya la kho na du 'dzin pa nyid nyon mongs yin pas spang byar 'gyur ro zhe na /
gnyen po la zhen pa dang spang bya la kho na du 'dzin pa rnam pa de 'dra'i nyon mongs pa ltar snang ba ni nyon mongs 'joms par byed pa'i gnyen po'i phyogs yin pas spang byar ma gtogs so / /
'grel par phyis de yang gzhom byar bshad pa ni spang bya zad pa na spang gnyen g.yul sprod mi dgos pa'i don to / /
gnyis pa ni /
nyon mongs spong ba la sdug bsngal brgya phrag mtha' yas pas nyon mongs kyi rjes su 'brang ba nyid legs pa ma yin nam zhe na /
bdag ni mer bsregs te bsad par gyur tam bdag gi mgo bo bcad kyang sla'i des ni tshe 'di'i lus dor ba tsam du zad la dmyal ba la sogs pa'i sdug bsngal chen po bskyed cing 'dod don thob pa'i gegs byed pas rnam pa kun tu nyon mongs pa'i dgra la 'dud par te de'i dbang du 'gro bar mi bya'o / /
gsum pa la gsum /
rang rgyud kyi nyon mongs rtsa ba nas phyung na de gnas pa'i rten med pa dang /
rgyu phyin ci log las byung bas brtson pa bsten na spong nus pa dang /
rtsa ba nas phung na de gnas pa'i rten gang na yang med cing sdong rigs pa'o / /
dang po ni /
gal te nyon mongs @# / /
lan cig gnas nas phung yang 'jig rten pa'i dgra ltar nus pa rnyed pa dang /
slar yang gnod pa byed pas de dang mthun par bya rigs so zhe na /
mi mtshungs te tha mal pa 'jig rten pa'i dgra bo lan cig yul nas phung yang ni yul dag tu gnas shing der yul yongs su bzung nas nus pa brtas shing stobs rnyed nas de nas gnod lan 'jal ba'i ched du phyir ldog gi nyon mongs pa'i dgra tshul de dang 'dra ba ma yin te /
rtsa ba nas phung na gzhan du gnas pa yang med nus pa rnyed nas phyir ldog pa'ang mi srid pa'i phyir ro / /
gnyis pa ni /
nyon mongs lan cig rtsa ba nas phung na gnas pa'i rten med pa'i phyir /
nyon mong pa rtsa ba phyin ci log las byung bas stong nyid rtogs pa'i shes rab kyi mig gis sa bon spang ba la 'bad de spangs nas bdag gi yid las bsal nas gang du 'gro bar 'gyur rten gang du gnas nas nus pa rnyed pa dang bdag la gnod pa bya ba'i phyir 'ong ste /
mi srid pa'i phyir ro / /
de ltar yin yang blo zhan pa bdag la lan cig rtsa ba nas 'don pa'i brtson pa med par zad pas gnod pa byed pa yin no / /
gsum pa ni /
gal te nyon mongs pa rnams kyang rang gi rgyud las skyes shing rang bzhin gyis grub pas na gcig kyang spong mi nus so zhe na /
nyon mongs pa rnams ni gzugs la sogs pa'i yul na rang bzhin gyis mi gnas te /
de ltar na dgra bcom pa rnams kyis kyang gzugs mthong ba la sogs pa'i tshe na nyon mongs skye bar thal pa'i phyir ro / /
mig la sogs pa'i dbang po'i tshogs la yang de ltar gnas pa mi te /
gnas lugs kyi don sems pa'i tshe mig yod kyang nyon mongs ma dmigs pa'i phyir ro / /
de dag gi bar na'ang gnas pa min las de las gzhan na'ang gnas pa min na lan cig rtsa ba nas phung ba dang rang bzhin gyis grub pa 'di dag gar gnas nas 'gro ba kun la gnod pa byed de gang du yang mi gnas pa'i phyir ro / /
nyon mongs 'di ni rang bzhin gyis grub pas stong bzhin du rang bzhin gyis grub par snang ba sgyu ma dang 'dra ba de'i dus rang bzhin gyis grub pas rtsa ba nas spong mi nus snyam du snying la 'jigs pa spong la stong nyid rtogs pa'i shes rab bskyed nas nyon mongs spang ba'i phyir brtson pa bsten par rigs kyi de ltar nus bzhin du don med pa nyid du bdag la dmyal ba la sogs pa'i ngan song rnams su ci ste gnod pa byed du 'jug ste 'jug par mi rigs so / /
snga ma rnams sa bon phyung na gnas de dag tu mi gnas pa la yang bshad do / /
gsum pa don bsdu ba de /
gong du bshad pa de ltar rnam pa du mar bsams la sngar ji skad bshad pa'i byang chub kyi sems dang /
bslab pa bsrung ba'i ched du ston pas ji ltar gsungs pa ltar bag yod bsgom pa la 'bad par bya ste /
mi bde na sman pa'i ngag ma nyan par smon dag gis nges par bcos dogs pa'i nad pa bsos pa ga la yod de mi sogs pa bzhin no / /
des na sman pa chen po ston pa'i gsung bzhin du nyon mongs spong ba la 'bad par bya'o / /
rang rgyud nyes pa'i rnyog pa dang bral zhing / /
dge ba mi nyams gong du 'phel ba ni /
nges par bag yod bsgom la rag las pas / /
mkhas pas rtag tu bag dang ldan par bya / /
bsdu ba'i tshigs su @# / /
bcad pa'o / /
gnyis pa le'u'i mtshan ni /
byang chub sems dpa'i spyod pa la 'jug pa'i rnam bshad rgyal sras 'jug ngogs zhes bya ba las /
bag yod bstan pa zhes bya'i le'u ste le'u bzhi pa'i 'grel pa'o / / / /
gnyis pa tshul khrims la slob pa'i tshul dge ba'i chos kun dag par bsrung ba'i thabs dran pa dang shes bzhin skyong tshul gyis khyad par du byas nas bshad pa la gnyis /
spyi'i rnam gzhag dang /
yan lag gi don to / /
dang po la gsum /
sems bskyed nas bslab pa la slob dgos pa'i rgyu mtshan dang /
thabs shes re re ba la blabs pas sangs rgyas mi 'grub par bstan pa dang /
bslab pa la slob pa'i rim pa bshad pa'o / /
dang po ni /
smon sems tsam bskyed pa yang phan yon che med kyang /
bslab pa la bsgrub pa snying por ma byas na sangs rgyas mi srid pas /
spyod pa la bslab par bya ste ting nge 'dzin rgyal po las /
de bas na sgrub pa snying por bya'o / /
de ci'i phyir zhe na /
gzhon nu bsgrub pa snying por byed pa la bla na med pa yang dag par rdzogs pa'i byang chub rnyed dka' ba ma yin pa'i phyir ro zhes dang /
sgom rim dang po las kyang /
de ltar sems bskyed pa'i byang chub sems dpa' bdag 'dul bar gzhan mi 'dul bar shes nas bdag nyid sbyin pa la sogs pa'i bsgrub pa la rab tu sbyor ro / /
bsgrub pa med par byang chub mi 'thob bo zhes gsungs so / /
bsgrub pa yang sdom pa bzung nas de'i bslab pa la slob pa nyid yin no / /
gnyis pa ni /
sangs rgyas sgrub pa'i thabs la 'jug pa de yang thabs ma nor ba zhig dgos te /
nor ba'i lam la ji tsam 'bad kyang 'dod pa'i 'bras bu mi 'byung ba'i phyir ro / /
ma nor du zin kyang cha mtshang na 'bras bu mi 'byung bas tshang la ma nor ba la bslab par bya'o / /
de gang zhe na /
rnam snang mngon byang las /
gsang ba ba'i bdag po thams cad mkhyen pa'i ye she de ni snying rje'i rtsa ba las byung ba yin thabs kyis mthar phyin pa yin no / /
zhes gsungs pa ltar snying rje chen po dang kun rdzob dang don dam pa'i byang chub kyi sems gnyis dang thabs sgyin pa la sogs pa'i phar phyin no| |gsum pa ni /
smon sems bzung nas bslab pa la slob 'dod sbyangs te /
de'i rjes su rgyal sras kyi sdom pa bzung bar bya la /
de nas bslab pa la tshul bzhin du bslab par bya'o / /
bslab bya'i rigs bsdu na mdo sde rgyan las bshad pa ltar pha phyin drug tu 'dus te /
mngon mtho la ltos pa dang /
don gnyis bsgrub pas la ltos pa dang /
gzhan don rnam pa thams cad pa rdzogs par bsgrub pa dang /
theg pa chen po thams cad sdud pa dang /
lam mam thabs kyi rnam pa thams cad pa'i dbang du mdzad pa dang| bslab pa gsum la ltos nas phar phyin drug tu grangs nges pa'o / /
de la phar phyin drug gi rgyu dang /
ngo bo dang /
dbye ba dang ming don dang /
'bras bu'o / /
dang po ni /
theg pa chen po'i rigs khyad par can dang /
bdag rkyen dge ba'i bshes gnyen la brten nas theg pa chen po|'i sde snod rgya chen po la dmigs shing shes rab dang snying rjes zin pa'i byang chub kyi sems so / /
gnyis pa ni /
sbyin pa'i ngo bo ni gtong ba'i sems pa dge ba dang des kun nas bslang ba'i lus dag gi las so / /
tshul khrims @# / /
ni gzhan gnod gzhi bcas dang rang nyid 'ba' zhig gi ched du thar pa don gnyer spong ba'i sems pas bsdus pa'o / /
bzod pa ni gnod pa byed pa dang sdug bsngal byung bas mi brdzi par sems rnal du gnas pa dang /
chos la mas pa shin tu gnas pa'o / /
brtson 'grus ni dge ba bsdu ba dang sems can gyi don bya ba'i phyir tu sems mngon par spro bas dang des bslangs pa'i sgo gsum gyi las g.yo ba'o / /
bsam gtan ni sems dge ba'i dmigs pa gang dung gcig la rtse gcig tu gnas pa'o / /
shes rab ni don dam pa'am kun rdzob pa la dmigs shing btags pa'i dngos po la chos rab tu rnam par 'byed pa'o / /
gsum pa ni /
sbyin pa la chos kyi sbyin pa dang zang zhing gi sbyin pa dang mi 'jigs pa'i sbyin pa'o / /
tshul khrims la sdom pa'i tshul khrims dang dge ba'i chos sdud pa dang sems can don byed kyi tshul khrims so / /
bzod pa la gzhan gyis gnod pa byas pa la ji mi snyam pa dang rang rgyud la sdug bsngal byung ba dang du len pa dang chos la nges sems kyi bzod pa'o / /
brtson 'grus la go cha'i brtson 'grus dang dge ba'i chos sdud pa dang sems can gyi don byed pa'i brtson 'grus so / /
bsam gtan la tshe 'di la lus sems bde bar gnas par byed pa dang yon tan mngon par bsgrub pa dang sems can gyi don byed pa'i bsam gtan no / /
shes rab la don dam rtogs pa dang kun rdzob rtogs pa dang sems can gyi don bya bar rtogs pa'i shes rab bo / /
bzhi pa ni /
d+ha na zhes bya ba dbul ba 'dor byar byed pas sbyin pa dang /
shI la zhes pa'i sgra las nyon mongs pa'i tsha gdung bsil bar byed pas tshul khrims dang /
de bzhin du nges chag gi sgo nas khro ba bzod pa bzod pa dang /
mchog la sbyor bas brtson 'grus dang /
yid 'dzin pas bsam gtan dang /
don dam pa shes pas na shes rab ces bya'o / /
lnga pa ni /
rin chen phring ba las /
sbyin pas longs spyod khrims kyis bde /
zhes sogs gsungs pa ltar ro / /
ngo bo dang dbye ba sogs rgyas par sngar bshad pa ltar pha rol tu phyin pa'i lam rim che chung gnyis las shes par bya la nyams su lan pa'i tshul ni 'chad par 'gyur ro / /
gnyis pa yan lag gi don la gnyis /
le'u'i gzhung bshad pa dang /
le'u'i mtshan no / /
dang po la gnyis /
mnyams su len tshul rgyas par bshad pa dang /
tshig tsam ma yin par don nyams su blang dgos pas 'jug bsdu ba'o / /
dang po la bzhi /
bslab pa bsrung ba'i thabs sems bsrung ba dang /
sems bsrung ba'i thabs dran pa dang shes bzhin bsrung ba dang /
dran pa dang shes bzhin gyis sems bsrung ba'i spyod pa la bslab pa'i tshul dang /
bslab phun sum tshogs pa'i yan lag go /
dang po la gsum /
sems bsrungs pas thams cad bsrungs par 'gyur ba dang /
de'i rgyu mtshan dang /
sems bsrung ba la 'bad pa'o / /
dang po la gsum /
sems bsrung dgos pa mdor bstan pa dang /
sems nyams pa'i nyes pa dang /
sems bsrung ba'i phan yon no / /
dang po ni /
sbyin sogs kyi bslab pa ma nyams par bsrung bar 'dod pa yis rab tu bsgrims nas sems phyin ci log gi yul la g.yo ba @# / /
bsrung bar bya ste sems 'di g.yeng ba bsrung bar ma byas na bslab pa bsrung ba yong yi mi nus pa'i phyir ro / /
gnyis pa ni /
sems kyi glang po yul phyin ci log la yon par btang bas mnar med kyi gnod pa byas pa byed pa ltar tha mal pa'i glang chen ma thul pa dang myos pa yis 'jig rten 'di na de 'dra'i gnod pa mi byed pas sems bsrung ba la 'bad par bya'o / /
gsum pa la gnyis /
mdor bstan dang /
rgyas bshad do / /
dang po ni /
sgo gsum kun nas dran pa'i thag pa yis sems kyi glang chen dge ba'i dmigs pa la dam du btags na tshe 'di phyi'i 'jigs pa thams cad med par 'gyur zhing skyes bu gsum gyi lam gyi lam gyi rim pa'i dge ba thams cad lag tu 'ong bar 'gyur bas dge ba'i dmigs pa la dus nam yang dran pa ma nyams par bya'o / /
gnyis pa ni /
sems dge ba'i dmigs pa la 'dogs par rigs te /
stag dang seng.ge dang glang chen dang /
dred dang sprul gdug pa dang /
mi'i dgra nams thams cad dang phyi mar sems can dmyal ba'i bsrung ma dang rig sngags kyis gnod pa byed pa'i byad ma mkha' 'gro ma sogs dang /
de bzhin du srin po rnams kyi gnod pa yab rang gi sems 'di gcig bu dge ba'i dmigs pa la dran pa'i thag pas brtags pa yis 'jags pa'i rgyu bzlog pa'i sgo nas 'jigs pa de dag thams cad btags pa dang 'dra bar 'gyur bas cung zad kyang gon par mi 'gyur ro / /
rang gi sems de gcig pu dran pa dang shes bzhin gyi sgo nas nyes spyod la 'jug pa bcu la ba yis de dag thams cad thul pa dang 'dra bar 'gyur bas sems 'dul ba la 'bad par bya'o / /
gnyis pa la gnyis /
nyes pa sems la rag las pa dang /
yon tan sems la rag las pa'o / /
dang po la gsum /
lung dang /
rigs pa dang /
don bsdu ba'o / /
dang po ni /
rang la 'jigs pa dang sdug bsngal 'byung ba rang gi sems kyis byas pa yin te /
rgyu mtshan 'di ltar tshe 'di dang phyi ma'i 'jigs pa thams cad dang sdug bsngal dpag tu med pa yang rang gi sdig pa'i sems nyid las byung ba yin no zhes shes bya thams cad yang dag pa phyin ci ma log par gsung ba thub pa nyid kyis dkon mchog sprin las sems nyid dbang du gyur na chos thams cad dbang du 'gyur ro zhes dang /
dge ba'am 'on te mi dge ba'i las ni sems kyis bsags pa yin no zhes dang /
sems ni chos thams cad sngon du 'gro ba ste sems yongs su shes na chos thams cad yongs su shes par 'gyur ro zhes so / /
chos yang dag par sdud pa las kyang /
chos thams cad kyang sems la rag lus pa yin no zhes bstan pas so / /
gnyis pa ni /
sems can dmyal ba'i sdug bsngal sogs myong ba po rang gi sngon gyi sdig pa'i sems las byung ba ma yin no /
sems can dmyal ba'i mtshon cha mdud ral gri la sogs pa rnams byed pa po gzhan su zhig gus ni ched du byas dbang phyug sogs dang ched du gtad nas byed pa po gzhan su yang med pa'i phyir ro / /
lcags pa sregs pa'i sa bzhi 'bar ba de dag kyang su yis byas shel? ma ri la 'bab 'jog byed pa'i mo tshogs bud med de dag rgyu gzhan ci las byung byed pa po gzhan med pa'i phyir ro / /
rgyu med @# / /
las byung bas yang mi 'thad pas de 'dra de dag thams cad kyang rang gis sdig pa byas pa'i sems las byung bar thub pas dam pa'i chos dran pa nyer gzhag sogs las gsungs so / /
me tshogs zhes dpe kha cig las 'byung ba ni dpe ma dag pa'o / /
dran pa nyer gzhag las /
sems ni dgra nang dgra chan te / /
de las gzhan pa'i dgra med do / /
zhes sogs gsungs so / /
rigs pa'i gnas la zhib tu ma sbyangs shing las 'bras la skur ba 'debs 'dod pa kha cig na re /
mi la chu klung dri ma med pa snang ba'i yul der yi dwags la rnag khrag tu snang ba ni sngon gyi las ngan pa'i rnam smin gyi dbang gis snang ba yin gyi der yi dwags rnams kyis longs spyod pa'i rnag khrag chung zad kyang med de /
yod na mi la yang snang dgos pa las mi snang ba'i phyir ro zhes zer ba ni chos mi rigs te /
der med pa snang ba yang srid mod kyi med pas khyab pa khas len na dmyal ba'i me'ang sngon las ngan pa'i rnam smin gyi dbang gis snang ba tsam yin gyi /
de na me med do zhes khas len dgos pa bskal pa'i bar du mtshungs pas mthar dmyal ba yang med ces las 'bras la skur ba 'debs dgos par 'gyur ro / /
mi la snang rung yin pa yang ma grub bo / /
rgyad pa na dang khyod 'dod pa ltar dmyal ba na sdug bslal bskyed pa'i tshe reg dang grang reg med par gyur cig /
gsum pa ni /
nyes pa thams cad sems la rag lus pa de ltar na 'jig rten gsum po thams cad na rang gi sems kyis byas pa las 'jigs pa gzhan 'ga' yang med do / /
gnyis pa la drug /
sbyin pa sems la rag lus pa dang /
tshul khrims sems la rag lus pa dang /
bzod pa sems la rag lus pa dang /
brtson 'grus sems la rag lus pa dang /
bsam gtan sems la rag lus pa dang /
shes rab sems la rag lus pa'o / /
dang po la gnyis /
sbyin pa'i phar phyin rdzogs pa 'gro ba mtha' dag gi dpag pa por ba la ltos pa ma yin pa dang /
gtod pa'i sems pa goms pas mthar phyin par 'gyur ba'o / /
dang po ni /
gal te sbyin pa'i phyir phyin rdzogs pa 'gro ba mtha' dag gi dbul ba por nas sbyin pa'i pha rol tu phyin pa dkos pa yin no /
da dung 'gro ba bkren pa yod na ste yod pa'i phyir sngon skyob pa sangs rgyas rnams ji ltar sbyin pa'i pha rol tu phyin pa rdzogs te rdzogs pa mi 'thad par 'gyur ro / /
gnyis pa ni /
des na lus longs spyod dge rtsa bdog pa thams cad btang ba'i 'bras bu bsod nams dang bcas te skye bo kun la btang bar 'dod pa'i sems goms pa nyid kyis sbyin pa'i pha rol tu phyin pa rdzogs par gsungs te rgyu mtshan de lta bas na sbyin pa de ni sems la rag lus pa nyid do / /
zhes don bsdu ba'o / /
gnyis pa la gnyis /
tshul khrims kyi phar phyin rdzogs pa srog gcad bya'i sems can zad pa la ltos pa mi 'thad pa dang /
spong sems goms pa las rdzogs par 'gyur ba'o / /
dang po ni /
tshul khrims kyi phar phyir rdzogs pa srog gcad bya'i sems can med par byas pa la ltos dgos pa ma yin par thal /
ri dwags dang nya la sogs pa yul gang zhig tu de dag mtha' @# / /
dag sus kyang gsod nus par mi 'gyur bar bskrad de skod mi nus pa'i phyir ro / /
gnyis pa ni /
rgyu mtshan des na 'tshe ba'i bsam pa dang ma byin par len pa'i bsam pa sogs spong ba'i sems pa goms pa rdzogs par thob pa las tshul khrims kyi pha rol tu phyin pa rdzogs par mdo las tshul khrims kyi pha rol tu phyin pa gang zhe na /
gzhan la gnod pa spong ba'i sems pa'o / /
zhes bshad pas so / /
gsum pa la gsum /
don dang /
dpe dang /
dpe don sbyar ba'o / /
dang po ni /
khro ba'i sems ni gcig pu bcom na phyi rol gyi dgra de thams cad choms pa dang 'dra bar bzod pa rdzogs pa yin gyi /
khong khro'i dmigs yul zad pa la ltos dgos pa ma yin par thal /
sems can mi srun pa nam mkha' bzhin du mtha' yas pas de dag kun gzhom gyis yod de ye nas sam /
gtan nas mi lad pa'i phyir ro / /
des na bzod pa yang sems la rag lus so / /
gnyis pa ni /
rkang pa la tsher ma la sogs pa 'i gnod pa spang ba'i don du sa steng 'di dag thams cad ko bas g.yog tu de snyed kyi ko bas ga la lang de lta na yang tsher ma la sogs pas mi gnod pa la lham mtha'i tsam gyi ko bas ni rang gis rkang pa g.yogs nas sa steng thams cad g.yogs pa dang 'dra ba'i phyir ro / /
gsum pa ni /
dpe de bzhin du phyi rol gyi gnod byed kyi dngos po yang mtha' dag bdag gis phyir bzlog par byed pas mi lang gis /
bdag gi sems 'di yul de dag la dmigs nas khong khro bskyed pa las phyir bzlog par bya'i de goms pa las bzod pa rdzogs par 'gyur kyi /
khor ba'i yul gzhan rnams bdag gis ci zhig bzlog ste bzlog mi nus shing dgos pa med pa'i phyir ro / /
bzhin po ni /
brtson 'grus kyang goms pa mthar phyin pa sems la rag las te /
bsam gtan dang po'i snyoms 'jug la sogs pa bsgom pa la spo ba'i sems gsal po snyoms 'jug gis bsngas pa cung zad cig bskyed pa'i 'bras bu yang tshangs pa la sogs pa'i gnas su skye ba yin pa ltar sems stobs ldan dang ma 'brel na lus ngag dang bcas pa'i sems kyi 'bras bu yang spro ba chung ba'i spyod pa zhen pas de ltar bsam gtan dang po sems su skye nus pa min pas sems stobs ldan la rag las pa'o / /
lnga pa ni /
bsam gtan gyi phar phyin rdzogs pa yang bying rgod dang bral zhing dang bar 'gyur ba dang /
skyo bar 'gyur ba'i yid byed kyis zin pa'i sems la rag las te gzungs sngags kyi bzlas brjod dang ni smyung gnas la sogs pa'i dka' thub kun yun ring po'i dus su spyad par byas kyang sems gzhan du g.yengs pas byas pa ni de nyid mi rig pa sangs rgyas kyis mdo las /
dag slong dag 'dod pa la sems g.yengs pa'i dka' thub dang kha ton la sogs pa ni 'bras bu med par 'gyur ro / /
zhes sogs 'dod pa'i 'bras bu mi 'byin pas don med par gsungs pa'i phyir ro / /
drug pa ni /
shes rab yang sems la rag las te /
gang zag gang gis chos kyi gtso bo'am don po mchog tu gyur pa snod min la mi bstan pas na sems kyi gsang ba don dam pa'i bden pa 'di ma shes na bla na med pa'i bde ba thob pa dang /
'khor ba'i sdug bsngal gzhom @# / /
par 'dod kyang de dag 'dod pa'i don med pa gyi nar rang dgar 'khyam pas shes rab sems la rag las pa'o / /
gsum pa sems bsad pa la 'bad pa la gnyis /
bstan pa dang /
bshad pa'o / /
dang po ni /
nyes pa spong ba dang yon tan bsgrub pa sems la rag las pa de lta bas na bdag gis rang gi sems 'di ni dran pa dang shes bzhin gyis legs par gzung nas mi nyams par legs par bsrung bar bya ste /
sems bsrung ba'i brtul zhugs ma gtogs pa sems mi bsrung ba'i brtul zhugs gzhan kha ton la sogs mang pos ci zhig bya dgos pa med pas so / /
gnyis pa la bzhi /
sems bsrung ba'i tshul dang /
bsrung dgos pa'i rgyu mtshan dang /
bsrungs pa'i phan yon dang /
sems bsrung ba la dran pa lhur blang ba'o / /
dang po ni /
ma grangs grol ba ste skye bo rgod bag can ma bsdams pa'i khrod na lus la rma yod pa'i skye bo dag gnas na bskrims te rma'i bag zon byed pa bzhin du skye bo ngan pa nyon mongs skye ba'i rgyen byed pa'i khrod na gnas pas kyang sems kyi rma ni rtag tu bsrung dgos te /
ma bsrungs na de'i rkyen gyis mtho ris dang thar pa'i sreg 'chad pa'i phyir ro / /
gnyis pa ni /
lus kyi rma'i sdug bsngal chung ngu yis skrag pa'ang rma'i bag byed rigs na sems nyams na dmyal ba ba sbyas 'joms la sogs pa'i ris 'joms pa'i sdug bsngal gyis skrag pa yis sdig ltung la sogs pa'i sems kyi rma lta cis mi bsrung nyes dmigs chen po bsams nas bsrung bar bya'o / /
gsum pa ni /
nyon mongs 'gog pa'i spyod pa 'di 'dras rgyun du gnas par byed na khong khro can gyi skye bo ngan pa'i khrod na gnas sam /
chags pa can gyi bud med kyi khrod na gnas kyang rung sdom brtson sems brtan pa nyams par mi 'gyur ro / /
zhi pa ni /
bdag gi zas gos la sogs pa'i bdag gi rnyed pa dang phyag la sogs pa'i bkur sti dang rang gi lus dang srog gnas pa'i rkyan 'tshe ba med kyang sla zhing sems bsrung ba dang bral ba'i dge ba gzhan yang nyams pa sla'i theg pa chen po'i sems ni nam yang nyams par mi bya'o / /
gnyis pa sems bsrung ba'i thabs dran pa dang shes bzhin bsrung ba la gnyis /
bstan pa dang /
bshad pa'o / /
dang po ni /
dran shes dang bral na sems bsrung mi nus pas sems bsrung 'dod pa rnams la ni dge ba'i dmigs rnams brjed pa'i dran pa dang ni sgo gsum gyi gnas skabs ji ltar gyur rtog pa'i shes bzhin dag srog la bab kyang mi nyams par bsrungs shig ces zhi ba'i lta bdag ni de ltar thal mo sbyor zhing gsol ba 'debs so / /
dpe kha cig las /
'dams par byad ces 'byung bas de ltar yang bshad do / /
gnyis pa la gnyis /
shes bzhin med pa'i nyes dmigs dang /
shes bzhin bsrung ba'i thabs su dran pa bsrung ba'o / /
dang po la lnga /
dran shes dang bral na bya ba gang la yang mthu chung ba dang /
shes rab rnam dag tu mi 'gyur ba dang /
tshul khrims rnam dag tu mi 'gyur ba dang / /
sngon bsags pa'i dge ba 'jigs pa dang /
sngar ma byas pa'i dge ba 'grub pa'i gegs byed pa'o / /
dang po ni /
nad kyis dkrugs pa'i mi dag ni zhing la sogs pa'i las rnams kun la mthu med pa de bzhin du @# / /
shes bzhin med pa'i blang dor la rmongs pas sems dkrugs pa dge ba'i las rnams kun la mthu med do / /
gnyis pa ni /
shes bzhin dang bral na shes rab phun sum tshogs par mi 'gyur te /
shes bzhin med pa'i sems dang ldan pa'i gang zag gi thos pa dang bsam pa dang sgom pa'i shes rab star yod pa yang dper na glo rdol ba'i bum pa'i chu nang du mi gnas par zag 'gro ba bzhin du shes bzhin nyams pas phyis dran pa la ni de mi gnas te shes rab nyams par 'gyur bas so / /
gsum pa ni /
mang du thos pa dang ldan zhing chos la dad pa can dang ni dge ba la sbyor ba'i brtsen pa lhur len du ma yang blang dor gyi gnas la shes bzhin med pa'i skyon chags pas rgyud ltung ba'i rnyed pa dang bcas par 'gyur pas shes bzhin bsrung ba la 'bad par bya'o / /
bzhi pa ni /
shes bzhin med pa'i mi dag ni nyon mongs pa'i chom rkun dag dge ba'i dmigs pa brjed pa'i dran pa nyams pa'i rjes su 'brangs nas sngon bsags pa'i bsod nams kyi nor dag ni nye bar bsags kyang rkun pos nor btogs pas te phrogs nas dbul bar 'gro ba bzhin dge bas dngul nas ngan 'gro 'gro bar 'gyur ro / /
lnga pa ni /
shes bzhin gyis ma bsrungs na nyon mongs pa'i chos rku8n gyi tshogs 'di ni dge ba'i nor 'phrog pa'i glags skabs tshol bar byed pa ste glags rnyed par gyur nas dge ba 'phrog cing de'i 'bras bu bde 'gro dang thar pa'i srog kyang 'joms par byed pas shes bzhin med pa'i nyes dmigs bsams nas sgo gsum gyi gnas skabs ji ltar gyur snyam du rtogs pa'i shes bzhin bsrung ba la 'bad par bya'o / /
gnyis pa la gnyis /
bstan pa dang /
bshad pa'i / /
dang po ni /
shes bzhin med pa la nyes pa mang ba de bas na shes bzhin bsrung ba'i don du dge ba'i dmigs pa mi brjed pa'i dran pa yid kyi khyim du bcug ste de'i sgo nas gung du nam yang mi gtang ngo / /
gal te dran pa nyams te song na'ang ngan song gi gnod pa dag dran par byas te de ma thag yid kyi khyim du nye bar bzhag par bya'o / /
gnyis pa la gsum /
phyi'i rkyen dge ba'i bshes gnyen la brten pa dang /
nang gi rkyen tshul bzhin yid la byed pa dang /
dran pas shes bzhin bskyed pa'i tshul lo / /
dang po ni /
dran pa bsrung ba'i thabs ni rang gi mkhan po dang slob dpon dang tshangs pa mtshungs par spyod pa la sogs pa'i skye bo bla ma dang ni 'grogs pa las mkhan pos gsungs pa'i gdams pa dang rjes su bstan pa dang ngo tsha shes pa dang /
gzhan gyis smad dgos pa'i 'jigs pas skal ba dang ldan pa'i gang zag bslab pa la gus par byed pa la dge ba'i dmigs rnam ma brjed pa'i dran pa bde blag nyid du skye bas nyes bsam sgom gsum gang byed kyang dran pa skyong ba la mkhas par bya'o / /
gnyis pa ni /
gzhan yang sangs rgyas dang byang chub sems dpa' dag yul dus kun tu shes bya thams cad la thogs pa med pas gzigs par mdzad pa dang ldan pa de dag thams cad kyi spyan snga na sgrib pa med par bdag ni rtag dang? gnas so zhes de ltar bsams nas rang rgyu mtshan du byas pa'i ngo tsha dang /
sten pa dang chos la gus pa dang rnam smin la 'jigs pa dang ldan pas de bzhin @# / /
mnas te dran pa dang ldan par bya'o / /
gsum pa la gnyis /
dran pa skye tshul dang /
de las shes bzhin skye tshul la / /
dang po ni /
de ltar bsams pa des ni chos dang dge 'dun dang bcas pa'i sangs rgyas kyi yon tan rjes su dran pa'ang gang zag de la yang dang yang du 'byung bas dkon mchog gsum dran pa bde blag tu skye'o / /
gnyis pa ni /
dran pa de las gang gi tshe dran pa yid kyi sgo nas nyon mongs bsrung ba'i don du gnas par gyur pa de'i tshe bya ba dang bya ba ma yin pa'i gnas skabs la rtog cing ji lta ba bzhin du shes pa'i shes bzhin yod par 'gyur zhing /
lan cig nyams nas song ba dag kyang phyir 'ong bar 'gyur bas bsgrub pa nyams len la mkhas mi mkhas ni /
dran pa dang shes bzhin gyi skyed tshul la rag las pas des de la mkhas par bya'o / /
gsum pa dran pa dang shes bzhin gyis sems bsrung ba'i spyod pa la bslabs pa'i tshul la gsum /
sdom pa'i tshul khrims la slob tshul dang /
dge ba'i chos spud pa dang /
sems can don byed kyi tshul khrims la slob tshul lo / /
dang po la gnyis /
sgo gsum gyi kun spyod dag pa la 'bad pa dang /
nyams pa bsrung ba'o / /
dang po la gsum /
lus ngag gi kun spyod la brtag pa dang /
sems kyi kun spyod la brtag pa dang /
gnang bkag gi bya ba'i skabs bshad pa'o| |dang po la bzhi /
lus kyi bya ba'i sngon du kun slong la brtag pa dang /
lta ba sogs dang 'drel ba'i bslab bya dang /
spyod lam gzhan la sbyar ba dang /
gnas pa'i kun spyod la brtag pa'o / /
dang po ni /
'gro ba sogs kyi tshe re shig dang po kun slong 'di 'dra'i sems 'di ni skyon bcas dang /
'di ni skyon med pa'o zhes shes par byas nas de'i tshe kun slong skyon can byung na gnyan po dran bzhin du nyes pas mi g.yo bar gzungs thub par ni gnas par bya'o / /
gnyis pa la bzhi /
mig gis blta ba'i kun spyod spyir bstan pa dang /
dub ba'i tshe ji ltar bya ba dang /
gang zag gzhan drung du 'ongs pa la ji ltar bya ba dang /
ngal bsos pa'i tshe ji ltar bya ba'o / /
dang po ni /
don med par phyogs su g.yeng bar blta ba ni dus nam yang bdag gis mi bya ste sems nyams par 'gyur ba'i phyir ro / /
dge ba'i dmigs pa la nges par sems pas dus rtag tu ni blta ba'i tshe gnya' shing gang tsam du mig ni phab ste blta bar bya'o / /
gnyis pa ni /
khams gso ba dang dub na blta ba ngal bso ba'i ched du ni res 'ga' mig bteg ste phyogs su blta bar bya'o / /
gsum pa ni /
de ltar bltas pas 'ga' zhig mig gi lam du snang bar gyur cing mdun du 'ongs nas 'dzum pas bltas nas 'ongs ba legs so zhes brjed par bya'o / /
gzhan yang lam du zhugs pa'i tshe lam sogs su 'jigs pa yod med brtag pa'i phyir yang dang yang du phyogs bzhir blta bar bya'o / /
bzhi pa ni /
yang ngal bsos nas 'gro ba'i tshe kha ni phyir la bltas nas rgyab kyi phyogs su rdzas la sogs pa blta bar bya'o / /
mdun dang rgyab tu g.yang sa yod med sogs brtag pa byas nas ji ltar rigs pas 'gro ba'am yang na 'ang bar bya ste'o / /
gsum pa ni /
de ltar lus ngag bya ba la 'jug pa'i gnas skabs thams cad du rang bzhin la phan pa'i dgos pa yod par shes nas spyad @# / /
par bya'o / /
bzhin pa ni /
gnas gang du sdod pa'i tshe lus kyis 'di ltar gnas par bya'o zhes bsams to lus kyi bya ba bsdogs nas de nas ni bar skabs su lus 'di spyod lam ji lta bur gnas pa yin zhes blta bar bya zhing nyes pa med pa'i kun spyod la 'bad par bya'o / /
gnyis pa la gnyis /
sems dge ba'i dmigs pa la gdags pa dang /
dge ba la rtse gcig par 'gyur mi 'gyur brtag pa'o / /
dang po ni /
sems kyi glang chen ma dul zhing myos pa ni gcig tu bya bar khas blangs pa'i chos la sems pa'i dmigs pa'i ka chen la ji ltar btags pa mi 'tshor bar de ltar 'bad pa kun gyis brtag par bya'o / /
gnyis pa ni /
bdag gis ci nas kyang dge ba'i chos la ma yengs pa'i ting nge 'dzin la brtson pa ni skad cig gcig kyang de las gzhan du mi 'tshor bar byas te /
bdag gi yid 'di bya ba dang bya ba ma yin pa'i chos gar spyod ces de ltar yid la yang dang yang du so sor brtag pa bya'o / /
gsum pa ni /
rang gi srog la gnod pa'i 'jigs pa dang dkon mchog mchod pa la sogs pa'i dga' ston dang /
de bas chos lhag pa'i sems can gyi don sogs dang 'brel bas lus sems kyi spyod pa shin tu phra ba rang gis gal te mi nus pa byung na ci bder bya bar gnang ste /
blo gros mi zad pas zhus pa'i mdo las /
'di ltar sbyin pa'i dus su tshul khrims bsdus te btang snyoms su bya'o / /
zhes gnyis ka dus gcig tu mi nus shing sbyin pa la slob pa gtso bor gyur pa'i sbyin pa'i dus dag tu tshul khrims phra mo sgrub mi nus pa btang snyoms su bzhag par gsungs so / /
lam gyi go rims la mkhas par byas nas rims can du rdzogs par bya dgos par bya dgos pa'i don to / /
sbyin pa las tshul khrims mchog tu gyur pas ji ltar btang snyoms su bya zhe na go rims nges can du slob dgos pa'i bya ba gang zhig gi thog mar blos bsams te bya bar brtsams pa de las gzhan du mi bsam ste thog mar brtsams pa'i sbyin pa dang yid gtad pa'i bsam pa yis sbyin pa de nyid re shig sgrub par bya ste lam la go rims nges can du bslabs pa de lta na ni kun legs par byas par 'gyur gyi gzhan du go rims ldog na snga phyi gnyis ka mthar phyin par mi 'gyur ro / /
rim pa mi shes pa'i shes bzhin ma yin pa'i nye ba'i nyon mongs rnams lam rim pa bzhin du shes pa de lta na ni 'phel bar mi 'gyur bas lam gyi go rims la mkhas par bya'o| |gnyis pa nyams pa bsrung ba la gnyis /
lus kyi bslab pa nyams pa bsrung ba dang /
sems kyi bslab pa nyams pa bsrung ba'o / /
dang po la gsum /
rnam g.yeng gi dbang du mi btang ba dang /
don med pa'i spyod pa spang ba dang /
bya ba byed pa'i tshe kun sler gi bsam pa brtag pa'o / /
dang po ni /
rgyal po dang chom rkun gyi gtam sogs bre mo'i gtam ni sna tshogs pa dang glu gar la sogs pa'i ngo mtshar ba'i ltad mo rnam pa mang po kun la 'jug par mi bya zhing /
dgos pa yod pa'am gzhan gyi ngor 'jug par gyur pa na bya ba de la chags pa spang bar bya'o / /
gnyis pa ni /
dge slong min yang don med par sa rko ba dang rtswa gcod pa dang /
sa ris 'dri ba sogs byed par gyur na /
bde gshegs kyi bslab pa dran par byas nas nyes dmigs la skrag pas de'i mod la dor bar bya'o / /
@# / /
gsum pa la gsum /
bstan pa dang /
bshad pa dang /
don bsdu ba'o / /
gang gi tshe lus bskyod par 'dod par gyur tom? ngag smra bar 'dod par gyur na yang dang por rang gi sems la brtags nas nyes pa'i dbang du mi btang bar brtan pas 'jug ldog ji ltar rigs pa dang ldan par bya'o / /
gnyis pa la lnga /
nyon mongs skye 'dod pa'i tshe ji ltar bya ba dang /
rgod pa sogs kyi tshe ji ltar bya ba dang /
rnyed bkur sogs kyi tshe ji ltar bya ba dang /
gzhan don la sems pa'i tshe ji ltar bya ba dang /
khro ba dang zhum pa sogs skye 'dod pa'i tshe ji ltar bya ba'o / /
dang po ni / /
gang gi tshe rang gi yid chags pa dang khro bar 'dod pa de'i tshe lus kyis las su mi bya /
ngag gis smra bar mi bya bar gnyen po bzungs thub pa shing bzhin du ni gnas par bya'o / /
gnyis pa ni /
yul 'phyar ba'i rgod pa dang bzhad gad kyis co 'dri ba'i gzhar bcas pa'am /
gal te yon tan gyis khengs pa'i nga rgyal dang /
lang tsho sogs kyis rgyags pa dang ldan pa'am /
gzhan gyi mtshang 'bru ba'i bsam dang| gal te skyor 'byin te chog mi shes pas khe tshel ba dang g.yo rgyus gzhan bslu bar sems sam /
gang gi tshe yon tan brjod pa'i sgo nas bdag bstod lhur len pa'am /
skyon brjod pas gzhan la smed pa nyid dang ni skur ba 'debs pa'i gshe ba dang bcas pa dang /
rtsad cing 'gyad pa dang bcas par gyur pa de'i tshe gnyen po rang rgya thub pa mi g.yo bar shing bzhin du gnas par bya'o / /
gsum pa ni /
nor la sogs pa'i rnyed pa dang bkur sti gdan 'dings pa sogs dang snyan pa'i grags pa'am| |g.yog 'khor don du gnyer 'dod pa'am /
bdag gi sems sku mnye sogs rim gro 'dod par gyur na yang de'i tshe shing bzhin du gnyen po bzungs thub par gnas par bya'o / /
bzhi pa ni /
rang gzhan gyi don la sems pa'i tshe gzhan don yal bar 'dir ba'am /
rang don 'ba' zhig don du gnyer bar 'dod pa dag dang /
ngag smra bar 'dod pa'i sems byung na gang zag des ni shing bzhin du gnas par bya'o / /
lnga pa ni /
khro ba dang sdug bsngal sogs mi bzod pa dang /
dge ba la mi spro ba'i la lo'i dbang gis dge ba bsgrub pa sogs la 'jigs pa dang /
de bzhin du kun tu ma bsdams pas phod che ba'i spyi gtol dang 'brel med kyi mu cor smra ba dang /
rang gi phyogs gnyen sogs la zhen pa'i sems byung na ngas ni sbyor bas gnyen po bzungs thub pa shing bzhin du gnas par bya'o / /
gsum pa don bsdu ba ni /
de ltar kun nas nyon mongs pa'i yid dang don med pa la brtson pa'i yid la brtags nas de'i tshe dpa' bo stobs ldan dang 'dra ba'i gnyen po yis yid de ni bya ba ngan pa la mi 'jug par brtan por gzung bar bya'o / /
gnyis pa la gsum /
so so'i gnyen pos bsrung ba dang /
thun mong ba'i gnyen po dang /
gnyen po bsgom pa la sbyar ba'i rgyal lo / /
dang po ni /
sems ji ltar bsrung na bslab bya'i gnas rnams la the tshom dang log shes spangs pas shin tu nges pa dang /
dkon mchog gsum dang bslab bya'i gnas la yid chos pa dang /
dang po dang 'dod pas rab tu dad 'dir /
bsam sbyor brtan pa dang gus pa dang kun la 'dud pa dang bcas pa'i zhes ra bcas pa dang /
rang rgyu mtshan du @# / /
byas nas nyes pa la 'dzems pas ngo tsha shes pa dang /
nyes dmigs bsams nas rnam smin la 'jigs pa dang bcas pa dang dbang po zhi zhing ched du bya ba gzhan dga' bar byed pa la brtson par bya'o / /
gcig la phan btags na cig shos khong khro skye ba'i phan tshun mi mthun pa'i byis pa'i spyod pa yis 'dod pa 'gal ba rnams kyis mi skyo zhing /
'di dag ni nyon mongs skyes pas rang la rang dang med par 'di dag gi sems 'di byung bas nyon mongs dang bral bar bya'o snyam pas snying brtser ldan pa dang /
rang nyon mongs kyi dbang du mi 'gyur bar bya'o / /
mdo sde rgyan las /
rtag tu nyes pas rang dbang med par byas sems kyis / /
skye bo la ni blo ldan nyes par mi 'dzin te /
zhes sogs dang /
bzhi brgya par /
khro yang 'byung pos bzung ba la / /
sman pa 'khrug pa min pa ltar / /
thub pa nyon mongs dag gzigs kyi / /
nyon mongs dang 'bral gang zag min / /
zhes gsungs pa ltar ro / /
gnyis pa ni /
bcas rang gi kha na ma tho ba med pa'i dge ba'i dngos po la 'jug pa ni tshad du bya ba bdag mi nyams pa dang sems can thams cad la phan pa'i dbang du byas shing /
stong nyid rtogs pa'i shes rab kyis zin pa'i sgo nas sgyu ma dang sprul pa bya ba byed pa bzhin du nga rgyal dang /
rlom sems med par rang gi yid 'di rtag tu gzung bar bya'o / /
gsum pa ni /
tshegs chen pos dus ring zhig lon nas dal ba'i mchog thob pa yin snyam du dal 'byor don che zhing rnyed dka' ba yang dang yang bsams nas ci nas kyang don chen po sgrub snyam pa'i sems sngar bshad pa de ltar rab tu mi g.yo ba brtan par gzung bar bya'o / /
gnyis pa dge ba'i chos bsdud pa'i tshul khrims la bslab tshul la gnyis /
tshul khrims la mi slob pa'i rgyu lus la chags pa spang ba dang /
dge ba bsgrub pa la mkhas par bya ba'o / /
dang po la lnga /
lus la chags par mi rigs pa'i dpe dang /
lus mi gtsang bar bsgom pa dang /
lus la snying po med pa bsam pa dang /
lus la chags par mi rigs pa'i rgyu mtshan kha te byed de /
chags pa de mi rigs so / /
rgyu mtshan des na lus 'di bdag gir bzung bar byas nas gces pa'i tshul gyis yid khyod ci'i phyir bsrung bar byed /
'di la chags pas mi 'dod pa du ma bskyed pa'i phyir ro / /
rang nyid la nye bar mkho bas so dor bar mi rags so zhe na /
bdag med pa la bdag tu rmongs pa'i yid khyod mi gtsang ba la bdag tu 'dzin na /
ci'i phyir shing gi gzugs gtsang ma zhig la ba'o snyam du 'dzin par mi byed par /
mi gtsang ba'i tshogs kyi 'khrul 'khor 'di dri nga zhing rul @# / /
ba 'di bsrungs te ci zhig rung /
chags par mi rigs pa'i phyir ro / /
gsum pa la gnyis /
lus la cha dang char phye nas brtags na yid brtan rung ba'i snying po cung zad kyang med pa dang /
snying po med pa la chags par mi rigs pa'o| |dang po ni /
thag mar pags pa'i rim pa 'di rang gi blo yis lus kyi cha gzhan las tha dad du phye na /
snying po med la sha yang rus pa'i dra ba las shes rab kyi mtshon gyis gud du phye nas snying po yod med brtag par bya la /
rus pa rnams kyang cha dang char dbye ba byas nas rkang gi bar du blta bar bya zhing lus 'di la dpyad bzod pa'i snying po ci yod ces bdag nyid kyis ni shes rab kyis brtag par gyis dang /
yid brton rung ba'i snying po cung zad kyang med do / /
gnyis pa ni /
de ltar 'bad de snying po btsal kyang lus der yid khyod kyis snying po la ma mthong na /
da dung rgyu ci'i phyir chags shing zhen pa'i tshul gyis yid khyod ni lus 'di bsrung bar byed de lhag par zhen pa mi rigs so / /
bzhi pa ni /
'on kyang lus 'di la cung zad zhen par rigs so zhe na /
lus la chags par mi rigs te lus mi gtsang ba'i phung po yin la yod pa'i mi gtsang ba bzar mi rung zhing /
khrag kyang btung du mi rung la de bzhin du rgyu lto'ang zhib tu mi rung na lus kyis khyod la longs spyod du rung ba'i bya ba ci zhig bya gal te bsrung na nyis na ste /
rgyu mtshan gcig tu na wa dang bya rgod kyi zas kyi don du lus 'di bsrung bar rigs so / /
lnga pa la bzhi /
myur du 'chi bas 'joms pa'i lus 'di dge ba la bkol rigs pa dang /
bya ba cung zad kyang mi byed par zhen pas bskyang bar mi rigs pa'i dpe dang /
gla rngan byin nas 'dod don sgrub tu gzhug pa dang /
gru'i blo bzhag ste sems can mtha' dag gi don sgrub rigs pa'o / /
dang po ni /
lus 'di la rang gi ngo bo'i sgo nas dgos pa ci yang med kyi /
dal 'byor chad pa thob pa'i mi 'o cig gi lus 'di ni dge ba'i las la bkol bar bya ba rigs pa nyid du zad de /
'di ltar 'dod don mi sgrub par khyod kyis bsrungs kyang ni /
'chi bdag brtse ba med pa yis khyod la phrogs nas srog dang bral bar byas te /
bya dang khyi la byin pa na de'i tshe yid khyod kyis ci byar yod de dang ma bral bar byed pa'i nus pa cung zad kyang med do / /
gnyis pa ni /
dper na 'jig rten na bran g.yog 'khor gyi bya ba byed du mi btub pa'ang rje bos zas gos la sogs pa mi sbyin pas chad pa gcod par byed na /
lus 'di 'bad de gsos shing nga snyod kyang khyod mi dbang bar gzhan du 'gro na khyod ko ste khyod ni ci ste sha thang thang du gso bar byed de mi rigs so / /
gsum pa ni /
lus 'di la 'tsho ba'i rkyen zas gos sogs gla rngan byin nas ni da ni rang gi don dag pa'i las byed du chug cig /
phan pa cung zad kyang med par lus 'di la ni zas gos sogs thams cad sbyin par mi bya'o / /
bzhi pa ni /
lus 'di dge ba la 'bad pa'i ched du 'gro ba dang 'ong ba'i rten tsam du lus la 'khro ba'i rgya mtshe'i pha rol tu bgrod pa'i gru'i blo bzhag ste /
sems can rnams kyi don sgrub pa'i phyir tu 'bras bu rdzogs pa'i sangs rgyas kyi sku yid bzhin gyi nor bu rin po che lta bu'i lus su bsgyur bar bya'o / /
gnyis pa la gsum /
tha mal pa'i kun spyod kun mdzes par bya ba dang /
gzhan @# / /
dang 'gogs pa'i kun spyod kha na ma tho ba med pa la mkhas par bya ba dang /
sgo gsum gyi las byed pa'i bya ba la mkhas par bya'o / /
dang po la gsum /
gzhan dang phrad pa'i tshe ji ltar bya ba dang /
yo byad la 'dor len byed pa sogs kyi tshe ji ltar bya ba dang /
spyod pa mjangs pas kun tu bya ba bsgrub pa'o / /
dang po ni /
de ltar rang gi lus sems la rang dbang yod par gyis te rtag tu gzhan la 'dzum pa dang bcas pa'i bzhin du gyis la /
khro gnyer dang de zum pa bzhin bsdud pa yongs su mthong ste 'gro ba la sha tsha ba'i bshes dang /
smra ba'i tshe phebs par smra ba'i gsong por gyis shig pa'o / /
gnyis pa ni /
khri la sogs pa'i yo byad ma brtags par bab col du sgra chen po dang bcas par mi dor ro ste gzhan la gnod pa'i phyir ro / /
gsum pa ni /
nang na gnas pa la gnod pas sgo yang drag tu mi dbye ste rtag tu bcom bskyud zhing dga' bar 'gyur pa'i spyod lam bya'o / /
spyod lam 'jam pos don grub pa'i dpe ni chu skyar dang byi la dang /
chom rkun pa dag sgra med par 'jab cing 'gro ba yis rang rang gi mngon par 'dod pa'i don bsgrub pa bzhin du /
thub pas te byang chub sems dpa'i brtul zhugs can gyis rtag tu spyod lam de bzhin du spyad par bya'o / /
gnyis pa la lnga /
phan par smra ba la ji ltar bya ba /
bden par smra ba la ji ltar bya ba /
bsod nams byed pa la ji ltar bya ba /
gzhan gyi yon tan brjod pa'i tshe ji ltar bya ba /
gzhan dga' bar byas pa'i phan yon no / /
dang po ni /
gzhan la zhen bskul 'debs pa dge ba la sbyor ba la mkhas par byas shing rang gis ma bcol yang /
rang la phan pa byed pa'i ngag smra ba byung na dga' bzhin du gus pas spyi bos blang bar gyis te /
nga rgyal med par rtag tu rang la legs par 'doms pa kun gyi slob mar 'gyur bar bya'o / /
gnyis pa ni /
bden pa'i tshig smra ba'i legs par smra ba thams cad la dge bar gsungs so zhes brjod par bya'o / /
gsum pa ni /
gzhan dag dkon mchog mchod pa la sogs pa'i bsod nams byed pa mthong bar gyur na dngos su bstod pas legs par dga' ba dang spro ba bskyed par bya'o / /
bzhi pa ni /
dngos su smras na kha gsag tu dogs pas lkog na gzhan gyi yon tan brjod par bya zhing /
gzhan gyis rang las gzhan pa'i yon tan brjod na /
de bzhin no zhes rjes su brjod par bya'o / /
gzhan gyis rang gi yon tan brjod na khengs pa med par sems pa des rang la smras pa'i yon tan yod med brtags la yod na yon tan yod par shes par rig par bya'i rlom pa dang bcas par mi bya'o / /
lnga pa ni /
byang chub sems dpa'i sko gsum gyi brtson pa thams cad gzhan dga' ba'i phyir te /
gzhan dga' ba de ni rin gyis nyo na'ang dkon pa'i bya ba yin no / /
de ltar gzhan dga' bar byas pa'i yon tan gyis tshe 'dir gzhan gyis phrag dog med par /
dga' ba'i bde ba la spyad par bya ba dang gzhan dga' bar byas pas bdag la tshe 'dir longs spyod sogs god pa yang yod ste gtan med la /
tshe pha rol tu yang bde ba chen po thob par 'gyur ba'i phyir ro / /
de las gzhan du gzhan gyi yon tan la khro ba'i nyes pas tshe @# / /
'dir yid mi dga' la lus sdug bsngal zhing /
tshe pha rol tu yang sdug bsngal chen po 'byung ngo / /
gsum pa la gsum /
smra ba'i tshe ji ltar bya ba dang /
blta ba'i tshe ji ltar bya ba dang /
dge ba'i las 'ba' zhig dang 'brel bar bya ba'o / /
gzhan dang smra na yang snying thag pa nas yid phebs pa dang /
snga phyi sogs 'brel ba dang go sla ba don gsal pos yid la 'bab pas yid du 'ong ba dang /
kun slong chags pa dang zhe sdang spangs pa dang tshig 'jam zhing dus dang mang nyung ran par smra bar bya ste sa bcu pa'i mdo las gsungs pa bzhin no / /
gnyis pa ni /
mig gis sems can la blta na yang skom pas gdungs pa chu grang mo 'thungs pas sim par byed pa bzhin du sems can 'di dag la brten nas bdag sangs rgyas nyid du 'gyur ro zhes bsams nas /
bsam pa drang zhing sems can la byams pa'i tshul gyis blta bar bya'o / /
gsum pa la gsum /
sbyin pa'i zhing khyad par can la sbyin pa bya ba dang| dge ba'i las rnams rang stobs kyis bya ba dang /
dge ba gong nas gong du khyad zhugs shing dgos pa brtags nas bya ba'o / /
dang po ni /
dge ba rtag par rgyun du bya ba dang /
mngon zhen gyis bslang ba ste 'dun pa drag pos bya ba dang /
ma chags pa la sogs pa mi mthun phyogs kyi gnyen po yis ni kun nas bslang ba nyid kyis zhing mchog tu gyur pa yon tan dang ldan pa'i zhing dkon mchog gsum la sogs pa dang pha ma sogs phan 'dogs pa'i zhing dang /
dbul phongs sogs sdug bsngal can gyi zhing la byin pas dge ba chen por 'gyur bas 'bad par bya'o / /
gnyis pa ni /
blang dor dang 'jug ldog la mkhas shing dge ba la dang ba dang ldan par byas nas dge ba'i las rnams bdag gis rtag tu bya'o / /
gzhan 'ba' zhig byed du 'jug pa lta bu dge ba'i las rnams kun la grogs su la yang ltos par bya ba ma yin no / /
gsum pa ni /
sbyin pa'i pha rol tu phyin pa la sogs pa shes rab kyi bar du gong nas gong du khyad zhugs shing 'phel ba spyad par bya'o / /
sbyin pa dang tshul khrims sogs dgos pa dang dge ba chung ngu'i phyir ni che ba mi btang zhing chen po la 'bad par bya'o / /
shugs kyis gnyis ka cig car mi nus shing nang 'doms na chen po bsrung ba'i don du chung ngu btang bar bstan to / /
che chung gang gis 'jog ce na tshe 'di'i rang don dang gzhan don lta bu gcig byas pas cig shos nyams par 'gyur na /
gtso cher gzhan gyi don bsam mo / /
gsum pa sems can don byed kyi tshul khrims la bslad pa la gsum /
gzhan don lhur blang ba dang /
rang nyes bsam gos par gzhan bsdu ba'i spyod pa dang /
sems can gyi sems rjes su bsrung zhing nyes pas mi gos pa'i spyod pa la bslab pa'o / /
dang po ni /
sngar bshad pa da ltar byang chub sems dpas blang dor gyi gnas rig par byas te gzhan don la rtag tu brtson par gnas par bya la /
gzhan don la bya sna tshogs sgrub dgos pas rang nyid nyes pas gos par 'gyur ro zhe na /
thugs rje mnga' ba sangs rgyas kyis ring ba'i lkog gyur gyi don rnams kyang mngon sum du gzigs pas lus ngag gi mi dge ba bdun la sogs pa nyan thos rang don gtso @# / /
bor byed pa la bkag pa rnams kyang skabs su bab pa'i tshe byang chub sems dpa' de la gnang bas nyes par mi 'gyur bar ma zad tshogs chen por 'gyur te /
gsang chen thabs la mkhas pa'i mdo las /
ded dpon snying rje chen pos mi nag po bsad pas bskal pa du ma'i 'khor ba brnyil bar gsungs pas dang /
bram ze'i khyi'u skar ma'i byung ba la gsungs pa ltar ro / /
yang na thugs rje mnga' ba ring gzigs pa lus ngag gi bdun gnang ba'i byang chub sems dpa' nyid la bshad par bya'o / /
gnyis pa la gnyis /
zang zhing gis bsdu ba dang /
chos kyis bsdu ba'o / /
dang po la gsum /
zas gos sbyin pa dang mi sbyin pa'i khyad par dang /
bya ba phran tshogs kyi ched du lus la gnod par mi bya ba dang /
lus sbyin par gtong ba'i dus dang dgos pa bshad pa'o / /
dang po ni /
zas la longs spyod pa'i tshe log par ltung ba dud 'gro dang /
yi dwags dang /
mgan med pa'i nad pa sogs dang /
brtul zhugs la gnas pa changs pa mtshungs par spyod pa yod na de la yang cha re bgo bar bya zhing /
rang nyid kyang thams cad la yang tshod rig bya /
zhes gsungs pa ltar zas la brten pa'i kha na ma tho ba med par rin pa tsam du bza' bar bya ste /
kun slong sogs bshes spring las gsungs pa ltar bya'o / /
byang chub sems dpa' dge slong gis snam sbyar dang /
bla gos dang /
thang gos te chos gos gsum ma gtogs par yo byad gzhan yod na sbyin par bya'o / /
chos gos gsum yang lhag pa'i yo byad yon na sbyin par bya'i /
tshan pa gcig las med na sbyin par mi bya ste /
tshangs par spyod pa'i bar chad du 'gyur ba'i phyir ro / /
gnyis pa ni /
gang zhig bsrungs na rang gzhan gyi don rgya chen po 'grub pa'i dam pa'i chos ni spyod pa'i rten du gyur pa'i rang gi lus gzhan la phan pa phran tshogs kyi ched du gnod par mi bya ste rma bzhin du bsrung bar bya'o / /
de ltar byas nad la 'byor la brten nas bslab pa gsum rdzogs pa'i sgo nas sems can gyi bsam pa myur du rdzogs par 'gyur ba'i phyir ro / /
bzhi brgya pa las /
lus ni dgra ltar mthong mod kyi /
de lta na yang da bsrung bya| |khrims ldan yun ring 'tshe ba ni / /
de las bsod nams chen po byed / /
ches gsungs pa ltar ro / /
gsum pa ni /
byang chub sems dpas dang po nas lus la sogs pa sems can la bsam pa thag pa nas btang mod kyang /
lus kyi sha la sogs pa slong ba'i dka' spyad kyis yid 'byung bar 'gyur ba dang /
rjes su 'gyod pa sogs bdag pas gzhan gces pa'i snying rje'i bsam pa ma dag par sbyor bas lus 'di btang bar mi bya ste /
rgyas par bslab btus su mdo drangs pa ltar dus ma yin par gtong ba bdud kyi las su gsungs pa'i phyir ro / /
rang ngos nas ser rna sogs sbyin pa'i gegs dang bral zhing nyes med du tshogs chen po rdzogs par 'gyur ba'i tshe /
ci nas kyang tshe rabs 'di dang zhan du yang don chen po sgrub pa'i rgyur 'gyur ba'i che btang ngo / /
gnyis pa la gsum /
chos bshad du mi rung ba'i nyan pa po'i lus kyi kun spyad dang /
snod kyi bsam pa'i khyad par brtag pa dang /
rgya chen po la mos pa dman pa la sbyar bar mi bya ba'o / /
dang po ni /
chos dang chos smra ba la ma gus pa la chos mi bshad cing @# / /
spyod lam gyi khyad par min bzhin du mgo dkris pa dang /
lag na gdugs dang /
'khor ba dang /
mtshon cha thogs pa dang /
ras la sogs pas mgo po g.yogs pa dag la'ang chos bshad par bya ba min no / /
gnyis pa ni /
snod ma yin pa'i bsam pa dman pa la zab pa dang rgya che ba'i chos mi bshad pa dang /
skyes pa med par bud med gcig pu la yang min no / /
theg pa che chung gi chos lta bu dman pa dang mchog gi chos rnams bzang ngan dang /
rigs mi rigs dang /
sangs rgyas thabs su 'gyur mi 'gyur sogs so sor phye na chos spong du gsungs pas /
kun la mtshungs par gus pas kun tu spyad cing nyams su bang bar bya'o / /
gsum pa ni /
rgya chen po'i chos kyi snod du gyur pa theg pa chen po'i rigs can nyan thos kyi lam nas 'khrid pa lta bu dman pa'i chos la sbyar bar mi bya ste /
ltung ba 'byung bar gsungs pa'i phyir ro / /
sdom pa'i tshul khrims kyi spyod pa'ang yongs su dor bar mi bya ba ste /
de'i snod du rung bzhin du mdo sde dang sngags bklags pa tsam gyis dag par 'gyur ro zhes mdo dang sngags kyis gzhan 'drid par mi bya'o / /
gsum pa la gnyis /
rgyas par bshad pa dang /
don bsdu ba'o / /
dang po la gsum /
lus kyi spyod lam nyes pa dang bcas shing gzhan ma dad pa spang ba dang /
lam la sogs pa ston pa'i tshe ji ltar bya ba dang /
nyal ba'i kun spyod ji ltar bya ba'o / /
dang po ni /
thun mongs pa'i 'dul ba'i sde snod las gsungs pa'i kun spyod rnams byang chub sems dpa' rab tu byung bas kyang gnang ba'i skabs ma gtogs bsrung dogs la gzhan ma dad pa bskyed pa khyim pa'i sems dpas kyang bsrung dgos pas /
ba 'bru ba'i so shing dang ni mchil ma dag dor ba na ni sa la sogs pas dgab par bya zhing /
bshad gci dang snabs la sogs pa thun mong du longs spyod pa'i tshu dang thang la dor ba lha la sogs pas smad par 'gyur bas dor bar mi bya'o / /
zas kyis legs par kha bkang ba dang cag cag la sogs pa'i sga chen po dang bcas pa dang /
legs par kha gdangs nas ni bza' bar mi bya'o / /
khri la sogs pa la 'dug pa na rkang pa gnyis sa la brkyang ste mi 'dug cing /
lag pa gnyis dus gcig tu mnyam par mi ma nye'o / /
rim gyis myed pa la nyes pa med do / /
rta la sogs pa'i bzhon pa dang /
ma la stan dang /
gnas dag tu gzhan gyi bud med dang /
khyim pa'i sems dpas kyang nye du ma yin pa'i bud med gzhan dang lhan cig gnas par mi bya'o / /
mdor bsdus na spyod lam gang la 'jig rten ma dad par 'gyur ba kun mngon sum gyis mthong ba dang| rang gis ma shes pa yul dus der dris nas spang bar bya'o / /
gnyis pa ni /
gzhan la brda byed pa'i tshe lag pa g.yon pa'i sor mo re res brda ni mi bya ste /
brnyas thabs su 'gyur ba'i phyir ro / /
gus pa dang bcas par g.yas pa'i lag pa dag ni gyen du bstan nas sor mo kun gyis kyang brda bya zhing lam yang da ltar bstan par bya'o / /
dgos pa med par lag pa shes cher drag pos bskyod par bya ba min te rgod bag tu 'gyur ba'i phyir ro / /
lag pa cung zad bskyod pa la sgra bsgrags pa dang se @# / /
gol lo sogs pa rnams bya ste /
gzhan du ha cang sgra ches pa sogs spyod lam ma bsdams par 'gyur ro / /
gsum pa ni /
nyal ba'i cha mgon po mya ngan las 'das tshul ston pa'i tshe gzims lugs ltar 'dod pa'i phyogs su mgo bstan glo g.yas pa phab ste rkang pa g.yas pa'i steng du g.yon pa bzhag /
lag pa g.yas pa'i steng du mgo bzhag chos gos kyis legs par g.yogs la nyal bar bya zhing /
nyal ba'i tshe dge ba'i dmigs pa la dran pa dang shes bzhin bsten nas snang ba'i 'du shes dang /
myur du ldang bar bya'o snyam pa'i sems la thog ma nyid du nges par sbyar te /
gnyid kyis lus rgyas nas dge ba la 'bad par bya snyam pas nyal bar bya'o / /
gnyis pa ni mdo dang dgongs 'grel las /
sbyin sogs byang chub sems dpa'i spyod pa dag gi dbye ba tshad med par ni gsungs pa las mtha' dag bsgrub ma nus na /
dang po kho nar rang gi sems sbyang ba'i spyad pa sngar bshad pa ni nges par spyod pa mtha' dag nyams su len nus pa de spyad par bya'o / /
bzhi pa bslab pa phun sum tshogs par byed pa'i thabs la gnyis /
rgyas par bshad pa dang /
mjug bsdu ba'o / /
dang po la bzhi /
bslab pa dag byed kyi rgyu dang /
bslab pa'i gzhi dang /
ched du bya ba dang gang la thos bsam byed pa'i gzhi'i'o / /
dang po ni /
bslab pa la 'bad kyang nyes pas gos na ji ltar bya zhe na /
rtsa ba'i ltung bas gso na bslab btus las /
rmi lam 'phags pa nam snying po'i / /
mdun du 'dug la bshags par bya /
zhes pa ltar sdig pa bshags nas sdom pa slar sor chud par bya'o / /
zag pa chung 'bring dang /
nyes byas zhe drug dang /
gzhan yang bslab btus las gsungs pa'i nyes pa de dag byung na /
nyin lan gsum dang mtshan mo lan gsum du sdig pa bshags pa dang /
bsod nams gsog pa dang /
dge ba mi zad cing spel ba'i thabs phung po gsum pa gdon par bya zhing /
rgyal ba dkon mchog gsum la skyabs 'gro dang byang chub kyi sems brten nas sdar bshad pa ltar stobs bzhi tshang ba'i sgo nas ltung ba'i lhag ma de zhi bar bya'o / /
gnyis pa ni /
rang dam gzhan gyi don gyi dbang yang rung gnas skabs gang du sgo gsum gyi bya ba ci spyod kyang rgyal bas bslab par gsungs pa gang yin pa'i bya ba'i gnas skabs de la nyes pas ma gos par 'bad de bslab par bya'o / /
rgyal sras sems dpa' rnams kyis mi bslab pa'i shes bya de ni gang yang yod pa min te gnas mtha' dag la slob pa de ltar gnas pa'i mkhas pa la bsod nams su mi 'gyur ba'i bya ba gang yang med pas ma dad pa bskyed par mi bya'o / /
gsum pa la gnyis /
dge ba sems can thams cad kyi don du bsngo ba dang /
theg pa chen po'i bshes gnyen dang bslab pa nam yang mi 'dor ba'o / /
dang po ni /
dngos sam yang na brgyud nas sems can gyi don du gyur kyang rung sems can gyi don las bya ba gzhan mi spyad cing /
sems can kho na'i don gyi phyir tu dge ba thams cad byang chub kyi phyir tu bsngo'o / /
gnyis pa ni /
rtag par theg pa chen po'i dge ba'i bshes gnyen ni theg chen gyi don mtha' dag la mkhas pa dang /
byang chub sems dpa'i brtul zhugs @# / /
mchog sdom pa la gnas pa ni srog gi phyir yang mi btang ngo / /
bzhi pa la gnyis /
mdo sde la brten pa dang /
bstan bcos la brten nas bslab pa'o / /
dang po ni /
sdong po bkod par khyi'u dpal 'byung ba'i rnam thar las /
bla ma bsten pa'i tshul rigs kyi bu dge ba'i bshes gnyen gyis yang dag par zin pa'i byang chub sems dpa' rnams ni /
ngan 'gro rnams su mi ltung ngo zhes sogs rgyas par gsungs pa ltar bslab bo / /
gzhan yang bslab bya'i gnas bstan bcos 'di dang sangs rgyas kyis bka' stsal ba'i bslab pa gzhan theg chen gyi mdo sde bklags nas shes par byas te /
mdo sde rnams las bslab pa rgyas par ston par snang ba de bas na mdo sde bkag par bya'o / /
khyad par du 'jug sdom lbangs pas 'phags pa nam mkha'i snying po'i mdo sde ni thog ma nyid du blta bar bya'o / /
gnyis pa ni /
gang gi phyir rtag tu bslab cing spyad pa ni bslab btus de las lus longs spyod dge rtsa rnams btang bsrung dag spel gzhi sum cu gnyis kyi sgo nas /
rgya cher rab tu ston pas bslab pa kun las btus pa yang nges par yang dang yang du blta bar bya'o / /
yang na de tsam mi nus na re shig cung zad mdor bsdus pa'i slob dpon nyid kyis mdzad pa'i mdo rnams kun las btus pa blta'o / /
'phags pa klu sgrub kyis mdzad pa'i mdo kun las btus pa gnyis pa'ang 'bad pas blta bar bya'o / /
gnyis pa ni /
mdo dang bstan bcas gang las bkag pa ni spang bar bya la gang ni ma bkag pa de nyid spyad par bya ba ste /
dgos pa 'jig rten pa'i sems ni bsrung zhing ma dad pa spang bar bya ba'i phyir tu sems dpa'i bslab pa mthong nas yang dag par spyad cing bslab par bya'o / /
gnyis pa tshig tsam ma yin par don nyams su blang dogs pa'i tshul gyis mjug bsdu ba la gnyis /
bslab pa'i gnas mtha' dag la dran pa dang shes bzhin bsrung dogs pa dang /
dngos kyi don to / /
dang po ni /
lus ngag dang sems kyi gnas skabs la bslab pa dang 'gal mi 'gal lung ma bstan dang /
nyon mongs kyi dbang du gyur ma gyur ji lta ba bzhin du shes pa'i shes rab kyis yang dang yang du brtag par bya ba de nyid kho na mdor bsdus na ni shes bzhin mi nyams par bsrung ba'i mtshan nyid do / /
gnyis pa ni /
de ltar shes par byas nas lus kyis te sbyor ba nyams len gyis 'di dag spyad par bya ba yin gyi /
nyams len med par rnam grangs mang po gsog pa'i tshig tsam brjod pas dgos pa ci zhig 'grub cung zad kyang mi 'grub bo / /
dper na sman spyad bklags pa tsam gyis na nad pa dag la phan 'gyur ram ste phan par mi 'gyur ba bzhin no / /
mdor bsdus na tshul khrims gsum yod kyang sdom pa'i tshul khrims so thar gyi bcas par dngos sam de dang thun mong la slob pa thog mar gal che ste /
de bsrungs na gzhan dag kyang bsrungs par 'gyur la de ma bsrung na gzhan dag kyang ma bsrungs par 'gyur bas /
sdom pa'i tshul khrims nyams na sdom pa mtha' dag nyams par bsdu ba las gsungs so / /
so thar gyi sdom pa nyan thos kyi yin pas snyam du bzung nas byang chub sems dpa'i bslab bya gzhan nas 'tshol ba skad byed pa ni /
don ma go ba'i nor par chen po yin pas dge ba chos sdud dang sems can @# / /
don byed gnyis kyi gzhir rang bzhin gyi kha na ma tho ba spong ba sogs sdom pa'i tshul khrims la slob cing /
tshul khrims rnams kyi mi mthun phyogs la sdom sems yang dang yang du brten cing /
de yang phar phyin drug ldan nyams su blang bar bya'o / /
skyes bu gsum gyi lam gyi rim pa la / /
bsgrub pa snying por byed pa'i skye bo dag /
dran dang shes bzhin bsrung la rag las pas / /
de yi tshul la rtag tu mkhas par bya / /
bsdu ba'i tshigs su bcad pa'o / /
gnyis pa le'u'i mtshan ni /
byang chub sems dpa'i spyod pa la 'jug pa'i rnam bshad rgyal sras 'jug ngogs zhes bya ba las /
shes bzhin bsrung ba zhes bya ba'i le'u ste le'u lnga pa'i 'grel pa'o / / / /
gsum pa phar phyin lhag ma bzhi la slob pa'i tshul la bzhi /
bzod pa la slob tshul dang /
brtson 'grus la slob tshul dang /
thun mong dang thun mong ma yin pa'i zhi gnas kyis bsdus pa'i bsam gtan la sleb tshul dang /
lhag mthong gi ngo bo shes rab la slob tshul lo / /
dang po la gnyis /
le'u'i gzhung bshad pa dang /
le'u'i mtshan no / /
dang po la gnyis /
gnyen po grub pa dang /
gnas pa'i gegs spang ba bzod pa bsgom pa lhur bya ba dang /
bzod pa sgrub pa'i thabs yid la bya ba'o / /
dang po la gnyis /
khong khro'i nyes dmigs dang /
bzod pa'i phan yon bsam pa'o / /
dang po la gsum /
ma mthong ba'i nyes dmigs dang /
mthong ba'i nyes dmigs dang /
nyes dmigs bsdus te bstan pa'o / /
dang po la gnyis /
khong khros dge rtsa 'joms pa dang /
khro ba dang bzod pa'i skyon yon shes nas bzod pa bsgom pa la 'bad par bya ba'o / /
dang po ni /
dge ba'i chos rnams skye ba dang gnas pa'i gegs byed mthar thug pa khong khro yin pas de'i nyes dmigs bsams nas de 'gog pa la brtson par bya ste /
bskal pa brgya dang stong du bsags pa yi sbyin pa las byung ba'i dge ba dang bde gshegs mchod pa la sogs dkon mchog gsum mchod pa dang /
bsgom pa dang tshul khrims las byung ba'i legs spyad gang yin pa de kun kyang byang chub sems dpa' la dmigs pa'i khong khro gcig gis rtsa ba nas 'joms par byed do / /
der ma zad thams cad yod smra'i sde bas 'don pa'i lung bslab btus su drangs pa las /
dge slong gis de bzhin gshegs pa'i dbu skra dang sen mo'i mchod rten la sems dad pas phyag byas pa'i lus kyis ji tsam non pa'i gser gyi 'khro lo la thug pa'i bar gyi rdul gyi grangs ji snyed yod pa stong 'gyur gyi 'khor lo bsgyur ba thob pa'i dge ba de tshangs pa mtshungs par spyod pa la rma byung bas 'joms par gsungs so / /
khong khros bskal pa brgya dang stong du bsags pa'i dge rtsa gcod pa'i khong khro'i yul la byang chub sems dpa' dgos par gsungs so / /
de bzhin du dbu ma la 'jug pa las kyang bshad do / /
gnas mal gzhi'i mgo'i 'dul ba rgya cher 'grel las /
khong khros sdom pa gcod par bshad pa ni /
khong khro stobs can gyis dge rtsa bcad pa la bzhed par gsal lo / /
gzhan yang rtog ge 'bar bar log lta dang gnod sems kyis dge rtsa 'joms par bshad pas khong khro sogs bsrung ba la 'bad par bya'o / /
gnyis pa ni /
lam skye ba'i gegs byed pa dang dge ba 'joms @# / /
pa la zhe sdang lta bu'i sdig pa med la /
nyon mongs kyi tsha gdung 'joms pa la bzod pa lta bu'i dka' thub med pa de bas na bzod pa bsgom pa la nan tan du sgo dang thabs sna tshogs kyi tshul gyi bsgom par bya'o / /
gnyis pa la gnyis| khong khros lus sems bde ba'i skabs med par byed pa dang /
mdza' ba shes sogs 'joms par byed pa'o / /
dang po ni /
sdug bsngal drag po bskyed pas zhe sdang zug rdu lta bu'i sems 'chad na yid na sdug bsngal zhi ba'i dga' ba nyams su mi myong zhing yid dga' ba dang /
lus bde ba'ang mi 'thob la gnyid mi 'ong zhing sems rnal du phabs pa'i brtan pa'ang med par 'gyur ro / /
gnyis pa ni /
khong khro can gad dag nor dang bkur sti yis drin byin te bskyangs pa phan byed de la brten par gyur pa de dag kyang ni zhe sdang dang ldan pa'i rje dpon de la gsod par rgol ba yod do / /
khong khro de yis mdza' ba shes kyang yid sun nas skyo bar 'gyur la sbyin pas bsdus kyang dga' bas bsten par mi byed pas de spong ba la 'bed par bya'o / /
gsum pa ni /
mdor na khro bas bde bar gnas pa de ni 'ga' yang yod pa ma yin pas des /
na khro ba'i dgra yas sngar bshad pa'i nyes dmigs de la sogs pa 'di phyi'i sdug bsngal dag ni byed par 'gyur ba'i rgyu phul du phyin pa'o / /
gnyis pa ni /
khong khro'i nyes dmigs legs par bsams nas gang zag gang zhig bsgrims te khro ba 'joms pa de ni tshe 'di dang tshe gzhan du bde ba 'ba' zhig gi rgyu yin pas de sped pa la 'bad par bya ste /
de ma spangs na 'jam dpa' rnam par rol /
ba'i mdo las gsungs pa ltar nyes dmigs shin tu che bas so / /
gnyis pa la gnyis /
khong khro'i rgyu dgag par bya ba dang /
bzod pa'i phan yon bsgom pa'o / /
dang po la bzhi /
rgyu'i ngo bo nyes dmigs dang bcas pa dang /
khong khro ldog pa'i thabs la 'bad par gdams pa dang /
de ldog pa'i thabs dngos dang /
khong khro skye ba'i rgyu zhib tu brtags nas spong ba la 'bad pa'o / /
dang po ni /
khong khros sdug bsngal bskyed pa'i tshul ji lta bu zhe na /
rang dang rang gi ba la mi 'dod pa byas pa dang 'dod pa 'grub pa'i gegs byas pa las byung bar gyur pa'i yid mi bde ni zhe sdang 'phel bI zazs yin pas yid mi bde ba'i zas rnyed nas /
zhe sdang gi lus brtas ta stobs rgyas nas 'di dang gzhan du bdag 'joms so / /
gnyis pa ni de lta bas na bdag gi dgra bo zhe sdang de'i zas yid mi bde ba ni rnam par gzhom par bya ste /
'di ltar bdag la gnod pa byed pa las bdag gi dgra zhe sdang 'di la ni las gzhan med pas dgra'i gtso bo 'di gzhom pa la 'bad par bya'o / /
gsum pa la gnyis /
yid mi bde bskyed mi rigs pa dang /
de'i rgyu mtshan no / /
dang po ni /
'o na yid mi bde ji ltar spang zhe na /
sdug bsngal dang du blangs pa'i phan yon bsams nas ci la bab kyang bdag gis ni rang gi dga' ba'i yid ni dkrug par mi bya snyam du legs par bsams te /
yid dga' ba ni yid mi bde ba'i gnyen po yin pas mi 'dod pa ci byung yang de la mi dge ba ba byas kyang 'dod pa'i don mi 'grub cing 'dod pa'i 'bras bu 'byin pa'i dge ba dge ni nyams par 'gyur bas sdug bsngal mtha' dag bskyed par 'gyur ro / /
gnyis @# / /
pa ni /
gang la yid mi bde skye ba'i yul de la gal te bcos su yod na ni de la mi dga' bar bya ba'i rgyu ci zhig yod /
de ma thag bcos pas yid mi bde ba med par 'gyur ba'i phyir ro / /
gal te bcos su med na yang de la mi dga' ba byas pas ci phan te nam mkha' thogs bcas kyis stong pa la mi dga' ba byas kayng mi phan pa bzhin no / /
bzhi pa la gsum /
khong khro skye ba'i yul gyi dbye ba spyir bstan pa d+nag /
mi 'dod pa byed pa la khor ba dgag pa dang /
'dod pa'i gegs byed pa la khor ba dgag pa'o / /
dang po ni /
bdag gam bdag gi shes rnams la tshor ba sdug bsngal dang brnyas pa ste rnyed pa ma thob pa dang /
dor zhe gcod pa'i tshig rtsub dang lkog tu grags pa min pa brjod pa'i mi snyan pa zhes bya ba bzhi mi 'dod cing de las ldog pa 'dod pa dang /
de 'dod mi 'dod dgra la de las ldog pas so / /
mdor na 'jig rten gyi chos brgyad do / /
gnyis pa la gsum /
bdag la nyes pa byed pa la khro ba dgag pa dang /
bdag gi bshes la nyes pa byed pa la khor ba dgag pa dang /
bdag gi dgra la legs pa byed pa la khro ba dgag pa'o / /
dang po la gnyis /
sdug bsngal bskyed pa la bzod par bya ba d+nag /
brnyas pa sogs bsgrub pa la bzod par bya ba'o / /
dang po la gsum /
sdug bsngal dang du len pa'i bzod pa bsgom pa dang /
chos la nges par sems pa'i bzod pa bsgom pa d+nag /
gnod pa byed pa la ji mi snyam pa'i bzod pa bsgom pa'o / /
dang po la lnga /
zag bcas sdug bsngal gyi rang zhin las ma 'das pa bsam pa dang /
sdug bsngal sgom pa'i phan yon bsam pa dang /
gams na bsten mi dga' bar bsam pa dang /
nyon mongs spong ba la 'bad pa'i phan yon dang /
sdug bsngal sgom pa'i phan yon rgyas par bsahd pa'o / /
dang po ni /
'khor ba na bde ba'i rgyu ni res 'ga' tsam 'byung la sdug bsngal gyi rgyu ni shin tu med pas 'khor ba'i rang bzhin de ls ma 'das pas sdug bsngal byunmg yang bzod pa bya bar rigs so / /
gnyis pa ni /
'khor ba sdug bsngal gyi rang bzhin du bsam par rigs te /
'khor ba'i sdug bsngal bsam pa med par 'khro ba las nges par 'byung ba'i blo med pa de basd na sems khyod brtan par ma nos la sdug bsngal la bzod par rigs te /
dbang phyug gi dka' thub ldog cing nyams par byed pa ni lha mo u ma yin la de la dad dang ste dad pa rnams de ma nyes pa'i don du ston zla 'bring ba'i tshes dgu'i dus la sogs par zhag gcig gam gsum du zas bcad nas lus bsreg pa dang bcad pa sgos byed pa dang /
lho phyogs kyi rgyud du yul ka na Ta pa sogs phan tshun 'gren pa'i ched du lus bcod pa sogs tshor ba sdug bsngal ni /
don med par yang bzod par byed na don chen po sems can thams cad sdug bsngal las thar pa'i don du sdug bsngal la myong ba bdag kho ci zhig brdar te bzhod par rigs so / /
gsum pa la gnyis /
rgyas par bshad pa dang /
don bsdu ba'o / /
dang po la bzhi /
goms na bsten sla bar 'grub pa dang /
de nyid dpes bsgrub pa dang /
gang la bzod pa'i yul dang /
goms na bzod pa'i stobs skye ba'i dpe'o / /
dang po ni /
bzod pa goms na sdug bsngal yang bzhod par 'gyur te sems kyi 'dizn stangs thams cad goms pa'i rtsa ba can yin pas goms na sla bar mi 'gyru ba'i sems @# / /
kyi chos kyi dngos po de gdan yang yad pa ma yin no / /
rgyu mtshan de bas na cha gang dang gzhan gyis tshig rtsu ba smra ba la sogs pa'i gnod pa chuing ngu dang du blangs nas bzod pa bsoms pas dmyal ba'i me la sogs pa'i gnod pa chen ba'ang bzhod par 'gyur bar sems par byos shig /
yab sras 'jal ba'i mdo las /
bcom ldan 'das chos thams cad la bde bar 'go ba zhes bya ba'i ting nge 'dizn mchis te /
ting nge 'dizn de gang gis thob pas byang chub sems dpa' dmigs pa'i dngos po thams cad la bde ba'i tshor ba sha stag myonmg bar 'gyur zhing sdug bsngal gyi tshor ba mi myong la /
zhes pa nas /
de la sems can dmyal ba'i gnod pas gnod pa bgyis kyang bde ba'i 'du shes nye bar gnas par 'gyur ba dang /
zhes gso rgya cher gsungs so / /
gnyis pa ni /
gnod pa chung ngu goms pas bzod par nus pa med do zhe na /
sbrul gyi gnod pa dang sha sbrang dag dang ni /
bkras skom la sogs pa'i tshor ba dang /
nad med pal dang g.yan pa la sogs pa dang bcas pa'i dgos pa'i don cung zad kyang med pa'i sdug bsngal goms na bzod sla ba dang /
ma goms na dka' ba cis ma mthong mngon sum du mthong bas bzod pa goms par rigs so / /
gsum pa ni /
des na cha grang dang char dang rlung sogs dang nad dang thag pas bcings dang dbyug pas rdeg pa sogs la bdag gis ze re ste bzod sran chung bar mi bya ste /
gnod pa chung ngu la de ltar byas na gnod pa lhag par yang 'phel bar 'gyur te /
bzod pa je chugn ngu 'gyur ba'i phyir ro / /
bzhi pa ni /
skyes bu dpa' ba la la rang la gzhan gyis mtshon bsnun pa'i dag gi khrag mthong na dpa' brtan lhag par skye bar 'gyur ba yod la /
brdar ma la la gzhan gyi khrag mthong na yang bog cing brgyal bar 'gyur ba yang yod pas de ni phyi rol gyi dngos po dngos po gcig mthu che cung ngu gyur pa dang /
lus la sra rnyi sogs kyi khyad par ma yin gyi sems kyi ngang brtan pa dang brdar ma'i tshul las gyur ba yin pas sdug bsngal dang len gyi bzod pa bsgom pa la 'bad par bya'o / /
gnyis pa ni /
de bas na sems btan par gyis la rang la gnod pa byung ba khyad du bsad nas /
sdug bsngal rnams kyis mi tshugs par byos shig /
theg pa chen po'i lam bsgom pa la mkhas pas tshor ba sdug bsngal byung yang mi bzod par byas nas sems kyi rab tu dang ba khor bas rnyog par mi bya'o / /
bzhi pa ni /
khro ba la sogs pa'i spang bya nyon mongs rnasm dang gnyen po g.yul 'gyed pa la g.yul 'gyed pa'i tshe na sdug bsngal gyi gnad pa mang yang /
'jig rten pa mtshan phog pa'i sdug bsnagl khyad du bsad nas dgra gsod pa dpa' bor byed na lus sems kyi sdug bsngal thams cad khyad du bsad nas zhe sdang la sogs pa nyon mongs pa'i dgra 'joms pa nyon mongs de dag las rgyal bar byed pa la dpa' bo zhes bya ste /
lhag ma ma bsad kyang ngang gis 'chi ba'i skye bo bsod pa ni ro la gsod pa dang 'dra bas dpa' bo zhes mi bya'o / /
lnga pa ni /
gzhan yang sdug bsngal bsgom pa ni nyams len gyi 'gag sdoms shin tu che ste /
sdug bsngal gyi nyes dmigs sems pa'i yon tan ni rang nyid sdug bsngal gyi dang du gyur cing des skyobs nga rgyal dang /
rgyags pa'i dregs pa sel bar byed pa dang gzhan sdug bsngal gyi dbang du gyur @# / /
pa mthang na nga? dang thal na snyam pas 'khor ba pa la snying rje skye la sdug bsngal de mi dge ba'i 'bras bur mthang nas sdug bsngal mi 'dod pas sdig pa la 'dzem zhing /
sdug bsngal mi 'dod pa bde ba 'dod la de dge ba'i 'bras bur mthong na dge ba la dga' ba 'byung bas so / /
gnyis pa chos la nges par sems pa'i bzod pa bsgom pa la gnyis /
rgyas par bshad pa dang /
don bsdu ba'o / /
dang po la gsum khro ba dang khro ba can sogs rgyu la rag las pas rang dbang can ma yin pa dang /
rang dbang cang yi rgyu yod pa dgag pa dang /
khra ba ldog pa'i dgos pa'o / /
dang po la gnyis /
khro ba dang khro ba can gyi gang zag rang dang can ma yin pa dang /
de dag gi rgyu rkyen rang dang can ma yin pa'o / /
dang po la gsum /
nyon mongs can gyi skye bo la khro bar mi rigs pa'i rgyu mtshan dang /
khro ba 'dod bzhin du bskyed pa ma yin pa dang /
nyes pa mtha' dag rkyen las byung bas rang dbang med pa'o / /
dang po ni /
pha rol pos bdag la gnod pa byas pas khro bar rigs so zhe na / /
mi rigs ti rang gi mkhris pa la sogs pa cha ma snyoms par 'khrugs pa'i sdug bsngal gyi 'byung gnas chen po la mi khro bar sems yod kyi skye bo rnams la ci ste khro /
mkhris pa sogs rkyen gyis rang dbang med par byung bas mi khro'i zhe na /
gang zag la yang khro bar mi rigs par thal /
nyon mongs can gyi gang zag de dag kun kyang yon mongs pa'i rkyen gyis bskul bas kho la rang dbang med pa'i phyir ro / /
dper na mi 'dod bzhin du yang rkyen chad pas nad 'di 'byung bar 'gyur ba ltar de bzhin du zhe sdang yang gang zag de mi 'dod bzhin du yang yid mi bde la sogs pa'i rgyas nan gyis nyon mongs 'byung bar 'gyur bas /
khran nyon mongs la khro bar rigs kyi gang zag la khra bar mi rigs so / /
gnyis pa ni /
pha rol pos gnod pa bya bar bsams pas nyon mongs dang mi mtshungs so zhe na /
khro ba rgyu rnams kyis bskyed par bya zhes ma bsams kyang rgyu tshang bas skye bo rnams ni gyi na rang dgar khro ba bskyed la /
nyon mongs bskyed par bya zhes ma bsams kyang khro ba de bzhin du skye bar 'gyur gyi rang la rang dbang med pa'i phyir ro / /
yang na phyed snga ma gang zag dang phyed phyi ma nyon mongs kyi rkyen la bshad do / /
gsum pa ni /
nyon mongs pa'i nyes pa ji snyed pa thams cad dang /
des kun nas bslang ba'i sdig pa rnam pa sna tshogs pa de kun kyang rkyen gyi stobs las byung bas rang ba rang dang yod pa ma yin no / /
des na chu thur du 'gro ba la khro bar mi rigs pa ltar rgyu mtshan de dag bsams nas khro ba dgag par bya'o / /
gnyis pa ni /
des na yon mongs sogs sdug bsngal bskyed pa'i rkyen rnams tshogs pa de dag kyang bdag gis sdug bsngal 'di bskyed par bya'o zhes sems pa med la /
des bskyed pa'i sdug bsngal de yang 'dis bdag bskyed ces sems pa yang bam yin no / /
des na pha rol pos gnod pa bya bar bsams pa rgyu mtshan du byas nas khro ba bskyed par mi rigs so / /
gnyis pa la gsum| grangs can pa'i bdag dang gtso bo rang dbang can dgag pa dang /
rigs pa can pa'i bdag rang dbang can dgag pa dang /
'gro ba kun sprul pa lta bur shes par byas nas khro bar ma rigs pa'o / /
dang po la gnyis /
gtso bos rnam 'gyur rang dbang du @# / /
bskyed pa dgag pa dang /
shes rig gi skyes bu yul la rang dbang du langs spyod pa dgag pa'o / /
dang po ni /
rdul mun snying stobs gsum cha mnyam pa la mtshan nyid lnga ldan gyi gtso bo dang /
des rnam 'gyur gyis bsdus pa'i gnod pa sogs rang dbang du bskyed do zhes bya bar gang 'dod pa dang shes rig gi skyes bu la bdag ces brtags nas yul la rang dbang du longs spyod par brtags pa gang yin pa de mi rigs par thal /
bdag dang gtso bo'i de nyid bdag nyid rang dbang du yul myong ba dang rnam 'gyur bskyed pa'i ched du 'byung bar bya zhes ched du bsams shing 'byung ba med la bya ba byed mi nus pa ri bong gi r+wa dang mtshungs pa'i phyir ro / /
'dras bu bskyed pa de'i tshe gtso bo de las 'bras bu skye bar 'dod pa gang yin pa de mi rigs par thal /
gtso bo de nyid ma skyes pa'i phyir /
khyab par thal /
rang nyid ma skyes par ni 'bras bu bskyed pa de med na ste med pas khyab pa'i phyir ro / /
gnyis pa ni /
shes rig gi skyes bu de yul la longs mi spyod pa'i dus can gyi 'gag par 'gyur ba ma yin no ste ma yin par thal /
yul longs spyod pa'i rtag dngos su khas blangs pa gang zhig de yin na yul la rtag tu g.yengs par 'gyur bas te /
yul mi 'dzin pa'i dus mi srid pa'i phyir ro / /
gnyis pa la gsum /
rtag pas 'bras bu bskyed pa mi 'thad pa dang /
rkyen la ltos pa mi 'thad pa dang /
rkyen dang 'brel pa med pa'o / /
dang po ni /
rigs pa can pa bdag gzugs can dang rtag dngos su 'dod cing /
des gnod pa sogs bskyed par 'dod do / /
ci ste bdag de rtag dngos yin na ni 'dus ma byas kyi nam mkha' bzhin du 'bras bu bskyed pa'i byed pa med par mngon zhing gsal bar thal lo / /
gnyis pa ni /
rang gi ngo bo rtag kyang rkyen dang phrad nas 'bras bu bskyed ce na /
rtag pa rkyen dang phrad pa mi srid cing rtsol ba la sogs pa'i rkyen rnams gzhan dang phrad na yang rkyen gyis de la ci byar yod cung zad kyang byar med par thal /
bdag de 'gyur pa med pa'i phyir /
khyab par thal /
rkyen gyis phan pa byed pa'i tshe yang bdag de 'bras bu mi skyed pa'i dus kyi sngon gyi rang bzhin las ma 'das pa gang zhig de las ma 'das na phan pa byed pas bdag de la ci zhig byas te /
khyad par cung zad kyang mi byed pa'i phyir ro / /
gsum pa ni /
ngo bor gyur pa'i phan pa mi byed kyang phan pa don gzhan byed do zhe na /
de yang mi 'thad par thal /
bdag de'i 'bras bu bskyed pa'i byed pa phan pa don gzhan 'di yin zhes bdag dang 'brel bar 'gyur ba gang zhig yod /
bdag gcig dang de byung gi 'brel pa gang yang med pa'i phyir ro / /
gsum pa ni /
de ltar 'bras bu bskyed pa'i bya ba thams cad gzhan gyi dbang can yin la rkyen de rnams kyang rgyu rkyen lnga ma snga ma de'i dbang gis 'byung? bas 'bras bu de 'byung mi 'byung gi dbang med pa sgyu ma dang sprul pa lta bu'o / /
dngos po thams cad rang bzhin gyis grub pas stong bzhin du bya ba byed pa de ltar shes nas sprul pa lta bu'i dngos po kun la khro bar mi 'gyu bas /
nyon mongs kyis bon 'joms pa'i rten 'byung rang bzhin med par rtogs pa la bslab par bya'o / /
gsum pa ni /
rang bzhin gyis grub pa rdul tsam yang med na gnyen po gang gis spang bya gang zhig ldog par bya ste bya byed mi 'thad pas ldog pa'ang rigs pa min zhe na /
zhes pa rang bzhin @# / /
gyis stong pa'i don la bya byed 'jog mi shes pa'i bden gnyes 'gal bar 'dzin pa'i log rtog spang gnyen rang bzhin gyis grub pas stong pa de la mir rigs pa med par thal /
spang gnyen rang bzhin gyis grub pas stong pa rtogs pa de la brten nas khro ba la sogs pa'i nyon mongs thams cad zad par 'gyur la de zad pas sdug bsngal rnams rgyun chad par 'gyur bar 'dod pa'i phyir ro / /
gnyis pa don bsdu ba ni /
rgyu mtshan de bas na dgra 'am mdza' yang rung mi rigs pa'i gnod pa byed pa mthong bar gyur na /
gang zag de la rang dbang med kyi nyon mongs 'di 'dra'i rkyen las gyur to zhes de ltar sogs te /
khro ba dgag cing yid bde ba ma nyams par bde bar mngos te bzod par bya'o / /
gal te rkyen gyi gzhan dbang min par rang dgos te rang dbang du 'dod pa tsam gyis 'bras bu 'grub par 'gyur na sems can 'ga' yang sdug bsngal mi 'dod pas /
lus can dag ni thams cad kyang su la'ang sdug bsngal 'byung bar mi 'gyur na /
sdug bsngal 'byung ba mthong bas gang zag la rang dbang med pas de la khro bar mi rigs kyi nyon mongs la rgyab kyis phyogs par bya'o / /
gsum pa gnod pa byed pa la ji mi snyam pa'i bzod pa bsgom pa la gsum /
snying rje'i thabs yid la byed pa dang /
khro ba'i rgyu dgag pa dang| mi 'dod pa byung na rang gi nyes par bsam pa'o / /
dang po la gsum /
sems can kha cig mi shes pa'i dbang gis rang la gnod pa byed pa dang /
mi shes pas rang yang gsod na gzhan la gnod pa byed pa po mtshar mi che ba dang /
des na de la snying rje bya par rigs pa'o / /
dang po ni /
gzhan la gnod byed kyi gang zag de dag ni bag med pa nyon mongs pa'i dbang gis ni bdag la'ang bdag rang nyid kyis kha cig thar pa'i don du cher ma la 'gro ba dang g.yang du mchod pa la sogs gnod pa byed pa dang /
kha cig bud ded dang nor la sogs pa thob par bya ba'i phyir rdam? zhing khros pas zas gcod pa la sogs pa byed pa dang /
kha cig nyon mongs nas 'gag cig g.yang sar mchod pa dang /
dug dang mi 'phrod pa za ba dang bsod nams mi yin pa ngan 'gro'i rgyu sdig pa spyod pa yis rang la tshe 'di dang phyi mar gnod pa byed pa yod pas rang la gzhan gyis gnod pa byas pa rgyu mtshan du byas nas khro bar ga la rigs /
gnyis pa ni /
gang gi tshe rang nyid nyon mongs pa'i dbang du gyur pas bdag rang gi snying du sdug cing phangs pa nyid kyang gsod par byed pa de'i tshe de dag gzhan gyis lus la gnod pa mi byed par ji ltar 'gyur gnod pa byed pa mi 'tsham par gzung nas khro bar mi rigs so / /
gsum pa ni /
des na nyon mongs skyes pas sngar bshad pa de lta bur gzhan la gnod pa byed pa dang /
bdag gsod pa la sogs pa la zhugs pa la snying rje bya bar 'os shing snying rje rgyu la ma skyes na'ang de dag la khro bar 'gyur ba ci'i tha tshig yin te /
khro ba shin tu mi rigs so / /
gnyis pa la gsum /
byis pa rang gi rang bzhin yin na khro bar mi rigs pa dang /
gnod pa byed pa'i skyon de glo bur ba yin na yang khro bar mi rigs pa dang /
dngos sam brgyud pa'i rgyul brtags nas khro bar mi rigs pa'o / /
dang po ni / /
gal te gzhan la 'tshe bar byed pa bang dor mi shes @# / /
shing shes kyang nyon mongs shes chan ba'i byis pa rnams kyi rang bzhin yin na de la khro bar mi rigs te bsreg pa'i rang bzhin gyi me la zhe bkon zhing khro bar byed pa mi rigs pa dang 'dra'o / /
gnyis pa ni /
'on te gzhan la 'tshe ba'i skyon 'di glo bur du byung la sems can gyi rang bzhin mdzangs shing nges pa yin na'ang /
'o na'ang gnod byed la khro bar mi rigs te man mkha' la glo bur du dud pa 'thul na nam mkha' la zhe bkon zhing skam pa mi rigs pa bzhin no / /
gsum pa ni| pha rol pos gnod pa byas pas khro bar rig so zhe na /
dngos su gnod byed la khro na dbyug pa dang mtshon la sogs pa dngos su bkol te de dag gis gnod pa byas pas /
de la khro bar rigs la des rang dbang du gnod pa byas pa ma yin gyi skyes bus 'phangs pas gal te 'phen par byed pa la khro na /
skyes bu de yang zhe sdang gis rang dbang med par rbad pas nyis na ste gnyis su'am /
cis kyang khro na zhe sdang la khro bar rigs so / /
gsum pa la gnyis /
dngos kyi don dang /
rtsod pa spang ba'o / /
dang po la lnga /
gzhan gyis rang la gnod pa byed pa rnag gi nye spar bsam pa dang /
sdug bsngal gyi rgyu lus bzung ba'i nyes dmigs yin pa dang /
skye ba snga mar sdug bsngal gyi rgyu la sred pa byas pa'i nyes dmigs yin pa dang /
rang gi las kyis gzhan sdug bsngal gyi rgyu la sbyar ba yin pas de la khro bar mi rigs pa dang /
khro ba nyid phyin ci log cing mi rigs pa'o / /
dang po ni /
bdag gis sngon chad tshe snga ma la sems can la rang la 'byung ba 'di 'dra ba'i gnod pa byas pa de bas na sems can 'tshe bar byed pa bdag la de lta byung ba'i gnod pa 'di lta bu 'byung rigs snyam du bsams la bzod par bya'o / /
gnyis pa ni /
rgyu mtshan 'dis kyang khro bar mi rigs te pha rol po de'i mtshon dang bdag gi lus gnyis ka rang gi sdug bsngal gyi rgyu yin te /
'di ltar gang zag des mtshon phung bdag gis lus phyung nas gnyis kas rang ga sdug bsngal byas pa yin na gang zhig la ni khro bar bya pha rol 'ba' zhig la khro bar mi rigs so / /
shu ba mi'i gzugs 'dra ba cung zad tsam yang reg tu mi bzod pa'i sdug bsngal can lus sogs la sred pa dang /
ma rigs pas blo gros kyi mig 'dongs pa bdag gis gzung bar gyur na tsher mas kyang 'joms nus pas de la gnod pa su la khro rang gi nyes pa'o snyam du bsam par bya'o / /
gsum pa ni /
byis pa rnams sdug bsngal mi 'dod cing srog gcod sogs sdug bsngal gyi rgyu la brkam zhing sred pas na sngar gyi rang gi nyes pas 'phangs nas 'bras bu rang la gnod pa byung bar gyur pa la /
gzhan la bkon cu ci zhig yod rang gi nyes pa 'ba' zhig gis byas pa'o / /
dper na dmyal ba'i bsrung ma dang ral gril ma'i nags tshal sogs kyis rang la sdug bsngal bskyed pa gzhan gyis ched du ma byas kyang /
rang gi las kyis byung bas de la khror med pa ltar rang gi las kyis tshe 'di'i gnod pa bskyed pa yin na gang zhig la ni khro bar bya /
rang gi nyes pa 'ba' zhig yin pas phyin chad sdug bsngal gyi rgyu spang ba la 'bad par bya'o / /
bzhi pa ni /
bzhan yang bdag gi sngon gyi mi dge ba'i las kyis bskul bar byas nas tshe 'dir bdag la gnod byed gang zag pha rol po rnams 'byung ste /
bdag la gnod pa byas pa de yis gang @# / /
zag de dag sems can dmyal bar 'dod par 'gyur na bdag gis gang zag de dag ma brlag gam zhes rang gi sems la 'dod par byed pa yin te brlag par byas zhes pa'o / /
lnga pa ni /
gzhan yang gang zag 'di dag la ni bzod pa'i dmigs rten bcas nas bzod pa bsgoms pas bdag gi sdig pa mang du 'byung la / /
bdag la brten nas gang zag de dag ni yun ring por sdug bsngal 'byung ba'i dmyal bar dang bar 'gyur bas /
bdag ni dgra de la gnod byed yin la de dang /
bdag la phan 'dogs byed yin phan 'dogs byed la khro ba bsgom pa phyin ci log tu ci'i phyir ma rungs pa'i sems khyod khro bar byed dga' bar rigs so / /
gnyis pa la gsum /
gzhan rang la phan byed du mi 'thad pa spang ba dang /
rang gzhan la gnod byed du mi 'thad pa spang ba dang /
phan 'dogs byed la log par bsgrub pa dgag pa'o / /
'o na gzhan gyi sdig rkyen byas pas bdag kyang dmyal bar 'gro bar 'gyur ro zhe na /
gal te bdag la 'dis phan btags snyam pa'i bsam pa yi yon tan bzod pa yod na bdag dmyal bar mi 'gro zhing sdig pa dag par 'gyur ro / /
gnyis pa ni /
pha rol po bdag gi sdig pa'i 'bras bu zad byed yin cing bdag la phan 'dogs byed yin pas de yang dmyal bar mi 'gro'o zhe na /
gal te bdag gis gnod byed la bzod pa bsgoms pas bdag sdig pa las bsrungs nas gang zag de dag la 'dir bsod nams ci zhig byung /
dge ba'i las ma byas par gnod pa 'ba' zhig byas pas so / /
gsum pa ni /
gnod pa byed pa phan 'dogs byed yin na rang gis kyang gnod lan byed par rigs so zhe na /
'on te gnod lan du gnod pa byas na gnod byed de dag bsrungs par ma gyur la dge sbyong gi chos bzhi dang byams snying rje sgom par khas blangs pa'i bdag gi spyod pa'ang nyams par 'gyur zhing /
des na dka' thub kyi mchog bzod pa'ang zhig par 'gyur ro| |gnyis pa brnyas pa sogs bsgrub pa la bzod pa bya rigs pa la bzhi /
brnyas smod sogs kyis rang gi lus la mi gnod pa dang /
khro ba dang 'brel pa'i gang zag la rang gis khro bar mi rigs pa dang /
rnyed pa'i bar chad byed pas khro bar mi rigs pa dang /
gzhan rang la ma dad par byed pas khro bar mi rigs pa'o / /
dang po ni /
rang gi sems bsrung na yid ni lus can ma yin pas tshig rtsub dang mtshon la sogs pa sus kyang gang du'ang gzhom mi nus pas so / /
des na rtog pas lus la mngon par zhen pas na lus ni sdug bsngal dag gis gnod pas khro bar byed do zhe na /
gzhan gyis rang la brnyas pa dang tshig rtsub smra ba dang /
mi snyan pa yi tshig de yis rang gi lus la cung zad kyang gnod par mi 'gyur na sems khyod ci'i phyir rab tu khro khro bar mi rigs so / /
gnyis pa ni /
gzhan dag bdag des ni tshe 'di'am tshe rabs gzhan la bdag la gnad cing za bar mi byed na bdag ni ci'i phyir de mi 'dod cing /
don med pa'i sdug bsngal gyi rgyu sgrub par byed mi 'dod par mi rigs so / /
gsum pa la lnga /
rnyed pa myur du 'jigs pas de'i bar chad la khro bar mi rigs pa dang /
log pa'i rnyed pa bsgrub pa dgag pa dang /
rnyed pa la sred pa mi rigs pa dpes bsgrub pa dang /
rnyed pa la sred par mi rigs pa'i rgyu mtshan dang /
rnyed pa sgrub rigs pa dgag pa'o / /
dang po ni /
brnyas smod sogs @# / /
kyis rang gi rnyed pa'i bar chad byed pa'i phyir gal te brnyas pa sogs gsum po 'di bdag mi 'dod ce na /
gang gi don du khro ba sgom pa'i bdag gi rnyed pa tshe 'dir yang myur du 'dor gyis khro ba'i sdig pa dag ni rgyud la brtan par gnas pas rnyed pa ma grub kyang sla'i khro bar mi rigs so / /
gnyis pa ni /
bdag ni rnyed pa med par deng sangs nyid shi yang sla'i gzhan la khros pa'i rnyed pa thob pa'i log 'tshol brten nas yun ring po gson du mi rung ngo / /
bdag lta bu yun ring po gnas par gyur kyang mthar thams cad dor nas 'chi ba'i sdug bsngal de nyid las ma 'das pa yin pa'i phyir ro / /
gsum pa ni /
rmi lam du lo brgyang bde ba myong ba rmis nas sad par gyur pa gang yin pa dang /
gzhan zhig yud tsam bde ba myong ba rmis nas sad par gyur pa gang yin pa sad par gyur pa'i tshe de dag gnyis ka la'ang bde ba de ni phyir 'ong ba med pa de bzhin du /
tshe ring ba dang tshe thung ngur bde ba spyad pa gnyis ka yang 'chi ba'i dus na dran pa'i yul tsam du 'gyur ba de 'drar zad pas rnyed pa la sred par mi rigs so / /
bzhi pa ni /
rnyed pa mang po thob par gyur te /
de la yun ring po'i dus su bde ba spyad kyang 'chi ba'i dus su chom pos phrogs pa ji bzhin du gos med pa'i sgron mo dang /
nor med pa'i lag pa stongs par 'gro dgos so / /
lnga pa ni /
gal te rnyed pas yun ring por gson par gyur na stobs bzhis sdig pa zad pa dang /
bsod nams 'phel ba'i ched du rnyed pa sgrub par bya zhe na rnyed pa'i don du khros par gyur na bskal pa stong du bsags pa'i bsod nams zad nas sdig pa thob par mi 'gyur ram ste 'gyur na dgos pa gang gi don du bdag gson pa de nyid gal te bdag nyid nyams pa'i rkyen du gyur na sdig pa 'ba' zhig byed pa'i gson pa des ko des ni ci zhig bya dgos pa med do / /
bzhi pa la gnyis /
rang la mi snyan pa smra ba dad pa nyams byed yin pas khro na gzhan la mi snyan pa smra ba la yang khro bar rigs pa dang /
gzhan lam dad pa la bzod na nyon mongs kyi rkyen gyis rang la ma dad pa la yang bzod rigs pa'o / /
dang po ni /
gal te rnyed pa'i bar chad byed pa la khro bar mi rigs kyang mi snyan pa brjod na rang la dad pa'i sems can gyi dad pa nyams par byed pas rang la mi snyan pa smra ba la khro'i zhe na /
gzhan gyi dge ba nyams byed la khro na gang zag gzhan la mi snyan pa brjod pa la'ang khyod de bzhin du ci ste khro mi byed /
des kyang gzhan la dad pa'i dge ba nyams par byed pa'i phyir ro / /
gnyis pa ni /
gal te sems can gzhan la ma dad pa ni dmigs yul gang zag gzhan la rag las pas gang zag gzhan la mi snyan pa brjod pa dang /
gzhan la dad pa med pa la khyod mi khro bar bzod na 'o na rang nyid la mi snyan pa smra ba la yang sems khyod cis mi bzod de bzod rigs par thal /
de yang pha rol po'i nyon mongs skyes pa la rag las pa'i phyir ro / /
gnyis pa bdag gi bshes la nyes pa byed pa la khro ba dgag pa la gnyis /
chos la nges par sems pa'i bzod pas dgag pa dang /
gnod pa byed pa la ji mi snyam pa'i bzod pas dgag pa'o / /
dang po la gnyis /
sku gzugs sogs la gnod pa byed pa la khro mi rigs pa'i rgyu mtshan dang /
de bzhin du bshes la gnod pa byed pa la bzod rigs pa'o / /
dang po ni /
rang nyid la @# / /
gon pa byed pa la khro bar mi rigs kyang dkon mchog la gnod pa byed pa la khros kyang nyes pa med do zhe na /
sangs rgyas kyi sku gzugs dang byang chub chen po'i mchod rten sogs dang dam pa'i chos la dag gis 'khyal zhing skyon brjod pa dang /
lus kyis 'jig par byed pa la'ang bdag gis zhe sdang bya bar mi rigs te sangs rgyas sogs dkon mchog gsum la gnod pa mi mnga' zhing gnod byed ni snying rje'i gnas yin pas brtsel bya bar rigs so / /
dkon mchog gsum la yid mi bdes sems gzir ba'i rkyen las mi 'byung ba'i don to / /
gnyis pa ni /
rang la chos ston pa'i bla ma dang dus gcig pa'i gnyen la sogs pa dang mdza' bshes la gnod pa byed pa rnams la'ang gzhan gyis gnod pa byed pa mthong na khro bar mi rigs te gnyen la sogs pa de dag gis sngon mi rigs pa byas pa'i las kyis bskul ba'i snga ma sngar bshad pa'i tshul gyis las kyi rkyen dag las 'byung bar 'gyur ba mthong nas rang nyid khro ba ldog par bya'o / /
gnyis pa la bzhi /
sems yod 'ba' zhig la khro bar mi rigs pa dang /
khro bar mi rigs pa'i rgyu mtshan dang /
rang gi nyes par bsam pa dang /
bzod pa'i phan yon bsam pa'o / /
dang po ni /
rang gi gnyen la sogs pa'i lus can rnams la dag la sogs pa'i sems yod dang /
mtshon cha la sogs pa'i sems med gnyis kas gnod pa byas par 'dra na sems yod kho na la ci ste dmigs kyis bkar te zhe bkon zhing zhe 'khang bar byed pa mi rigs pa de bas na gnyen la gnod pa bzod par gyis shig pa'o / /
gnyis pa ni /
gang zag la la las 'bras la rmongs pas bsod pa la sogs pa'i gon pa byed la /
gang zag la la khro ba'i nyes dmigs la rmongs te khros par gyur na gnyis po de la skyon med pa gang gis bya /
skyon dang bcas te gang zhig yin gnyis ka skyon can du mtshungs pas gnod byed la lan du khro ba bya bar mi rigs so / /
gsum pa ni /
las gang gis gzhan dag rang la gnod pa byed pa'i las de sngon chad ci'i phyir byas byed don med pa la rang la gnod pa byung ba thams cad rang gi las ngan la rag las nas 'byung ba yin na bdag gis pha rol po 'di la ci ste? zha bkon par byed /
gnod pa dang sdug bsngal thams cad las las byung ba de ltar mthong nas ci nas kyang sems can thams cad phan tshun gcig la gcig byams pa'i sems su 'gyur ba nam zhig na 'ong na de ltar bya'o snyam du bdag gis ni snying rje la sogs pa'i bsod nams dag la bsgrims te bya'o / /
bzhi pa la gsum /
bdag gi dge ba mi nyams pa'i don du 'bad pa dang /
sdug bsngal chung ngu dang du slangs nas dmyal ba'i sdug bsngal gyi rgyu ldog par bya dang /
don chen po sgrub pa'i dka' spyad la dga' bar rigs pa'o| |dang po ni /
dper na khyim tshig par gyur pa'i me khyim gzhan zhig tu sod nas ni rtsa dang shing la sogs gang la 'ched nas khyim nor dang bcas pa tshig par byed par gyur na /
khyim nor dang bcas pa bsrung ba'i don du rtsa la sogs pa de ni phyung ste dor bar rigs kyi chags par mi rigs pa de bzhin du /
gnyen la sogs pa gang la sems chags nas de dag la gnod pa byung ba'i rkyen gyis zhe sdang gi me ni 'ched par gyur pas dge ba'i bsod nams kyi nor tshig par dogs pa yis chags pa'i gzhi @# / /
de ni de'i mod la dor bar rigs kyi chags par mi rigs so / /
gnyis pa la gnyis /
dpe dang /
don to / /
dang po ni /
gnyen bshes dang bral na sdug bsngal myong bar 'gyur ro zhe na /
gsod par 'os pa'i mi zhig lag pa bcad de gal te bsad pa las thar na cis ma legs te legs pa de bzhin du /
gal te mi'i sdug bsngal bkres skom tsam gyis dmyal ba'i sdug bsngal dang bral na cis ma legs sdug bsngal chung ngu dang du blangs nas chen po ldog par rigs so / /
gnyis pa ni /
sdug bsngal 'di tsam mi bzod do zhe na /
bkres skom dang mtshon cung zad bsnun pa sogs da lta'i sdug bsngal 'di tsam la'ang bdag gis bzod par mi nus na rgyu mtshan des na dmyal ba'i sdug bsngal gyi rgyu khro ba ci ste ldog par mi byed 'bad pas ldog par bya'o / /
gsum pa la gnyis /
sngar lus ji tsam chud zos kyang rang don dang gzhan don gang yang ma grub pas 'gyod pa dang /
da lta'i dka' spyad bzod par byas nas 'gro ba mtha' dag gi don bsgrub pa la dga' bar rigs pa'o / /
dang po ni /
sngar bdag gyis phyin ci log gi yul la sred pa'i 'dod pa'i don du las ngan pa la zhugs pas bsreg pa la sogs pa dmyal bar sdug bsngal bskal pa stong phrag myong bar gyur kyang /
bdag gis rang gi don dang ni gzhan gyi don kyang cung zad tsam yang ma byas so / /
gnyis pa ni /
gzhan don sgrub pa'i dus kyi dka' spyad 'di ni de tsam du gnod pa min pa de la brten nas don chen dag kyang 'grub par 'gyur bas 'gro ba'i gnod pa mtha' dag sel ba'i dka' spyad kyi sdug bsngal dang du blangs nas dga' ba 'ba' zhig 'dir bya bar rigs so| |gsum pa bdag gi dgra la legs pa byed pa la khro ba dgag pa la gsum /
dgra la bstod pa dang grags pa bsgrub pa la mi bzod pa spang ba dang /
bde ba bsgrub pa la mi bzod pa spang ba dang /
rnyed pa bsgrub a la mi bzod pa spang ba'o / /
dang po la gnyis /
rang bde ba'i rgyu yin pas 'dod rigs pa dang /
gzhan bde ba'i rgyu yin pas mi 'dod pa mi rigs pa'o / /
dang po ni /
gang zag gzhan gyis bdag gi dgra bo la yon tan dang ldan pa yin no zhes bstod nas gal te bstod pa po de nyid kyang yid dga' ba'i bde ba thob na bdag gi yid khyod kyang ni dgra de bstod nas ci'i phyir gang zag gzhan de ltar dga' bar mi byed de de ltar byas na khyod nyid gzhan gyi yon tan la dga' ba'i bde ba 'di /
ma 'ongs pa na bde ba'i 'byung gnas kha na ma tho ba med par rgyal ba sras bcas yon tan dang ldan pa rnams kyis gnang zhing bsngags pa dang /
gdul bya gzhan sdud pa'i mchog kyang yin no / /
gnyis pa la gnyis /
gzhan bde ba mi 'dod na rang gi bde ba nyams par 'gyur ba dang /
des na gzhan bde ba 'dod rigs pa'o / /
dang po ni /
gal te gzhan la bstod pa stong? yul gzhan yang de ltar bde bar 'gyur ro zhes gal te khyod gzhan bstod pas bde ba 'di mi 'dod na rang gi bran sogs la gla rngan byin pas de bde bar 'gyur bas gla rngan byin pa sogs kyang spang dgos pas de la sogs pa spangs pa'i phyir /
tshe 'dir bran gyis las mi byed cing phyi mar bde ba mi myong ba mthong bas tshe 'di dang /
ma mthong ba phyi ma'i bde ba nyams par 'gyur ro / /
gnyis pa ni /
gzhan gyis rang gi yon tan brjod pa'i tshe gzhan brjod mkhan la'ang yid bde ba 'dod par byed la rang gis gzhan gyi yon brjod @# / /
pa'i che brjod mkhan rang la'ang bde ba mi 'dod par byed pa mi rigs shing 'gal bas /
rang bstod pas gzhan dga' bar dad pa bzhin du gzhan bstod de rang dga' bar bya'o / / /
gnyis pa ni /
sems can thams cad bla na med pa'i bde ba la 'god par 'dod pas byang chub tu ni sems bskyed nas spyod pa la slob par khas blangs pa la /
sems can rang gis bde ba cung zad tsam rnyed nas 'dod pa grub pa la da? ko da? ni khro bar byed dga' bar rigs so / /
gsum pa la gnyis /
rang gi 'dod pa grub par bsam pa dang /
mi 'dod pa med par bsam pa'o / /
dang po la gsum /
sems can rang gis rnyed pa grub pa dga' bar rigs pa dang /
dpe dang /
de mi 'dod na byang chub kyi sems nyams par 'gyur ba'o / /
dang po ni /
'jig rten gsum gyis mchod pa'i gnas 'tshang rgya bar sems can rnams ni 'dod ces khas blangs shing dam bcas na /
sems can de dag la bsnyen bkur dan don tsam byung ba mthong nas ci'i phyir de la yid gdung bar byed /
rang gi 'dod pa'i phyogs tsam grub pa'o / /
gnyis pa ni /
gso bya gang zhig khyod gso ba'i bu la sogs pa khyod nyid kyis ni sbyin par bya dgos pa de la khyod kyis sbyin ma dgos par gnyen rang nyid kyis 'tsho ba rnyed par gyur na dga' bar mi 'gyur bar slar khro'am ci /
dga' bar rigs so / /
gsum pa ni /
zas gos la sogs pa'i rnyed pa cung zad tsam de ci 'gro ba la mi 'dod na sems can de la byang chub thob par 'dod pa'i gang zag de gang zhig yin /
gang zag gang zhig gzhan gyi 'byor ba phran chogs la khro ba de la 'gro ba mtha' dag byang chub la 'god 'dod kyi byang chub sems sems ni ga la yod /
byang chub kyi sems nyams par 'gyur bas gzhan gyi rnyed bkur la phrag dog 'bad pas spang bar bya'o / /
gnyis pa la gsum /
gzhan gyi rnyed pa la phrag dog mi rigs pa dang /
rang gi yon tan dor bar mi rigs pa dang /
rang gi sdig pa la mya ngan bya bar rigs kyi gzhan gyi dge ba la phrag dog mi rigs pa'o / /
dang po ni /
gal te dgra dag? sbyin bdag de las zas gso sogs rnyed dam /
'on te sbyin bdag rang gi khyim na gnas par gyur pa'i zas nor yin yang rung /
gnas skabs kun tu'ang de khyod la med par 'dran dgra la byin nas ma byin yang rung /
phrag dog ras ci bya mi rigs so / /
gnyis pa ni /
gzhan gyi rnyed pa la khong khro zhing rang nyid rnyed pa 'dod na rnyed pa 'byung ba'i rgyu bsod nams dang ni khyim bdag dad pa'i spyod pa nyam /
tshul khrims dang thos pa sogs rang gi yon tan yin pas khong khros de dag ci'i phyir 'dor /
rnyed pa thob par 'gyur ba'i rgyu mi 'dzin par 'joms pa rang nyid la rgyu mtshan gang gis khro ba mi byed pa smros shig /
khro na rang nyid la khro bar rigs so / /
gsum pa ni /
khyod ni rnyed pa mi thob pa'i rgyu sngon rang gi sdig pa byas pa la mya ngan med par ma zad kyi /
sngon bsod nams byas pa gzhan dag dang lhan cig 'gran cing mi bzod par phrag dog byed 'dod dam byed pa mi rigs so / / / /
bam po gnyis pa / / / /
gsum pa 'dod pa'i gegs byed pa la khro ba dgag pa la gnyis /
dgra la gnod pa 'byung ba'i gegs byed pa la mi bzod pa mi rigs pa dang /
rang dang rang gi phyogs la phan pa'i gegs byed pa la mi bzod pa mi rigs pa'o / /
dang po la gsum /
dgra mi dga' bas rang la mi phan pa dang /
dgra la @# / /
gnod sems bskyed pas de la mi gnod pa dang /
rang la gnod pa'o / /
dang po ni /
gal te dgra la gnod pa byung na dga' zhing de'i gegs byed pa la khro zhe na /
gal te dgra zhig mi dga' zhing mi bde na'ang de la khyod dga' bar byar ci zhig yod /
khyod la phan pa med cing gnod pa'i phyir ro / /
gnyis pa ni /
dgra la gnod pa byung na snyam pa'i phyod kyi yid smon tsam gyis ni dgra de la gnod pa'i rgyur mi 'gyur bas khyod kyi 'dod don cung zad kyang mi 'grub pas khro bar mi rigs so / /
gsum pa la gnyis /
dgra la gnod pa byung ba la dga' bar mi rigs pa dang /
de la dga' bar bzung na rang nyid la sdug bsngal chen po'i rgyur 'gyur pa'o / /
dang po ni /
dgra ma rungs par gyur cig snyam pa'i khyod kyi 'dod pas pha rol po la sdug bsngal de grub na'ang khyod dgrar ci zhig yod phan pa cung zad kyang med pa'i phyir ro / /
gnyis pa ni /
gal te dgra la gnod pa byung na 'dod pa grub pas 'tshongs par 'gyur ro zhe na /
gnod sems drag po skyes pa de las phung pa'i thabs gzhan ci yod ngan 'gro ba'i phyir ro / /
dper na nya pa rnams kyi lcags kyus nya bzung ste 'tshed pa ltar nyon mongs pa zhe sdang gi nya pas btab pa yi gnod sems drag po'i sdig pa'i las kyi 'chil pa lcags kyu 'di ni mi bzad cing bze pas nges par zin pa des bzung nas sems can dmyal ba'i bum par yang ste zangs su /
dmyal ba'i bsrung mas bcug nas bdag 'tshed par nges pa'i phyir ro / /
gnyis pa la gnyis /
'jig rten pa'i chos kyi gegs byas pa la khro bar mi rigs pa dang /
bsod nams kyi gegs byas pa la khro bar mi rigs pa'o / /
dang po la gnyis /
rang la bstod pa dang grags pa'i gegs byas pa la khro bar mi rigs pa dang /
phan 'dogs par bsam pa'o / /
dang po la bzhi /
bstod grags tsam la dgos pa med pa dang /
yid dga' ba tsam 'dod don du mi rigs pa dang /
de tsam 'dod don du 'dzin pa phyin ci log yin pa dang /
phyin ci log yin pa'i rgyu mtshan no / /
dang po ni /
rang gi bstod pa dang grags pa'i gegs byas na mi dga'o zhe na /
dngos su bstod pa dang lkog tu grags pa'i rim gro ni skyes bu'i 'dod don du brjod pa lnga las bsod nams su mi 'gyur zhing /
tsher yang mi 'gyur la bdag stobs rgyas pa'i rgyur yang 'gyur ba min la /
lus bde bar yang mi 'gyur ro / /
de bas na bdag ni rang gi don du 'gyur mi 'gyur dpyod shes par gyur na /
bstod grags de la rang gi don ci zhig yod cung zad kyang med do / /
gnyis pa ni /
yid bde ba tsam 'ba' zhig 'dod don yin na ni rgyan po 'gyed pa dang glu gar dang gzhan gyi bud med bsten pa sogs dang chang yang bsten dgos so / /
gsum pa la gnyis /
bstod grags tsam la dgos pa med pa dang /
de nyams pa la mi dga' ba byis pa dang mtshungs pa'o / /
dang po ni /
don med pa tsam du ma zad gtong phod par grags pa'i don du zad par nor gtong zhing dpa' bor grags pa 'dod nas g.yul du zhugs te /
bdag nyid kyang ni gnod par byed na bstod grags kyi tshig 'bru rnams kyis ci zhig bya /
rang shin bstod grags des ko su la bde ba bskyed legs par bsam par bya'o / /
gnyis pa ni /
dper na bye ma'i khang bu rdib par gyur na byis pa rnams ni ga chad du bde bzhin du bstod pa dang grags pa nyams na mi dga' bas /
rang gi sems ni byis pa bzhin du 'gyur ro / /
@# / /
bzhi pa la gnyis /
bdag la bstod byed dga' ba la chags par mi rigs pa dang /
de bzhin dga' ba yin pas don du gnyer bya yin na skye bo kun dga' ba bya rigs pa'o / /
dang po ni /
rang la bstod pas dga' ba yin na rang gi bstod pa'i sgra la dga' bar mi rigs te /
de la sems med cing bdag la bstod par bya'o snyam pa'i sems yod ye mi srid pas de la dga' bar mi rigs so / /
'on te bdag la bstod pa'i tshe gzhan bstod byed de dga' ba yin zhes grags pa bstod byed dga' ba de ni bdag dga' ba'i rgyu yin grang na skye bo gzhan nam yang na bdag bstod pa la'ang rung bstod byed gzhan dga' ba des bdag la ci zhig phan te gzhan rgyud kyi dga' ba de de ni de nyid kyi sems yin pas /
bdag gis de la shes tsam yang mi thob pa'i phyir ro / /
gnyis pa la gnyis /
dngos dang /
rang bstod pa la dga' ba byis pa'i spyod par zad pa'o / /
dang po ni /
bstod byed de bde ba yis gzhan bde ba yin pas bdag bde ba yin na skye bo kun la'ang de bzhin du /
de dag bde bas bdag bde bar bya dgos na ci'i phyir gzhan la ste dgra la bstod pas bstod byed de dga' ba yis gzhan bde bar gyur na /
de la yang bdag ji ltar mi bde yid bde bar bya dgos so / /
gnyis pa ni /
de bas na gzhan gyis bdag ni bstod do zhes bdag gi rgyud la dga' ba skye bar 'gyur ba de yang dpyad na snying po cung zad kyang med pas de ltar bstod pa tsam dga' ba'i rgyur mi 'thad pas /
de la dga' ba byis pa'i spyod pa kho nar zad pa'o / /
gnyis pa la gnyis /
bstod grags kyi gegs byed pa ngan 'gro 'gog byed yin pas de la khro mi rigs pa dang /
srid pa las grol byed yin pas khro mi rigs pa'o / /
dang po la gnyis /
bstod grags la zhen pas nyes pa kun bskyed pa dang /
de 'gog byed ngan 'gro 'gog byed yin pa'o / /
dang po ni /
bstod grags 'jig byed la khro bar mi rigs te /
bsod pa dang grags pa dang rnyed pa sogs bdag ni dge ba'i dmigs pa la g.yeng bar byed pa yin pas des ni 'khor ba la skyo ba'ang 'jig par byed pa dang /
gzhan yon tan dang ldan pa la phrag dog dang rang gi dge ba dang gzhan gyi phun sum tshogs pa'ang 'jig par byed pas nyes pa kun gyi 'byung khungs su gyur pa'o / /
gnyis pa ni /
de'i phyir bdag gi bstod pa dang grags pa sogs ni gzhig pa'i phyir gang zag kyang bag nye bar gnas pa de dag bdag ni ngan song du ltung ba bsrung ba'i phyir zhugs pa min nam /
ji ltar de la khro bar byed| gnyis pa la gnyis /
bstod sogs la gegs byed pa srid pa las grol byed yin pas khro bar mi rigs pa dang /
sdug bsngal gyi sgo gcod byed yin pas khro bar mi rigs pa'o / /
dang po ni /
gzhan yang bdag ni srid pa las grol ba don du gnyer ba yin la rnyed pa dang bkur stis srid par 'chid? la 'chid? byed da mi dgos so / /
gang dag de'i gegs byas nas bdag bcings pa grol bar byed pa de la bdag ni ji ltar khro dka' bar rigs so / /
gnyis pa ni /
bdag ni sdug bsngal gyi khang par 'jug 'dod pa la sangs rgyas kyis ni byis gyis brlabs pa bzhin du sdug bsngal gyi khang par mi gtod pa'i sgo 'phar nyid du gyur pa de la bdag ni ji ltar khro /
bshes chen po yin pas dga' bar rigs so / /
gnyis pa la gsum /
bsod nams kyi gegs byas pas khro bar mi rigs pa dang /
bsod @# / /
nams kyi gegs ma yin pa dang /
gus par bya ba'i yul du bsam pa'o / /
dang po la gnyis /
dka' thub kyi mchog la gnas par bya ba dang /
de la gegs byed na rang nyid bsod nams kyi bar chad du 'gyur ba'o / /
dang po ni /
'jig rten pa'i chos kyi gegs byed pa la khro bar mi rigs na'ang /
dgra 'di ni sbyin pa dang tshul khrims la sogs pa'i bsod nams kyi gegs byed ces khro bar byed na /
da la khro ba mi rigs ta bsod nams don du gnyer na khro ba bzod pa dang mtshungs shing mnyam pa'i dka' thub gzhan yod pa min na bdag ni bzod pa de la mi gnas sam /
shin tu yang gnas par rigs so / /
gnyis pa ni /
gal te bdag ni khro ba shes che ba'i rang skyon gyis dgra 'di la bzod pa mi byed na dgra de bzod pa'i bsod nams kyi rgyur ni nye bar gnas pa 'di la khro bar byad na /
bdag nyid bsod nams kyi gegs byed par zad kyi pha rol po gegs ma yin no / /
gnyis pa la gnyis /
spyir bstan pa dang /
de dpes bsgrub pa'o / /
dang po ni /
bzod pa'i bsod nams gang dang /
gang zhig gnod byed gang yang med na mi 'byung la gnod byed kyi dgra gang zhig yod na bzod pa'i bsod nams yod par 'gyur ba dgra de nyid bsod nams de'i rjes su 'gro ldog nges pa'i rgyu yin na /
ji ltar de la gegs zhes bya phan 'dogs byad gegs su mi rigs so / /
gnyis pa ni /
rdzas yod cing gtong bar spro ba'i dus su phyin pa'i slong mo pas sbyin pa'i gegs byas pa yod pa ma yin pa dang /
rab tu byung ba byed par 'dod pa la rab tu 'byin par byed par gyur pa'i mkhan slob la rab byung gi gegs zhes bya bar mi rung ba zhin no / /
gnyis pa la gnyis /
yon tan skyed byed yin pas gus par bya ba dang /
ston pa la dad pas gus par bya ba'o / /
dang po la gsum /
rang la phan 'dogs che ba dang /
bsam pa'i phan 'dogs che ba dang /
bsam pa'i phan yon la mi ltos pa dang /
ston pa dang 'dra bar blta ba'o / /
dang po la gsum /
zhing khyad par can dkon pa dang /
de la dga' bar rigs pa dang /
de la phan pa'i bsam pa bya bar rigs pa'o / /
dang po ni sbyin pa'i zhing las bzod pa'i zhing dkon pas de la dga' bar rigs te /
'jig rten na ni sbyin pa'i zhing slong pha mod la bzod pa'i zhing gnod par byad pa dkon pa ste /
ci phyir ce na /
'di ltar rang gis phar gnod ma byas na 'ga' yang tshur gnod pa mi byed do / /
gnyis pa ni /
bzod pa'i zhing dkon pa de bas na ji ltar ngal bsam sgrub pa'i khyim du gter na byung ba ltar /
bdag gi bzod pa sgom pa'i byang chub kyi spyod pa'i grogs su gyur pas bdag gis dgra la drin du gzo ba'i bsam pas dga' bar bya'o / /
gsum pa ni /
dgra 'di dang bdag gis bzod pa 'di bsgrubs pas na gnyis ka bzod pa'i rgyu la gtogs pa de'i phyir /
bzod pa'i 'bras bu byang chub ni gnod byed 'di la thog mar brdar zheng bsngo bar 'os te /
'di ltar dgra de ni bdag gi byang chub sgrub pa'i bzod pa'i rgyu stos ldan yin pa'i phyir ro / /
gnyis pa la gsum| phan pa'i bsam pa med pas mchod yul min pa mi 'thad pa dang /
gnod pa'i bsam pa yod pas mchod yul min pa mi 'thad pa dang /
des na bzod pa'i dmigs rkyen byed pas mchod par 'os pa'o / /
dang po ni /
gal te bdag gi rgyud la @# / /
bzod pa sgrub par bya'o snyam pa'i bsam pa med pas mchod par bya ba yin no zhe na /
'o na dge ba 'grub pa yi ni rgyur rung ba dam pa'i chos dkon mchog kyang ci ste mched mchod bya ma yin par thal /
dge ba bskyed par bya'o / /
snyam pa'i bsam pa med pa'i phyir /
gnyis pa ni de mi mtshungs te gal te dag 'di bdag la gnod pa bya ba'i bsam pa yod pas mchod bya min no zhe na /
sman pa bzhin du phan bde bsgrub pa la brtson na bzod pa'i yul ma yin te /
bdag gis gnod pa la ji mi snyam pa'i bzod pa ji ltar grub /
des na gnod byed la dga' bar rigs so / /
gsum pa ni /
phan sems la brten nas bzod pa mi rdzogs pa de bas rab tu sdang sems kyi gnod pa byed pa la brten nas bzod pa skye bas na gnod byed de nyid bzod pa'i rgyu yin pas /
phan sems med kyang nam pa'i chos bzhin du mchod par 'os so / /
gsum pa la gnyis /
rgyas par bshad pa dang /
don bsdu ba'o / /
dang po la gsum /
sems can dang sangs rgyas bsod nams kyi zhing du mtshungs par lung las gsungs pa dang| de rigs pas bsgrub pa dang /
rtsod pa spang ba'o / /
dang po ni /
sems can rnams la gus par bya dgos pa de'i phyir /
chos yang dag par sdud pa'i mdo las /
sems can gyi zhing ni sangs rgyas kyi zhing ste /
sangs rgyas kyi zhing de las sangs rgyas kyi chos rnams thob par 'gyur gyi /
der ni log par sgrub par mi rigs so / /
zhes sogs bsod nams kyi sa bon rgya chen po 'debs pa'i sems can gyi zhing dang ni rgyal ba'i zhing zhes bsod nams gsog pa'i zhing ston pa dang 'dra bar thub pas gsungs so / /
gnyis pa la gnyis /
sangs rgyas dang sems can la dad pas 'dod bya mthar thug thob pa dang /
gnyis ka la dad pas sangs rgyas thob par mtshungs pa la 'dor len mi rigs pa'o / /
dang po ni /
sems can mtha' dag la gus par rigs te /
sangs rgyas dang sems can 'di dag la dad cing mgu bar byas pa'i gang zag mang po zhig 'di ltar don gnyis phun sum tshogs pa'i pha rol tu phyin pa'i phyir ro / /
gnyis pa ni /
rgyu mtshan des na sems can rnams dang rgyal ba gnyis kyi zhing las 'bras bu sangs rgyas kyi chos stobs sogs 'grub par 'dra ba la /
rgyal ba la gus par byed pa de bzhin du sems can la gus par byed pa min zhes pa 'di ci'i tshul lugs yin te mi 'thad pa'i phyir ro / /
gsum pa la gsum /
yon tan mi mnyam pas dad pa mtshungs par bsgom pa mi 'thad pa spang ba dang /
gnyis ka la dad pa'i che ba sangs rgyas kyi rgyur mtshungs pas dad pa mtshungs par sgom rigs pa dang /
sangs rgyas kyi yon tan cha shes tsam ldan pa'i sems can la mchod pa'i bsod nams mtha' yas pas dad par rigs pa'o / /
dang po ni /
sems can bsod nams kyi zhing yin yang /
yon tan mi mnyam pas sangs rgyas bzhin du mchod par mi 'os so zhe na skyon med de /
de gnyis kyi bsam pa'i yon tan rang rig mnyam par 'jog pa min gyi 'bras bu sangs rgyas kyi rgyu byad par 'dra ba las mtshungs pa yin pa des na mtshungs par sems can rnams la'ang gus par byas na /
sangs rgyas thob pa'i yon tan yod pa de'i phyir de dag zhing du mnyam pa yin no / /
gnyis pa ni /
sems can mtha' dag la byams @# / /
pa'i sems dang ldan pa la mchod pa la bsod nams mtha' yas pa bshad pa gang yin pa de ni byams pa'i yul sems can gyi che ba nyid yin la /
sangs rgyas la dad pa'i bsod nams gang yin pa de yang dad yul sangs rgyas kyi che bas nyid yin pas gnyis ka la dad pa la sangs rgyas kyi chos 'grub pa'i rgyu'i cha mtshungs par yod par des na de dag dang rigs pa'i yul du mnyam par 'dod pa yin no / /
gsum pa ni /
bsam pa'i yon tan gyi ngos nas mnyam pa ma yin te /
rgya che zhing gting dpag dka' ba'i yon tan gyi rgya mtsho mtha' yas pa'i sangs rgyas rnams dang 'ga' yang yon tan mi mnyam pa'i phyir ro / /
yon tan mi mnyam yang yon yan gyi mchog tshogs yon tan gyi phung po chen po zla med pa'i sangs rgyas gcig pu'i yon tan gyi cha shes tsam gang zag 'ba' zhig la snang na'ang de la mchod pa'i don du khams gsum gyi dngos po thams cad phul yang tshungs? par 'gyur ba yin na gzhan lta ci smos so / /
gnyis pa don bsdu ba ni| sangs rgyas dang yin tan mi mtshungs kyang de'i yon tan gyi chos mchog skye ba'i rgyu'i cha shes gcig sems can rnams la'ang yod pas na /
'di tsam dag gi cha bstan nas sems can rnams kyang sangs rgyas ltar gus pas mchod par bya rigs par 'gyur ro / /
gnyis pa ston pa la dad pas gus par bya ba la gnyis /
sems can mtha' dag bu gcig pa ltar bdag gir mdzad pas gus par bya ba dang /
des na sems can la yang gus par bya ba bsdus te bstan pa'o / /
dang po la gsum /
sangs rgyas dgos pa'i thabs kyi gtso bo sgrub pa dang /
mi mnyes pa sngar byas bshags pa dang /
phyis 'byung sdom pa'o / /
dang po la gnyis /
sangs rgyas la byas shes drin du bzo ba'i thabs kyi gtso bo ngos bzung ba dang /
de nyid bsgrub pa'o / /
dang po ni /
sems can la gus par bya ba'i rgyu mtshan gzhan yang g.yo med par ma bcol yang /
thugs rje chen pos drangs nas 'gro ba mtha' dag gi gnyen du gyur cing sbyor bas phan pa dpag med mdzad pa'i sangs rgyas rnams la sems can mgu bar bya bas lan lon pa ma gtogs pa /
thabs gzhan gang zhig gis drin lan lon par 'gyur /
sems can gyi don byed pa las mchog tu gyur pa'i sangs rgyas dges pa'i mchod pa gzhan med do / /
gnyis pa la gsum /
sems can gyis gnod pa byas pa bzod par bya ba dang /
sems can la dmigs pa'i khengs pa spang ba dang /
gnod pa spang ba'o / /
dang po ni /
sems can gyi don gang gi phyir tu sgu gtong ba dang /
mnar med du yang 'jug pa'i thub pa la /
sems can la phan btags pas lan lon par 'gyur bas na de bas sems can 'di dag gnod pa chen po byed na yang khro ba mi phyi par ma zad /
sgo thams cad nas phan pa dang bde ba mtha' dag sgrub pa'i bzang dgu zhig tu spyad cing nyams su blang bas 'bad par bya'o / /
gnyis pa ni /
gzhan yang re shig bdag gi rjer gyur pa sangs rgyas nyid kyang ni sems can gang gi phyir tu rang gi sku la'ang mi gzigs par /
sems can gyi don mdzad pa'i sems can de la rmongs pa bdag gis ji ltar na sems khengs pa'i nga rgyal bya zhing /
bya ba gang yod sgrub pa'i bran gyi @# / /
dngos po mi bya ba rgyal spangs nas gus par bya'o / /
gsum pa la gnyis /
gnod pa bya mi rigs pa'i rgyu mtshan dang /
de la gnod pa byas na rgyal ba dgos pa'i thabs med pa'o / /
dang po ni /
sems can gang dag bde bas thub pa rnams dgas par 'gyur zhing gang la gnod na thugs mi dgos pa 'byung bar 'gyur ba de dag la phan btags pas dga' bas thub dbang kun mchod pa'i mchog tu gyur pas dgas shing sems can de la gnod pa byas na thub pa la gnod pa byas par 'gyur ro / /
gnyis pa ni /
rgyu mtshan des na ji ltar lus la kun nas me 'bar ba la kha zas la sogs pa'i 'dod pa'i yon tan kun gyis yid bde bar mi 'gyur ba de bzhin du sems can la gnod pa byas na yang thugs rje chen po rnams dges pa'i thabs med do / /
gnyis pa ni /
sems can la gnod pa byas pas sangs rgyas mi dges pa de bas na bdag gis 'gro ba la sngar gnod pa byas pas /
thugs rje che kun mi dges par gyur pa'i sdig pa gang byas pa'i sdig pa de de rang nyid nas mi 'chab par so sor bshags par bgyi yis /
sems can la gnod pa byas pa'i mi dges pa gang lags pa de kun bzod par gsol lo / /
gsum pa ni /
de bzhin gshegs pa rnams dges par bgyi ba'i slad du deng nas nges par gnod pa btul te /
'jig rten gyi bran du mchis shing khas blang bar bya'o / /
brtul zhes pa ltar na brtson pa brtan pos 'jig rten gyi bran du khas blang zhes pa'o / /
'gro ba mang pos rdog pas bdag gi spyi bor 'tshog gam /
bdag 'gums kyang lan du mi bdo zhing dang du blang bar bgyi bas 'jig rten gyi mgon po rnams thugs dges par mdzod cig pa'o / /
gnyis pa ni /
'gro ba 'di kun thugs rje'i bdag nyid chan gyi sangs rgyas des bdag gzhan mnyam pa dang brje ba gems pa'i sgo nas bdag tu mdzad pas 'di la the tshom med pas sems can gyi ngo bor mthong ba 'di dag nyid bdag gi mgon de dag nyid yin te /
gus par byas par byas na sangs rgyas ster bas ci'i phyir gus par mi byed dad cing gus par rigs so / /
gnyis pa bzod pa sgom pa'i phan yon la gsum| mdor bstan pa dang /
phan yon dpes? bshad pa dang /
phan yon gyi rnam grangs bsdus te bstan pa'o / /
dang po ni /
sems can rnams kyis gnod pa byas pa bzod par byas shing gus par byed pa 'di nyid de bzhin gshegs pa mnyes par byed pa'i thabs mchog yin la /
rang rgyud kyi tshogs rdzogs par byed pas rang don yang dag bsgrub pa'ang thabs mchog gzhan don byed pa 'di nyid do / /
'jig rten pa thams cad kyi sdug bsngal sel ba'ang 'di nyid do / /
don gnyis mthar phyin par byed pa de lta bas na bdag gis rtag tu bzod pa gsum bsgom pa 'di nyid bya'o / /
gnyis pa la gnyis /
phan yin gyi dbang du byas pa'i dad don dang /
dpe las khyad par du 'phags pa bshad pa'o / /
dang po la gnyis /
dpe dang /
don te /
dang po ni /
dper na rgyal ba'i 'khor gyi mi 'ga' zhig skye bo mang po la gnod pa byed kyang phyis kyi skyon yon blta ba'i skye bo mig rgyang ring po dag 'khor de dag la /
gnod pa bya nus kyang phyir gnod pa mi byed do 'di ltar gnod pa byad mi nus pa 'khor gyi mi de gcig po'i @# / /
nus pa ma yin gyi /
rgyal po'i mthu stobs de'i mthu yin pas so / /
gnyis pa ni /
dpe de bzhin du gnod byed nyams chung ba 'ga' yang khyad du bsad par mi bya ste /
'di ltar rnam smin la dmyal ba'i bsrung ma dang thugs rje ldan pa'i rgyal ba sras bcas rnams mi dges pas de'i dpung yin pas so / /
gnyis pa ni /
de lta bas na dmangs kyis rgyal po gtum po la 'dzem par bya ba bzhin du sems can rnams ni mgu bar bya ste /
rgyal po lta zhig khros na yang sems can mi mgu bar byas pa yis myong bar 'gyur ba gang yin pa dmyal ba'i gnod pa rgyal po des byed dam /
byed mi nus so / /
rgyal po lta zhig mgu na yang sems can mgu bar byas pa yis thob par 'gyur ba gang yin pa'i 'bras bu sangs rgyas nyid rgyal po des sbyin mi srid do / /
gsum pa la gsum /
'bras bu'i gtso bo dang /
mthong chos kyi 'bras bu dang /
rnam smin gyi 'bras bu bshad pa'o / /
dang po ni /
sems can mgu bar byas pa las byung ba'i 'bras bu ma 'ongs pa na sangs rgyas 'grub pa'i phan yon la bsams nas sems can mgu zhing bzod pa sgom rigs pa lta zhig tshe 'di phyi'i gnas skabs kyi 'bras bu la ltos na yang bzod pa sgom rigs zhes pa'o / /
don de ltar gsal gyi snga ma kha cig gis sangs rgyas rtogs par dka' bas re shig zhog cig ces pa'i don tu 'chad pa ni mi rigs te /
tshe 'di'i mthong chos kyi 'bras bu rtogs par slan yang phyi ma'i 'bras bu shin tu lkog gyur rnams sangs rgyas las rtogs par dka' ste /
sangs rgyas lung gi sgrub byed la mi rten par rigs pas rtogs nus shing shin tu lkog gyur gyi don de'i rjes su rtogs dgos par shing rta chen po kun bzhed pa mthun pa'i phyir ro / /
gnyis pa ni /
bzod pa las mthong ba'i chos tshe 'di nyid la'ang phun tshogs rgyas pa'i dpal che ba dang /
snyan pa'i grags pa dang /
bde zhing skyed par 'gyur ba cis ma mthong des na sems can mgu ba la 'bad par bya'o / /
gsum pa ni /
'khor bar 'khor ba'i tshe bzod pas gzugs mdzes shing 'khor phun sum tshogs pa sogs dang nad med pa dang grags pa che ba dang bcas pa yis shin tu yun ring por 'tsho ba dang / /
'khor lo sgyur ba'i rgyal po la sogs pa'i bde ba rgyas shing rgya che ba 'thob par 'gyur ro / /
mdor na khro ba shes che ba dang dge ba'i chos la sro shi ba dang ma mos shing mi 'dod pa la sogs pa'i mi mthun phyogs rnams shes par byas nas /
de'i gnyen por gnod pa byed pa la ji mi snyam pa dang /
sdug bsngal byung bas mi brdzi par sems rnal du gnas pa dang /
chos la so sor rtog pa'i shes rab kyis dpyad nas mos pa shin tu gnas pa'i bzod pa bsgoms pas dal 'byor gyi rten don yod pa la 'bad par bya'o / /
sbyin sogs dge ba bskal par goms na yang /
khong khro'i me lces 'joms par byed pas na / /
yang dang yang du bzod pa'i stobs bskyed de / /
khro ba'i go skabs cung zad dbye mi bya / /
bsdu ba'i tshigs su bcad pa'o / /
gnyis pa le'u'i mtshan ni /
byang chub sems dpa'i spyod pa la 'jug pa'i rnam bshad rgyal sras 'jug ngogs zhes bya ba las bzod pa bstan pa zhes bya ba'i le'u ste le'u drug pa'i 'grel pa'o / / / /
gnyis pa brtson 'grus la bslab tshul la gnyis /
le'u'i gzhung bshad pa dang /
le'u'i mtshan no / /
@# / /
dang po la gnyis /
brtson 'grus brtsam dgas par bskul ba dang /
brtson 'grus ji ltar rtsom pa'i tshul lo / /
dang po la gnyis /
dngos dang /
brtson 'grus ngos bzung ba'o / /
dang po ni /
sngar bshad pa de ltar bka' spyod dang gzhan gyi gnod pa la bzhod pas byang chub myur du thob par 'dod na brtson 'grus brtsam par bya dgos te /
'di ltar spyod pa phar phyin la brtson pa la byang chub gnas te mar me la sogs pa rlung med na g.yo ba med pa bzhin du bsod nams dang ye shes kyi tshogs kyang brtson 'grus med na 'byung bar mi 'gyur bas bla na med pa'i byang chub ni brtson 'grus la rag las pas 'bad par bya'o / /
dbu ma la 'jug pa las /
yon tan ma lus brtson 'grus rjes 'gro zhing /
bsod nams blo gros tshogs ni gnyis kyi rgyu / /
zhes bshad pa ltar ro / /
gnyis pa ni /
nyon mongs la spro ba la lo yin pas brtson 'grus gang zhe na dge ba'i dmigs pa la spro ba'o / /
de la dbye na go cha'i brtson 'grus dang /
sbyor ba'i brtson 'grus dang /
ma zhum zhing mi 'khrugs pa'i brtson 'grus dang /
chog mi shes pa'i brtson 'grus te bzhi'o / /
gnyis pa la gnyis /
brtson 'grus kyi mthun phyogs spang ba dang /
gnyen po brtson 'grus kyi stobs spel ba'o / /
dang po la gnyis /
mi mthun phyogs don bzung ba dang /
de ji ltar spong ba'i tshul lo / /
dang po ni /
brtson 'grus de'i mi mthun phyogs bshad par bya'o / /
gang zhe na /
lus dang yid las su mi rung ba snyom las kyi bde ba la zhen pa'i le lo dang /
bya ba ngan pa la zhen pa dang /
dge ba bsgrub pa la sgyid lug nas nges mi nus snyam du bdag nyid la brnyas pa'o / /
gnyis pa la gsum /
snyom las la ro myang ba'i le lo spang ba dang /
bya ba ngan pa la zhen pa'i le lo spang ba dang /
dge ba la sgyid lug pa'i le lo spang ba'o / /
dang po la gnyis /
le lo'i rgyu brtags nas srang ba dang /
ji ltar spong ba'i tshul lo / /
dang po ni /
le lo skye ba'i rgyu gang zhe na /
dge ba la mi 'jug pa'i snyom las la bde bar bzung nas de la zhen pa'i bde ba'i ro myang ba dang /
gnyid la brten pa'i sred pa yis kyang le lo skyed par byed la 'khor ba la cung zad kyang mi skrag par 'khro ba'i sdug bsngal la mi skyo ba las /
le lo nye bar skye bar 'gyur bas rgyu ngos bzung nas le lo 'gog pa la brtson par bya'o / /
gnyis pa la gnyis /
tshe 'di'i nyes dmigs bsams nas le lo spang ba dang /
tshe phyi ma'i sdug bsngal bsams nas le lo spang ba'o / /
dang po la gsum myur du 'chi bas 'joms pa dpes bshad pa dang /
rang nyid kyang 'chi ba'i gzhan dbang du gyur pas long yod byar mi rung ba dang /
dge ba la ma 'bad na sdug bsngal gyis gdungs par 'gyur ba'o / /
dang po la gnyis /
'chi bas 'joms pa mngon sum du mthong ba dang /
de dpes bshad pa'o / /
dang po ni /
ri dwags rgyar chud na 'chi ba las mi thar ba ltar rngon pa lta bu le lo la sogs pa'i nyon mongs rgya bas bshor te dbang du byas nas ni /
yang srid phyi mar nyid mtshams sbyor ba'i skye ba'i rgyar ni chud par gyur nas 'chi bdag khar ni skye bo du ma song bar gyur pa dang /
'gro bar 'gyur ba ci ste da dung khyod kyis mi shes sam /
dge ba la brtson par bya'o / /
gnyis pa ni /
rgan gzhon par ma la sogs pa'i rang sde 'chi bdag gis rams kyis gsod pa yang /
khyod @# / /
kyis mngon sum du mthong bar ma gyur tham de ltar mthong yang 'on kyang gnyid la brten pa'i srid pa gang yin pa de ni mi rigs te /
dper na gdol bas rims gyis gsod pa'i ma he gzhan gsod pa mthong yang /
skrag pa med cing dal bar gnas pa gdol pa ni ma he bzhin no / /
gnyis pa la bzhi /
rang nyid 'chi bdag gi dbang du gyur pas le lo mi bya ba dang /
myur bar 'chi bas dge ba la 'bad pa dang /
'chi ba'i tshe le lo spong ba dus ma yin pa dang /
'dod pa'i las mi byas par glo bur du 'chi bas le lo mi bya ba'o / /
dang po ni /
'chi ba med pa'i grong khyer du 'gro ba'i lam ni kun nas bkag nas su gdol pa lta bu'i 'chi bdag gis ni bsad byar blta bzhin du /
ji ltar khyod ni ma he bag med pa ltar zas za ba la dga' zhing 'di ltar gnyid log pa'i sred pa la ji ltar dga' bag med par mi rigs so / /
gnyis pa ni /
da dung cung zad long yod ce na /
myur ba nyid du 'chi bar 'gyur bas ji srid du 'chi bdag gis ma zin pa de srid du ni tshogs bsag par bya'o / /
gsum pa ni /
'chi bas zin pa de'i tshe le lo spangs kyang ni dus ma yin par 'bad pas ci zhig bya /
dgos pa cung zad kyang mi 'grub pa'i phyir ro / /
bzhi pa ni /
myur du 'chi bas las 'di ni ma byas pa dang cung zad brtsams pa dang /
bya ba 'di phyed tsam byas par gnas pa la glo bur du 'chi bdag 'ongs nas ni 'gyod bzhin du kyi hud bdag bcom zhes sems shing bstabs pas 'gyod par 'gyur na /
de'i tshe ci zhig bya da lta nyid nas dge ba la brtson par bya'o / /
gsum pa la gnyis /
'chi ba'i tshe mya ngan gyis gdungs pa dang /
da lta nyid nas dge ba la brtson par ma byas na dgos pa mi 'grub pa'o / /
dang po ni /
dus ma yin par 'chi ba'i tshe mya ngan gyi shugs kyis skrangs pa'i mig dmar ba dang /
gdong las mchi ma 'dzag pa dang /
'chi bar shes nas nye du ri thag chad pa dang rang yang 'jigs bzhin du gshin rje'i pho nya'i gdong la blta dgos pas 'gyod par 'gyur ro / /
gnyis pa ni /
sngar rang gis sdig pa byas pa dran pas sems gdungs pa dang /
dmyal bar sdug bsngal chen po myong dgos pa bsreg pa la sogs pa'i dmyal ba'i sgra ni thos pa yis bdag kyang der 'gro'o snyam du skrag pas bred nas /
mi gtsang bas lus gos shing sems myos par gyur pa de'i che skabs ma yin pa la brtson pas ci zhig bya da lta nyid nas dge ba la brtson par bya'o / /
gnyis pa la bzhi /
sdug bsngal 'byung nges pa dang /
de bzod dka' ba dang /
bde ba 'dod pa dang /
dge ba la mi brtson pa 'gal ba dang /
sdug bsngal las thar pa'i thabs la brtson par bskul ba'o / /
dang po ni /
khyod ni 'chi ba na nya gson po bye tshan la 'gre ba lta bu'i tshe 'dir yang de lta bu'i 'jigs pa dang ldan par gyur na sdig pa byas pa'i 'bras bus dmyal ba mi bzad pa'i sdug bsngal rnams ni dngos su myong nas smos ci dgos so / /
gnyis pa ni /
sngon sdig pa du ma byas shing da lta yang nyi ma re re zhing dmyal ba'i rgyu du ma byed pa la brtags nas le lo bya bar mi rigs te /
dmyal bar khro chu khol ba'i chu tshan gyis ni reg pa na lus kyang gzhon sha can la rab tu tsha ba'i sdug bsngal myong dgos pa dmyal bar @# / /
skye ba yi ni las byas na /
ci'i phyir 'di ltar le lo'i dbang gis bde bar gnas mgo la me shor ba ltar dge ba la brtson par bya'o / /
gsum pa ni /
bde ba'i rgyu dge ba la brtson pa med par 'bras bu bde ba 'dod pa dang| sdug bsngal cung zad tsam la'ang sran chung ba'i bze? re can la sdug bsngal gyi gnod pa mang zhing /
'chi bas gzung bzhin du lha 'dra bar yun ring du gson du re ba rnams la 'dod pa mi thob cing mi 'dod pa thob pas kyi hud sdug bsngal dag gis bcom par 'gyur ro / /
bzhi pa ni /
'o na ji ltar bya zhe na /
dal 'byor thob pa'i rten la 'bad na sdug bsngal mtha' dag las sgrol nus pas mi'i lus kyi grub la brten nas ni 'khor ba'i sdug bsngal gyi chu bo che las sgrol cig ces pa dal 'byor don che ba'o / /
dal 'byor gyi bsgrub pa shin tu dkon pas na grub 'di phyis nas rnyed dka' bas rmongs pa zhes bos nas /
gru rnyed pa'i dus su gnyid ma log par skyes bu chung 'bring chen po gsum gyi lam nyams su blangs pa'i sgo nas 'khro ba'i chu bo las sgrol bar bya'o / /
dal 'byor rnyed dka' ba rnyed pa'i dus su 'dod dgos par bstan to / /
gnyis pa bya ba ngan pa la zhen pa'i le lo spang ba'i ni 'di phyi thams cad dga' ba'i rgyu ni mtha' yas pa'i thabs dam pa'i chos nyams su len pa la dga' ba'i mchog spangs nas /
'bras bu sdug bsngal gyi rgyu sdig pa dang 'du 'dzi mang po'i g.yeng ba dang rgod pa sogs bya ba ma yin pa mang po la khyod ci'i phyir dga' /
dga' bar mi rigs te sdug bsngal gyi rgyu yin pa'i phyir ro / /
gsum pa sgyid lug pa'i le lo spang ba la gsum /
sgyid lug pa'i gnyen po la 'bad par gdams pa dang /
gnyen po ji ltar nyams su len pa'i tshul /
lung las gsungs pa dang /
'bad na le lo bkag nas byang chub sgrub nus pa'o / /
dang po ni /
rgyal po chos bzhi'i sgo nas dgra las rgyal bar byed pa ltar byang chub sems dpas yang thog mar sems gzengs stod de /
lam la slob pa la bsam pa sgyid lug pa med pa go cha'i brtson 'grus dang /
sbyor bas tshogs gnyis kyi dpung tshogs gsog pa sbyor ba'i brtson 'grus dang /
dngos gzhi dran pa dang shes bzhin gyis nyams su len pa lhur blang ba dang /
lus sems las rung du gyur pa'i sgo nas bdag nyid dbang du bya ba dang ste byas nas 'og nas 'chad pa ltar bdag dang gzhan du mnyam pa dang /
gzhan dang bdag tu brje bar gyis shig pa'o / /
gnyis pa ni /
sangs rgyas nyid ni dbang po rnon po brtson 'grus brtsams pa bsod nams kyi tshogs mtha' yas pa bsags pa shin tu bya dka' ba'i spyod pa bskal pa grangs med du mar nyams su len pas sgrub par bya ba yin na /
bdag ni de lta bu ma yin pas bdag gis byang chub ga la thob ces zhum nas sgyid lug par ni mi bya ste /
'di ltar de bzhin gshegs pa ni bden pa 'ba' zhig gsung pas bden pa 'di gsung te /
phyin ci log gsung pa'i rgyu med pas yid brton du rung ba'i phyir ro / /
ji ltar gsungs zhen lag bzang gis zhus pa las /
gzhan yang byang chub sems dpa' 'di ltar yang dag par rjes su slob ste gang dag seng.ge dang /
stag dang /
khyi dang /
ce sbyang dang /
bya rgod dang khrung khrung dang bya rog dang 'ug pa dang srin bu dang /
sbrang ma dang sbrang bu dang sha sbrang du gyur pa de dag kyang bla na med par byang chub tu 'tshang rgya bar 'gyur na bdag @# / /
mir gyur bzhin du srog gi phyir yang byang chub thob pa'i brtson 'grus rtsom par byed snyam mo / /
zhes pa dang /
dkon mchog sprin las kyang gsungs so / /
gsum pa la bzhi /
brtson pa'i stobs bskyed na byang chub thob nus par bsam pa dang /
byang chub sgrub pa'i dka' spyad la ngan 'gro'i sdug bsngal gyi cha tsam yang med pas bzod rigs pa dang /
sman pa'i rgyal pos cho ga 'jam pos nad chen po gso bar mdzad pas bzod rigs pa dang /
de la sdug bsngal med cing bde ba rgyas pas dga' bar rigs pa'o / /
dang po ni /
sngar bshad pa ltar spang bu sha sbrung bung ba dang /
de bzhin srin bur yang gyur pa nges kyang brtson pa'i stobs bskyed de /
tshogs bsags na byang chub thob dka' ba bla med thob par gsungs na /
bdag lta bu rigs kyis khyad par du 'phags pa mir skyes te bsam pa khyad par can byang chub bsgrub pa la phan pa dang gnod pa'i blang dor ngo shes pas byang chub kyi spyod pa blangs te /
ma gtang na bdag gis byang chub cis mi 'thob nges par thob nus snyam du bsam par bya'o / /
gnyis pa la gsum /
rkang lag sogs gtong ba'i dka' spyad kyis 'jigs mi rigs pa dang /
ngan 'gro'i sdug bsngal cha tsam yang myong mi dgos pa dang /
nad chen po gzhom pa'i ched du sdug bsngal chung ngu bzod rigs pa'i dpe'o / /
dang po ni /
'on te brtson pas sgrub nus kyang rkang lag dang mgo la sogs pa sbyin par btang dgos pas bya dka' ba'i spyod pa de dag bdag gis mi nus pas bdag ni 'jigs zhe na /
de dag sbyin par gtang dgos kyang sdug bsngal lci ba dang yang ba'i khyad par legs par ma dpyad par 'dor len la rmongs pas bdag ni 'jigs pa zad kyi 'jigs mi dgos te /
thog ma med pa nas 'khor bar 'khor ba'i tshe dmyal bar bskal pa bye ba grangs med du lan cig ma yin par lan grangs du ma de lus bcad pa dang /
dbug pa dang /
mes bsrag pa dang /
mtshon gyis gshegs pa'i sdug bsngal myong bar 'gyur gyi de tsam myong yang lus don med la chud zos pa ma gtogs /
bla na med pa'i byang chub thob par mi 'gyur ro / /
gnyis pa ni /
ngan 'gro'i sdug bsngal la bsams na bdag gis byang chub sgrub pa'i dka' spyad kyi sdug bsngal 'di ni /
snga ma la ltos na dus thung zhing shin tu chung ba'i tshod yod cing bzod sla ba zhig ste /
nad kyi zug rngu khong par rlag pa'i gnod pa bsam pa'i phyir tu lus la rma cung zad gtod pa'i sdug bsngal bzod nus pa bzhin no / /
gsum pa ni /
de ltar sman pa kun kyang mi bde ba cung zad tsam pa yis nad med par byed pa bzhin du /
byang chub sgrub pa'i dka' spyad kyang sdug bsngal shin tu chung ba de bas na 'khro ba'i sdug bsngal mang po dag gzhom pa'i phyir tu dka' spyod kyi mi bde ba chung ngu de yang bzod par bya ste /
rang gzhan gyi dus dpag tu med pa'i sdug bsngal zhi bar byed pa'i gyir ro / /
gsum pa la gsum /
ston pas gso spyad kyi sdug bsngal tsam yang myong mi dgos par nad chen po gso ba'i thabs ston par mdzad pa dang /
lus gtong ba la dka' ba'i blo yod pa'i tshe gtod pa bgag pa dang /
tshod ma gtong ba dang 'dra bar goms pa'i che lus gtong bar gsungs pas dka' ba med pa'o / /
dang po ni /
byang chub sgrub pa'i che dka' spyad nad gso ba'i gso spyad pa la ba 'di 'dra ba'ang thub pa'i dbang @# / /
po sman pa'i mchog gis ma mdzad de /
lam bde bas 'bras bu bde ba thob pa'i thabs chog shin tu 'jam po ngal zhing du ba pa dang /
'dod pa bsod nyams kyi mtha' gnyis spangs pa yis 'khor bar 'khyam dgos pa'i nyon mongs pa'i nad chen po dpag med gso bar mdzad pas dka' spyad la 'jigs par ga la rigs / /
gnyis pa ni /
thog mar sbyin pa la ma goms pa'i tshe zan chad tshod ma la sogs pa sbyin pa la'ang 'dren pa sangs rgyas kyis thog mar sbyor bar mdzad la de la dka' ba'i blo med pa goms nas phyis nas ni rims gyis rang gi sha yang gtong ba yin pas so / /
gsum pa ni /
de ltar goms pas gang gi tshe rang gi lus la ni tshod ma gtong ba sogs lta bu'i blo skyes nas nas de'i che sha la sogs pa gtong bas /
de la dka' ba ci zhig yod cung zad kyang med pas dka' spyad la 'jigs par mi rigs so / /
bzhi pa la bzhi /
lam sgrub pa'i rim pa la mi mkhas pa'i gang zag la lus sems mi bde ba yod kyang mkhas pa la dka' spyod kyi sdug bsngal med pa dang /
des na sems dpa' chen po 'khor bar gnas pa la skyo ba'i rgyu med pa dang /
rgyu mtshan des na lam bgrod pa la theg pa dman pa las mkhas par bshad pa dang /
des na sems dpa'i spyod pa la sgyid lug par mi rigs pa'o / /
dang po ni /
byang chub sems dpa' snying rje'i bsam pa dag pa des lus gtong ba la lus kyi sdug bsngal med de /
sgo gsum gyi sdig pa mtha' dag spangs pa'i phyir lus gtong ba'i dus la mkhas pa'i phyir na yid la mi dga' ba yang med la /
rgyu mtshan 'di ltar gang zag gi bdag dang bdag gir zhen pa'i log par rtog pa dang /
srog gcod sogs sdig pa'i sems dang lus la gnod pa yin gyi sems dpa' chen po rnams la gnod pa'i rgyu log pas so / /
gnyis pa ni /
sems dpa' rnams sbyin dpa' rnams sbyin sogs bsod nams kyis ni 'bras bu lus bde la blang dor dang /
stong pa nyid kyi don la mkhas pa yis ni byang chub sems dpa' rtag tu du ltar sems bde ba gzhan don du 'khor bar gnas kyang ni snying rje tsan dag ci ste skyo /
skyo ba'i rgyu med pa'i phyir ro / /
gsum pa ni /
snying rje can 'di ni byang chub kyi sems kyi stobs kyis sngon gyi sdig pa zad par byed cing /
bsod nams dang ye shes kyi tshogs rgya mtsho sdud par byed pa'i phyir lam bgrod pa la nyan thos rnam pas mchog tu bshad do / /
bzhi pa ni /
de bas na sems skyo ba dang lus dal ba kun sel ba'i byang chub kyi sems kyi rta stobs ldan zhon nas lus sems bde ba'i lam nas 'bras bu bde bar 'gro ba la /
sems shes pa mkhas pa su zhig sgyid lug par 'gyur /
spyod pa nyams su len pa la sgyid lug par mi bya'o / /
gnyis pa brtson 'grus kyi stobs spel ba la gsum /
brtson 'grus kyi mthun rkyen stobs spel ba dang /
dran pa dang shes bzhin gyis spyod pa nyams su blang ba lhur bya ba dang /
spyod pa bsgrub pa la bdag nyid dbang du bya ba'o / /
dang po la gnyis /
stobs bzhi ngos bzung ba'i sgo nas mdor bstan pa dang /
rgyas par bshad pa'o / /
dang po ni /
sems can gyi don 'grub par bya ba'i phyir tu brtson 'grus kyi mi mthun phyogs 'joms pa'i dpung tshogs bskyed pa ni /
rgyal po dpung tshogs bzhis gzhan sde 'joms pa ltar las 'bras bsams nas 'dor len byed pa la 'dun pa bskyed pa mas? @# / /
pa'i stobs dang /
ma brtags par ci rung rung du mi 'jug la brtags nas zhugs pa mthar 'byin pa brtan pa'i stobs dang /
byis pa rtsed mo la 'jug pa ltar 'phro mi gcod cing ngoms pa med par brtsen 'grus rtsom pa dga' ba'i stobs dang /
brtson 'grus brtsams pas lus sems du ba na ngal gsos te gsos ma thag rtsem ba dor ba'i stobs dang bzhi ni btson 'grus kyi mthun rkyen yin no / /
mos pa'i stobs la mtshon te bshad na mos pa'i stobs ni 'khor ba'i sdug bsngal gyis 'jigs pa dang /
mes pa de'i phan yon bsam pas bskyed par bya'o / /
de ltar dge ba'i chos sgrub nus su mthong yang mi 'jug pa dang /
bdag gis ga la nus snyam du zhum pa'i mi mthun phyogs spangs te mthun rkyan mes pa dang /
nga rgyal te brtan pa dang /
dga' ba dang /
der ba'i stobs bzhi bskyed la dngos gzhi dran shes kyis brtson 'grus lhur len pa dang /
rjes lus sems la dbang sgyur ba'i stobs kyis ni brtson 'grus gong nas gong du spel ba'i phyir du 'bad par bya'o / /
gnyis pa la bzhi /
mos pa'i stobs dang /
brtan pa'i stobs dang /
dga' ba'i stobs dang /
dor ba'i stobs so / /
dang po la bzhi /
mos pa'i yul dang /
'bras bu dang /
mos pa'i rgyu dang 'jug bsdu ba'o / /
dang po la gsum /
nyes pa dor ba dang /
yon tan len pa dang /
byas pa dang ma byas pa'i rnam grangs la brtag pa'o / /
dang po ni /
bdag dang gzhan gyi nyes pa ni dpag tu med pa bdag gis gzhom par bya ste sems bskyed pa'i dus na de ltar dam bcas pa'i phyir ro / /
nyes pa 'joms pa'i dus gang du nyes pa re re la yang bskal pa rgya mtshor gnyen po bsgoms pas zad par 'gyur ba yin pa las nyes pa zad par byed pa'i rtsom pa de'i ni cha shes tsam yang bdag la ma mthong na gnyen po de tsam bsgom pa la mi bzod na ngan 'gro'i sdug bsngal dgos pas sdug bsngal dpag tu med pa'i gnas su gyur pa'i bdag go ci'i phyir snying ma gas par gyur /
bdag gi snying re sra zhes pa'o / /
gnyis pa ni /
bdag dang gzhan gyi thar pa dang thams cad mkhyen pa'i yon tan ni mang po bdag gis bsgrub par bya ste de ltar dam bcas pa'i phyir ro / /
de la yon tan ma lus pa lta zhag mtshan dpe lta bu re re yang bskal pa rgya mtshos goms par bya dgos par 'gyur na /
bdag ni yin tan de dag gi cha la yang goms pa nam yang ma skyes te /
dus yun ring mo zhes ji zhig ltar rnyed pa'i dal 'byor gyi skye ba ni bdag gis tshe 'di phyi'i don med par chud bzad par bas ba mtshar zhes yi chad pa'i bsting tshig go /
gsum pa ni /
sngon chan bdag gis bcom ldan 'das kyis mtshon pa'i dkon mchog gsum ma mchod cing /
sems can rnams dang de bzhin gshegs pa la bsnyen bkur ba'i dga' ston chen po'i bde ba yang ma byin la /
spang gnyen gyi 'der len tshul bzhin du ma bsgrubs pas bstan pa la bya ba ma byas pa dang /
sems can dbul po'i bsam pa rdzogs par ma byas pa dang /
dgra dang nad sogs kyis 'jigs pa la mi 'jigs pa ma byin pa dang /
sdug bsngal gyis nyams thag pa la khang pa yang ma byin na sngon chad bdag gis dam pa'i spyod pa gang yang ma byas shing bdag ma'i mngal gyi zug rngu dang sdug bsngal 'ba' zhig bskyed par zad kyi /
gzhan don ci yang ma byas pas 'gyod @# / /
pa'o| |gnyis pa mos pa'i 'bras bu la gnyis /
chos la mos pa gtong mi rigs pa dang /
de'i rgyu mtshan no / /
dang po ni /
bdag ni sngon dang da ltar yang nges shing yid ches pa'i sgo nas dge ba'i chos la mos pa dang bral ba yis da dung 'khor ba'i rgud pas zin pa'i phongs pa 'di 'dra byung bar gyur na /
mkhas pa su zhig chos la mos pa gtong rgud pa las thar par 'dod pas chos la mos pa bskyed par bya'o / /
gnyis pa ni /
dge ba'i phyogs ni thams cad kyi rtsa ba dge ba'i chos ji ltar nges pa ltar yid ches pa'i mos par thub pas gsungs pas so / /
de ltar zla ba sgron me'i mdo las gsungs so / /
gsum pa mos pa'i rgyu la gnyis /
bstan pa dang /
bshad pa'o / /
dang po ni /
chos la mos pa de'i yang rtsa ba rtag tu mi dge mi dge'i las dang rnam smin gyi 'bras bu la yid ches pa bsgoms pas so / /
las 'bras la nges pa legs par ma rnyed na chos gang la yang rgyal ba dges pa'i nges pa mi rnyed pas 'di la 'bad par bya'o / /
kha cig stong pa nyid la nges pa rnyed pa skad zer nas las 'bras la mi brtsi ba ni stong pa nyid kyi go ba phyin ci log tu song ba yin no / /
gnyis pa la gsum /
'dres ma'i las 'bras bsam pa dang /
gcig tu dkar ba'i las 'bras bsam pa dang /
gnag pa'i las 'bras bsam pa'o / /
dang po ni /
'gro ba rnams su lus kyi sdug bsngal dang /
sems kyi tshor ba yid mi bde ba dang mi dang mi ma yin pa la sogs pa'i 'jigs pa rnam pa sna tshogs dang /
mdza' bshes dang longs spyod sogs 'dod pa rnams dang bral ba ni rgyu sdig pa spyad pa las 'byung bar 'gyur pas sdig pa spong ba la 'bad pa dang /
spang sems kyis kun nas bslangs te yid la bsams pa'i dge ba byas pa skye gnas gang dang gang du 'gro bar 'gyur ba de dang der ni dge ba'i bsod nams des /
rnam smin gyi 'bras bu'i yon tan gyis mngan par mchod par 'gyur ro / /
bde sdug 'dod pa tsam gyi rjes su byed pa ma yin te /
sdig pa byed pa'i gang zag bde ba 'dod kyang chos nyid kyis gang dang gang du 'gro bar 'gyur ba de dang der ni sdig pa des sdug bsngal gyi mtshon gyis rnam par 'joms par 'gyur bas sdig pa spang ba la 'bad par bya'o / /
'bras bu'i yon tan ni 'bras bu'i rang bzhin gyi tshul lo / /
gnyis pa ni /
dge ba'i chos la goms par byas pas rgyal ba'i sras po rnams bde ba can zhing sogs su skye ba na /
skye gnas rgya che zhing yangs pa dri bzang zhing yid bu 'ong ba bde ba bskyed pa'i reg bya gsil pa'i skye gnas kyi khyad par pad.ma'i snying por gnas pa'o / /
'jig rten pa'i kha zas kyis 'tsho ba las khyad par du gyur pa yan lag drug cu dang ldan pa'i rgyal ba'i gsung snyan pa thos pa dang /
de'i brjod bya de kho na nyid rtogs pa'i zas kyi gzi brjid dang mdangs bskyed par byas nas /
skye ba'i khyad par thub pa de bzhin gshegs pa'i 'od kyis kha phye zhing rgyas par byas pa'i pad.ma las byung ba'o / /
lus kyi khyad par mtshan dpes spras pa'i lus mchog can no / /
yongs su 'dzin pa'i khyad par 'od dpag med sogs rgyal ba'i mdun na gnas nas de'i chos kyis skyong ba ste /
khyad par de dag dang ldan pa'i sgo nas bde gshegs sras su gcig tu dkar ba'i las dge bas 'gyur ro / /
gsum pa ni /
srog gcod pa la sogs pa'i las kyis @# / /
dmyal bar gshin rje'i skyes bus pags pa ma lus pa bshus pas sdug bsngal gyis shin tu nyams thag cing longs spyod kyi khyad par rab tu tsha ba'i me yis bzhus pa'i zangs zhun gyi khu ba lus la blugs par gyur pas bzod dka' la /
der ma zad me 'bar ba'i ral gri dang mdung thung gis bsnun pas sha'i dum bu ba rgya phrag du mar lhags shing 'thor bar gyur pa'o / /
gnas kyi khyad par shin tu 'bar ba'i lcags kyi sa gzhir lhung bas nyams thag par gyur pa ni /
mtshams med dang /
chos spong la sogs pa'i las mi dge ba mang pos de dag myong bar 'gyur ro / /
bzhi pa mjug bsdu ba ni /
de bas na las 'bras tshul bzhin du bsams nas dge ba la mos par bya zhing yid ches pa'i sgo nas gus pa nyid du bsgom par bya'o / /
gnyis pa bstan pa'i stobs la gnyis /
brtson pa brtan pa dang /
brtsams nas zhugs pa brtan par byed pa'o / /
dang po la gnyis /
logs par brtags nas rtsom pa dang /
brtsams nas dor ba'i nyes dmigs so / /
phal po che'i 'phags pa rdo rje rgyal mtshan gyi mdo'i bsngo ba drug pa las /
dper na lha'i bu nyi ma 'char ba ni dmus long dang ri mi mnyam pa la sogs pa la sogs pa'i nyes pas mi ldog par 'os su gyur pa'i yul rnams snang bar byed pa ltar byang chub sems dpa' gzhan gyi don du 'char ba yang sems can gyi nyes pa sna tshogs kyis mi ldog cing /
'os su gyur pa'i gdul bya rnams smin pa dang gro bar byed do / /
zhes gsungs pa'i chog yis dge ba'i las brtsams nas mthar phyin par byed pa'i nga rgyal bsgom par bya'o / /
bya ba la 'jug pa'i dang por rang gi blo'i 'byor ba nus pa yod med legs par brtags nas ni /
nus na brtsams par bya ba'am yang na mi nus na mi brtsam par bya'o / /
ma brtsams pa nyid mchog yin gyi brtsams nas mthar ma phyin par du de las ldog par mi bya'o / /
gnyis pa ni /
brtsams nas dor ba la nyes pa ce na /
snga ma de'i byed pa rgyu mthun gyis skya ba gzhan du'ang 'dor ba de goms shing dam bca' nyams pa'i skyes bu byed 'bras sdig pa dang /
de'i rnam smin sdug bsngal 'phel bar 'gyur zhing phyis brtsams pa'i bya ba gzhan dang las de nyid kyi 'bras bu'i dus kyang ni dman par 'gyur ba dus ring por 'gro ba dang /
las gzhan de yang 'grub par mi 'gyur bas so / /
gnyis pa la gnyis /
bsdus te bstan pa dang /
so sor bshad pa'o / /
dang po ni /
bya ba de la zhugs nas bya ba'i las dang spang bya'i nyon mongs dang /
'jug ldog byed pa'i nus pa ste gsum po dag la ma zhum zhing stobs bskyed pa'i nga rgyal bya'o / /
gnyis pa la gsum /
las kyi nga rgyal dang /
nus pa la nga rgyal bya ba dang /
nyon mongs pa la nga rgyal bya ba'o / /
dang po la gsum| las kyi nga rgyal ngos bzung ba dang /
de ltar byed pa'i rgyu mtshan dang /
gzhan gyi dman pa'i las la yang khur 'dzin pa'i nga rgyal bya ba'o / /
dang po ni /
gzhan gyis bya bar 'os pa'i las mthong na bdag nyid gcig pus bya'o zhes blo'i stobs bskyed pa 'di ni las kyi nga rgyal nyid do / /
gnyis pa ni /
sems can gyi bya ba gzhan la mi ltos par rang gis bsgrub par bya ste /
nyon mongs pas dbang med par gyur pa'i 'jig rten pa 'dis rang don yang sgrub par mi nus pas /
'gro bas bdag ltar gzhan don du @# / /
dge ba la brtson par mi nus te /
de dag la ltos kyang phan pa med pa de bas bdag gis gzhan don gyi bya ba 'di thams cad bya'o snyam pa'o / /
gsum pa ni /
gzhan yang zhing las sogs dman pa'i las byed na mgo la sems can khur chen khyar ba bdag nyid kyang ni dal bar ji ltar 'dug ste las bya'o / /
gzhan ni dman pa'i las byed na bdag bzang po'i las byed do snyam pa'i nga rgyal gyis byed do snyam na de lta bu'i nga rgyal gyis 'di mi byed de bdag la nyon mongs pa'i nga rgyal med ba mchag yin pas de spang bar bya ste des ngan 'gror 'gro bas so / /
gnyis pa la lnga /
nus pa la nga rgyal med pa'i nyes pa dang /
nga rgyal byas pa'i phan yon dang /
gnyen po'i nga rgyal la gnas par bya ba dang /
nyon mongs pa'i nga rgyal bya bar mi rigs pa dang /
gnyen po'i nga rgyal gyi phan yon no / /
dang po ni /
nyon mongs 'joms pa la gnyen po'i stobs bskyed par bya ste /
shi ba'i sbrul dang phrad par gyur na bya khwa ta yang mkha' lding lta bur spyod pa de bzhin du gal te bdag nyid gnyen po nyams stobs chung na /
ldung ba chung ngu'ang lam la bar chad kyis gnod par byed pas bsam pa zhum par byas nas don gnyis sgrub pa'i rtsom ba dor ba la phongs pa'i gnas skabs las /
nam yang thar pa yod dam ci le los bcom nas lus sems kyi 'jug pa nyams par 'gyur ba'i phyir ro / /
gnyis pa ni /
gnyen po'i stobs bskyed pa'i nga rgyal dang sbyor bas rtsol ba bskyed pas ni spang bya chen po yis kyang thub par dka' ba de bas na /
sems ni brtan po yis ltung ba rnams ni gzhom par bya ste bdag ni ltung bas pham par byas na khams gsum thams cad las rgyal bar 'dod pa ni bzhad gad gyi gnas su 'gyur bas so / /
gsum pa ni /
des na bdag gis nyes pa kun las rgyal bar bya ste bdag las khams gsum pa'i spang bya su yang rgyal bar mi bya'o / /
snyam pa'i nga rgyal gyi mchog 'di la gnas par bya'o / /
gang gis zhe na bdud dang mu stogs sogs kyi ri dwags skrug par mdzad pa rgyal ba seng.ge'i sras bdag pas te bdag gis so / /
bzhi pa la gsum /
nyon mongs pa'i nga rgyal la smad pa dang /
de'i nyes dmigs dang de spang bar rigs pa'o / /
dang po ni /
'gro ba gang sems khengs pa'i nga rgyal gyis bcom zhing phung ba de nyon mongs pa'i gzhan dbang du gyur pas nga rgyal chen po can ma yin te /
nga rgyas can ni dgra'i dbang du mi 'gro ba rigs pa la sems khengs pa'i 'gro ba de dag nyon mongs pa'i nga rgyal gyi dgra'i dbang du 'gyur ba'i phyir ro / /
gnyis pa ni /
nyon mongs pa'i nga rgyal gyis khengs pa ni nyes dmigs 'di dag yod de /
ngan 'gror rang rgyal gyis khrid cing mir skyes na yang yid bde ba sogs mi'i dga' ston bcom pa dang zas med par slong mos 'tsho ba dang /
gzhan gyi dbang du gyur pas gzhan gyi zas za ba'i bran dang ni shes pa glen pa dang /
gzugs mi sdug cing nyam chung ba dang rang gis dngos su gnad pa ma byas kyang zhan gyis lus ngag gis thams cad du ni brnyes par 'gyur bas sems khengs pa'i nga rgyal spang bar bya'o / /
gsum pa ni /
nyon mongs pa'i nga rgyal gyis sems khengs shing gzhan dbang du gyur pa'i yid kyis dka' thub can de yang nga rgyal chen po can du gtogs pa yin na /
snying rje'i gnas @# / /
su gyur pa'i dman pa gzhan ci 'dra zhig yin pa smros dgra'i dbang du song ba nga rgyal can du mi rigs so / /
lnga pa ni /
gang zhig nga rgyal can yin zhe na /
nyon mongs pa'i dgra las rgyal bar bya ba'i phyir gnyen pa'i nga rgyal 'chang ba de ni gnyen po'i stobs che bas nga rgyal can zhes bya ba dang /
dgra las rnam par rgyal bas dpa' bo yang de nyid yin te gang gi phyir na /
gang zhig sems khengs pa'i nga rgyal gyi dgra bdo ba yang nges par rtsa ba nas bcom nas /
de lha dang bcas pa'i 'gro ba la ji ltar 'dod pa bzhin du gnas skabs dang mthar thug gi rgyal ba'i 'bras bu 'phrin las dang bcas pa rdzogs par byed pas dgra las rnam rgyal zhes bya'o / /
gsum pa la gsum /
nyon mongs kyi gnyen po'i stobs bskyed par bya ba dang /
de'i dbang du cung zad tsam yang mi 'gyur bar bya ba dang /
gnyan po brtan pa'i bsam pa khyad par can bskyed par bya ba'o / /
dang po ni /
khro ba sogs nyon mongs pa'i phyogs kyi khrod na gnas na thabs mi 'dra ba rnam pa stong du gnyen po'i stobs kyis sran gzugs bar bya ste /
dper na wa la sogs pas seng.ge la mi tshugs pa bzhin du nyon mongs pa'i tshogs kyis mi tshugs par bya'o / /
gnyis pa ni /
nyam nga che thang ste nyon mongs kyi 'jigs pa chen po byung bar gyur kyang /
mi yis mig ni gces skras chen pos bsrung ba ltar de bzhin du nyon mongs pa'i dbang du 'gro la khang pa'i nyam nga ba byung bar gyur kyang nyon mongs pa'i dbang du mi 'gyur bar bya'o / /
gsum pa ni /
gnyen po brtan pa'i tshad ni bdag ni sems bsregs te gsod par gyur tam /
bdag gi mgo bo gcod kyang sla'i rnam pa kun chu nyon mongs pa'i dgra la 'dud par mi bya'o / /
de bzhin du gnas skabs thams cad du spang bya 'joms shing gnyen po bsten pa'i bya ba byed pa rigs pa las mi bya ba gzhan mi spyad do / /
gsum pa dga' ba'i stobs la gsum /
rnam smin la mi ltos par dge ba la 'bad par bya ba dang /
'bras bu yid la byas te dge ba bsgrub pa dang /
dga' ba'i stobs la sbyar ba'i tshul lo / /
dang po ni /
byis pa kha cig rtsed mo'i bde ba'i 'bras bu 'dod pa ltar byang chub sems dpa' 'di yis gzhan don bya ba'i las gang yin pa'i las thos bsam dang byang chub kyi sems bsgom pa la sogs pa'i las de la ni zhen pa ste spro bzhin du bya ste /
las des mi ngoms shing rgyun ma chad par bya bar 'dod pas dga' bar bya'o / /
gnyis pa ni /
'jig rten pa rnams lus sems bde ba'i don du zhing la sogs pa'i las byas kyang de'i 'bras bu bde bar 'gyur mi 'gyur gtol med cing /
bde ba thob pa'i nges pa med kyi byang chub sems dpa' gang gi las nyid gnas skabs dang mthar thug tu nges par bde bar 'gyur ba de lta bu'i las mi byed pa ji ltar bde 'di lta bu'i bde ba mi 'byung ngo / /
spu gri'i sor chags pa'i sbrang rtsi lces myangs pas ro cung zad myong yang lce chad pa'i sdug bsngal myong ba lta bu'i gzugs sgra la sogs pa'i 'dod pa rnams kyis 'khor bar ji tsam spyad kyang mi ngoms na /
gnas skabs kyi 'bras bu rnam smin lha dang mi'i mngon mtho khyad par can thob pas bde la /
mthar thug sdug bsngal thams cad zhi ba'i bde ba thob par byed pa'i rgyu sbyin sogs bsod nams kyis lta ci ste ngoms ngoms pa med pa @# / /
goms par bya'o / /
gsum pa ni /
las de lta bu la 'jug par rigs pa de lta bas na sems pa'i las brtsams pa des char phyin par bya ba'i phyir /
nyi ma phyed dus su tsha ba dang skom pas gdungs pa'i glang chen mtsho dang phrad na spro bzhin du mtshor 'jug pa ltar sems pa'i las de la yang 'jug par bya'o / /
bzhi pa dor ba'i stobs la gnyis /
re shig dor ba dang gtan dor ba'o / /
dang po ni /
dge ba la 'bad pas lus sems du ba nas stobs nyams pa dang rjes su 'brel na ngal bsos te slar bya ba'i don du re shig dor bar bya zhing ngal bsos nas brtsam par bya'o / /
gnyis pa ni /
legs par zhin na las phyi ma dang phyi ma ste las gzhan dang gzhan bya bar 'dod pas zin pa de spang bar bya'o / /
gnyis pa dran pa dang shes bzhin gyis spyod pa nyams su blang ba lhur bya ba la lnga /
bag yod lhur blang ba dang /
dran pa dang shes bzhin lhur blang ba dang /
dran shes kyis nyes pa'i skabs mi dbye ba dang /
nyes pa byung ba de ma thag ldog par bya ba dang /
rigs pa'i las la 'bad par bya ba'o / /
dang po ni /
'thab mo brnying? pa mtshon cha'i las dang dgra thabs la mkhas pa'i skye bo dgra dang lhan cig tu g.yul dor ral kha lhags pa'i tshe na rang mtshon las bzur zhing /
dgra la mtshon 'debs pa bzhin du rang nyon mongs pa'i mtshon las bzur nas ldog par bya zhing ste nyon mongs pas ma bcom pa dang /
nyon mongs pa'i dgra rnams gnyen po'i mtshon gyis 'dzebs par btab cing rtsa ba nas phung ngo / /
gnyis pa ni /
g.yul sprod pa'i tshe g.yul du lag nas ral gri lhung bar gyur na gzhan gyis bsod dogs pa'i 'jigs pas myur du len pa ltar de bzhin du dge ba'i dmigs rnam ma brjed pa'i dran pa'i mtshon shor na nyon mongs kyis bcom nas dmyal bar skye bas dmyal ba'i 'jigs pa dran pa'i dran shes kyi gnyen po myur du blang bar bya'o / /
gsum pa ni /
ji ltar dug can gyi mnga' lus la zug na rtsa spubs kyi khrag la bren bcas nas dug gis lus la khyab par gyur pa de bzhin du /
dran pa nyams pa sogs kyi nyon mongs pas glags ni rnyed par gyur na khro ba sogs kyi nyes pas sems la khyab par 'gyur bas nyon mongs cung zad tsam yang ldog par bya'o / /
ji ltar sgre? ma zhe na /
nyung mar kyis bkang ba'i snod bskur la lam 'dred pa la 'gror bcug ste ral gri thogs pas drung du bsdad de thigs pa gcig tsam bo na gsod pas bsdigs na gsod pa'i 'jigs pas 'bad pas sgrim pa ltar byang chub sems dpa' brtul zhugs can gyis de bzhin du gnyen po byang chub kyi sems la sogs pa dran she kyis bzung nas bsgrim par bya'o / /
bzhi pa ni /
nyon mongs kyis dge ba bcom na dmyal bar 'gro ba de bas na glo bur du phang du dug sbrul 'ongs na ji ltar rings pas ldang ba ltar /
de bzhin du 'jug pa rang dbang med par sdung ba'i gnyid dang snyom las 'ongs na dmyal ba'i 'jigs pas myur du de dag ldog par bya'o / /
'o na ji ltar ldog ce na /
nyes pa byung ba re re zhing sngar yang de ltar byas pas mi 'dod pa sna tshogs thob cing 'dod pa ma thob la da dung de ltar byed dam zhes bdag la smad nas ci nas kyang bdag la dus phyis nyes pa 'di mi 'byung ba de ltar 'bad par bya'o / /
zhes yun ring po bsam zhing stobs @# / /
bzhi tshang ba'i bshags pa bya'o / /
lang pa ni /
ji ltar nyes pa mi 'byung ba dang byung ba sel ba'i che du bag yod dang shes bzhin lhur blang ba la sogs pa'i gnas skabs 'di dag la dran pa goms pa nyid du 'gyur ro zhe bsam pa'i kun slong gi rgyu 'di yis ni theg pa chen po'i dge ba'i bshes gnyen dang phrad pa'am /
de ma thag ma phrad kyang gdams pa dang rdzos su bstan pa'i don rigs shing 'thad pa'i las ni 'dod par bya'o / /
gsum pa spyod pa bsgrub pa la bdag nyid dbang du bya ba la gnyis /
lus sems shin tu sbyangs pas dge ba la ldang ba yang rang bya ba dang /
dpe don sbyar ba'o / /
dang po ni /
ci nas kyang dge ba'i las byed pa'i sngon rol nas dge ba'i las thams cad la ni mthu brtson 'grus kyi stobs yod pa de ltar bya ba'i ched du bag yod bsten tshul gyi gtam dran par byas te /
bdag nyid dge ba'i bya ba la las la ngan gyi 'tsher snang dang bral te ldang ba yang bar bya'o / /
gnyis pa ni /
ji ltar bya zhe na ji ltar rlung ni 'gro ba dang 'ong bas shing bal la dbang sgyur ba de bzhin du /
dge ba la spro bas lus ngag la dbang sgyur bar bya ste de ltar byas na ni sgo gsum gyi dge ba'i las thams cad myur du 'grub par 'gyur ro / /
don bsdus na dran pa nyer gzhag las /
nyon mongs rnams kyi gzhi gcig ni| |le lo yin te gang la yod / /
gang la le lo gcig yod pa / /
de la chos kun med pa yin / /
zhes gsungs pa ltar le lo 'gog pa'i brtson 'grus bskyed pa la 'bad par bya ste /
de yang brtson 'grus kyi 'gal rkyen sel ba dang /
mthun rkyen stobs bzhi bskyed pa la 'bad dgos so / /
'gal rkyen ni dge ba'i chos sgrub nus su mthong yang mi 'jug pa dang /
bdag gis ga la nus snyam du zhum pa'o / /
dang po la yang gnyis te da dung long yod snyam pa'i gyi shol byed pa dang /
bya ba ngan pa la chags pas zil gyis non pa'o / /
dang po'i gnyen por lus thob pa myur du 'jug pa dang /
shi nas ngan 'gror ltung ba dang /
dal 'byor rnyed dka' ba bsams nas spang bar bya'o / /
gnyis pa'i gnyen por dam pa'i chos 'di phyir dga' ba mtha' yas pa'i rgyu yin pa dang /
don med pa'i cal col smra ba sogs kyi rnam g.yeng rnams 'dir don chen po nyams par byed pa dang /
phyi mar sdug bsngal du ma bskyed pa'i gnas su bsams nas spong ba'o / /
zhum pa la yang sum ste thob bya sangs rgyas kyi yon tan mtha' yas pas bdag gis thob mi nus snyam pa dang /
rkang lag gtong ba sogs bya dka' ba dpag tu med pa bdag gis bsgrub par mi nas snyam pa dang /
'khor bar skye ba mtha' yas pa len dgos pas de'i tshe 'khor ba'i sdug bsngal bzod mi nus snyam du zhum pa'o / /
dang po'i gnyen por sngar sangs rgyas pa rnams kyang lam mthon po thob zin min gyi bdag 'dra ba zhig kho na ja? mthor gshegs te sangs rgyas pa yin cing /
ston pas kyang bdag las chos dman pa rnams kyis kyang sangs rgyas 'thob par gsungs pas /
bdag gis kyang brtson pa ma btang na ci'i phyir mi 'thob snyam du bsam mo / /
gnyis pa'i gnyen por lus la sogs pa gtong ba yang bya dka' ba'i 'du shes skye ba'i ring la mi gtong la gtong ba'i tshe tshong ma sogs ster ba dang @# / /
'dra bar mi dka'o snyam du bsam mo / /
gsum pa'i gnyen por byang chub sems dpas sdig pa spangs pas de'i 'bras bu tshar ba sdug bsngal mi 'byung la /
'khro ba'i sdug bsngal rang bzhin med pa sgyu ma lta bur rtogs pa brtan pas sems la sdug bsngal med cing /
lus sems bde bas rgyas na 'khor bar bsdad kyang skyo don med snyam du bsams nas zhum pa spang bar bya'o / /
rnam grol don gnyer bsgrub pa lhur len la /
dang por 'jug dang zhugs pa mthar phyin pa| |'bad pas brtson 'grus rtsom la rag las pas / /
stobs bzhi tshang ba'i brtson 'grus bskyad par bya / /
bsdu ba'i tshig su gcad pa'o / /
gnyis pa le'u'i mtshan ni /
byang chub sems dpa'i spyod pa la 'jug pa'i rnam bshad rgyal sras 'jug ngogs zhes bya ba las /
brtson 'grus bstan pa zhes bya ba'i le'u ste le'u bdun pa'i 'grel pa'o / / / /
gsum pa thun mong dang thun mong ma yin pa'i zhi gnas kyis bsdus pa'i bsam gtan la slob tshul la gnyis /
le'u'i gzhung bshad pa dang /
le'u'i mtshan no / /
dang po la gsum /
bsam gtan bsgom par gdams pa dang /
zhi gnas kyi mi mthun phyogs spang ba dang /
zhi gnas ji ltar sgom pa'i tshul lo / /
dang po la gnyis /
zhi gnas bsgrub dgos pa'i rgyu mtshan dang /
zhi gnas kyi mi mthun phyogs spang bar gdams pa'i / /
dang po ni /
sngar bshad pa de ltar dge ba la spro ba'i brtson 'grus bskyed nas ni /
yid ni ting nge 'dzin la gzhag par bya ste bying rgod kyis sems ni rnam par g.yeng ba'i mi nyon mongs pa gcan gzan gdug pa dang 'dra ba'i mchi ba'i phrag na gnas te /
nges ni myur du 'joms pas so / /
rnam g.yeng ji ltar spang zhan lus dang sems ni 'du 'dzi dang 'dod pa'i rnam rtog sogs kyis dpen pa yis ting nge 'dzin gyi mi mthun phyogs rnam par g.yeng ba mi 'byung ngo| |gnyis pa ni /
de bas na lus dben pa'i thabs 'jig rten pa'i gnyen bshes sogs dang 'grogs pa'i 'du 'ji sogs spang bar bya zhing /
sems dban pa'i thabs 'dod pa'i yon tan la rnam par rtog pa sogs yongs su dor bar bya'o / /
mdo las sems rnam par g.yengs pa rnams la ni 'jig rten pa'i bsam gtan skye ba yang dkon na /
bla na med pa'i byang chub lta ci smos de bas na bla na med pa'i byang chub ma thob kyi bar du sems mi g.yang bar bya'o / /
zhes gsungs so / /
gnyis pa la gnyis /
'jig rten gyi 'du 'dzi sogs spang ba dang /
phyin ci log gi rnam srog spang ba'o / /
dang po la gnyis /
'jig rten la chags pa'i rgyu ngos bzung ba dang /
de ji ltar spang ba'i tshul lo / /
dang po ni /
bdag dang bdag gir zhen pa la brten nas nang sems can la chags pa'i phyir dang| phyi rnyed pa dang /
bkur sti tshigs su bcad pa sogs la sred pas 'jig rten gyi zhen pa mi spongs te /
de bas zhen pa'i rgyu de dag spang bar bya'o / /
gnyis pa la bzhi /
gnyen po ngos bzung ba dang /
gnyen po bskyed pa'i thabs dang /
'du 'dzi'i nyes dmigs dang /
dben pa bsten pa'i phan yon no / /
dang po la gnyis /
chags pa spang bar gdams pa dang /
chags pa spong byed kyi gnyen po ngos bzung ba'o / /
dang po ni /
de bas na phyi dang nang la srad pa 'di dag yong sus spongs la blang dor la mkhas pas @# / /
'og nas 'chad pa 'di ltar dpyad cing bsam par bya'o / /
gnyis pa ni /
dge ba'i dmigs pa gang la rtse gcig pa goms par byas pas bying rgod dang bral te /
lus sems shin tu sbyangs pa'i bde ba 'dren pa'i zhi gnas kyi rta dang rab tu ldan pa'i stong nyid rtogs pa'i lhag mthong gis khams gsum gyi nyon mongs pas 'on dang bcas pa rnam par 'jams par shes par byas nas gnas lugs kyi don la dpyad pa byas pa'i stobs kyis shin sbyangs 'dren nus pa'i lhag mthong bsgrub par bya la de la yang thog mar zhi gnas btsal bar bya ste zhi gnas sngon du ma bsgrub par lhag mthong skye mi srid pa'i phyir ro / /
zhi gnas de yang ni phyi nang gi 'jig rten gyi lus longs spyod sogs la chags pa med pas mngon par dga' bas 'grub ste| de dag la chags pas bying rgod kyi dbang du 'gro ba'i phyir ro / /
gnyis pa la gnyis /
nang sems can la chags pa spang ba dang /
phyi rnyed pa bkur sems la chags pa spang ba'o / /
dang po la gnyis /
chags pa'i nyes dmigs dang /
nyes dmigs shes nas spang ba'o / /
dang po la lnga /
'dod pa'i don dang mi phrad pa dang /
'dod yon gyis g.yen sbyo ba dang /
thob kyang chog mi shes pa dang /
thar pa la gegs byed pa dang /
dal 'byor chud gson pa'o / /
dang po ni /
chags pa'i nyos dmigs ni rang nyid myur du 'chi ba'i mi rtag pa su zhig gnyen pa shes sogs mi rtag pa la yang dag par chags par byed pa yod sdug pa la chags pa des ni rnam smin tshe rabs stong phrag tu yang 'dod pa'i yul sdug pa mthong bar yod ste gtan nas mthong bar mi 'gyur ro / /
gnyis pa ni /
yid du 'ong ba ma mthong bas cir 'gyur zhe na de ma mthong na ni dga' bar mi 'gyur zhing yid mi bde bas sems g.yengs nas yid kyang ting nge 'dzin la mnyam par 'jog par mi 'gyur la bde ba thob par mi 'gyur ro / /
gsum pa ni /
sdug pa'i dngos po mthong yang sred pas ngoms par mi 'gyur bas sngar ma mthong zhing 'dod pa'i dus bzhin du sred pas gsung bar 'gyur ro / /
bzhi pa ni /
rgyu mtshan des na sems can rnams la chags par byas na yang dag nyid la kun nas bsgrib pa ste don dam pa'i bde pa mngon sum du mthong ba la gegs byed cing /
zag bcas kyi dngos pa la sred pas 'khor ba la skyo ba'i sems kyang 'jig par byed pas thar pa thob pa mi 'gyur ro / /
yid du 'ong ba dang tha mar nges par 'bral bas mya ngan gyis gdung bar 'gyur ro / /
lnga pa ni /
'dod pa'i yul de la sems sems pa 'ba' zhig gis tshe 'di don med par 'da' bar 'gyur bas dal 'byor chud zos par 'gyur ro / /
gnyis pa la gnyis /
nyes dmigs bsam pa dang /
de spong ba'i tshul lo / /
dang po la gnyis /
rgyas par bshad pa dang /
don bsdu ba'o / /
dang po la gsum /
don chen po 'jig cing ngan 'gror 'khrid pa dang /
byis pa'i grogs mi bsten zhing bsten par dka' ba dang /
de las yan ba mi thob cing gnod pa la sbyor ba'o / /
dang po ni /
myur du 'bral bas rtag pa med pa'i mdza' bshes kyis mi 'gyur ba'i g.yung drung gi thar pa dang de thob pa'i thabs dam pa'i chos kyang 'jig cing nyams par 'gyur la byis pa dang skal pa @# / /
mnyam pa ste /
de dag dang spyod pa mtshungs par spyod na ngas par ngan 'gror 'gro bar 'gyur te 'phags pa rnams dang da lta mi lus thob pa dang skal pa mi mnyam par 'khrid par byed na /
byis pa so so'i skye ba bstan pas ci zhig bya 'dod don mi 'grub cing mi 'dod pa 'phel ba'i phyir ro / /
gnyis pa ni /
shes rgyud mi brtan pas skad cig gcig gis mdza' bar 'gyur la tshig ngan cung zad smras pa'i yud tsam gcig gis dgrar yang 'gyur ba dang /
dga' ba'i gnas dge ba la sbyar na yang khro bar byed pas byis pa so so'i skye ba mgu bar dka' la rang la phan pa smras na khro bar byed cing der ma zad bdag kyang thabs sna tshogs kyis phan pa'i rgyu dge ba las zlog par byed la /
de dag gi dag ni ma mnyan na bdag la khro bas ngan 'gror 'gro bar 'gyur ro / /
gsum pa ni /
gzhan yang byis pa ni rang las mtho ba la phrag dog dang mnyam pa la 'gran cing rang las dma' ba la dmigs nas nga rgyal dang bstod na drags pa skye la mi snyan pa brjod na khong khro skye bas dus nam zhig byis pa dang 'grogs pa las phan pa thob /
mi thob par ma zad gzhan yang byis pa dang 'grogs na grogs byis pa gzhan la bdag bstod cing zhan la smod pa dang /
rgyal po dang yul mi sogs 'khor bar dga' ba'i gtam la sogs pa mi dge ba cis kyang nges par 'byung bar 'gyur bas byis pa dang 'grogs par mi bya'o / /
gnyis pa ni /
de ltar na bdag dang byis pa gzhan phan tshun gyis bsten pa des ni sdig grogs su 'gyur bas phung bar zad do / /
gnyis pa ni /
byis pa so so'i skye bo nge kyang bdag la phan pa'i don ma byas la bdag gis kyang de'i don du mi 'gyur bas byis pa las thag ring pa'i dgan par byol bar bya'o / /
skabs 'gar phrad na dga' bas mgu bar byas te ha cang 'dris cha na nyid du mi 'gyur bar brda phrad pa'i tha mal pa tsam chags sdang dang bral ba'i spyod pa legs par bya'o / /
grong du bsod snyoms sogs kyis spyod pa na yang bung bas me tog gi kha dog sogs la ma chags par sbrang rtsi len pa bzhin du lus gnas par byas nas chos sgrub pa'i chos kyi don tsam du chos gos dang bsod snyoms blangs nas ni /
skye bo kun la sngon chad ma mthong ba bzhin du 'du 'dzi'i 'dris pa med par gnas par bya'o / /
gnyis pa phyi rnyed bkur sogs la chags pa spang ba la gnyis /
yul can gyi nyes pa dang /
yul gyi nyes pa'o / /
dang po la gnyis| nga rgyal gyi nyes dmigs dang /
chags pa'i nyes dmigs so / /
dang po ni /
bdag ni rnyed pa mang ngo bdag la bkur sti byas so bdag la skye bo mang po dga'o zhes /
de 'dra'i snyems shing rgyags pa 'chad par gyur na nga rgyal dang chags pa'i nyes pas dmyal bar 'gro bas shi ba'i 'og tu 'jigs pa skye'o / /
gnyis pa ni /
de bas na phan pa'i las la rnam par rmongs pa'i yid khyod yul gang dang gang la chags par gyur pa ji snyed pa ded dang de bsdongs te bsdoms pa bas stong 'gyur du /
'bras bu sdug bsngal nyid du 'gyur cing ldang ngo / /
de bas na blang dor la mkhas pas rnyad bkur la chags par mi bya ste chags pa las ni ngan 'gro 'jigs pa skye ba'i phyir ro / /
gnyis pa la gnyis /
'dod pa'i yul la yid brton du mi rung ba dang /
bstod smad la phan gnod med pa'o / /
@# / /
dang po ni /
chags pa'i yul 'di dag byung yang yid brton med de 'di dag gi rang bzhin gdon mi za bar 'dod par 'gyur bar yid chos brtan par gyis te bar tu rtogs par gyis shig /
'di ltar rnyed pa dag ni mang po byung zhing grags pa dang snyan pa byung bar gyur kyang 'chi ba'i tshe rnyed pa dang grags pa'i tshogs dang bcas te gang du 'dod pa'i gtol med do ste 'chi ba'i tshe de dag rjes su mi 'brang ba'i don to / /
gnyis pa ni /
bstod smad la chags sdang mi rigs te ldog na bdag la smod pa gzhan yod na 'ga' zhig gis ngor bstod pas bdag dgar ci zhig yod /
de'i dga' ba la gegs byed yod pa'i phyir ro / /
bdag la bstod pa gzhan yod na kha cig gis smad pas mi dgar byar ci zhig yod bstod smad kyis mtho dman du mi 'gyur bas de la chags pa dang sdang bar mi bya'o / /
gsum pa 'du 'dzi'i nyes dmigs la gnyis /
byis pa dang 'grogs par dka' bas de'i 'du 'dzi la chags par mi bya ba dang /
de la shes byed dgod pa'o / /
dang po ni /
sems can mos pa sna tshos pa mgu bar mi nus te 'phrin las sna tshogs kyis don mdzad pa rgyal bas kyang ni mi ma ku na bsam pa mi shes pa'i bdag 'dra ba'i mgu mi nus pa smos ci dgos /
de bas na rten pa dang 'grogs pa'i bsam pa btang bar bya'o / /
sems can rnams ni grogs rnyed pa med pa la 'di ni sngon bsod nams ma byas pa'o zhes 'phya zhing smod la /
rnyed pa can la log 'tsho spyod pa'o zhes mi snyan pa brjod do / /
de dag gi rang bzhin 'grogs dka' ba yin pa de bas na byis pa de dag gis bdag la dga' ba ji ltar skye bar 'gyur /
mi 'gyur bas 'grogs par mi bya'o / /
gnyis pa ni /
rgyu mtshan gang gi phyir na byis pa ji ltar yang rang don ni gzhan las lhag pa zhig med par dga' ba mi 'byung bas byis pa so so'i skye bo 'ga' yang grogs dang bshes par bya ba min no zhes de bzhin gshegs pa rnams kyis gsungs so / /
zla ba spron ma'i mdo las /
so so skye bo la ni mdza' ba med / /
chos dang ldan pa'i tshig dag smras na yang / /
yid mi ches shing zhe sdang khro ba dag /
mngon par ston pa 'di ni byas pa'i las /
zhes dang /
byis pa dag ni yun ring? legs bstan kyang / /
de dag phyir zhing mi mdza' 'gras 'gyur zhes / /
byis pa'i ngo bo nyid kyi rgyus shes nas / /
mkhas pa byis pa dag dang brten mi byed / /
ces gsungs so / /
bzhi pa dban pa bsten pa'i phan yon la lnga /
grogs dang /
'tsho ba'i khyad par dang /
so sor rtog pa'i khyad par dang /
mig yod pa'i khyad par ro / /
dang po ni /
mang du thos pa dang ldan pa'i mkhas pa dag byis pa dang 'grogs pa spangs nas nags su gnas par bya ste /
nags ni ri dwags dang bya rnams dang shing rnams mi snyan brjod par mi byed pa 'grogs na bde ba de dag dang nam zhig lhan cig bdag gnas par 'gyur snyam du smon par bya'o / /
gnyis pa ni /
gnas brag dang sa'i phug gam lha gang stong pa'am ljon shing gi drung du ji srid 'dod par gnas bcas te khyim la sogs pa sngar spangs pa de dag phyir len par mi 'dod pas na nam zhig rgyab tu mi blta zhing /
de dag la chags pa med par nam zhig 'gyur zhig gu snyam du smon par bya'o / /
@# / /
sa phyogs gzhan gyis bdag gir bzung ba med pa rang bzhin gyis ni yangs pa rnams su rang dbang du spyad cing lus longs spyod gang la yang chags pa med par nam zhig bdag ni gnas par 'gyur snyam du smon par bya'o / /
gsum pa ni /
sa las byas pa'i lhung bzed dang ril ba la sogs yo byad nyid cha nyung zad dang /
skye bo gzhan kun la mi mkho ba'i gos la sogs pa 'chad zhing 'phreg rgyu med pas lus 'di bcan pa'i gnas su sba bar byas kyang /
cham rkun la sogs pa'i 'jigs pa med par gnas par nam zhig 'gyur snyam du yang dang yang du sman par bya zhing /
sbyor ba kyang nyams su blang bar bya'o / /
bzhi pa la gnyis /
lus la chags pa'i gnyan po la so sor rtog pa dang /
mdza' bshes la chags pa'i gnyen po la so sor rtogs pa'o / /
dang po ni /
rang gi lus mi rtag par yid la bya ba ni dur khrod du sang nas gzhan dag gi shi ba'i ro dang rus gong dag dang bdag gi lus gnyis mtshungs par 'jig pa'i chos can dag tu ni /
nam zhig bdag gi lus 'di yang 'di lta bu'i chos can no zhes mgo snyom byad par 'gyur snyam du smon par bya'o / /
rgyal ba'i yum las gsungs pa ltar rnam par bam pa la sogs pa'i 'du shes bskyed par bya'o / /
mi gtsang ba'i blo bskyed pa ni bdag gi lus ni 'di nyid kyang rul par gyur pa'i gang gang gi dri yis mi gtsang ba la sed? pa'i wa dag kyang dri nga bas drung du nya bar 'gro 'dod par mi 'gyur ba bdag med de ltar bur ni 'gyur bar 'ong snyam du dur khrod kyi ro dang mgo snyom pa'o / /
gnyis pa la gsum /
mdza' bshes la chags par mi rigs pa dang /
de'i rgyu mtshan dang /
gnas gcig tu zhag gcig gi 'gron po dang mtshungs par bsam pa'o / /
dang po ni /
mdza' bshes la mi 'bral ba'i sred pa spang bar bya ste /
rang gi lus 'di gcig bu byung ba yang lhan cig skyes pa'i sha rus dag zhig ste so sor 'gyes? par 'gyur na /
'brel med kyi las so so ba'i dbang gis 'ongs pa'i mdza' ba gzhan dang 'bral ba lta ci zhig smos myur du 'bral bar bsam mo / /
gnyis pa ni /
cung zad lhan cig gnas kyang da la zhen pa dgos pa med de skye na'ang rang nyid gcig pu skye bar 'gyur zhing 'tshan 'ang? de nyid gcig pu 'chi ste /
de la brten nas sdig pa bsags pa'i rnam smin gyi sdug bsngal la sogs pa'i skal pa gzhan dag gis mi len na /
dge ba'i gegs byed pa'i mdza' bas ci zhig bya phan pa cung zad kyang med pas chags par mi rigs so / /
gsum pa ni /
'gron po la ma dag tu ni zhugs pa rnams gnas khang gcig tu zhag gcig ji ltar gnas ni 'dzin par byed pa ltar /
de bzhin du las kyi dbang gis srid pa'i lam du zhugs pa'ang rigs gcig pa dang /
rnag gi gnyen mtshams sogs dang skye gnas gcig tu skye ba'i gnas ni yong sus 'dzin par zad pas chags par mi rigs so / /
lnga pa mi g.yeng ba'i khyad par la gnyis /
mkhas pas dben pa bstan par rigs pa dang /
dben pa bsten pa'i phan yon no / /
dang po ni /
skyes pa'i mtha' 'tsho ba las ma 'das pas shi ba'i tshe gnyen bshes kyi 'jig rten pa mya ngan gyis kun nas gdung bzhin du ji srid skyes bu bzhi yis ni khyim nas khri de las ro de ni ma bteg pa'i gong rol de srid du ni na gsu? song? nas /
@# / /
dben pa bsten par bya'o / /
gnyis pa la gsum /
mya ngan gyis gdungs pa sogs med pad nag /
dge ba'i phyogs mi nyams shing 'phel ba dang /
des na bdag nyid dben pa bsten par rigs pa'o / /
dang po ni /
nags na gnas pa la phan yon ci yod ce na /
chags sdang skye ba'i bshes med cing gnod pa byas dogs pa'i khon pa'ang med par byas nas rang gi lus 'di gcig pu dben par gnas te /
gnyen bshes rnams dor bas shi ba'i snga nas kyang shi ba dang 'dra bar brtsis nas chags pa dang bral bas shi na'ang mya ngan byed pa su yang mid do / /
gnyis pa ni /
dben par gnas na gnyen dang dgra la sogs pa dung na 'khod pa su dag kyang mya ngan dang gnod pas nags na gnas pa 'di yis sangs rgyas rjes dran sogs /
thar pa dang thams cad mkhyen pa'i lam bsgom pa la sus kyang g.yengs par 'gyur bas med pas mkhas pas 'du 'dzi spangs nas nags su gnas par bya'o / /
gsum pa ni /
da bas na shin tu mdangs dga' ba ste lus sems la bde ba 'phel ba'i nags tshal du gnas pas 'tsho ba rnyed sla bas tshogs chung zhing /
nad sogs kyis gnod pa med pas bde ba bskyed cing g.yeng ba thams cad zhi bar byed par bdag nyid gcig pu gnas par bya ste /
gnod pa chung zhing dge ba 'phel ba'i phyir ro / /
gnyis pa phyin ci log gi rnam rtog spang ba la gnyis /
'dod pa la skyo bsgom pa dang /
dben pa la dga' ba bsgom pa'o / /
dang po la gsum /
'dod pa la sbyang ba'i 'bras bu 'jigs pa dang bcas par bsam pa dang /
lus la sogs pa'i ngo bo gtsang bar bsam pa dang /
mi 'dod pa du ma bskyed par bsam pa'o / /
dang po la gnyis /
dge bal brtson par gdams pa dang /
'dod pa'i nyes dmigs bsam pa'o / /
dang po ni /
'dod pa dang gnod sems la sogs pa'i bsam pa gzhan ni kun btang ste byang chub kyi sems gnyis sgom pa'i bdag la sems pa gcig pu yis dge ba la rtse gcig tu sems ni mnyam par bzhag par bya ba'i phyir dang /
de la brten nas gnas lugs kyi don bsgoms pas nyon mongs spangs te dul bar bya ba'i phyir brtson pa bskyed de 'bad par bya'o / /
khyim bdag drag shul can gyis zhus pa'i mdo las /
khyim bdag zhan yang byang chub sems dpa' rab tu byung ba dgon pa la gnas pas 'di ltar bdag ci'i phyir dgon pa la gnas /
dgon pa la gnas pa 'ba' zhig ni dge sbyong ma yin te zhes pa nas /
gang gi phyir bdag dgon pa la gnas pas 'di lta ste dge sbyong gi don yangs su rdzogs par bya'o snyam du brtag par bya'o / /
zhes gsungs so / /
gnyis pa ni /
'dod pa la sred pas 'jig rten 'di dang pha rol tu'ang 'dod pa rnams ni khung khrol chen po skyed par byed de /
'dir ni bsad pa dang bcing pa dang gcod pa dang 'jig rten pha rol tu ni dmyal ba sogs bsgrub ste /
bu mo zla mchog gis zhus pa las /
'dod pa'i rgyus ni sems can dmyal bar ltung| |'dod chags kyis ni yi dwags dud 'gror 'gyur / /
zhes sogs gsungs so / /
gnyis pa la gnyis /
dur khrod kyi gnas tshul la bltas te nyes dmigs bsam pa dang /
gson ba'i chos la sbyar te bsam pa'o / /
dang po la drug /
ro myang @# / /
bar bya ba'i 'bras bu med pa dang /
mthar dur khrod dur bor ba las ma 'das pa dang /
rang gzhan gyi lus ser snas bsrung ba mi rigs pa dang /
rgyan gdags par mi rigs pa dang /
shin tu 'jigs par rigs pa dang /
gos kyis g.yogs pa la chags par mi rigs so / /
dang po ni /
pho nya dang pho nya mo la khyim thob pa gang gi phyir tu bdag che go mo dang lhan cig gnas par phyis zhas lan du mar gsol ba btab cing /
sdig pa rnams sam gtam ngan gyi grags min la'ang bud med gang gi don du ma 'dzems par khyad du bsad de gnod pa la sogs pa'i 'jigs pa la yang bdag zhugs shing de'i ched du rdzas kyang zad par byas par gyur te /
bud med kyi lus gang la yongs su 'khyud pas na mchog tu dga' zhing chags par 'gyur ba'i lus de dag nyid keng rus nyid yin gyi gzhan min na dang po nas rang dbang du gyur pa dang ni bdag tu yongs su bzung ba yang min pa la dgos pa cung zad kyang med par rab tu 'dod cing yongs su zhen nas ci'i phyir mya ngan las 'das par mi 'gro /
'dod pa sdangs nas thar pa'i lam la brtson par bya'o / /
gnyis pa ni /
bud med gang zhig dang po gsar ba'i tshe 'bad de 'dod pa bteg nas drangs kyang ngo tsha bas 'og tu lta bar byed la /
dur khrod du song ba las sngon ni gzhan gyis mthong ngam ma mthong yang gos kyis gdong ni g.yogs par gyur pa la khyod nyon mongs shing chags pa'i gdong de ni da lta mngon sum du gyur pa bzhin du /
shi ba'i tshe 'dur khrod du bya rgod kyis gos bsal te shin tu gsal bar byas pa mthong nas de ltar ci'i phyir 'bros shing 'byer par byed de'i tshe yang chags par rigs so /
gsum pa ni / /
khyod kyi bud med la skyes pa gzhan rnams mig gis blta na yang mig ser gyis gang zhig yongs su '+s+rung bar gyur pa de'i lus de ni ji srid du bya rgod la sogs pa des za na de'i tshe ser sna can khyod cis mi bsrung chags nas bsrung bar rigs so / /
bzhi pa ni /
gzhan yang dur khrod du sha'i phung po 'di mthong nas bya rgod dang wa la sogs pa gzhan yang za bar byed na bya rgod la sogs pa gzhan gyis zas la me tog gi phreng ba dang tsan.dan dang gser la sogs pa'i rgyan gyis mchod par ci'i phyir byed /
gson pa'i tshe yang rgyan gdags par mi rigs so / /
lnga pa ni /
dur khrod du gnas pa'i tshe rus gong nyid du mthong nas ni mi 'gul yang ni khyod skrag pas 'bros na /
da lta gson pa'i tshe ro langs bzhin du de ltar sems pa'i kun slong 'ga' yis kyang bskyed par gyur na ste /
de ltar bsams nas cis mi 'jigs ro langs bzhin du 'jigs par rigs kyi chags par mi rigs so / /
drug pa ni /
lus gang la gos g.yogs kyang 'di la chags pa khyod dur khrod du bor ba'i tshe de ma g.yogs na cis mi 'dod de la yang 'dod par bya dgos so / /
dur khrod du bor ba de la dgos pa med na ni gos g.yogs pa la khyod ci'i phyir 'khyud mi gtsang bar mtshungs pa'i phyir ro| |gnyis pa la gsum /
mi gtsang bar mngon sum du gyur pas chags par mi rigs pa dang /
rtags las nges pas chags par mi rigs pa dang /
des na gtsang bar zhen pa dgag pa'o / /
dang po la lnga /
reg bya la chags par mi rigs pa dang /
@# / /
gtsang bar rtog pa dgag pa dang /
lus sems so sor chags pa'i gnas ma yin pa dang /
nyes pa de dag rang la sbyar nas bsam pa dang /
dbyibs chags pa'i gnas ma yin pa'o / /
dang po ni /
bud med kyi kha chu la dga'o zhe na gnyis ka'i rgyu zas ni gcig pu nyid las ni 'bras bu bshad gci dang /
kha chu gnyis 'byung bar 'gyur na de las bshad pa la mi dga' zhing /
kha chu la khyod ci'i phyir dga' rgyu mi gtsang ba las byung ba dang 'bras bu mi gtsang bar mtshungs pa'i phyir ro / /
shing bal reg na 'jam pa yi sngas la yang bud med kyi reg bya ltar dga' bar mi byed par bud med kyi lus la 'dzag bzhin du dri nga ba 'dzag pa ma yin no zhes 'dod ldan mi gtsang ba la gtsang bar rmongs nas chags par byad do / /
'dod ldan gyi skye bo ngan pa rmongs pa rnams shing bal la reg na 'jam pa la 'di la nyal po bya bar mi nus so zhes shing bal de la khro ba dag tu byed pas phyin ci log tu zhen pa 'ba' zhig yin pas reg bya la chags par mi rigs so / /
gnyis pa ni /
gal te mi gtsong ba la chags pa med do zhe na rus pa'i gzeb rgyus pa'i dra bas sprel pa la sha'i 'dam gyis zhal zhal byas pa gzhan bud med la khyod ci'i phyir bang du 'khyud /
de mi rigs so / /
gzhan yang khyod nyid kyi lus mi gtsang ba mang po yod pa de nyid la khyod rtag tu longs spyod cing mi gtsang ba'i rgyal ba gzhan dag la'ang mi gtsang ba la sred cing brkam pas /
rang gi lus kyis mtshim par bud med kyi lus la ci'i phyir 'dod par byed byed mi rigs so / /
gsum pa ni /
bdag ni shing bas gyi reg bya la mi dga'i gzhan gyi lus kyi sha 'di la dga' zhes reg pa dang blta bar 'dod na kho 'dod na ni sems med pa'i rang bzhin gyi shi ba'i sha ni khyod ko cis mi 'dod 'dod par bya dgos na de ltar mi byed pas lus la chags par mi rigs so / /
gzhan gyi sems la chags so zhe na khyod 'dod pa'i sems gang yin pa de reg pa dang lta bar mi nus la /
gang zhig reg pa de shes pa min pas don med pa'i lus la 'khyud cing chags pa des ci zhig bya cung zad kyang mi phan pas chags par mi rigs so / /
bzhi pa ni /
gzhan yang mi gtsang ba'i rang bzhin du gyur pa'i skye bo gzhan gyi lus mi rtogs pa ngo mtshar mi che yi /
dus rgyun du mi gtsang ba 'dzag pa rang nyid mi gtsang ba nyid yin par rtogs par mi 'gyur ba ngo mtshar che zhes pa bsting tshig ste /
mi gtsang bar shes nas chags pa dgag par bya'o / /
lnga pa ni /
sprin dang bral ba'i nyi zer gyis phye ba'i pad.ma gzhon nu la de dag tshang na de spangs nas ni mi gtsang ba la zhen pa'i sems kyis ni mi gtsang ba'i gzeb la ci'i phyir dga' /
dga' bar mi rigs pas dbyibs la yang chags par mi rigs so / /
gnyis pa la bzhi /
mi gtsang ba'i 'byung khungs yin pas mi gtsang bar bsam pa dang /
de'i 'bras bu yin pas mi gtsang bar bsam pa dang /
lus mi gtsang ba dpes bstan pa dang /
rang gi lus mi gtsang bar bsam pa'o / /
dang po ni /
gzhan yang sa phyogs mi gtsang ba dan skyugs sogs dag gis gos pa la gal te reg par mi 'dod na lus gang las mi gtsang ba de ni byung ba yi lus la ji ltar khyod cig par 'dod 'dod par mi rigs @# / /
so| |gnyis pa ni /
gal te mi gtsang ba la chags pa med na mi gtsang ba'i zhing ma'i mngal las byung bar gyur cing /
mngal de'i sa bon pha ma'i khu khrag des bskyed pa'i lus gzhan khyod la ci'i phyir bar du 'khyud cing chags par byed mi rigs so / /
gsum pa ni /
gzhan yang khyod mi gtsang ba las byung ba'i mi gtsang ba'i srin bu chung ngu'ang khyod 'dod par mi byed la /
mi gtsang ba mang po'i rang bzhin gyi lus mi gtsang ba'i rdzas sum /
cu rtsa drug gi rang bzhin las skyes pa'ang ji ltar 'dod par byed /
khyod ni rang gi mi gtsang ba la smod par mi byed par ma zad kyi mi gtsang ba'i rkyal pa mi gtsang ba la brkam pas mi gtsang ba'i phung po gzhan yang 'dod par byed pa 'di ni mi rigs so / /
bzhi pa la gnyis /
lus mi gtsang bar bsam pa dang /
de la chags na dur khrod kyi lus la'ang chags par rigs pa'o / /
dang po ni /
ga bur la sogs pa sman yid 'od dang 'bras chen dag gam sngo la sogs pa'i tshod ma'ang rung /
khar bcug ste phyir phung nas bor ba yis sa yang mi gtsang bas btsog par byed par 'gyur bas chags par mi rigs so / /
gnyis pa ni /
gal te da ltar gyi lus mi gtsang ba 'di 'dra ba mngon sum du gyur kyang gtsang ngam snyam du /
the tshom za na dur khrod dag tu bor ba'i lus mi gtsang ba gzhan yang blta bar gyis dang /
lus gang las pags pa'i kha phye na 'jigs pa chen po skye bar 'gyur bar shes kyang ji ltar rang dang bud med kyi lus de nyid la phyir zhing yang dang yang du dga' ba skye bar 'gyur ba mi rigs pas /
dur khrod kyi ro dang mtshungs par bsams nas chags pa spang bar bya'o / /
gsum pa la gsum /
bcos ma'i rgyan gyis lus gtsang bar mi nus pa dang /
lus 'jig pa'i rang bzhin las ma 'das pa dang /
yid 'byung ba'i gnas su bsam pa'o / /
dang po la gnyis /
lus mi gtsang ba tsan.dan sogs kyi dris gtsang bar byed mi nus pa dang /
'brel med kyi dri gzhan la chags pa'i rgyu mtshan du mi rung ba'o / /
dang po ni /
lus mi gtsang bar gyur kyang tsan.dan la sogs pa'i dri zhim po bskus pas 'dod par rigs so zhe na /
lus la bskus pa'i dri de yang ga bur dang tsan.dan sogs kyi yin la /
gzhan lus kyi ma yin na 'brel med gzhan gyi dri nges lus gzhan dag la rgyu mtshan ci'i phyir na chags par byed /
gal te lus kyi rang bzhin dri nga bas 'di la ma chags na legs pa min nam lus la chags pas sdug bsngal du ma'i rgyu byed pa'i phyir ro / /
gnyis pa ni /
'jig rten don med pa la sred pa dag lus la chags pa ched du ji ste lus de la tsan.dan la sogs pa'i dri zhim po skud par byed /
'on te dri zhim po de tsan.dan gyi yon tan yin na lus la 'dir ni dri'i yon tan ci zhig byung /
ci yang med pas gzhan gyi dri yis gzhan dag la ci'i phyir na chags par byed mi rigs so / /
gnyis pa ni /
gal te skra dang sen mo sogs byi dor byas pas mdzes shing 'dod par bya ba yin no zhe na /
skra sen ring ba dang so skye zhing dri ma dang bcas pa'i 'dam gyi dris bsgos pas lus kyi rang bzhin ni gcer bu 'jigs pa nyid yin na /
rang gsod par byed pa rang la gnod pa'i mtshon bzhin du de 'bad pas ci'i phyir byed dor byed mi rigs so / /
gsum pa ni /
des na skye bo rnams bdag la rmongs pa'i 'bad pa yis nyon mongs pas rgyud 'khrul pa'i smyos @# / /
pas sa nyid kun tu 'khrugs pa ste /
gang zhing khyab pa yin no / /
dur khrod du rus gong 'ba' zhig mthong nas ni lus la dur khrod du ni yid 'byung na kun slong gi dbang gis 'gul zhing g.yo ba'i rus gong gis khyab pa'i grong gi dur khrod la dga' ba 'am dga' bar mi rigs so / /
gsum pa mi 'dod pa du ma bskyed pa bsam pa la gnyis /
bstan pa dang /
bshad pa'o / /
dang po ni /
de ltar mi gtsong bar gyur pa bud med kyi lus de'ang nor la sogs pa'i rin med par ni mi rnyed do / /
de dang rang gi lus la sogs pa'i don du nor bsgrubs pas tshe 'dir ngal dub kyis sha thang ba dang /
tshe phyi mar dmyal ba la sogs pa'i gnod par 'gyur ro / /
gnyis pa la gnyis /
'dod pa'i don mi thob pa dang /
mi 'dod pa du ma'i skyon dang 'grel pa'o / /
dang po la bzhi /
'dod pa bsten pa'i skabs med pa dang /
ngal ba'i sdug bsngal gyis 'dod pa bsten mi nus pa dang /
yul gyis bskal pas 'dod pa'i don dang phrad dka' ba dang /
gzhan gyi dbang du gyur pas mi 'dod pa du ma thob pa'o / /
dang po ni /
byis pa gzhon nu'i dus su bud med rnyed pa'i don du nor spel mi nus pas dar la bab pa na de mi rnyed pas longs spyod 'dis ci bde /
dar la bab pa'i tshe nor gsog pa yis tshe gtugs par gyur na lus rgas nas 'dod pas ci zhig bya bsten par mi nus so / /
gnyis pa ni /
'dod ldan bran la sogs pa ngan pa kha cig ni nyin rang las kyis lus yongs su dub ste mtshan mo khyim du 'ongs nas chad pa'i lus ro dang 'dra bar nyal bar byed pas /
'dod pa mi dran cing bsten mi nus so / /
gsum pa ni /
kha cig byed su bgrod pa'i nyon mongs pa dang /
rang gi yul las ring du song ba'i sdug bsngal can dag bud med dang phrad par 'dod bzhin du bud med rnams yun ring po 'khyud 'khor los kyang mthong bar mi 'gyur na /
'dod pa bsten pa lta ci smos /
bzhi pa ni /
bdag la phan par 'dod pa rnams de'i thabs la rmongs pas rnyed pa sogs gang gi don nyid du rang gi lus btsongs pa yang gla rngan de ma thob par rang la phan pa'i don med pa'i gzhan gyi las kyi rlung gis rang dbang med par bdas nas /
'di phyi gnyis kar sdug bsngal myong zhing 'dod pa'i don thob par mi 'gyur ro / /
gnyis pa la lnga /
rang dbang med cing myur du srog 'dor ba dang /
gzhan gyi dbang du gyur cing sdug bsngal sna tshogs dang rgyun du 'brel pa dang /
thar pa la gegs byed cing dal 'byor chud gson pa dang /
nyos dmigs pas mas nas thar pa don gnyer gyi bo bskyad pa dang /
'dod pa la chags pa nyes dmigs kun gyi 'byung khungs su bsam pa'o / /
dang po ni /
skyes bu la la rang gi lus bran du btsongs zhing dbang med gzhan gyis bkol bar gyur te /
dar chung ma dag kyang bu byung na rang gi khyim med pas zhing drung ngam dgon pa gang bab bab tu 'byung zhing btsa' bar byed dgos pa dang /
'dod pas bslus pa'i glen pa dag srog yun ring du 'tsho 'dod pas rnyed pas 'tsho bar bya'o zhes rnyed pa'i ched du /
srog stor dogs bzhin du g.yul du 'jug par byed do / /
rang la khe bcal ba'i phyir bran du 'gro bar byad pas sdug bsngal sna tshogs myong bar byed do / /
gnyis pa ni /
'dod pa'i ched du 'dod ldan la la lus la nga? cad pa dang /
kha cig rgyal po'i chad pas bsal shing gi rtse la btsugs @# / /
pa dang /
kha cig mdud thung dang ral gri la sogs pa dag gis bsnun cing kha cig nan gyis mer bsregs pa dag kyang snang ngo / /
nor bsag pa dang bsrung ba dang tha mar brlag pa'i gdung ba min nor ni dus thams cad du khung khrol mtha' yas pa'i rtsa bar shes par bya'o / /
gsum pa ni /
nor la chags pas yul sna tshogs la yid g.yengs par gyur pa rnams las kyi dbang gis yang dang yang du 'khor bar skye bas /
srid pa'i sdug bsngal las grol nas thar pa thob pa'i skabs med do / /
tshe 'di tsam gyi ched du 'dod pa la sred pa'i 'dod ldan rnams la sngar bshad pa'i sdug bsngal de la sogs pa nyes dmigs che ba la /
bde ba'i mnog? chung ste dper na shing rta 'dren pa'i phyugs dag gis 'gro bzhin du rtswa ni kham 'ga' zos pa bzhin no / /
tshe 'di tsam gyi don du bde ba bsgrub pa dang /
sdug bsngal sel ba mi las dud 'gro stobs che ba yang yod pas phyugs kyis bsgrubs na'ang mi dkon pa'i tshe 'di'i bde ba shin tu mnog? chung ba gang yin pa de'i don du /
dal 'byor phun sum tshogs pas rnyed na don che zhing rnyed dka' ba 'di phyin ci log gi yul la sred pa'i las kyis mnar ba rnams kyis bcom zhing chud gson pas /
nyes dmigs de dag bsams te /
dal 'byor gyi rten la snying po len pa la 'bad par bya'o / /
bzhi pa ni /
rgyal srid kyi bde ba lta bu'i 'dod pa yang nges par 'jig par 'gyur zhing de la chags pas dmyal ba la sogs par ltung bar byed pas /
don chen po min pa'i phyir tu thog ma med pa nas 'dod pa la bkol bas dub pa'i tshogs chen po byung ba gang yin pa de'i bye ba'i cha tsam gyi dka' spyad kyi tshogs kyis sangs rgyas nyid bde blag tu 'grub na /
ngan pa la chags pa rnams de ltar mi byed do / /
'dod ldan 'dod pa thob pa'i don du myong ba'i sdug bsngal de byang chub sgrub pa'i spyod pa pas sdug bsngal cher la 'dod pa'i 'bras bu byang chub kyang med do / /
lnga pa la gnyis /
dod pa'i nyes dmigs bsam pa dang /
dben pa la dga' ba bsgom pa'o / /
dang po ni /
'dod pa'i don du sdig pa spyad pas 'bras bu dmyal ba sogs kyi sdug bsngal bsam par byas na 'dod pa rnams la nyes dmigs mtshon dang ni /
dug dang me dang g.yangs dang dgra rnams kyis kyang 'dod pa'i gnod byed kyi dper mi phod pas /
'dod pa la chags par mi bya'o / /
gnyis pa dben pa la dga' ba bsgom pa la gnyis /
bstan pa dang /
bshad pa'o / /
dang po ni /
sngar bshad pa de ltar 'dod pa la skye bar byas te dben pa la ni dga' ba bskyed de dben par bsam gtan bsgrub par bya'o / /
gnyis pa la gsum /
gnas la sogs pa'i phun tshogs kyi khyad par dang /
rang dbang thob pa'i yon tan dang /
chog shes pa'i yon tan no /
dang po ni /
dben pa'i gnas ji lta bur gnas par bya zhe na 'khor lo sgyur ba'i rgyal po 'gran zla ba dang bral zhing 'dod pa'i yon tan la bde bar longs spyod pa ltar /
phyi'i rtsod pa dang gzhan gyi chags sdang gi rkyen la sogs pa'i nyon mongs kyis stong pa'i rnam g.yeng zhi ba'i nags kyi nang dag tu /
sngon legs par spyad pa'i skye bo skal ldan dag zla 'od bsil ba tsan.dan gyis byugs nas bsal ba'i gnas ltar /
shin tu yangs pa'i rdo leb khang bzang dang 'dra ba nyams dga' bar yid dang mi mthun pa'i sgra med cing /
'jam zhing zhi ba'i nags kyi rlung g.yob yis @# / /
mdzes par byas pa'i gnas su byang chub kyi sems bsgom pa la sogs pa gzhan la phan pa'i don sems shing 'chag par byed pas /
rnal 'byor pa rnams kyis dben pa bsten pa ni 'jig rten pa'i bde ba gang las kyang khyad par du 'phags pa'o / /
gnyis pa ni /
skye bo gzhan med pa'i khang stong dang /
shing drung dang /
ri phug dag tu gnas nas gang du ji srid sdod 'dod pa de srid du gnas shing yo byed mang po yongs su 'dzin pa dang /
de dag mi nyams par bsrung ba'i sdug bsngal spangs te /
re dgos kyi ltos pa med par bag yangs su spyod pas gnas pa'o / /
gsum pa ni /
gnas dang longs spyod sogs ji ltar 'dod pa bzhin du rang dbang skyed cing de la chags pa med la /
skye bo gang dang yang ni 'brel pa med pa'i gnas su zas gos sogs ngan don tsam gyis chos shes pa'i bde ba la spyod pa gang yin pa lha dang mi'i dbang pos kyang ni de rnyed dka' bas mkhas pas dben pa bsten pa la 'bad par bya'o / /
gsum pa zhi gnas ji ltar sgom pa'i tshul la gnyis /
bdag zhan mnyam par sgom pa'i tshul dang /
bdag gzhan brje ba'i tshul lo / /
dang po la gnyis /
mdor bstan pa dang /
rgyas par bshad pa'o / /
dang po ni /
sngar bshad pa de las gos pa'i rnam pa yis 'du 'dzi la sogs pas dben pa'i bsam tha'i? gnas kyi yin tan bsam pa byas nas 'dod pa don du gnyer ba la sogs pa'i rnam rtog nye bar zhi ba dang /
byang chub kyi sems ni bsgom par bya'o / /
thabs gang gi sgo nas bsgom zhe na bdag dang gzhan du mnyam pa ni dang po nyid du 'bad de bsgom par bya'o / /
ji ltar zhe na /
bdag gi bde ba ched du bsgrub cing sdug bsngal chen du 'gog pa bzhin du gzhan gyi bde sdug la yang 'dor len de ltar byed pas gzhan gyi bde ba bsgrub pa dang sdug bsngal sel bar mnyam pas na sems can thams cad bdag bzhin gces par gzung nas bsrung bar bya'o / /
gnyis pa la bzhi /
bdag gzhan mnyam par sgom pa'i don bshad pa dang /
bdag gzhan mnyam par sgom tshul dang /
de ltar sgom pa'i phan yon dang /
bdag gzhan mnyam par goms na de ltar bskyed nus pa'o / /
dang po ni /
sems can mtha' yas pa du ma yin pas de la nga'o snyam pa'i blo bskyed du mi rung ba'i phyir /
de dag gi bde sdug gi 'dor len la rang dang mtshungs par ji ltar rung zhe na /
rang gi lus la rkang pa dang lag pa la sogs pa'i dbye ba rnam pa mang yang nga'i snyam du gang zag gcig gis yongs su bsrung ba'i lus su gcig pa ltar /
de bzhin lha dang mi la sogs pa'i 'gro ba tha dad kyang /
de dag gi bde sdug dag la tha dad med pa ste /
khyad par med par dmigs nas thams cad bdag dang 'dra bar bdag tu gzung nas bde ba 'di bdag gis bsgrub par bya /
sdug bsngal 'di bdag gis bsal bar bya'o snyam du 'di kun de dang 'dra bar sgom pa'i don to / /
gnyis pa la gnyis /
bde sdug gi 'der len mtshungs pa mi rigs pa spang ba dang /
mtshungs par bsgom rigs pa'i rgyu mtshan bshad pa'o| |dang po ni /
gzhan gyi sdug bsngal gyis bdag la mi gnod pa rang gi sdug bsngal gyis gzhan la mi gnod pa dang 'dra bas /
de ched du sel ba rang gi sdug bsngal sel ba dang mtshungs pa mi 'thad do zhe na /
skyon med de /
gzhan gyi sdug bsngal gyis rang @# / /
la mi gnod pa ltar /
gal te bdag gi sdug bsngal gyis gzhan gyis lus la mi gnod pa de lta na'ang de bdag gis sdug bsngal yin te /
rang la bdag tu zhen pas rang gi sdug bsngal mi bzod pa 'byung ba nyid yin pa de bzhin du sems can gzhan yang bdag tu gzung ba gams pas gzhan gyis sdug bsngal dag bdag la 'bab par mi 'gyur yang /
de lta na'ang sems can gyi sdug bsngal de bdag gis bsal bar bya ba'i sdug bsngal yin te /
sems can la rang gis bdag tu zhen pas de la sdug bsngal byung na bzod par dka' bar 'gyur ro / /
gnyis pa la gsum /
rgyas par bshad pa dang /
don bsdu ba dang /
rtsod pa spang ba'o / /
dang po la gsum /
rtag dgod pa dang /
khyab pa bsgrub pa dang /
bdag gzhan mnyam par bsgom du mi rung snyam pa'i gegs bsal ba'o / /
dang po ni /
sems can gzhan gyi sdug bsngal chos can /
bdag gis bsal bar rigs te sdug bsngal yin pa'i phyir /
dper na bdag gis sdug bsngal bzhin no / /
bdag gis gzhan la phan pa dang bde ba bsgrub par bya rigs te /
sems can pha rol po sems can yin pa'i phyir /
dper na bdag gi lus la bde ba bsgrub pa bzhin no / /
gnyis pa la gnyis /
khyab sgrub dngos dang /
de'i gegs bsal ba'o / /
dang po ni| bdag gzhan gyi bde sdug la dmigs nas 'dor len mtshungs par byed rigs par thal /
gang gi tshe bdag dang gzhan gnyis ka bde ba 'dod du mtshungs pa la bdag dang gang zag gzhan khyad par ci yod na ci yang med pa'i phyir /
rgyu mtshan gang gi phyir na bdag gcig bu bde bar brtson par byang ceng gzhan gyi bde ba la mi brtson pa yi rigs so / /
gang gi tshe bdag dang gzhan gnyis ka sdug bsngal mi 'dod par mtshungs pa la bdag dang gzhan khyad par ci yod na ste ci yang med pa'i phyir ro / /
rgyu mtshan gang gi phyir gzhan gyi bde ba bsrung ba min par bdag gi bde ba chad du bsgrub cing mi nyams par srung bar byed /
gnyis ka mtshungs par bsgrub rigs so / /
gnyis pa ni /
gal te sems can de la sdug bsngal byung bas bdag la mi gnod pa'i phyir mi bsrung de zhe na /
da ni chos mi rigs te rgas pa'i che sdug bsngal byung dogs nas gzhon pa'i che nor gsog pa dang /
de bzhin dus dang phyi dro sdug bsngal byung dogs nas di ring dang snga dro'i dus nas sdug bsngal sel ba'i thabs la 'bad par mi rigs par thal / /
phyi ma'i dus kyi sdug bsngal ma 'ongs pa'i sdug bsngal yang snga ma'i dus kyi gang zag de la gnod par mi bde na de byung dogs nas cig bsrung bsrung mi ris par thal lo / /
tshe 'dir bdag gis phyi ma'i sdug bsngal gyi rgyu ldog par ma byas na phyi mar bdag gis sdug bsngal myong dgos pas de ldog pa'i thabs la 'bad par rigs so zhe na /
tshe 'di'i bdag gis phyi ma'i dus su sdug bsngal de ni myong snyam pa'i rnam par rtog pa de phyin ci log pa ste /
'di ltar shi ba'i gang zag de'ang gzhan nyid la skye ba phyi ma'i gang zag de'ang ni gzhan nyid yin pas de gnyis gcig tu mi rung ba'i phyir ro / /
'di ni so so tha dad yin pas gcig gi sdug bsngal cig shos kyis sel mi ris pa la skad cig snga phyi so so tha dad pa'i @# / /
mgo mtshungs kyi rigs pas 'gog pa yin gyi /
don dam la ltos nas 'gog pa gzhung gi don min no / /
gzhan yang gang gi cho cha gang gi sdug bsngal gang yin pa de ni lus kyi cha de nyid kyis bsrung zhing sel dgos na| char ma zug pa lta bu'i rkang pa'i sdug bsngal lag pa'i min pas ci'i phyir lag ba des ni rkang pa'i sdug bsngal de bsrung bar byed mi rigs par thal lo / /
gal te 'brel med kyi sdug bsngal cig shos kyis sel ba rigs pa min yang /
'dir bdag tu 'dzin pa goms pa las skye ba snga phyi dang snga dro phyi dro la sogs pa'i lus rnams gang zag gcig po de'i bdag gi bar 'dzin pa goms pa las gcig gi sdug bsngal cig shos kyis sel ba la 'jug ce na /
rang dbang ba'i bdag dang gzhan du 'dzin pa mi rigs pa gang yin pa de yang ci nus par ci spang bar bya ba nyid yin te /
gang zag gi bdag tu 'dzin pa zhen yul la 'khrul zhing ngos khung khrol thams cad bskyed pa'i phyir ro / /
gsum pa ni /
de gnyis mi mtshungs te gang zag so so ba 'brel med yin la gang zag gcig gi rkang lag tshogs pa gcig cing /
rgan gzhon dang tshe snga phyi rgyud gcig yin pas phyi ma la gcig gi sdug bsngal gcig gis sel bar rigs la /
snga ma la de mi rigs so zhe na /
rang dbang ba'i rgyud dang tshogs pa yang med par thal /
rgyud dang tshogs pa zhes bya ba ni phreng ba dang dmag la sogs pa rang gi cha du ma la btags pa'i rdzun pa yin pa bzhin du rgyu can snga phyi du ma dang /
tshogs pa can la btags nas bzhag pa'i rdzun pa yin pa'i phyir /
gang zag gcig gi bdag gi pas ? bsdus pa gang zag de'i dbang sgyur bya yan pas yul dus tha dad kyang gcig gi sdug bsngal cig shos kyis sel lo zhe na /
sdug bsngal can gyi gang zag gi bdag gang yin pa de med pa'i phyir /
gang zag rang dbang ba des bde sdug 'di su zhig dbang bar 'gyur su'i yang dbang sgyur bya ma yin par mtshungs so / /
rgyu mtshan des na sdug bsngal la longs spyod pa'i rang dbang ba'i bdag po med par ni bdag dang gzhan gyis sdug bsngal thams cad bye brag med pa nyid yin la tha snyad du phan tshun stos pa'i bdag gzhan de dag gi sdug bsngal yang yod pas /
rang gi sdug bsngal bzhin du gzhan gyis sdug bsngal sel ba la 'bad par rigs so / /
gnyis pa don bsdu ba ni /
des na gzhan gyis sdug bsngal de yang sdug bsngal yin pa'i phyir de rang gis bsal bar bya ba rigs kyi rang dang gzhan rigs su gcod pa'i nges pas der ni ci zhig bya /
gzhon gyi sdug bsngal mtha' dag bsal dgos pas ci'i phyir sems can kun gyi sdug bsngal ni bdag la mi gnod pas /
ci'i phyir ldog par bya zhes bcad du med pas rang gi sdug bsngal 'dod bya ma yin pas gal te ldog na yang sdug bsngal thams cad ldog par rigs la /
gzhan gyi sdug bsngal sel ba de min na bdag gi sdug bsngal kyang sems can gzhan gyi sdug bsngal bzhin du /
bsal bya ma yin par 'gyur bas bdag la gces par 'dzin pa bzhin du gzhan gces par gzung nas de'i sdug bsngal sel ba la ched cher bya'o / /
gsum pa rtsod pa spang ba la gnyis /
sems can gyi sdug bsngal bsams pas byang sems rang nyid sdug bsngal gyi gzhan dbang du 'gyur ba mi 'thad pa dang /
sdug bsngal bsams pa'i dgos pa'o / /
dang po ni /
gal te @# / /
snying rjes gzhan gyi sdug bsngal thams cad bdag gir byas na /
sdug bsngal mang por 'gyur bas ci'i phyir sdug bsngal mi sgong bar nan gyis bskyed ce na /
byang chub sems dpas 'gro ba'i sdug bsngal bsam par byas na ji ltar snying rje'i dbang gis sdug bsngal mang po 'byung ba ma yin par thal /
des rang gi tshor ba sdug bsngal mtha' dag sel ba'i phyir ro / /
gnyis pa ni /
ga te sdug bsngal cung zad byung yang sdug bsngal gcig gis ni 'gro ba mtha' yas pa'i 'khor ba'i sdug bsngal mang po med par 'gyur na /
don shin tu che bas brtse ba dang ldan pas de lta bu'i sdug bsngal de rang dang gzhan la bskyed par bya 'os pa nyid yin no / /
des na ting nge 'dzin rgyal po las gsungs pa ltar byang chub sems dpa' me tog zla mdzes kyis rang nyid gsod pa'i rgyal po'i gnod pa shes kyang ni /
bdag gi sdug bsngal ma bsal te ngang du blangs pas sems can mang po'i sdug bsngal zad par 'gyur ba gzigs nas de'i phyir tu 'khor gyis ldog kyang ma gsan par grong du zhugs pa bzhin no / /
gsum pa la lnga / /
gzhan don la gcig tu gzhol pa la sdug bsngal chen po med pa dang /
de'i bde ba mchog tu gyur pas gzhan don la 'jug pa dang /
rang gi dregs pa zhi bar 'gyur ba dang /
lan dang rnam smin la ltos pa med pa dang /
rgyu mtshan des na bdag gzhan mnyam par bsgom rigs pa'o / /
dang po ni /
sngar bshad pa de ltar rang gi rgyud ni bdag gzhan mnyam pa bsgom pa goms par gyur pa na gzhan gyi sdug bsngal zhi bar dga' bas de sel bar 'dod pa la pad.ma'i mtsho ru ngang pa 'jug pa ltar /
rang gi sdug bsngal khyad du bsad nas spro bzhin du mnar med par yang 'jug par 'gyur bas gzhan don la 'jug pa la yid kyi sdug bsngal med do / /
gnyis pa ni /
sems can rnams ni srid pa las grol ngan thugs dga' ba'i rgya mtshos legs par gang ba gang yin pa de nyid kyis ni 'dod don thams cad grub pas ngoms shing /
chog pa min nam rang nyid gcig pu thar pa 'dod pas ci zhig bya /
sems can thams cad kyis ma byas pa dran par byas nas de'i don du brtson par bya'o / /
gsum pa ni /
gzhan gyi don la lhag par dga' ba de lta bas na gzhan gyi don byas kyang ngas drin gyis bskyangs so snyam pa'i rlom sems dang ni de la ngo mtshar med do / /
bzhi pa ni /
mtha' gcig tu gzhan don grub pa kho na la dga' bas rnam smin gyi 'bras bu'i re ba med do / /
lnga pa ni /
bdag gzhan mnyam par bsgom rigs pa de bas na ji ltar chung ngu ni tshig mi snyan pa tsam las kyang bdag bsrung ba de bzhin du gzhan gyi mi 'dod pa dang sdug bsngal la yang bsrung sems dang /
snying rje'i sems ni de ltar bya'o / /
bzhi pa ni /
gzhan gyi lus la nga'o snyam pa dang gzhan gyi mig la nga'i mig gi snyam pa'i blo mi skye bas gzhan gyi bde sdug la rang gi dang 'dra ba'i 'dor len gyi blo ji ltar skye zhe na /
ma goms na bden med kyi goms pa yis ni gzhan pha dang ma dag gi khu ba khrag gi thigs pa la bdag gi dngos po grub pa med par gyur kyang ni /
goms pa'i stobs kyis bdag go zhes ni shes shing 'dzin pa ltar de bzhin du goms par byas na /
gzhan gyi lus la yang bdag ces ci'i phyir mi gzung ste gzungs shig dang /
goms par byas na rang gi dang 'dra ba'i blo skye'o / /
des na gzhan @# / /
gces par 'dzin pa'i phan yon bsams nas gzhan gyi sdug bsngal sel ba la 'bad par bya'o / /
'gyur kha cig las dngos po med par gyur kyang ni zhes pa'i tshig rkang mi 'byung ngo / /
des na bdag gi lus 'di gces par 'dzin pa ched du bkag nas gzhan du yang bzhag pa de ltar goms na dka' ba med pa bdag gces 'dzin goms pa dang 'dra'o / /
gnyis pa bdag gzhan brje pa'i tshul la gnyis /
mdor stan pa dang /
rgyas par bshad pa'o / /
dang po la gnyis /
bdag gzhan brje pa'i tshul dang /
de ltar goms su rung ba'i rgyu mtshan no / /
dang po ni /
bdag gces par 'dzin pa ni nyes pa thams cad kyi 'byung khungs yin pas skyon dang bcas pas ched cher 'gog pa dang sems can gzhan la gces par 'dzin pa yang legs tshogs thams cad kyi 'byung khungs yin pas yon tan rgya mtshor shes par byas nas /
bdag gces 'dzin yongs su dor ba dang gzhan gces par 'dzin zhing blang ba ni bsgom par bya'o / /
gnyis pa ni /
sems can mtha' yas pas bdag tu gzung bar mi nus so zhe na /
ji ltar rang gi lag pa la sogs pa so so tha dad kyang rang gi lus kyi yan lag yin pas bsrung byar 'dod pa ltar /
de bzhin du sems can du ma yin yang gces par 'dzin pa goms na rang gi lus ltar gce4s par 'dzin pa'i 'gro ba'i yan lag tu ci'i phyir lus can rnams bsrung byar mi 'dod de 'dod par rigs so / /
gnyis pa la gsum /
bdag gzhan brje pa'i tshul bshad pa dang /
brjes nas bsam pas rjes su sgrub pa'i tshul dang /
sbyor bas rjes su sgrub pa'i tshul lo / /
dang po la gnyis /
rgyas par bshad pa dang /
don bsdu ba'o / /
dang po la gsum /
gzhan gces 'dzin goms par bya ba dang /
bdag gces 'dzin 'bad pas sdang bar bya ba dang /
bdag dang gzhan gtso bor byed pa'i skyon dang yon tan bsam pa'o / /
dang po la lnga /
bdag gzhan brje nus shing rlom pa zhi bar 'gyur ba dang /
rnam smin la mi ltos par de bsgom pa la 'bad par gdams pa dang /
des na gzhan don ched char bya ba dang /
goms na bskyed nus pa dang /
bdag gzhan sdug bsngal las sgrol 'dod pas bdag gzhan brje pa bsgom par bya ba'o / /
dang po ni /
bdag gzhan brje pa'i blo goms par mi nus so zhe na /
ji ltar gang zag gi bdag med pa'i lus 'di la goms pas bdag gi bar 'dzin pa'i blo 'byung ba de bzhin du sems can gzhan la yang gces 'dzin goms pas bdag gi ba'i blo cis mi skye goms pas nges par skye'o / /
sems can kun bdag tu gzung ba goms pa de lta na'ang ni gzhan gyi don byas kyang ngo mtshar dang rlom sems mi 'byung ngo / /
gnyis pa ni /
dper na bdag nyid kyis ni rnag gi zas zos nas lan la re bas mi 'byung ba bzhin no / /
phan yon mtha' yas pa yod pa de bas na ji ltar chung ngu na tshig mi snyan pa las kyang bdag bsrung ba de bzhin du 'gro ba la sdug bsngal las bsrung sems dang snying rje'i sems ni goms par bya'o / /
gsum pa ni /
sems can gyi sdug bsngal chung ngu yang bsrung dgos pa de bas na mgon po spyan ras gzigs thugs rje chen pos 'gro ba yi tha na 'khor gyi nang du bag tsha ba'i 'jigs pa'ang bsal ba'i phyir tu bdag gi ming 'dzin pa de 'khor gyi nang du bag tsha ba'i @# / /
'jigs pa med par gyur cig ces rang gi mtshan yang byin gyis brlabs so / /
sdong po bkod pa las mtshan lan gsum dran pa la gsungs so / /
bzhin pa ni /
phan yon du ma yod kyang bdag gzhan brje pa goms par dka' zhe na /
goms pa dka' ba las phyir ldog par mi bya ste goms na bskyed nus pa ni 'di ltar goms pa'i mthu yis ni sngar gang gi ming thos na 'jigs pa'i dgra yang phyis mdza' bar byas pa na /
de nyid med na mi dga' bar 'gyur ba bzhin no / /
lnga pa ni| rgyu mtshan des na gang zhig bdag dang gzhan rnams ni srid pa dang zhi ba'i rgyud pa las myur du bskyab par 'dod pa des bdag dang gzhan du brje bya ba snod min la gsang zhing theg pa chen po'i lam gyi gnad mthar thug pa gsang ba'i dam pa spyad par bya'o| |gnyis pa la gnyis /
bdag gces 'dzin 'jigs pa mtha' dag gi rgyu yin pa dang /
nyes spyod mtha' dag la sbyor byed yin pa bsam pa'o / /
dang po ni /
bdag gzhan ma brjes par bdag gi lus gang la chags pa yis sdig sbrul la sogs pa'i 'jigs gnas chung ngu la yang 'jigs pa chen po skye ba yin pas 'jigs pa skye ba'i lus de la mkhas pa su zhig dgra bzhin du sdang thar mi byed par gces par 'dzin pa mi rigs so / /
gnyis pa ni /
bdag gces par gzung bas lus gang bkras pa dang skom pa sogs nad gso ba'i cho ga byed 'dod pas /
bya dang nya dang ri dwags gsod par byed cing lam du 'gro ba la lam bsgugs? byed cing gzhan gyi nor 'phrog pa dang /
gces par gzung ba'i lus gang zhig khe dang rim gro'i phyir tu phan btags pa'i pha dang ma yang gsod par byed cing /
dkon mchog gsum gyi dkor ba rkus nas sdig pa des ni mnar med du bsreg par 'gyur na mkhas pa su zhig lus de la gces par gzung nas 'dod cing bsrung ba dang mchod par byed kyi rang gi lus 'di la su zhag dgra bzhin du blta bar mi byed brnyas par mi byed /
gces par 'dzin pa rnam pa thams cad du dgag par bya'o / /
gsum pa la gnyis /
bdag gzhan gces par gzung ba'i nyes dmigs dang phan yon gyi rnam grangs dang /
des na bdag gces 'dzin dor rigs pa'o / /
dang po la gnyis /
rgyus par bshad pa dang /
don bsdu ba'o / /
dang po la lnga /
sbyin pa'i dbang du byas pa dang /
gnod pa'i dbang du byas pa dang /
bstod grags kyi dbang du byas pa dang /
las la sbyor ba'i dbang du byas pa dang /
phan bde'i dbang du byas pa'o / /
dang po ni /
gal te ser sna'i dbang gis nor la sogs pa gzhan la byin na rang nyid ci longs spyod ces bdag don 'ba' zhig sems pa 'dre'i tshul te 'jigs pa bskyed pa'i phyir ro / /
gal te rang gis longs spyad na gzhan la ci sbyin zhes gzhan don 'ba' zhig sems pa lha'i chos ta phun sum tshogs pa thams cad 'byung ba'i phyir ro / /
gnyis pa ni /
bdag bde ba'i phyir tu gzhan la srog gcod sogs gnod pa byas na rang nyid dmyal ba la sogs par lhung bar 'gyur la /
gzhan bde ba'i phyir tu bdag gi lus dang longs spyod la gnod pa byas na ste de dag gi chad du btang na phun sum tshogs pa thams cad thob par 'gyur ro /
bdag nyid bstod pa grags pa sogs kyi sgo nas mtho bar 'dod pa de phyi mar ngan 'gro dang mir skyes na yang rigs dang gzugs ngan pa dang /
shes pa glen par skye bar 'gyur ro / /
mtho @# / /
par 'dod pa de nyid gzhan la spos te gam+s+par byas na phyi mar bde 'gro dang bkur sti rim gro phun sum tshogs pa thob par 'gyur ro / /
bzhi pa ni /
bdag gi don du gzhan rang dbang med par bran du bkol na rang nyid phyi mar rigs ngan dang bran la sogs pa myong bar 'gyur la /
gzhan gyi phan bde'i don du bdag spyad cing bkol na phyi mar bdag nyid rje dpon nyid dang rigs dang gzugs bzang ba sogs myong bar 'gyur ro / /
lnga pa ni /
mdor na 'jigs rten na bde ba ji snyed yod pa de kun gzhan bde ba 'dod pa gzhan don byas pa las byung la 'jig rten na yod pa'i sdug bsngal ji snyed pa de kun bdag gces par 'dzin pa'i rang bde ba 'dod pa las byung bas bdag gces 'dzin 'bad pas dgag par bya'o / /
gnyis pa don bsdu ba ni /
mang du rgyas par bshad lta ci zhig dgos te byis pa rang gi don gces spras su byed pas mi 'dod pa thams cad 'byung ba dang /
thub pa gzhan gyi don mdzad pas phun tshogs thams cad mthar phyin pa 'di gnyis kyi ni khyad par ltos la yid ches par gyis shig /
gnyis pa la bzhi /
ma mthong ba'i nyes dmigs dang /
mthong ba'i nyes dmigs dang /
nyes dmigs bsdus te bstan pa dang /
des na bdag gces 'dzin 'dor bar rigs pa'o / /
dang po ni /
bdag gi bde ba dang gzhan gyi sdug bsngal dag yang dag brje pa ste sngar rang gi bde ba ched du bsgrub cing sdug bsngal ched du sel ba de las ldog nas gzhan gces par gzung ste /
de'i bde ba ched du bsgrub cing sdug bsngal 'bad pas sel ba ma byas na rang nyid sangs rgyas nyid du ma 'grub cing de ma grub kyang 'khor bar gnas pas chog mod snyam na 'khor ba na yang phun sum tshogs pa'i bde ba med do / /
gnyis pa ni /
bdag gces 'dzin dor te gzhan gces 'dzin goms par ma byas /
'jig rten pha rol gyi nyes dmigs par zhog gi tshe 'dir yang bran g.yog las mi byed pa dang /
rje dpon las byas pa la rngan pa mi ster ba'i tshe 'di'i don yang 'grub par mi 'gyur ro / /
gsum pa ni /
gzhan don ched cher ma byas pas mthong ba dang ma mthong ba tshe 'di dang phyi ma'i bde ba 'grub pa'i thabs bdag gzhan brje pa spangs pas phun sum tshogs pa'i bde skyidyongs su bor bar 'gyur zhing gzhan la gnod pa'i sdug bsngal byas pa'i rgyus bde sdug gi thabs la rmongs pa'i byis pa rnams sdug bsngal mi bzad cing bzod dka' ba rgyud la len par 'gyur ro / /
bzhi pa ni /
'jig rten dag na mi dang mi ma yin pa'i 'tsho ba gang yod dang /
sems kyi 'jigs pa dang lus kyi sdug bsngal ji snyed yod par gyur pa de kun bdag tu dmigs nas bdag gces par 'dzin pa las byung bar bar gyur na /
mi 'dod pa thams cad bskyed pa'i bdag gces 'dzin gyi 'dre chen des kho ste des ni bdag la ci zhig bya nan gyis spang bar bya'o / /
bdag nyid gces par 'dzin pa yongs su ma btang na rang gis sems can thams cad kyi sdug bsngal spang bar mi nus te ji ltar te dper na me ni lag pas bzung nas ma btang na bsreg pa spong bar mi nus pa bzhin no / /
gnyis pa don bsdu ba la gsum /
bdag gzhan brje pa'i tshul dang /
brjes nas log par sbyor ba dgag pa dang /
byin ci ma log par bsgrub pa'o / /
dang po ni /
gzhan yal bar dor nas rang gces par 'dzin pa mi 'dod pa thams cad @# / /
kyi 'byung khungs yin pas de lta bas na bdag gi gnod bzhi pa dang /
gzhan gyi sdug bsngal zhi bar bya ba'i phyir bdag nyid gces par 'dzin pa dor nas sems can thams cad kyi ched du gzhan la btang ba dang /
gzhan rnams bdag bzhin gces par gzung bar bya'o / /
rang nyid da ni gzhan gyi dbang du gyur pa yin no zhes yid khyod nges par shes par gyis la ded phyin chad sems can gyi don kun bsgrub pa ma gtogs par da ni khyod kyis rang don 'ba' zhig don du gnyer ba sogs gzhan mi bsam mo / /
gnyis pa ni /
rang nyid sems can gyi bran du bsngos na gang gi bran yin pa de la rang gi mig la sogs pas log par bsgrub pa mi rigs pas /
sems can gzhan dbang ba'i mig la sogs pa yis sems can la sdang mig blta ba sogs dang /
rang don 'ba' zhig bsgrub par rigs pa ma yin la de'i don bsgrub dgos shing de dbang ba'i mig la sogs pa yis sems can de la log par bsgrub pa bya mi rigs pas sems can la sgo gsum gyis log par bsgrub pa mthong na yang nyes dmigs bsams nas yang dang yang du sdom sems bya'o / /
gsum pa ni /
rgyu mtshan des na sems can gyi don gtso bor byas te zas gos sogs bdag gi lus la ci mthong ba de dang de ni rang la phrogs nas kyang ste| bdag gir 'dzin pa bsal nas sems can gzhan dag la ni phan par spyod pa bran gyis rje pa'i zas gos longs spyod pa ltar dran pa mi brjed par bya'o / /
gnyis pa bdag gzhan brjes nas bsam pas rjes su sgrub pa'i tshul la gnyis /
bstan pa dang /
bshad pa'o / /
dang po ni /
byang chub sems dpas sems can rang las dman pa dang mnyam pa dang rang las lhag pa sogs dmigs yul du byas nas bdag tu byas pa dang /
bdag nyid gzhan nyid du ni byas nas te bdag gzhan du 'dzin pa'i blo go sa spasnas nges shes drangs te the tshom gyi rnam rtog med pa'i sems kyis su bdag gzhan rje pa sgom pa'i byang chub sems dpa' lha sbyin yin na /
lha sbyin de la phrag dog dang ni mnyam pa yin na 'gran sems dang dman pa yin na nga rgyal bsgom par bya'o / /
gnyis pa la bzhi /
mtho ba la phrag dog bsgom tshul dang /
mnyam pa la 'gran sems bsgom tshul dang /
dman pa la nga rgyal bsgom tshul dang /
sgom pa'i 'bras bu'o / /
dang po la gnyis /
sgom pa'i tshul dang /
bsgoms nas ji ltar sgrub pa'i tshul lo / /
dang po ni /
byang chub sems dpa' lha sbyin rang nyid kyis bdag gzhan brje pa sgom pa'i tshe lha sbyin 'di ni gzhan gyis bkur sti byas la sems can bdag tu gzung nas bdag ni yon tan dman pas bkur sti byas pa min no / /
lha sbyin 'di bzhin bdag gis bde ba'i yo byad ma rnyed cing byang sems lha sbyin 'di ni bstod par byas la bdag cag sems can rnams la smod do / /
'di bde la bdag cag rnams ni sdug bsngal la bdag ni khur byerba la sogs pa'i las rnams byed pa dang /
lha sbyin 'di ni bde ba nyid du gnas so / /
byang sems 'di ni 'jig rten la tshul khrims dang thos pa sogs kyis che bar grags pa dang /
bdag dman pa dang yon tan med par grag go / /
de yang khyod kyis 'bad pas @# / /
{ snying du gzhan bdag tu bzung na bsgom par bya'o }? / /
yon tan bsgrub pa yin la bdag cag sems can rnams kyang yon tan med pas ci zhig bya /
bdag cag sems can kun yon tan dang ldan pa nyid du 'bad pas bsgrub par bya'o / /
'di mtho la bdag cag dman pa yang bltos sa la ltos nas bzhag pa yin pas yon tan chos lhag pa'i gang zag gang bas byang sems 'di dman pa de yod cing sems can dman pa gang bas bdag mchog tu gyur pa de yang yod pas bdag cag sems can rnams zhum pa byed mi dgos kyi 'bad bas byang chub sgrub par bya'o / /
tshul khrims dang lta ba nyams pa sogs kyi dbang gis byang sems lha sbyin las khyod dman no zhe na /
tshul khrims dang lta ba nyams pa dang 'tsho bas rgud pa sogs lta ba dang spyod pa nyams pa ni glo bur ba'i nyon mongs pa'i stobs kyis yin gyi bdag nyid kyi 'dod pa'i rang dbang du gyur pa'i skyon min no / /
yang na rkang pa 'di la glo bur nyon mongs rnams kyis min zhes 'don no / /
gnyis pa ni /
byang sems lha sbyin khyod snying rje dang ldan pa yin na ci nus kyis bdag ni khyod kyis rgud pa gso dgos te yon tan sgrub pa'i dka' spyad kyi gnod pa'ang bdag gis dang du blang dgos so / /
'on te bdag cag rnams lha sbyin 'di'i gso bya min zhing phan mi 'dogs na ci'i phyir bdag cag sems can rnams la brnyas pa byed /
bdag la byang sems de'i yon tan gyis ci bya byang sems lha sbyin 'di bdag nyid yon tan can yin yang bdag cag sems can rnams la phan pa med pas so / /
gzhan yangs tshul khrims dang lta ba nyams pas ngan 'gro dang sprul dang gcan gzang+dug pa lta bu'i khar+g+nas pas 'gro ba rnams la snying rje med pa lha sbyin 'di rang cag sems can rnams la phan pa mi byed par ma zad /
phyir la rang gi yon tan can du rlom pa yis bdag cag skye bo sems can mkhas pa dag la bsngo bar 'dod pa ste /
lhag par 'dod cing brnyas pa byed par mi rigs pa'o / /
sems can rnams la bdag gi blo bzhag pa dang /
byang sems nyid gzhan du byas nas rnag nyid la des gnod pa byed pa sogs mi rigs par sems pa'o / /
gnyis pa la bzhi / /
rnyed bkur la 'gran pa dang /
yon tan bsgrags pa la 'gran pa dang /
legs pa'i rnams grangs la 'gran pa dang /
gnod pa la sbyar ba la dga' ba bskyed pa'o / /
dang po ni /
bdag cag sems can dang rigs la sems pas mnyam pa'i byang sems la ltos nas ni rnyed pa dang yon tan sogs gang gis byang sems de las sems can rang ni lhag par bya ba'i phyir tu bdag gi rnyed pa dang /
bkur sti ni byang sems lha sbyin 'di dang rtsod pa yis kyang des par bsgrub par bya'o / /
gnyis pa ni /
ci nas bdag cag gi yon tan ni 'jig rten kun la legs par bsgrags shing bsgrub pa dang /
gzhan yang byang sems 'di'i yon tan gang yod pa sus kyang thos par mi 'gyur ba de ltar bya'o / /
gsum pa ni /
sems can bdag gi skyon yang sba bar bya zhing 'di'i skyon rnams bsal bar bsgrags nas sems can bdag ni gzhan gyis mchod par 'gyur bar bya zhing /
'di la de ltar byed pa min pa la 'bad par bya'o / /
bdag deng zas gos la sogs pa'i rnyed pa legs par rnyed cing gzhan gyis bdag ni bkur par 'gyur bar bya la 'di dag 'byung ba min no / /
bzhi pa ni /
byang sems lha sbyin @# / /
'di ni ma rung+s+shing brlag par byas pa la yun ring po'i bar du bdag ni dga' bas blta bar bya'o / /
byang sems 'di ni 'gro ba kun gyi bzhad+dag kyi gnas dang phan tshun kun gyis skyon brjod pas smod pa dag tu bya'o zhes bdag gzhan brjes nas sems can gzeng+s+s+tod cing rang nyid yon tan gyis rlom pa dgag par bya'o / /
gsum pa la bzhi /
nga rgyal sgom pa'i rnam pa dang /
sgom pa'i yon tan dang /
bsgoms nas sbyor bas nyams su blang ba'i tshul dag /
de lta bu'i nga rgyal dang bral ba'i nyes dmigs bsam pa'o / /
dang po ni /
byang chub sems dpa' rang las yon tan ches lhag pa bdag tu gzung nas nga rgyal bsgom par bya ste /
byang sems lha sbyin nyon mongs te dman pa 'di yang bdag cag sems can rnams dang ni lhan cig tu ni lhan cig tu mi 'gran zhes grags na /
byang sems lha sbyin 'di bdag dang thos pa dang shes rab bam gzugs dang rigs dang nor gyis mnyam mam ci /
gang gi sgo nas kyang mi mnyam zhes ngar rgyal bskyed par bya'o / /
gnyis pa ni /
mi mnyam pa de ltar na kun la grags pa yi lha sbyin las ches lhag pa'i thos pa la sogs pa'i bdag gi yon tan thos nas ni /
bs+bu?ldang ba'i dga' ba skye bar 'gyur ba'i bde skyid+la ni yongs su spyod cig ces pa'o / /
gsum pa ni /
ci ste 'di la zas nor sos kyi rnyed pa yod kyang gal te nga'i ste nged sems can rnams sdug bsngal sel ba la sogs pa'i las byed na /
'di la zas gos la sogs pa srog 'tsho ba'i rkyen tsam byin nas lhag ma de rnams bdag gi nus pa'i stobs kyis rnyed pa de blang bar bya'o / /
bzhi pa ni /
byang sems 'di ni snyoms las kyi bde ba las nyams par bya zhing bdag gi sdug bsngal khur du bskur nas /
bdag sems can rnams kyi sdug bsngal sel ba'i gnod pa dang rtag tu sbyar bar bya'o / /
bzhi pa la bzhi /
bdag gces par gzung ba'i nyes dmigs bsam pa dang /
gzhan gces par gzung ba la phan yon mtha' yas pa'i shes byed dang /
phan yon nyid bshad pa dang /
des na gzhan gces 'dzin la 'bad par gdams pa'o / /
dang po ni /
rang phun sum tshogs pa zhig byed 'dod nas rang nyid gces par gzung ba 'di yis tshe rabs brgya phrag thams cad du 'khor bar 'khor ba'i tshe bdag la dmyal ba la sogs pa'i gnod pa byas shing yid khyod rang don 'ba' zhig byed 'dod pas bskal pa grangs med pa 'das par gyur kyang don med pa'i dal ba chen po de lta bus khyod kyis bdag la 'khor ba'i sdug bsngal 'ba' zhig bsgrubs snyam du bsam pa ni byang sems lha sbyin rang gis rang gi rang de ltar sems pa'o / /
gnyis pa ni /
de ltar na gzhan gces par gzung nas nges par gzhan dag gi don la rab tu 'jug par gyis dang /
thug pa'i bka' ni bstan bya'i don la mi slu bas bdag gces 'dzin la dgrar bltas nas gzhan gces par gzung ba de'i yon tan 'bras bu sangs rgyas thob pa phyis mthong bar 'gyur ro / /
gsum pa ni /
gzhan don yun ring du byas kyang de lta bu'i 'bras bu ma mthong ngo zhe na /
gal te khyod kyis snga rol gyi dus su bdag gzhan brje pa'i las 'di byas par gyur na ni sangs rgyas kyi don gnyis phun sum tshogs pa'i bde ba min pa sdug bsngal myong ba'i gnas skabs 'di 'drar 'gyur mi srid pas /
don med kyi bya bas dus 'das pa la 'gyod par byas nas byang chub kyi @# / /
sems bsgom pa la 'bad par bya'o / /
bzhi pa ni /
bzhag gzhan brje pa bsgoms pas goms par mi nus snyam na /
gzhan don la phan yon de lta bu yod pa de bas na 'di ltar gzhan pha ma dag gi khu ba khrag gi thag pa las grub pa'i lus 'di la khyod kyis ngar 'dzin goms par byas pa ltar /
de bzhin sems can gzhan la'ang bdag tu gzung nas gces par 'dzin pa goms par gyis dang goms pa mthar phyin par 'gyur ro / /
gsum pa sbyor bas rjes su sgrub pa'i tshul la gnyis /
dngos dang /
bdag gzhan bres nas sbyor bas nyams su len pa'i tshe sems dbang du bya ba'o / /
dang po la gsum /
rang gi legs tshogs thams cad gzhan la sbyor ba dang /
rang nyid gzhan don du dman pa'i gnas lhur blang ba dang /
sbyor bas nyams su len pa'i tshul bsdus te bstan pa'o / /
dang po la gnyis /
dngos dang /
rang la phrag dog bya rigs pa'o / /
dang po ni /
de ltar bsam pa sbyangs nas sbyor bas sems can gzhan gyi don la rtog chen zhes pa byar ba byas nas rang gis kyang sems can la gnod pa byed mi byed brtag pa byas nas ni /
bdag gi lus la 'dod pa'i dngos po ci snang ba de dang de nyid phrogs te bdag gir 'dzin pa btang ba byas nas /
khyod kyis sems can gzhan la phan par spyod cig byang sems rang nyid la gros 'debs pa'o / /
gnyis pa ni /
gzhan yang phrag dog bsgom par bya ste /
bdag skyid cing sems can gzhan ni mi skyid+la longs spyod la sogs pas bdag mtho la gzhan ni dma' ba dang| bdag ni rang la phan pa'i las dge ba byed la gzhan ni de ltar byed pa min pas bdag bde la sems can mi bde bas ci zhig bya zhes pas bdag mtho ba la phrag dog cis mi byed byed rigs so / /
gnyis pa la gsum /
rang gi skyon brtag pa dang /
sems can la nyes pa byas pa bshags pa dang /
dman pa'i gnas lhur blang ba'o / /
dang po ni /
bdag ni zas gos sogs bde ba ci yod dang bral bar gyis te gzhan la thong+la /
gzhan gyi sdug bsngal bdag la sbyor zhing blang bar bya'o / /
rang gis nyes pa byas pa la res 'ga' 'di ni ci byed ces byang sems bdag gi skyon la brtag par gyis shig pa'o / /
gnyis pa ni /
gzhan gyis rang la gnod pa byas pa lta bu'i nyes pa byas pa yang byang sems rang gi skyon du bsgyur bar byos la de'i 'bras bu rang gis myong bar gyur cig pa'i khur bya'o / /
sems can la bdag gis nyes pa chung ngu byas kyang skye bo mang po la rab tu shogs+te rang gi nyes pa khas len pa'o / /
gzhan gyi grags pa dang snyan pa brjod pa thos na rang gis kyang lhag par brjod pas bstod par bya zhing /
rang gi grags pa zil gyis gnon ces pa mi mngon par bya'o / /
gsum pa ni /
bdag ni bran gyi nang nas kyang khur lhag par 'khur ba tha ma ltar nga rgyal med par sems can gyi don rnams kun la bkol bar gyis te bdag 'di ni skyon can gyi rang bzhin du bsam ste /
thos pa sogs yon tan cung zad kyi sgo nas bstod par bya'am+s+nyam na /
glo bur gyi yon tan cha shas tsam gyis kyang mi bstod par byang sems gang la dmigs nas 'di'i yon tan ci nas kyang gang zag 'gaskyang mi shes pa de ltar gsang @# / /
bar gyis shig pa ste /
rang gi yon tan mi sgrog par bsam pa'o / /
gsum pa ni /
mdor na thog ma med pa nas bdag gi don gyi phyir tu yid khyod kyis gzhan la gnod pa ji snyed byas pa gang yin pa'i gnod pa de sems can gyi don bsgrub pa nyid kyi phyir /
bdag nyid la ni 'bab par gyis shig snyam du bsam mo / /
gzhan gyi sdug bsngal 'khur bar mi bzod do snyam na byang sems rang gi yid 'di ni gnya' drag ste thod rgal du phod kham che bar 'gyur ba'i tshul du shed bskyed par ni mi bya ste /
'o na ji ltar gnas par bya zhe na bag ma gsar ba'i ngang tshul bzhin du ngo tsha ba dang /
gzhan gyis smad dogs pa'i 'jigs pa dang spyod lam bsdams te bzhag par bya'o / /
gnya' drag la 'grel chen gyi 'gyur las rtsub 'gyur tshul du zhes 'byung ngo / /
gnyis pa la bzhi /
rgod bag tu gnas pa tshar bcad pa'i tshul dang /
rang don 'ba' zhig la sbyor ba'i nyes dmigs dang /
lus kyi nyes pa la brtag pa dang /
sems dbang du bya ba 'o / /
dang po ni /
gzhan don gyi bsam pa de bya zhing sbyor bas kyang de ltar gnas par bya la rta dul ba bzhin du dge ba la bkol du rung bar bya'o / /
de ltar sems khyod kyis gzhan don mi bya ba de ltar 'dod na sems 'di ni dran pa dang shes bzhin gyis dbang du bya ste gnyen po de las 'das na char gcad par bya zhing dul bar bya'o / /
'on te rang gis rang la de ltar gdams kyang ni nyon mongs kyi dbang du gyur pa la snyad btags nas sems khyod de ltar mi byed na /
bdag gces 'dzin gyi sems khyod la 'di phyi'i nyes pa kun brten pas na sems khyod nyid tshar gcad par bya bar zad do / /
gnyis pa la gsum /
nyes dmigs bsams nas rang don 'ba' zhig bsgrub pa dor ba dang /
gzhan don la sbyor ba dang /
bsdus te bstan pa'o / /
dang po ni /
bdag gces 'dzin khyod kyis kho bo gar brlag pa'i nyes pa kun gyi rtsa bar ma shes pa'i sngon gyi dus de nyes pa'i rtsa bar ma shes pa'i dus gzhan yin te /
nyes pa'i rtsa bar nges mthong khyod nyer pa bskyed pa la de gang du 'gro 'gro dbang med par bdag gces 'dzin khyod kyi dregs pa kun rtsa ba nas gzhom par bya'o| |da dung du bdag la rang gi don 'ba' zhig sgrub pa'i dbang yod snyam du sems pa de dor cig cung zad kyang byed du mi gzhug go / /
gnyis pa ni /
bdag gis sems can gzhan la khyod btsongs pa yin shes par gyis la skyo bar ma sems par sos can ci 'dod pa'i zho sha phul cig /
gal te rang don 'ba' zhig sems shing bag med par gyur nas khyod sems can rnams la ma byin na /
khyod kyis sdig pa'i las bsags nas kho bo dmyal ba yi bsrung ma rnams la byin du nges pas bdag gces 'dzin khyod gzhom par bya'o / /
gsum pa ni /
de ltar khyod kyis sngon yang re lta zhig kho bo dmyal srungs rnams la byin pas yun ring por sdug bsngal myong la de ni sngar gyi khon rnams dran par byas te /
nyes pa'i rtsa ba khyod kyis rang don 'ba' zhig bya bar sems pa gzhom par bya'o / /
de ste bdag ni yun ring po'i bar dga' bde phun sum tshogs pa 'dod na rang la bdag gis gces par gzung nas dga' bar mi bya'o / /
de ste bdag nyid sdug bsngal las bsrung 'dod na sems can gzhan dag gces par gzung nas @# / /
rtag tu bsrung bar bya'o / /
gsum pa la gsum /
chog mi shes pa'i nyes pa dang /
rmongs pa'i nyes pa'o / /
dang po la gnyis /
lus la sred pa'i nyes dmigs dang /
des na lus la chags bral bsgom rigs pa'o / /
dang po ni /
gzhan don byed 'dod pas sred pas lus bskyang bar bya'o zhe na /
de ni mi rigs te ji lta ji ltar rang gi lus 'di ni sred pas gces par gzung bas zas gos sogs kyis yongs su skyong bar byed pa ste bskyangs par 'gyur pa de lta de ltar shin tu ni 'dod pa cung zad tsam ma grub na yang sdug bsngal chen po 'byung zhing sdug bsngal chung ngu yang mi bzod pa'i gze re can du 'gyur ba nyid du ltung bas shin tu bskyang dka' bar 'gyur ro / /
des cir 'gyur zhe na de ltar ltung ba de yi yang sred pa legs par 'phel nas 'dod pas sa 'di'i steng gi longs spyod thams cad kyis kyang 'dod pa rdzogs par byed nus pa yod pa min na sred pa de'i 'dod pa rdzogs par sus byed nus te 'dod yon la sred pas dmos pa mi srid do /
dper na rgyal bo nga la nu gling bzhi dang brgya byin gyi stan gyi phyed la longs spyod pas kyang ma ngoms par gsung pa bzhin no / /
'dod pa rdzogs par byed pa'i nus pa med bzhin du 'dod pa la lhag par yang sred pas ni chags sdang sogs kyis nyon mongs dang /
dge ba'i phyogs khyi bsam pa nyams par 'gyur zhing yid mi bde 'ba' zhig skye bar 'gyur ro / /
gnyis pa ni /
gang zag gang zhig lus longs spyod kun la ltos pa med pa 'dod pa chung zhing chog shes pa de'i phun sum tshogs pa'i yon tan zad mi shes te /
nam yang longs spyod kyis phongs pa'i brel ba mi srid do / /
da bas na lus kyi don du longs spyod la sred pa'i 'dod pa ni gnyen po ma bsten na gong nas gong du 'phel bar 'gyur ba'i phyir 'dod yon la sred pas skabs dbye bar mi bya ste /
gang zhig yid chags par 'gyur ba'i dngos po yid 'ong mi 'dzin pa de ni nor rnams kyi mchog tu gyur pa dngos po bzang po yin no / /
gnyis pa ni /
lus 'di ni tha mar thal ba'i mthar par g+tshu shing der zad pa dang /
lus rang nyid mi g.yo bas gzhan sems kyis bskyod par bya ba dang /
sha khrag sogs mi gtsang ba'i phung po'i gzugs ni 'jigs pa mi bzad pa du ma'i gnas yin pas lus 'di la ci'i phyir bdag tu 'dzin /
bdag tu gzung na dmyal ba'i sdug bsngal yang myong dgos pas gson nam shi yang bla bdag la lus kyi 'khrul 'khor 'dis ci bya dgos pa cung zad kyang med do / /
g.yo ba med pa bong ba sogs dang lus 'di khyad ci yod na kye ma lus la sred pa mi bzod pas kyi hud ci'i lus kyis sems khengs pa'i nga rgyal sel bar mi byad nga rgyal rnam pa thams cad du spang bar bya'o / /
gsum pa la bzhi /
legs nyes la rmongs pa dang /
bstod smad la rmongs pa dang /
de la rtsod pa spong ba dang /
lus la sred pa nyes pa du ma'i 'byung gnas yin yang dal 'byor la snying po blang ba'i che du bsrung bar bya ba'o / /
dang po ni /
yid khyod lus lus kyi rim gro'i kha ta byas pa yis don med pa'i sdug bsngal mang po nye bar bsags nas /
phan gnod byed pa la rjes su chags pa dang khong khro ba du ma bskyed pa'i lus bskyangs kyang drin gzo med pa shing dang mtshungs pa'i lus 'di @# / /
la chags pas ci zhig bya byed par mi rigs so / /
bdag gis 'di ltar longs spyod kyis bskyangs pa'am bya rgod sogs kyis zos kyang rung lus kho rang la phan gnod byed pa la chags pa med cing zhes dang yod pa min na| rang nyid ci ste de la chags par byed chags par mi rigs so / /
gnyis pa ni /
lus de la skyon gang zhig gis smod pas khor ba dang yon tan gang zhig gis bsted pas mgu bar gyur pa gal te bstod smad de nyid lus rang gis shes pa med na yid bdag gis gang gi don du chags sdang gi sgo nas ngal ba byas byed pa don med de / /
gsum pa ni /
lus rang gis de ltar shes pa med kyang gang zhig bdag gi lus 'di 'dod cing yid du 'ong bar gyur pa de dang bdag bshes yin pas de la dga' ba yin no zhe na /
sems can thams cad rang gi lus 'dod pas gzhan gyi lus de la'ang bdag ko ces mi dga' /
rang gi lus la chags pa dang gzhan gyi lus la smod par mi rigs so / /
bzhi pa ni /
lus la chags par mir rigs pa de bas na bdag gis rang gi lus la chags pa med par 'gro ba la phan pa'i phyir tu lus sbyin par btang bar bya'o / /
bzhi brgya par /
lus ni dgra ltar mthong med kyi / /
da lta na yang de bsrung bya / /
khrims ldan yun ring 'tsho ba ni / /
de las bsod nams mang po byed / /
ces bshad pa ltar lus la brten nas gzhan don mang po 'grub pa de na lus 'di la nyes pa mang yang /
'jig rten pa rnams khur gyi don du shing rta 'dzin pa'i las kyi spyad bzhin du bzung bar bya'o / /
bzhi pa la gsum /
dge ba'i bar chad log par bya ba dang /
gnyan po la brtson pa'i stobs bskyed pa dang /
dge ba'i dmigs pa la rtse gcig tu mnyam par bzhag par bya ba'o / /
dang po ni /
de bas na 'dod pa'i sred pa dang brnab sems dang gnod sems sogs zhi gnas kyi mi mthun phyogs la gzhol ba byis pa'i spyod pas chog gi bdag gis blang dor la mkhas pa'i sangs rgyas dang byang sems rnams kyi rjes su bsnyegs te /
dge ba'i chos rnams la bag yod pa'i gtam ni dran par byas nas gnyid dang rmugs pa sogs zhi gnas kyi bar chad rnams bshes spring las /
rgod dang 'gyed dang gnod sems rmugs pa dang / /
gnyis dang 'dod la 'dun dang the tshom ste / /
sgrib pa lnga po 'di dag dge ba'i nor / /
'phrog pa'i chom rkun lags par mkhyen par mdzod / /
ces bshad pa la ltar 'bad pas ldog par bya zhing spang bar bya'o / /
gnyis pa ni /
rgyal sras thugs rje chen po rnams ltar gnyen po'i stobs bskyed pa'i rigs pa'i bslan ni gzugs par bya ste nyin mtshan phyad par te rtag par ma 'bad na /
bdag gis sdug bsngal nam mthar phyin snyam du bsams la thun mong dang thun mong ma yin pa'i zhi gnas bsgom pa la 'bad par bya'o / /
gsum pa ni /
de bas na nyon mongs pa dang shes bya'i sgrib pa mtha' dag bsal ba'i phyir tu lhag mthong bskyed dgos la de yang sngon du zhi gnas bsgrub dgos pas zhi gnas skye ba'i gegs log pa'i lam 'dod pa'i rnam rtog sogs mtha' dag las sems bslan te /
spong ba'i 'du byed brgyad kyi sgo nas yang dag pa'i dmigs pa la rtag par yang bdag gis sems mnyam par bzhag par bya'o / /
mdor na zhi gnas thun mong @# / /
ba sgrub tshul rgyas par nyan thos kyi sa las gsungs pa dang /
thun mong ma yin pa'i bsgrub tshul gzhung 'di dang slob dpon ka ma la shI las sgom rim nas gsungs pa ltar shes par byas nas /
zhi gnas sgom pa'i phan yon dang /
ma sgom pa'i nyes dmigs bsams nas sems gnas pa'i thabs dgu la sogs pas ting nge 'dzin bsgom pa la 'bad par bya zhing /
rgyas par pha rol tu phyin pa'i lam gyi rim pa che chung las gsungs pa ltar shes par bya'o| |gnas lugs mngon du gyur pa'i lhag mthong gis / /
sgrib gnyis sa bon rtsang? nas 'joms pa yang / /
g.ye med ting 'dzin gnas la rag las pas / /
thog mar zhi gnas sgrub la mkhas par bya / /
bsdu ba'i tshigs su bcad pa'o / /
gnyis pa le'u'i mtshan ni /
byang chub sems dpa'i spyod la 'jug pa'i rnam bshad rgyal sras 'jug ngogs zhes bya ba las /
bsam gtan bstan pa zhes bya ba'i le'u ste le'u brgyad pa'i 'grel pa'o / / / /
bzhi pa lhag mthong gi ngo bo shes rab la bslab tshul la gnyis /
le'u'i gzhung bshad pa dang /
le'u'i mtshan no / /
dang po la gsum /
thar pa thob par 'dod pas de kho na nyid rtogs pa'i shes rab bskyed dgos par bstan pa dang /
de kho na nyid rtogs pa'i shes rab ji ltar bskyed pa'i thabs dang /
des na de bskyed pa la 'bad par gdams pa'o / /
dang po la gnyis /
spyi'i don dang /
yan lag gi don to / /
dang po ni /
gzhan rgyud kyi sdug bsngal mtha' dag zhi bar byed la bla na med pa'i byang chub thob dgos pas /
de kho na nyid rtogs dgos kyang rang rgyud kyi sdug bsngal zhi ba la de kho na nyid rtogs ci dgos snyam na /
mgon po klu sgrub kyis ji srid phung por 'dzin yod pa /
de srid de la ngar 'dzin yod / /
ces phung po bden 'dzin yod pa de srid du nga dang nga yi bar rang gi mtshan nyid kyis grub par 'dzin pa'i 'jig lta mi ldog par gsungs la /
nyan rang dgra bcom pas 'jig lta zad par ma sdangs pa su yang mi 'dod cing /
de la phung po bden 'dzin zad dgos pas nyan rang 'phags pas kyang phung po bden med du rtogs par bzhed pa ltar /
slob dpon 'dis kyang 'khor ba'i bsdu bsngal zhi ba la yang de kho na nyid rtogs dogs par bzhed do /
'og tu yang 'chad par 'gyur ro / /
'di dag gi rnam gzhag rgyas par shes par 'dod na lha dang bcas pa'i 'jig rten thams cad kyi 'dren pa rje rin po che thams cad mkhyen pa blo bzang grags pa'i dpal bzang po'i zhal snga nas mdzad pa'i du ma 'jug pa'i rnam bshad chen mo las she spar bya'o / /
gzhung 'dis nyan rang la chos kyi bdag med rtogs pa med par bstan pa 'di'i rnam bshad byed pa du mas 'chad pa ni /
gzhung gi don phyin ci log yin par bsal bar rtogs te 'chad par 'gyur ro / /
yan lag 'di dag ces pa le'u brgyad pa nas bshad pa'i zhi gnas tsam la 'chad pa dang /
sbyin sogs pha phyin lhag ma thams cad la 'chad pa'i lugs gnyis las /
le'u snga phyi gnyis tsam gyi 'brel pa sbyar na snga ma yang rung mod kyang 'dir phyi ma ltar bshad na legs so / /
sbyin pa la sogs pa'i yan lag shes rab kyi don du gsungs @# / /
zhes pa la dogs pa 'di ltar bcad de /
de kho na nyid thos bsam gyis rtogs pa la sbyin sogs sngon du 'gro dgos pa ma yin te /
spyir stong nyid rtags pa la tshogs bsag dgos kyang 'dir bshad pa 'dra ba'i byang chub sems dpa'i spyod pa sngon du 'gro mi dgos te slob dpon zhi 'tshos stong nyid thos bsam gyi gtan la 'bebs tshul gnyis bshad pa bzhin no / /
stong nyid la yid 'gyur ba'i myong ba skye ba la yang de dag sngon du 'gro dgos pa'ang min te /
de lta na mi rtag pa rtogs pa lta bu'i nyams myong la'ang de dag sngon du 'gro dgos pa mtshungs so / /
stong nyid rtogs pa'i sgom byung gi lhag mthong skye ba la de dag sngon du 'gro dgos pa'ang min te /
byang chub sems dpa'i spyod pa de dag sngon du ma song yang nyan rang gis de kho na nyid rtogs pa'i tshul sngar bshad pa bzhin no / /
stong nyid rtogs pa'i shes rab kyis chos sku'i nyer len byed cing sbyin sogs thabs rnams kyis de'i lhan cig byed rkyen byed pas shes rab kyis 'bras bu de thob pa la sbyin sogs rnams kyis phan dgos pas de dag shes rab kyi don du gsungs so zhe na /
de lta na shes rab de dag gi don du gsungs zhes go ldog na yang mtshungs so / /
des na stong nyid rtogs pa'i shes rab med na sgrib gnyis gang gi yang sa bon zad par byed mi nus la nyon sgrib kyi sa bon zad pa tsam la tshogs mtha' yas pas brgyan pa mi dgos kyang /
shes sgrib kyi sa bon zad pa la dgos shing 'dir yang gtso bo shes sgrib zad pa'i don du yin pas yan lag 'di dag shes rab don du gsungs pa yin no / /
bden 'dzin nyon sgrib tu byed pa slob dpon klu sgrub kyi bzhed pa yin cing slob dpon 'di yang de ltar du mdzad do / /
chos yang dag par sdud pa'i mdo las /
sems mnyam par bzhag na yang dag pa ji lta ba bzhin du rab tu shes so / /
zhes gsangs ba dang| bslab btus las kyang /
mnyam gzhag yang dag ji bzhin du / /
zhes par 'gyur zhes thub pas gsungs / /
zhes gsungs pa'i myam gzhag zhi gnas dang /
ji lta ba bzhin du shes pa lhag mthong yin pas le'u brgyad pa'i bsam gtan gyi phar phyin 'dir bstan pa'i shes rab kyi rgyu'i yan lag tu 'gyur ba yin no / /
gnyis pa ni /
rang gzhan gyi 'khor ba'i sdug bsngal dag nye bar zhi bar 'dod pas de kho na nyid rtogs pa'i shes rab bskyed par bya'o / /
sngar gong du bshad pa'i sbyin pa la sogs pa'i yan lag ste rgyu tshogs 'di dag thams cad ni thugs sangs rgyas bcom ldan 'das kyis de kho na nyid rtogs pa'i shes rab bskyed pa'i don du gsungs pa de'i phyir na'o / /
gnyis pa la gsum /
bden gnyis kyi rnam gzhag dang /
thar pa tsam thob par 'dod pas kyang stong nyid rtogs dgos par bsgrub pad nag /
stong nyid sgrub pa'i rigs pa rgyas par bshad pa'o / /
dang po la gnyis /
dngos dang /
stong nyid la dgos nus med pa'i rtsed pa spang ba'o / /
dang po la gsum /
bden gnyis kyi dbye ba dang /
mtshan nyid dang /
de gtan la 'bebs pa'i gang zag nges bzung ba'o / /
dang po ni /
bslab btus su yab sras 'jal ba'i mdo drangs pa las /
'di ltar de bzhin gshegs pas kun rdzob dang don dam pa gnyis thugs su chud de shes par bya ba yang kun rdzob @# / /
dang don dam pa'i bden pa 'dir zad do / /
de yang bcom ldan 'das kyis stong pa nyid du rab tu gzigs rab tu mkhyen /
legs par mngon su byas pas de'i phyir thams cad mkhyen pa zhes bya'o zhes gsungs te /
shes par bya ba yang zhes pas shes bya dbye gzhi dang /
'dir zad do zhes pas bden gnyis su grangs nges pa dang /
bden pa gnyis ka de bzhin gshegs pas thugs su chud pa'i phyir thams cad mkhyen par bstan to / /
des na don dam pa'i bden pa shes bya ma yin pa dang blo gang gis kyang ma rtogs pa spyod 'jug gi dgongs par 'chad pa ni log par 'chad pa'o / /
kun rdzob kyi bden pa dang don dam pa'i bden pa dang gnyis su 'byed pa ni dbye ba'i po bo'o / /
phye ba'i don la yang mi 'dra ba du ma zhig 'dug kyang 'dir ni gnyis ka la ngo bo yod la de la ngo bo gcig dang tha dad gang yang min pa mi srid pa'i phyir dang chos can rnams bden stong las ngo bo tha dad na bden grub tu 'gyur ba sogs mdo sde dgongs 'grel las bshad pa'i gnod pa de dag 'jug la /
tha mi dad yin na yang de nas bshad pa'i gnod par 'gyur bas byas mi rtag ltar ngo bo gcig la ldog pa tha dad do / /
des na shes par bya ba 'di ni dbye gzhi dbye na bden pa gnyis su yod cing der grangs ngas par 'dod do / /
dbye ba'i ngo bo ni tha snyad pa'i tshad mas rnyed pa'i don kun rdzob bden pa dang ni don dam pa'i tshad mas rnyed pa'i don don dam pa'i bden pa ste gnyis so / /
gnyis pa ni /
gzhan gyi lugs dgag pa dang /
rang gi lugs bzhag pa gnyis kyis shes par bya ba'o / /
dang po ni /
sngon gyi stong lung rgya dmar la sogs pa kha cig don dam blo yi spyod yul min zhes pa'i rkang pa dang po dam bca' dang phyi ma rtags su byas nas don dam bden pa rtog pa dang rtog med kyi shes pa gang gi yang yul du mi rung ste blo dang bla'i yul yin na kun rdzob bden pa yin pas khyab pa rkang pa 'og mas bstan pas grub bo zhes 'dod pa ni /
rnam pa thams cad du mi rigs te theg chen 'phags pa'i mnyam gzhag na blo med par khas len na rgyang phan gyi gzhung btsugs par 'gyur te /
nges 'chi kha tshun chad du rig pa yod la de nas rgyun chad par 'dod cing /
khyed kyis kyang sbyor lam tha ma tshun chad du blo yod la gnas lugs kyi don la mnyam par bzhag pa'i tshe med par khas blangs pa'i phyir /
gzhan yang don gang zhig mngon sum du rtogs pas dri ma zad par byed pa'i shes bya zhig khas mi len na /
dri ma zad pa mi srid pas sangs rgyas dang sems can gang yang bzhag tu med pa'i skur 'debs 'ba' zhig tu 'gyur la /
khas len na don dam bten pa yul dang de rtogs pa'i blo mi 'dod pa 'gal kun rdzob yin no /
don dam mi 'jal bas khyab par 'dod na /
don dam bden pa rang nyid kyis rang nyid 'jal ba mi srid pas 'jal byed med pa'i phyir gtan med du 'gyur la /
de med na bden pa gnyis kyi dbye ba byas pa la dgos pa ci zhig yod /
gzhan yang kun rdzob bden pas stong pa yin na bden stong nyid don dam bden par khas blangs pa la gnod pa cung zad kyang med la de min na kun rdzob bden grub tu 'gyur to / /
rtsod ldog las /
rang bzhin med pa nyid ldog na / /
@# / /
rang bzhin nyid du rab grub 'gyur / /
zhes gsungs pas so / /
gnyis pa ni /
rkang pa dang pos don dam bden pa'i mtshan nyid dang /
gnyis pas kun rdzob bden pa'i mtshan nyid ston pa yin la blo snga phyi gnyis gnyis snang can gyi blo yin gyi blo tsam yin la /
de yang 'jal tshul gyi dbang du byas pa yin no / /
des na 'di ltar sbyar te gang zag dang phung po rang bzhin gyis dben pa mtshan gzhi don dam bden par mtshon la /
rang nyid dngos su rtogs pa'i blo mngon sum tshad ma de la rang nyid gnyis su snang ba'i sgo nas de'i spyod yul du 'gyur ba min pa gang zhig rang 'jal ba'i mngon sum tshad ma des shes par bya bas yin pa'o / /
'di ni 'jug pa las /
rab rib mthu yis skra shad la sogs pa'i / /
ngo bo log pa gang zhig rnam brtags pa / /
de nyid bdag nyid gang du mig dag pas / /
mthong de de nyid de bzhin 'dir shes gyis / /
zhes bshad pa dang don 'dra ba yin no / /
gang zag dang phung po mtshan gzhi kun rdzob bden pa yin par brjod de /
rang nyid dngos su rtogs pa'i blo mngon sum tshad ma de la rang nyid gnyis su snang ba'i sgo nas rtogs par bya ba'o / /
'di dag gi mtha' gcod par ni rje nyid kyis mdzad pa'i 'jug pa'i rnam bshad las shes par bya'o / /
bden gnyis kyi mtshan nyid 'di ltar zhib tu bshad dgos pa ni sangs rgyas kyi ji lta ba mkhyen pa'i ye shes de nyid kyis ji snyed pa mkhyen /
ji snyed pa mkhyen pa des ji lta ba mkhyen yang ji lta ba chu la chu bzhag dang /
ji snyed pa la gnyis snang dang bcas pas mkhyen pa rnams la yang khyab pa'i dbang du byas pa'o / /
kha cig dbu ma la 'jug pa'i rnam bshad kyi don zhib tu ma rtogs par sangs rgyas kyi ye shes de nyid la rang nyid snang bar 'dod pa ni rigs pa dang 'gal te| snang tshul gnyis las ma 'das pas tha dad du snang na sangs rgyas kyi ye shes snang yul la 'khrul pa mi srid pas rang nyid rang dang tha dad du khas len dgos la /
chu la chu bzhag gi tshul du snang na de nyid don dam bden par thal ba ldog tu med do| |sangs rgyas kyi ye shes rang nyid las ldog pa tha dad pa'i rang dang grub sde ngo bo gcig pa mtha' dag la snang nas rtogs la /
shugs rtogs kyi tha snyad 'dogs sam mi 'dogs kyang rung rang nyid la rang nyid mi snang yang rtogs pa'o / /
so so'i skye bo'i sngo 'dzin mngon sum tshad ma lta bu yin na rang rig pa'i mngon sum mi srid pas rang la rang nyid mi snang yang /
rang dang grub sde ngo bo gcig pa'i cha gzhan rang la snang nas rtogs par bzhag mi rigs pa'i phyir /
sngon po dngos su rtogs pa la ltos pa'i shugs rtogs 'ba' zhig yin la de 'dra ba'i shugs rtogs sangs rgyas la mi srid pa'i don du shes par bya'o / /
gsum pa la gnyis /
bden gnyis gtan la 'bebs 'dod pa'i gang zag gi dbang du byas pa'i dbye ba dang /
blo mtho dman kyi khyad par bshad pa'o / /
dang po ni /
bden gnyis gtan la 'babs 'dod pa'i gang zag ni de la 'jig rten te phung po la brten nas btags pa'i gang zag yin la de yang rnam pa gnyis su mthong ste /
zhi lhag zung 'brel gyi ting nge 'dzin dang ldan pa'i @# / /
rnal 'byor pa chos thams cad rang bzhin gyis stong par rtogs pa dang /
phal pa dngos por smra ba'o / /
gtso bo'i dbang du byas pa yin gyi stong nyid thos bsam gyis rtogs pa dang grub mthas blo ma bsgyur ba'i gang zag rnams kyang de dag gi phyogs su gtogs par bya'o / /
gnyis pa ni /
de la 'jig rten phal ba rdul phran cha med dang shes pa skad cig cha med dang dngos po tsam bden par 'dod pa ni rnal 'byor pa yang yin la 'jig rten pa yang yin pas /
rnal 'byor 'jig rten rang bzhin med par rtogs pa'i gang zag des dngos por smra ba grub mtha' 'og ma rnams la gnod cing zhi lhag zung 'brel gyi rnal 'byor pa yang gong ma gong ma rnams kyis 'og ma rnams la gnod de /
dbu ma pas sems tsam pa shes par bden par 'dod pa rigs pa rigs pas khegs la /
des mdo sde pa rdul phran cha med khas len pa rigs pas khegs pa'o / /
stong nyid rtogs pa'i rnal 'byor pa nang phan tshun gcig gis gcig la mi gnod dam snyam na stong nyid rtogs pa'i rnal 'byor pa yang blo'i khyad par gyis sa gnyis pa la sogs pa gong ma gong ma la gnas pa rnams kyis sa dang po la sogs pas 'og ma la gnas pa rnams la gnod pa ste zil gyis gnon pa yin no / /
rgyud gcig pa'i dbang du byas na blo 'phel ba'i khyad par gyis sa 'og mar sgom spangs kyi sa bon la gnod mi nus pa sa gang mas gnod pa sogs kyang don gyis 'phangs pa shes par bya'o / /
gzung 'di dag bkod pa'i dgos pa ni blo la kun rdzob rtogs pa'i blo dang don dam rtogs pa'i blo gnyis su nges par byas nas /
kun rdzob rtogs pa'i tshad mas kyang don dam rtogs pa'i blo la mi gnod na rdul phran cha med du zhen pa rnams kyis gnod pa lta ci smos /
don dam rtogs pa'i blos mthar 'dzin thams cad la gnod par shes par bya ba'i ched du yin no / /
gzhan yang rnal 'byor pa yang blo'i khyad par gyis phyi rol pa rnams kyis rtag dngos khas blangs pa bye brag smra ba dang mdo sde pa la sogs pa'i rigs pas gnod pa dang /
don smra gnyis kyis rdul phran cha med khas len pa la sems tsam pa sogs kyi rigs pas gnod pa dang /
sems tsam pas shes pa bden grub khas len pa la dbu ma pa'i rigs pas gnod pa sogs 'og ma 'og ma'i dam bca' ltar snang gi don la gong ma gang ma'i rigs pa rnams kyis gnod par shes par bya'o / /
bshad pa snga ma ni 'grel chen gyi bzhed pa'o / /
gnyis pa la gnyis /
dngos dang /
de la gnod pa spang ba'o / /
dang po ni /
phal pa'i grub mtha' la chos tham cad rang bzhin med par rtogs pa'i rnal 'byor pa'i rigs pas gnod pa mi 'thad de rang bzhin med pa'i sgrub byed med pa'i phyir dang /
rang bzhin med na 'bras bu sangs rgyas kyi don du sbyin sogs la slob pa don med par 'gyur ro zhe na /
rang bzhin med pa'i sgrub byed med pa ma yin par thal /
dbu ma pa dang dngos smra ba gnyis ka la yang ni rdzun par grags shing 'dod pa'i rmi lam dang sgyur ma la sogs pa'i dpes te de la brten nas rang bzhin med par grub pa'i phyir /
rang bzhin med na sbyin sogs la slob pa don med du 'gyur ba ma yin par thal /
sangs rgyas la sogs pa'i 'bras bu thob pa'i don du @# / /
sbyin sogs bden par ma grub kyang ma brtags ma dpyad pa rdzun pa sgyu ma lta bur rtogs pa'i shes rab kyis zin nas 'jug pa'i phyir /
rang bzhin med rtogs kyi shes rab kyis zin nas 'jug pa'i phyir /
rang bzhin med rtogs kyi shes rab kyis ma zhin na phar phyin lhag ma rnams kyis phar phyin gyi ming mi thob cing de'i dmigs bu dang bcas pa rnam mkhyen gyi grong khyer du bgrod dgos pa'i phyir ro / /
btso sreg la sogs pa'i don byed nus pa'i me la sogs pa mngon sum gyis grub pa 'di khyed kyang khas len na /
kho bo cag 'di la bden par gyur pa zhes zer ba yin pas 'u bu cag rtsod don med la 'di khas mi len na mngon sum dang 'gal ba sogs kyi gnod pa du mar 'gyur ro zhe na /
'di dag ni dngos po rang bzhin gyis med na ye med du 'gyur zhing yod na rang bzhin gyis yod dgos snyam pa bden gnyis 'gal bar 'dzin pa'i rtsod pa'o / /
dbu ma pa dang dngos por smra ba'i 'jig rten pa yis me la sogs pa'i dngos po gnyis kas tshad mas mthong zhing khas len pa yin yang dngos por smra bas yang dag par grub pa nyid du rog cing khas len par byed cing bden stong sgyu ma lta bur khong du chud pa min la /
dbu ma pas khong du chud pas 'dir yang rnal 'byor pa dub ma pa dang 'jig rten dngos por smra ba rtsod pa yin no / /
yang na 'jig rten pa snga ma dngos por smra ba 'ba' zhig la sbyar ro / /
gnyis pa la gsum /
mdo sde pa la sogs pa'i dngos smra ba spyir dgag pa dang /
sems tsam pa'i 'dod pa bye brag tu dgag pa dang /
stong nyid rtogs pa'i lam dbu ma pa la dges? nus med par thal pa spang ba'o / /
dang po la gnyis /
mngon sum gyis gnod pa dgag pa dang /
lung gis gnod pa bdag pa'o / /
dang po ni /
rang bzhin gyis ma grub na gzugs sogs yul lnga mngon sum gyis mthong ba dang 'gal lo zhe na mi 'gal te /
gzugs la sogs pa mngon sum tshad mas grub pa nyid kyang ni grags pas grub pa'i kun rdzob pa tsam la tshad mar song ba yin gyi /
gzugs sogs kyi de kho na nyid tshad ma des grub pa dang de la tshad mar song ba min te /
de lta na so so'i skye bo rnams kyis kyang de kho na nyid mthong bas 'phags lam bskyed pa dgos pa med par 'gyur ba dang /
ting nge 'dzin rgyal po las /
mig dang rna ba sna yang tshad ma min / /
zhes sogs kyis kyang de kho na nyid la chad ma yin pa bkag par shes par bya'o / /
gzugs la sogs pa rang gi mtshan nyid kyis ma grub na ji ltar grags shing grub pa na yang ji ltar rdzun pa yin zhe na /
de ni bud med kyi lus mi gtsang ba la sogs pa la gtsang ba sogs su grags pa bzhin du dngos po rnams rdzun pa yin no / /
gnyis pa la gsum /
'dus byas mi rtag pa sogs su ston pa'i lung dran gdon du bstan pa dang /
nges don yin pa dgag pa dang /
de la 'gal ba spang ba'o / /
dang po ni /
gzugs la sogs pa rang bzhin gyis ma grub na /
mdo las mi rtag pa sogs su gsungs pa dang 'gal lo zhe na mi 'gal te 'jig rten de kho na nyid la rim gyis gzhug pa'i don du ni mgon pos dngos po mi rtag par bstan to / /
gnyis pa ni /
de kho na nyid du dngos po de dag skad cig ma nyid du grub pa min te de kho na nyid du gcig dang du ma gang du yang ma grub pa'i phyir ro / /
gsum pa la lnga /
kun rdzob tu mang ma grub pa spang ba dang /
tshogs gsog pa mi 'thad pa spang ba dang /
yid mtshams sbyor ba mi 'thad pa spang ba dang /
dge sdig gi rnam dbye mi 'thad pa spang ba dang /
'khor 'das kyi rnam dbye so sor nges pa mi 'thad pa spang ba'o / /
dang po ni /
kun rdzob tu yang 'dus byas mi rtag par grub pa 'gal te 'jig rten na snga dri'o'i dngos po de nyid phyi dro yod pa sogs rtag par grags pa'i phyir ce na| 'jig rten na gzugs sogs rtag par grags kyang mi rtag par tshad mas ma grub pa'i nyes pa med de mi rtag sogs rnal 'byor pa'i kun rdzob tha snyad pa'i tshad mas grub pa'i phyir /
'o na mi rtag sogs mthong ba de nyid mthong bar bshad pa dang 'gal zhe na mi 'gal te /
'jig rten pa gtsang bde rtag sogs su zhen pa la ltos nas de nyid mthong bas bzhed pa tsam yin pa'i phyir /
de las gzhan du 'jig rten na grags tshad tshad ma yin na bud med mi gtsang bar nges par rtog pa mi sdug pa sgom pa'i rnal 'byor pa la bud med gtsang bar zhen pa'i 'jig rten gyis gnod par thal bar 'gyur ro / /
gnyis pa ni /
rang bzhin gyis med na rgyal ba mchod pa sogs la bsod nams 'byung bar bshad pa dang 'gal le zhe na mi 'gal te bden med sgyu ma dang 'dra ba'i rgyal ba la mchod pa bsod nams 'byung ba ni /
ci lngar khyod rgyal ba bden pa'i dngos por yod par 'dod pa la bsod nams 'byung bar 'dod pa ci lta ba bzhin no / /
bden rung mi bden rung dngos po dang mthun par bsod nams 'byung ba yin no / /
gsum pa ni /
gal te sems can bden med skyu ma dang 'dra na sgyu ma'i sems can zhig nas slar mi 'byung ba ltar sems can shi nas ji ltar skye zhe na sgyu ma dang sems can rnam pa thams cad du 'dra bar khas ma blangs kyi bden par grub ma grub 'dra bar khas blangs la /
de tsam la skyon me 'jug na khyod rang gi sa kyang rmi lam dang sgyu ma rdzun par khas blangs pas sprul gzhi de ltar snang na bong bur ji ster mi snang zhes smras na mtshungs so / /
des na rdzun pa la yang ji srid rkyen rnams tshogs par gyur na dus de srid sgyu ma'ang 'byung bar 'gyur ba bzhin ma rig pa la sogs pa'i rkyen tshogs na sems can rnams kyang nying mtshams sbyor ba yin no / /
de mi mtshungs te sems can thog ma med pa nas rgyun ring pa'i phyir ro zhe na /
rgyun ring ba tsam gyis ji ltar na sems can bden par yod pa yin la sgyu ma rgyun thung bas rdzun pa'i khyad par mi 'thad par thal /
de lta na sgyu ma dang rmi lam sogs kyang rgyun ring thung yod pas bden rdzun gyi khyad par khas blang dgos pa'i phyir te rmi lam du bskal pa dran pa dang zag gcig dran pa sogs yod pa'i phyir ro / /
bzhi pa ni /
rang bzhin med pa sgyu ma dang 'dra na sems cad bsad pa sogs la sdig pa 'byung bar bshad pa dang 'gal lo zhe na /
sgyu ma'i skyes bu bsad pa sogs la yang mir 'du shes te gsod 'dod kyis mtshon bsnun pa sogs byas na sbyor ba'i sdig pa yod la srog gcod dngos gzhi'i sdig pa med de de la sems med pa'i phyir na'o / /
ma la sogs pa sgyu ma'i sems @# / /
dang ldan pa'i sems can la phan btags pas bsod nams dang ni gnod pa byas pas sdig pa 'byung ba yin no / /
rang bzhin med par mtshungs pa la sems yod med du skye ba ji ltar yin zhe na /
sgyu ma'i rdzas sman dang sngags rnams la sgyu ma sems ldan du bskyed pa'i nus pa med pa'i phyir sgyu ma'i rta glang la sems ni 'byung ba med do / /
sna tshogs pa'i rkyen las byung ba'i sgyu ma de yang sna tshogs nyid du snang ba yin te yang gi sgras sems can du ma zad pa'o / /
'bras bu sna tshogs la rgyu sna tshogs 'byung dgos pa ni rkyen gcig gis ni 'bras bu kun bskyed nus pa gang na'ang ni yod pa ma yin pa'i phyir ro / /
lnga pa ni /
dbu ma pas don du skye ba dang rga ba sogs med cing rang bzhin gyis stong pa rang bzhin gyi myang 'das su khas blangs shing skye rga gos las nyon gyi dbang gis grub pa rnams 'khor bar khas blangs pa la mdo sde pa na re /
gal te don dam pa'am rang bzhin gyis mya ngan las 'das pa yin na myang 'das yin zhing 'khor ba rang bzhin gyis stong ba don dam pa'i myang 'das yin yang 'khor ba kun rdzob tu skye 'chi'i rgyun gyis 'khor ba de lta na /
'khor ba dang myang 'das gzhi mthun yod par 'gyur la de yin na sangs rgyas kyang ni 'khor bar 'khor bar 'gyur bas byang chub sems dpa' rnams sangs rgyas thob pa'i phyir tu byang chub sems dpa'i spyod pas ci zhig bya don med par thal lo zhe na skyon med de /
rang bzhin gyi myang 'das dang glo bur rnam dag gi myang 'das la khyad par yod pa'i phyir ro / /
rang bzhin gyis mya ngan las 'das pa ni lam la goms pa la ltos pa ma yin te lam la goms ma goms kun gyi chos nyid yin pas so / /
glo bur dri bral gyi myang 'das ni skye 'chi'i rgyun gyis 'khor bar 'khor ba chad pa las thob dgos pas rang bzhin med pa yin yang rkyen rnams rgyun ni ma chad na 'khor bar ma zad sgyur ma'ang ldog par mi 'gyur gyi /
ma rig pa la sogs pa'i rkyen rnams rgyun ni chad pa na 'khor ba yang kun rdzob tu yang mi 'gyur ro / /
sngar gyi rtsod pa de la don dam pa'i myang 'das myang 'das kyi khyad par phye nas lan 'debs dgos kyi gzhan gyis lan mi thebs te sangs rgyas mi 'khor la sems can 'khor ba phyir rgol yang 'dod pas so / /
gnyis pa sems tsam pa'i 'dod pa bye brag tu dgag pa la 'dod pa brjod pa dang /
de dgag pa'o / /
dang po ni /
gal te chos thams cad rang bzhin gyis med na sgyu ma 'dzin pa'i shes pa 'khrul pa'ang yod pa min na sgyu ma blo gang gis dmigs par 'gyur te /
mi 'gyur bas sgyu ma'ang med par 'gyur re zhi na 'di yang yod na rang bzhin gyis yod dgos snyam pa'i rtsod pa'o / /
gnyis pa la rtsed pa mtshungs pa dang| de'i lan dgag pa'o / /
dang po ni /
gang gi che sems tsam pa khyod la gzung bya phyi rol gyi don du snang ba snang ba ltar du grub na phyir rol gyi don yod pas sgyu ma lta bu dang de dmigs byed med par 'gyur la /
snang ba ltar du ma grub na rang bzhin gyis med pas khyod ltar na gtan med du 'gyur dgos la gzung bya don du snang ba sgyu ma lta bu nyid med na'ang de'i tshe gzung bya ci zhig dmigs te gzugs sgra sogs 'dzin byed kyang med par 'gyur ro / /
gnyis pa la 'dod pa brjod pa dang /
de dgag pa'o / /
dang po ni /
@# / /
kho na reg gal te phyi rol don du snang ba snang ba ltar gyi don de nyid du med kyang de las gzhan du yod de gzugs sogs kyi rnam pa de ni sems nyid kyi rdzas yin no zhe na /
gnyis pa la /
gnyis med kyi shes pa gang gis kyang ma mthong ba dang /
dris pa'i lan gyi rang rig dgag pa'o / /
dang po ni /
gang gi tshe sems nyid sgyu ma lta bu'i don du snang ba yin gyi phyi rol gyi don med na de'i tshe don dang bral ba'i shes pa gang zhig tshad ma gang gis mthong byed med par 'gyur ro / /
gnyis pa rang rig dgag pa la /
shes pa 'di la kha phyir phyogs gzung ba'i rnam pa dang /
nad kho nar phyogs pa'i 'dzin pa'i rnam pa gnyis yid la phyi ma rang rig pa'i mngon sum yin pas nges shes pa thams cad dmigs pa yin no zhe na de la lung gis dgag pa dang| rigs pas dgag pa dang /
rang rig yod pa'i sgrub byed dgag pa dang /
btags yod rnams dngos po bden grub kyi rten can du 'dod pa dgag pa'o / /
dang po ni /
shes pa de nyid kyis de nyid gnyis snang nub pa'i tshul gyis myong zhing rig pa mi 'thad de /
'jig rten gyi ni mgon pos kyang gtsug na rin po che'i mdo las ral gri'i so de nyid kyis ral gri'i so de nyid kyis ral gri'i so de nyid bcad par mi nus pa sogs dpar bzhag nas sems kyis sems mi mthong zhes gsungs so / /
dper na ral gri'i so na rang la rang gis ci ltar yang mi gcod pa de bzhin du yid kyis yid mi mthong ngo / /
rang rig khas len pa rnams kyis 'dzin pa'i rnam pa nyid rang nyid kyis rang nyid rig par khas len pas de'i rig bya dang rig byed la rnam pa mi 'dra bar 'char rgyu rdul tsam yang med pas ldog pa tha dad kyang med pa'i gcig tu khas len dgos pas de lta bu'i rang rig kas blangs na ral gri'i so rang gis rang gcod pa sogs khas len dgos shing /
tshad mas gzhal bya la ltos med du gzhal bya 'jal ba sogs khas len dgos pa yin no / /
gnyis pa la /
dpe dgag pa dang /
don dgag pa'o / /
dang po la /
mar me'i dpe dgag pa ni /
ji ltar te dper na mar me rang gi dngos po dang gzhan gyi dngos po gnyis yang dag par gsal bar byed pa bzhin du /
shes pas kyang rang gzhan gnyis ka rig par byed pa yin no zhe na /
dpe ma grub ste mar me rang gis rang gsal bar byed pa ma yin te mar me rang gis gsal bar bya ba min pa'i phyir te rang gis rang gsal mi dgos shing mi nus pa'i phyir ro / /
de lta na mun pas kyang rang gzhan gnyis ka sgrib par byed par 'gyur na de mi rigs te gang gi phyir na mun pa la mun pas bsgribs pa med pa'i phyir ro / /
bsgribs na bum pa gos kyis bsgribs pa bzhin du mun pa'ang mi mthang bar 'gyur ro / /
'di dag ni rtsa she las gsungs pa ltar rgyas par shes par bya'o / /
shel gyi dpe dgag pa ni dper na shel bzhin du shel dkar po gzhi'i dbang gis sngon por skyes pa ni gzhan la ltos nas yin gyi rang gi ngo bo nyid kyis pa yin la /
bai DU r+ya'i sngon po nyid la rang gi ngo bo nyid kyis sngon por skyes pa yin gyi /
gzhan la ltos pa yod pa ma yin pa de bzhin du gzugs la sogs pa 'ga' zhig rig pa ni shes pa gzhan la ni ltos pas dang /
shes pa ni rang gis rang rig pa yin pas @# / /
rig byed gzhan la ltos pa med pa yang mthong zhe na bai DU r+ya'i sngon po sngon par rgyu gzhan las ma skyes pa'i dpe de mi 'thad par thal /
sngon po nyid du rgyu las skyes pa min pa la sngon po de rang gi bdag gis sngon po'i bdag nyid du byas pa med pa'i phyir ro / /
gnyis pa ni /
mar me rang gis rang gsal bar mi byed kyang mar me gsal ba nyid do zhes shes pas shes zhes de ltar rjod par byed na shes pa rang gis rang gsal ba ma yin la /
de lta na glo ni gsal ba nyid yin no zhes shes pa rdzas gzhan gang gis shes nas de skad du rjod par byed de mi rigs so / /
rdzas gzhan gyis rig na thug med du 'gyur bas rang gis kyang mi rig gzhan gyis kyang mi rig na gang gi tshe rig byed 'gas kyang shes pa de mthong ba min na /
shes pa de ni gsal ba'am ni mi gsal ba'i khyad par de ni brjod kyang don med de khyad gzhi shes pa tshad mas ma grub par phyir /
mo gsham bu mo mi srid na de'i 'gyung bag brjod pa don med bzhi no / /
gsum pa la gnyis /
rang rig med kyang dran pa skye ba'i dpe dang /
rang rig med na gzhan rig mi 'thad pa dgag pa'o / /
dang po ni /
gal te rang rig yod pa min na yul can rnam shes dan par ji ltar 'gyur te mi 'gyur bas dran pa'i rtags kyis myong ba dpog nus na de yang ngas sngar sngon po mthong ngo zhes dran pa'i che /
dran pa myong ba'i rjes su byed pas sngon po mthong ngo zhes yul dran pa'i rtags las yul myong ba yod par grub la yul myong de nyid sngo 'jon yin no / /
ngas mthong ngo zhes yul tsan dran pa'i rtags las yul can myongs yod par grub la yul can myong ba de ni rang rig yin la /
sngo 'dzin mod byad gang yin mtha' gzhan 'gog pa'i rigs pas kyang rang rig grub bo zhe na /
yul can dran pas rang rig grub pa ma yin te sngo 'dzin gyis yul gzhan sngon po myong ba na sngar sngon po 'di mthong zhes yul yul can 'brel pa las te 'bral bar dran pa las yul can dran pa skye bar 'gyur gyi /
yul can myong ba las skye ba ma yin te byi pa'i dug rgyags pa'i dus ma myong yang phyis dran pa bzhin no / /
dper na dgun gyi dus su byi bas lus la rmugs pa na byi dug zhugs yod kyang rmugs pa myong gi dug ma myong ngo / /
de las dus phyis 'brug gi sgra thos pa na rmugs pa'i tshe dug zhugs par 'dug snyam du dran kyang sngar gyi che dug ma myong ba bzhin no / /
de la byi bas rmugs pa ni sngo 'dzin gyis yul myong ba bzhin no / /
rmugs pa dang dus gcig tu dug zhugs pa ni yul bzung ba dang dus gcig tu yod pa'i yul can gyi myong ba dang 'dra'o / /
de'i tshe yul can rang gis rang ma myong ba ni rmugs pa'i tshe dug ma myong ba dang 'dra'o / /
phyis rmugs pa dran pa ni yul myong ba dran pa dang 'dra'o / /
yul myong dran pa nyid kyis sngar gyi yul can kha rang gis kho rang ma myong yang dran pa ni rmugs pa dran pa nyid kyi mthus sngar zhugs pa'i dug ma myong ba dran pa dang 'dra'o / /
'di ni rang rig med par dran pa skye ba'i rigs pa mkhas pa'i dbang pos mdzad pa phul du byung ba zhig snang ste spyod 'jug gi bshad pa byed pa rnams kyis ji bzhin du ma thon pa 'dra'o / /
'di ni spyir phyis /
kyi rnams kyis dran pa mi 'thad par thal /
sngar gyi rnam shes des rang gis ngang ma myong ba'i phyir ces pa la khyab pa ma grub kyi lan btab pa @# / /
yin pas /
spyod 'jug gi dgongs pa ni tha snyad du rang rig 'gog pa min zhes pa ni rgyal sras chen po'i bzhed pa gtan min zhes gsung ngo / /
rang rig sgrub pa'i rigs pa gzhan dgag pa ni /
zhi gnas bsgrubs nas rnam gnas sbyangs pa sogs kyi rkyen gzhan dag dang ldan pa ni gzhan gyi sems la sogs pa mthong ba'i phyir shin tu nye ba'i rang nyid kyi sems rang gi yul du gsal ba yin te /
dper na ring ba'i khab mthong na nye ba'i ri mthong ba bzhin no zhe na mag sman grub pa'i rdzas mig la byugs pa'i mig sman gyi sbyor ba las sa 'og gi bum sogs kyi gter mthong yang mig sman nyid mthong bar 'gyur ba min pa bzhin du rang rig yod pa la gnod par 'gyur gyi sgrub byed du mi rung ngo / /
yang na 'di ltar bshad de gsal byed kyi rgyu gcig las skyes par mtshungs pas /
gsal bya dang gsal byed gcig tu mi 'grub par ma zad ngo bo gcig tu yang nges par 'grub pa ma yin par thal /
sa 'og gi gter chen po'i bum pa mthong ba'i gsang sngags grub pa'i mig sman mig la byugs pa'i sbyor ba las sa 'og gi bum pa mthong ba'i tshe na gsal bya bum pa gsal byed mig sman nyid dang gcig tu mi 'gyur bar ma zad ngo bo gcig tu yang 'gyur ba min pa'i phyir /
des na rang rig gi sgrub byed du mi rung bar ma zad rang rig yod pa la gnod byed du 'gyur ro / /
gnyis pa la gnyis /
dngos dang /
sems las sgyu ma de nyid dang zhan du brjod du med pa dgag pa'o / /
dang po ni /
ci ste rang rig med na dran pa med pas yul myong ba dang mthong thos sogs med par 'gyur ro zhe na /
ji ltar mig shes kyis mthong ba dang nyan shes kyis thos pa dang yid kyis shes pa la sogs pa dag kun rdzob 'dir ni dgag par bya ba min te /
de dgag mi dgos te de tsam gyis sdug bsngal mi skyed cing dgra bcom pa rnams la yang tha snyad de yod pa'i phyir ro / /
dgag mi nus te 'gog na lung rigs kyis 'gog dgos na de 'gog na lung rigs la yang mtshungs pa'i phyir ro / /
bkag nas skyon yod de chad lta can du 'gyur ba'i phyir ro / /
des na 'dir ni sdug bsngal gyi rgyur gyur pa yul de dag bden par rtog pa ldog bya yin te de nyid 'khor ba'i rtsa ba yin pa'i phyir /
'khor ba'i rtsa ba ma log na 'khor ba mi ldog cing gzugs sgra sogs bden 'dzin 'khor ba'i rtsa bar bstan pas nyan rang la chos kyi bdag med rtogs pa yod pa gsal bar bzhed pa yin no / /
kha rag pa la sogs pa dbang shes la snang tsam dgag bya min la de la rtag mi rtag dang yod med sogs gang du bzung yang dgag bya yin no zhes zer ba ni rgya nag gi mkhan po slar 'ongs ba yin no / /
gnyis pa ni /
sems tsam pa na re phyi rol gyi don med pas sems las sgyu ma ste gzugs la sogs pa rdzas gzhan min zhing /
sngar de tshe gang zhig gang gis mthong zhes pa'i skyon 'jug pas de gnyis gzhan min par yang mi rtag go zhe na /
gzugs sogs bden par grub na snang ba ltar du bden dgos la de lta na phyi rol don du snang bas phyir rol don don du grub dgos la phyi rol gyi dngos po yin na ji ltar de sems las rdzas gzhan min te rdzas gzhan du thal lo / /
rdzas gzhan @# / /
min zhe na bden pa'i dngos por med par thal /
snang ba rnams rdzun par khas blangs pa de las gzhan min pa'i phyir /
ji ltar sgyu ma ste don du snang ba'i gzugs la sogs pa bden par grub pa min yang sems kyi blta bya dmigs pa yin pa de bzhin shes pa drug lta byed yin pa'ang bden par ma grub par mtshungs so / /
de'i phyir sngar gal te 'khrul pa yod min na zhes pa'i skyon de dbu ma pa la med cing khyed sems tsam pas kyang tshul de la brten na mdzes so / /
bzhi pa ni /
gal te 'khor ba sogs rdzun pa dang btags par yod pa rnams dngos po bden grub re'i rten can nam gzhi can yin te 'khrul pa thams cad la gzhi bden pa re yod pas so / /
dper na sdong du ma la mir 'khrul pa la yang sdong du ma bden par grub pa bzhin no / /
'khor de bzhin du gzhi bden pa la brten pa las gzhan du mi brten na nam mkha' dang 'dra bar dngos po med par 'gyur ro zhes pa ste rtsod pa 'di bslab btus su gsungs pa'i don yin gyi gzhan du bshad pa 'di'i don min no / /
'khor ba sogs dngos med da rdzun pa rnams 'khrul gzhi bden pa'i dngos po la brten pas na 'ching grol sogs 'bras bu bskyed pa'i byed pa dang ldan par ji ltar 'gyur te mi 'gyur bar thal /
brten pa'i gzhi dngos po bden grub med pa'i phyir rtags 'di bslab btus su gsungs so / /
sems tsam pa khyod kyi lugs kyis sems ni gzung 'dzin gnyis su 'khrul pa sogs kyi grogs med par rang rig rang gsal gcig pu nyid du 'gyur ba yin par thal /
yul yul can rgyangs chad du snang ba 'di snang ba ltar du ma grub par khas blangs pas phyi don med pa la gzugs sogs kyi snang ba shes pa yin pa'ang sngar bkag pas shes pa min la /
de lta na shes pa dang 'brel med don gzhan du 'gyur bas gzugs sogs kyi snang ba bsad kyang shes pa'i rdzas la bslad pa med pa'i phyir ro / /
'dod na gang gi tshe sems ni gzung 'dzin gnyis snang ba dang bral ba de'i tshe sems can thams cad de bzhin gshegs pa nyid du 'gyur zhing 'bad med du grol bar thal /
sems thams cad gzung 'dzin gnyis kyi snang ba dang bral ba'i phyir /
'dod pa de lta na yang thams cad mkhyen pa thob pa'i ched du gzung 'dzin rdzas tha dad kyis stang ba'i sems tsam du brtags pa ste gtan la phab pa la'ang yon tan dgos pa ci zhig yod de cung zad kyang med par thal /
'dod pa de'i phyir /
gsum pa stong nyid rtogs pa'i lam dbu ma la'ang dgos nus med par thal bas spang ba la gnyis /
rtsod pa dang /
lan no / /
dang po ni /
khyod kyis chos thams cad sgyu ma ltar bur rang bzhin med par gtan la phab ste de ltar shes na yang des nyon sgrib spong ba sogs kyi dgos pa med na ni gtan la 'babs pa dal ba tsam du zad la /
dgos pa yod par 'dod na yang ji ltar des nyon mongs ldog par 'gyur te mi 'gyur bar thal /
gang gi tshe sgyu ma'i bud med la de byad pa po sgyu ma mkhan nyid kyang phyi rol gyi bud mod kyis stong bar rtogs kyang sgyu ma'i bud med 'di longs spyad rung du song na snyam du sgyu ma mkhan chags pa skye bar 'gyur ba mthong la khyod kyi stong nyid ni dang po thos bsam gyis rtogs pa tsam las med pas so / /
zhe na /
gnyis pa la gsum /
sgyu ma mkhan la chags pa skye ba'i rgyu mtshan dang /
stong nyid rtogs pa'i @# / /
shes rab goms pas nyon mongs bag chags dang bcas pa spong ba 'thad par bstan pa dang /
spangs pa'i 'bras bu phun sum tshogs pa 'byung bar bstan pa'o / /
dang po ni /
sgyu ma mkhan de byed pa po ni shes bya la ste sgyu ma'i bud med la nyon mongs bag chags te /
don 'dzin cung zad kyang ma spangs shing /
bden par 'dzin pa des na de mthong ba'i dus na de stong nyid rtogs pa'i bag chags nyams chung ba nyid yin pas nyon mongs skye ba yin no / /
snga ma dag gis sgyu ma'i bud med bud med kyis stong par rtogs pa ni nyi tshe ba'i stong nyid tsam yin pas des nyon mongs mi spong la /
nged kyi lugs la khyab pa'i stong nyid rtogs pas spong ba yin no / /
zhes lan mdzad pa ni mi 'thad de sgyu ma'i bud med bud med kyis stong par rtogs pa ni dgag bya phra mo la ltos pa'i nyi tshe ba'i stong nyid rtogs pa min te dgag bya'i ngos 'dzin dang de chos gcig gi stong du med par rtogs na gzhan la'ang go 'ong ba sogs gzhan las bshad pa las shes pas so / /
de na spyir 'khrul pa la rtog med 'khrul pa rab rib kyis skra shad 'dzag par mthong ba lta bu la yid kyis skra shad med par go bas 'khrul pa de mi ldog gi de ldog pa la mig gi rab rib sel thabs byed dgos so / /
rtog pa 'khrul pa la'ang 'phral du glo bur gyi rgyu las byung ba thag khra la sbrul 'dzin sogs ni thag par rtogs pa tsam gyis 'khrul pa de ldog gi de ldog pa la go ba de ring du goms pa sogs mi dgos so / /
'gro ba kun gyi rgyud kyi bden 'dzin ni sangs rgyas kyis kyang mi gzigs ba'i thog ma med pa nas rgyud la ches shin tu 'dris shing /
des rgyud tshos pa bzhin du song bas de'i sa bon lta zhog mngon gyur rags pa'ang bden pa med par rtogs pa tsam gyis ga la ldog de tsam du ma zad bden med mngon sum du rtogs kyang nyon mongs kun brtags sa bon dang bcas pa spong yang lhan skyes mi spong bas so / /
de'i phyir yun ring du sgom pa'i sgom lam sogs lam gyi rnam gzhag mang du gsungs pa yin no / /
stong nyid rtogs pa la'ang mthar nyon mongs zad pa 'byung ba khas blangs shing des tshig gi de la stong nyid rtogs ma thag spong dgos zhes khas ma blangs shing len yang ga la dgos zhes lan bsdus pa'o / /
sgyu ma mkhan sgyu ma'i bud med de byed pas ni dmigs yul shes bya ste sgyu ma'i bud med la nyon mongs bag chags te bden 'dzin ma spangs shing bden par 'dzin pa des na sgyu ma'i bud med bud med kyis stong ba de mthong ba na /
de'i stong nyid bag chags de nyam chung ba ste bden 'dzin la gnod pa'i nus pa med de de dang 'dzin stangs 'gal ba med pas so / /
nyon mongs bag chags zhes pa'i bag chags ni bden 'dzin la byas pa dang de'i sa bon dang /
shes sgrib la byas pa yod kyang 'dir snga ma'o / /
gnyis pa la gnyis /
spyir bstan pa dang /
bye brag tu bshad pa'o / /
dang po ni /
stong nyid bag chags goms pa ste dngos po rang bzhin gyis stong par rtogs na dngos po bden par 'dzin pa'i bag chags spong bar 'gyur zhing ci yang med ces pa ste bden med nyid kyang bden med du rtogs pa goms pas ni bden med bden 'dzin de yang phyi nas spong bar 'gyur ro / /
dgag bya rags pa @# / /
bkag pa tsam yin na bkag pa bden grub phyis dgag dgas kyang med gi tha snyad kyis bzhag pa tsam min pa'i yod pa bden chad du byas pa'i dgag bya phra mo bkag pa'i bkag pa bden 'dzin ni /
dus nge'i tshe nyid nas 'gog ste de ma thag 'chad par 'gyur ro / /
gnyis pa ni /
gang gi tshe dngos po gang zhig bden par med de zhes brtag bya'i dngos po bden par yod na dmigs su rung ba las bden par mi dmigs pas /
bden med du rtogs pa de'i tshe bden pa'i dngos med rten chos can bden grub dang bral ba'i phyir bkag pa bden grub blo de'i mdun du ji ltar gnas te chos can dang bral ba'i chos nyid mam pas bden stong bden par grub na /
chos can nga'i rang bzhin du grub dgos la da bden pa'i rang bzhin du grub pa sngar nas khegs pa'i phyir /
des na gang gi tshe dngos po dang dngos med dge bden grub gang yang blo yi mdun na mi gnas pa de'i tshe bden par grub pa'i rnam pa gzhan med pas /
bden 'dzin gyi dmigs pa'i gtad so mtha' dag med par rtogs par spros pa mtha' dag rab tu zhi ba yin te /
stong nyid mngon sum du rtogs pa'i gang zag gi don stong nyid la gnyis snang gi spros pa yang zhi la stong nyid dan spyi'i tshul gyis rtogs pas la ni gnyis snang ma khegs kyang nges don bden pa'i spros pa khegs pa yin no / /
tshigs bcad 'di dang 'og ma lngas 'bras bu'i gnas tshul rgyas par ston pa yin no / /
stod lung rgya dmar na ra gnas lugs mngon sum du gyur pa'i tshe shes pa med pa dang shes bya med par bstan bcos 'di dang bden gnyis mkhan po'i bzhed par byas nas kho bos ni she bya med pa'i shes pa dang gzhal bya med pa'i tshad ma ma rig go zhes zer zhing rang nyid bden stong bden grub tu 'dod pa ni shing rta chen po'i bzhed pa cung zad kyang ma go bar gsal zhing /
rang nyid kyang rtag lha'i gzhan dbang du gyur bzhin du dbu ma'i don rtogs par rlom pa ni mi rigs pa chen po yin no / /
gsum pa la gnyis /
rnam rtog med kyang gdul bya'i re bskong ba 'thad pa dpe dang bcas pa dang /
de la rtsod pa spang ba'o / /
dang po ni /
sangs rgyas la rtog pa thams cad nye bar zhi ba yin na gdul bya la chos bstan par bya'o snyam pa yang med pas sems can la chos bstan pa sogs kyi don mdzad pa mi 'thad do zhe na /
skyon med de rtog pa med kyang mi la yid bzhin nor bu dang lha la dpag bsam gyi shing la gsol ba btab pas ji ltar 'dod pa'i re ba yangs su skong ba de bzhin du /
gdu bya'i sangs rgyas dang phrad pa sogs kyi bsod nams bsags pa'i mthu dang sangs rgyas rnams kyis rtog pa med bzhin du sems can gyi don 'bad med lhun grub tu byed par gyur cig snyam pa'i sngon gyi smon lam gyi dbang gis rgyal ba'i gzugs kyi skur snang nas chos ston pa shin tu 'thad pa yin no / /
smon lam btab pa 'das nas dus ring po len pas des de ltar 'bras bu bskyed pa mi 'thad cing smon lam 'debs mkhan byang chub sems dpa' yin pas de'i 'bras bu rgyal ba'i mdzad par mi 'thad de zhe na /
skyon med de dper na bram zes dug zhi bar byed pa'i nam mkha' lding gi mchod sdong bsgrubs nas bram ze 'das par gyur pa de 'das nas yun ring yon yang mchod sdong de da ltar dug la sogs pa zhi @# / /
par byed nus pa bzhin du byang chub sems dpas byang chub kyi spyod pa dang rjes su mthun par tshogs gnyis kyi sgo nas rgyal ba'i mchod sdong bsgrub pa yang /
bsgrub pa po byang chub sems dpa' mi gnas pa'i mya ngan las 'das pa mngon du byas kyang gdul bya'i gnas skabs dang mthar thug gi don rnams thams cad mdzad pa mi 'gal zhing 'di ni rgyun 'jog ma shes pa'i rtsod pa'o / /
gnyis pa ni /
nyan thos pa kha cig na re sangs rgyas la rtog pa'i sems med pa la mchod pa byas nas ci ltar bsod nams kyi 'bras bu ldan par 'gyur te mchod pa len pa'i rtog pa yang med pa'i phyir ro / /
sangs rgyas la rtog pa med kyang mchod pa byas pas bsod nams 'byung ba 'thad par thal /
rgyu mtshan gang gi phyir na sangs rgyas sku dngos su bzhugs pa'am mya ngan las 'das rjes kyi sku gdung la mchod pa gnyis bsod nams mtshungs pa nyid du byams pa seng.ge sgra'i mdo las bshad pa'i phyir ro / /
mchod rten bskor ba'i phan yon las kyang /
gang zhig bzhugs la mchod pa dang / /
mya ngan 'das pa'i sku gdung la / /
sems ni mnyam par dang ba yi / /
bsod nams la ni khyad par med / /
ces gsungs so / /
sangs rgyas la mchod pa sogs kun rdzob tu grub bam ni de kho na nyid du'ang rung ste der mchod pa byas pas 'bras bu 'byung ba sangs rgyas kyi lung las gsungs pa yin no / /
dper na khyod rang bden pa'i sangs rgyas la ji ltar 'bras bu dang bcas pa 'dod pa bzhin no / /
don ni de kho na nyid kyi don la dpyad pa re shig btang snyoms su byas nas bden yang rung rdzun yang rung ded la dngos po dang mthun pa'i 'bras bu byung ba des chog ces pa'i don to / /
gnyis pa thar ba tsam theg par 'dod pas kyang stong nyid rtogs dgos par bsgrub pa la /
rtsod pa dang /
lan no / /
dang po ni /
nyan thos sde pa kha cig na re bden pa bzhi'i rnam pa mi rtag sogs bcu drug mngon sum du mthod pa goms pas grol ba dgra bcom pa'i 'bras bu thob par 'gyur gyi /
chos thams cad bden pas stong pa nyid mthong bas ci zhig bya dgos pa med cing mi rigs so zhe na /
nyan thos sde pa kha cig sangs rgyas thob par byed pa la yang stong nyid rtogs mi dgos par ma zad chos kyi bdag med kyi ming tsam yang khas mi len cing theg pa chen po'i mdo sde bkar khas mi len pa de dag phyogs snga'i gtso bo yin la /
zhar la theg pa chen po'i mdo sde tshad mar bzhed kyang dgra bcom pa'i 'bras bu thob pa la chos kyi bdag med rtogs pa mi dgos par bzhed pa ded dag kyang bklogs nas stong nyid rtogs pa'i shes rab nyid srid pa las grol ba'i lam du bsgrub bzhed nas gzhung 'di dag bkod pa yin no / /
gnyis pa la gsum /
stong nyid rtogs pa'i shes rab de nyid srid pa las grol ba'i lam du bsgrub pa'o / /
dang po ni /
nyan rang dgra bcom pa'i 'bras bu thob pa la yang stong nyid rtogs pa nges par dgos par thal /
rgyu mtshan gang gi phyir na shes rab kyi pha rol tu phyin pa'i mdo sde'i lung las stong nyid rtogs pa'i lam 'di ni goms pa med par @# / /
byang chub gsum ga thob pa med par gsungs pa'i phyir ro / /
spyod 'jug 'grel chen las yum gyi mdo las dngos po'i 'du shes can la thar pa med pa dang /
dus gsum ga'i yang dag par rdzogs pa'i sangs rgyas dang rgyun zhugs nas rang rgyal gyi bar rnams sher phyir 'di nyid la brten nas thob par gsungs pa drangs pa ltar yin gyi bla na med pa'i byang chub rkyang pa la byed pa gzhung gi don min no / /
gzhan yang mdo phyogs nas nyan rang la chos kyi bdag med rtogs pa yod par ston pa'i lung mtha' yas pa yod pa rnams ma drangs so / /
gzhung rkang pa gnyis po 'di nyan thos sde pa 'ga' zhig gi blo ngor theg pa chen po bkar bsgrub bzhed nas sgrub byed 'di bkod pa yin no / /
theg pa chen pa'i lung tshad mar mi 'dod na de la sgrub byed du bkod pa rigs pa dang 'brel bar mi 'gyur ro snyam na skyon med de /
sgrub byed bkod pa thams cad kyi tshul gsum dang po nas phyir rgol gyis grub mi dgos la 'dir yang sgyur byed 'di'i khyab pa 'og nas mgo mtshungs dang rnal ma'i rigs pas bsgrub pa yin no / /
slob dpon gyis kyang theg chen gyi mdo sde bkar mi 'dod pa'i log rtog dgag bzhed nas gzhung 'di dag bkod pa yin la /
gtan tshigs 'di'i bsgrub bya stong nyid rtogs pa'i shes rab byang chub gsum ga'i lam du bsgrub pa yin gyi 'di'i khyab pa sgrub pa'i sgo nas theg chen bkar bsgrub pa min yang theg chen bkar lung gis bsgrub pa la sbyar ba la kha na ma tho ba med do / /
gnyis pa la gnyis /
mgo mtshungs gis bsgrub pa dang /
rnal ma'i rigs pas bsgrub pa'o / /
dang po ni /
gal te theg pa chen po'i mdo sde nged la bkar ma grub cing chad mar khas mi len pas nged la ma grub na de sgrub byed du bkod nas stong nyid rtogs pa nyan rang gi yang lam du bsgrub pa ni sgrub byed bsgrub bya dang mtshungs so zhe na /
khyod kyi lung khyod rang tshad mar 'dod pa'i theg dman gyi sde snod 'di rnams dka' yin par ji ltar grub dris pas de dag bka' yin te / /
gang gi phyir na 'u bu cag gnyis ka la theg pa dman pa'i mdo sde 'di bkar grub pa zhe na /
rgyu mtshan kun nas mtshungs te khyod skyes ma thag pa dang lung don rigs pas gtan la ma phebs pa'i dang po khyod la yang dman pa'i sde snod 'di tshad mar ma grub la /
dus phyis lung tshad mar khas len pa'i rkyen te thabs dag gang 'dul ba la gnang /
mdo sde la 'jug mngon pa'i chos nyid dang mi 'gal bar 'jug pa'i chen po bstan pa sogs lung don rigs pas gtan la 'bebs pa'i thabs gang gis ni lung tshad ma der yid ches par sgrub pa'i sgrub byed de ni theg chen gyi mdo sde la yang mtshungs par yod pa'i phyir ro / /
de lta ma yin par gang zag gzhan gang yang rung ba gnyis 'dod pas tshad mar bden na ni rig byed kyi gzhung sogs kyang bden par 'gyur bar thal /
gang zag gnyis kyis tshad mar 'dod pa yod pa'i phyir ro / /
nged 'dod pa'i theg dman gyi sde snod bkar khyed kyis kyang 'dod par rtsod pa med la theg chen gyi sde snod deng mi 'dod pas rtsed pa dang bcas pa'i phyir ce na /
'o na theg dman gyi lung la mu stegs pa rnams dang nyan thos sde pa rnams rtsed pa yod pa'i phyir dang /
thag dman gyi lung sde pa bco brgyad po thams cad kyis tshad mar khas @# / /
len pa yod kyang nang tshan gyi lung gzhan par srid yod par ston pa sogs nyan thos sde pa la las bkar 'dod kyang /
la las de mi 'dod pas sde pa nang du rang dang gzhan rtsod pa dang bcas pa yin pa'i phyir theg dman gyi sde snod kyang tshad ma yin pa dor byar 'gyur par thal lo / /
gnyis pa la bzhi /
stong nyid rtogs pa'i shes rab dang bral na dgra bcom pa dang myang 'das thob pa mi srid par bstan pa dang /
mi rtag sogs bcu drug gi lam tsam gyis dgra bcom thob na nyon mongs gyur spangs pa tsam gyis kyang thob par thal ba dang /
de'i lan dgag pa dang /
des na thar pa tsam 'dod pas kyang stong nyid bsgom dgos par bstan pa'o / /
dang po ni /
dgra bcom pa rnams kyis sangs rgyas las mngon sum du thos nas de'i rjes su stong pa'i gsung rab la bsdu ba mdzad pa yin pas /
dge slong du ma bshad pa'i nang nas sangs rgyas bcom ldan 'das kyi bstan pa'i rtsa ba dge slong dgra bcom pa nyid yin na ste yin pa la dge slong dgra bcom pa nyid kyang dka' bar gnas pa ste /
nyan thos 'phags pa chos can /
dgra bcom pa mi thob par thal /
stong nyid rtogs pa'i shes rab lam du mi byed pa'i phyir / /
chos rnams rang bzhin gyis stong pa'i stong pa khas mi len pa rnams la dgra bcom mi srid par thal ba 'phen pa'ang 'dis ston to / /
kyang gi sgras stong nyid rtogs pa dang bral na sangs rgyas mi thob par ma zad ces pa'o / /
nyan thos dgra bcom pa chos can mya ngan las 'das pa'ang dka' bar gnas te khyed rnams kyi rgyud kyi myang 'das kyang mi 'thad par thal /
khyod kyi sems ni bden 'dzin gyi dmigs pa dang bcas pa ste de'i zhen yul rigs pas sun ma phyung bar dngos po la bden par zhen pa de yin pa'i phyir /
yang na rkang pa snga ma gnyis dam bcar byas nas phyi ma gnyis rtags su bya ste bden 'dzin ji srid yod pa de srid du myang 'das mi thob pa'i phyir ces bshad do / /
gnyis pa ni /
dgra bcom pa thob pa la stong nyid rtogs mi dgos kyi mi rtag sogs bcu drug rtogs pa'i lam goms pas nyon mongs zad par spangs pas grol ba dgra bcom pa'i 'bras bu thob bo zhe na /
nyon mongs mngon gyur tsam re shig spangs pa'i gang zag de'i mngon gyur spangs pa de ma thag tu dgra bcom pa der 'gyur bar thal /
mi rtag sogs bcu drug gi lam tsam goms pas nyon mongs zad nas dgra bcom thob pa'i phyir de gnyis rnam pa thams cad du mgo mtshungs byed pa yin no / /
de 'dod mi nus pa ni nyon mongs mngon gyur re shig med kyang mngon gyur tsam spangs pa'i gang zag de dag la yang srid phyi mar nyid mtshams sbyor ba'i las kyi nus pa mthong ba yin pa'i phyir ro / /
nyon mongs spangs pas grol na zhes pa ni phyogs snga ma'i lugs brjod pa yin la de'i don ni bden pa mthong bas grol 'gyur gyi /
zhes bshad pa bzhin du mi rtag sogs bcu drug gi lam bsgoms pas nyon mongs spangs te grol ba 'thob na zhes bshad rgyu yin te skabs 'dir mi rtag sogs bcu drug gi lam tsam gyis nyon mongs las grol ba 'thob mi 'thob la rtsod pa'i phyir dang /
bden pa mthong bas zhes sogs kyi rtsod pa las shin tu gsal ba'i phyir ro / /
des na mi rtag sogs bcu drug gi lam gyis nyon mongs zad par nus pa khas blangs @# / /
nas des sdug bsngal thams cad las grol ba min no zhes 'chad pa ni 'di'i don gtan min no / /
de'i phyir lam des nyan thos sde pa gnyis dang thun mong ba'i nyon mongs su bzhag pa rnams sngar bshad pa ltar gyi lam rgyud la la bskyed pas re shig mngon gyur du rgyu ba med pa'i tshe /
nyon mongs zad pa'i grol ba thob par 'jog na nyon mongs mngon gyur tsam re shig spangs pas de'i de ma thag tu zag pa thams cad zad pa'i grol ba thob par 'gyur ro zhes 'gog pa dgongs pa yin no / /
de 'dod par mi nus pa ni nyon mongs med kyang de dag la / /
las kyi nus pa mthong ba yin / /
zhes nyon mongs mngon gyur re shig med kyang las kyi dbang gis yang srid phyi ma 'phen mi nus pa mthong bas so / /
zhes pas ston to / /
gzhung de rnams ni de ltar bshad dgos kyi 'grel pa 'ga' zhig dang bod rnams nyon mongs med kyang me'u dgal gyi bu dang 'phags pa sor phreng can la sogs pa la sngon so skye'i dus su bsags pa'i las kyi 'bras bu sdug bsngal 'byin pa mthong bas de ma thag tu grol ba ma yin no zhes pa ltar mi bya ste /
'di ni tshe 'di'i sdug bsngal bskyed pa'i nus pa min gyi las kyis yang srid phyi ma 'phen pa'i nus pa mi ldog pas grol ba med do zhes ston pa yin no / /
gsum pa ni /
mi rtag sogs kyi lam bsgoms pas dgra bcom pa thob pa spangs pa re shig pa tsam min pa'i srid pa nye bar len pa'i lhan cig byed rkyen srid pa ni lam des zad par spangs pas sa bon med pa'i phyir yang srid phyi ma mi len pa nyid do zhes nges pa nyid do zhe na /
khyod dgra bcom par 'dod pa'i gang zag de'i rgyud kyi srid pa 'di mgon pa nas bshad pa ltar gyi nyon mongs can min yang /
mngon pa nas kun rmongs ma rig pa la nyon mongs can yin min gnyis su 'dod pa bzhin du sred pa la yang mngon pa nas bshad pa ltar gyi nyan mongs can yin pa gcig dang min pa gcig kyang ci ste med de 'dod dgos so / /
gzhung des ni sde pa gnyis dang theg chen pa la thun mong du gags pa ltar gyi nyon mongs can ma yin pa'i bred pa yod par ston gyi rang lugs kyi sred pa la nyon mongs can yin min gnyis su 'dod pa gtan min par shes par bya'o / /
des na gang zag rang rkya thub pa'i rdzas yod du 'dzin pa'i bdag 'dzin gyis drangs pa'i sred pa mngon gyur pa re shig spangs kyang gang zag ngo bo nyid kyis grub par 'dzin pa'i 'jig ltas drangs pa'i sred pa ci ste med ces pa yin pas /
sngar bshad pa'i mngon gyur spangs pa la ni bshad ma thag pa'i 'jig lta dang sred pa mngon gyur pa yang mi ldog go /
gal te lugs de gnyis ka'i nyon mongs mngon gyur spangs na gnyis ka'i sa bon ma spangs par mi 'dra la mngon gyur yod med la khyad par ma byung na sred pa la khyad par phye ba don med do / /
stong nyid ma rtogs pa'i gang zag de dag la tshor ba bden 'dzin gyi ma rig pa cung zad kyang ma spangs pas tshor ba'i rkyen gyis tshor ba bde ba la mi 'bral bar sred pa dang /
sdug bsngal la 'bral 'dod kyi sred pa nges par skye ba yin la tsher ba rang gi mtshan nyid kyis grub par zhen pa khyod dgra bcom du 'dod pa de dag la yod pa'i phyir dngos po la bden par dmigs pa dang ni bcas pa'i sems gang zag 'ga' zhig gi rgyud la @# / /
ni mngon gyur du gnas par 'gyur ba de srid du des drangs pa'i sred pa mngon gyur yang ldog pa mi srid do / /
bzhi pa ni /
gang zag dang phung po rang gi mtshan nyid kyis grub pas stong pa nyid du rtogs pas dang ni bral ba'i sems la nyon mongs mngon gyur pa re shig 'gags pa yin du zin kyang slar yang mngon gyur du skye bar 'gyur te 'du shes med pa'i snyoms 'jug la gnas pa bzhin no / /
des na thams cad mkhyen par ma zad dgra bcom pa'i 'bras bu ci thob par 'dod pa la yang dgag bya phra mo bkag pa'i stong nyid bsgom par bya bar nges par 'dod par bya'o / /
rtsegs dbang phyug seng.ge la sogs pa nyan rang la chos kyi bdag med rtogs pa med pa spyod 'jug gi dgongs par byed pa dang tshor ba'i rkyen gyis zhes pa la rgyus 'bras bu dpog pa khyab pa ma nges zhes skyon 'dzin pa ni phyogs snga'i nam ma langs shing tshogs par dbyung du mi rung ba'i gtam mo / /
gang zag dang phung po bden 'dzin nyon mongs su 'dod pa slob dpon 'di'i yang bzhed pa yin te rgyas par shes par 'dod na rje nyid kyis mdzad pa'i dbu ma la 'jug pa'i rnam bshad chen mo las shes par bya'o / /
gzhung 'di'i mjug tu ngag gang mdo sde la zhes sogs sho lo ka gsum 'dug pa theg chen bkar sgrub pa'i rigs pa ston 'dod par 'dug pa la bstan rtsa dge slong zhes sogs kyi gong du 'ong rgyur 'dug pa 'jug pa'i skabs kyang ma shes shing slob dpon gyi gzhung min no zhes 'grel chen mkhan po 'chad do / /
gang ltar yang don ni ngag gang lhag pa sems kyi bslab pa ston pas mdo sde la 'jug /
tshul khrims kyi bslab pa ston pas 'dul ba la snang /
shes rab kyi bslab pa ston pas mngon pa dang mi 'gal ba de sangs rgyas kyi gsung du 'dod na /
theg pa chen po'i mdo sde phal cher bslab pa gsum ston pas de sangs rgyas kyi bkar ci'i phyir mi 'dod /
khyod kyis bka'i mtshan nyid bzhag pa de chad par ma rtogs pa'i mdo gcig rgyu mtshan du byas nas theg chen gyi mdo sde thams cad skyon can du khas len na /
khyod 'dod pa'i bka'i mtshan nyid tshang ba'i theg chen gyi mdo sde gcig mthong bas khyod mdo sder 'dod pa dang mtshan nyid mtshungs pas theg chen gyi mdo sde thams cad rgyal bas gsungs par ci'i phyir mi 'dod /
yum rgyas pa sogs bka' yin na 'od srungs chen po la sogs pas de'i brjod bya rtogs rigs pa la ma rtogs pas bka' min no zhe na /
'od srungs chen po la sogs pas gting dpag dka' bar 'dod pa'i shin tu zab pa de khyod kyis ma rtogs pas rgyu mtshan du byas nas bkar gzung bya min par su zhig byed de byed par mi rigs so / /
zhes pa'i don to / /
gnyis pa ni /
mi gnas pa'i myang 'das 'grub pa nges par stong nyid rtogs pa la rag lus te gang zag dang phung po la bden par rmongs pas 'khor bar 'khor ba'i sems can sdug bsngal can rnams kyi don du /
so so'i skye bo rnams ltar phung po la bden par chags pas las nyon gyi dbang gis 'khor bar 'khor ba'i rtag mthar lhung ba dang /
nyan pa rnams ltar 'khor ba'i sdug bsngal gyis 'jigs nas srid par skye ba tsam chad pa las byung ba'i myang 'das thob byar byed pa'i chad mthar lhung ba'i mtha' gnyis ka las grol bar byang sems 'phags pa rnams snying @# / /
rje'i dang gis 'khor bar gnas pa 'grub par 'gyur ba 'di ni stong nyid rtogs pa'i 'bras bu yin te /
stong nyid rtogs pa dang bral na 'khor bar gnas su zin kyang 'khor ba'i sdug bsngal rang mtshan pa nyams su myong nas des sun na chad pa'i mthar ltung bar 'gyur ba'i phyir ro / /
gsum pa ni /
des na sngar bshad pa de ltar stong pa nyid kyi phyogs la sun 'byin pa ni 'thad pa ma yin te 'og nas 'chad pa'i rigs pa rnams kyis kyang gnod pa'i phyir ro / /
des na nyan rang gi byang chub thob par 'dod pas kyang the tshom mi za bar stong pa nyid ni bsgom par bya ste /
bden 'dzin 'khor ba'i rtsa bar gyur pa'i nyon mongs can gyi ma rig pa yi la de'i zhen yul sun ma phung bar thar pa thob pa mi srid pa'i phyir ro / /
nyon mongs pa'i sgrib pa dang shes bya'i sgrib pa'i mun pa'i gnyen po yang stong pa nyid rtogs pa'i shes rab yin pas myur du sgrib gnyis zad pa'i thams cad mkhyen pa 'dod pas stong nyid de ni ji ltar sgom par mi byed de de dang bral na nyon sgrib kyi sa bon yang spong mi nus so / /
shes sgrib kyi sa bon ni nyon mongs pa'i bag chags mthar thug pa dang mngon gyur ni dngos po bden par snang ba'i snang cha sogs yin gyi bden par snang na shes sgrib yin pas khyab pa sogs byar mi rung ngo / /
don bsdu ba ni /
stong pa nyid kyi don la skrag pas de sgom par mi bya'o zhe na bden 'dzin gyi dngos po gang 'khor ba'i sdug bsngal bskyed pa'i gtso bo byed pa de la 'jigs shing skrag pa skye bar 'gyur rigs na /
stong nyid rtogs pa'i shes rab 'khor ba'i sdug bsngal zhi bar byed pa de la 'jigs pa ji ltar skye ste 'jigs par mi rigs te de 'jigs pa zad byed yin pa'i phyir ro / /
gal te bdag 'ga' rang bzhin gyis grub pa yod na ni der zhen pa las yul ci yang rung ba las 'jigs pa skye rigs par 'gyur na bdag nyid 'ga' yang rang bzhin gyis grub pa cung zad kyang yod pa min pas 'jigs par 'gyur ba po de su zhig yin te /
rang bzhin sems pa'i blos kha nang du log la sogs shig dang bdag med pa khong du chud pas 'jigs pa mtha' dag las grol bar 'gyur ba yin no / /
gsum pa stong nyid sgrub pa'i rigs pa rgyas par bshad pa la gnyis /
gang zag gi bdag med sgrub pa'i rigs pa dang /
chos kyi bdag med sgrub pa'i rigs pa rgyas par bshad pa'o / /
dang po la gsum /
lhan skyes kyi bdag 'dzin gyi zhen yul dgag pa dang /
kun brtags kyi bdag dgag pa dang /
bkag pa la rtsod pa spang ba'o / /
dang po ni /
de la bden 'dzin kun brtags dang lhan skyes kyi khyad par ni gang zag dang phung po gang la dmigs kyang rung /
grub mthas blo bsgyur ba dang ma sgyur ba kun la yod pa'i rang bzhin gyis grub pa dang rang gi mtshan nyid kyis grub par 'dzin pa'i blo rigs pa'i dpyad pa zhugs pa la mi ltos par ngam ngam shugs kyi skye ba de ni /
bden 'dzin lhan skyes zhes bya la bden 'dzin yin yang rigs pa'i dpyad pa zhugs pa la ltos nas bden par grub pa 'thad snyam pa dang /
bden pa grub snyam pa ni bden 'dzin kun brtags yin la /
gang zag gi bdag 'dzin la rang rkya thub pa'i rdzas yid du 'dzin pa'i lhan skyes kyis bsdus pa yang yod la gang zag dang phung po rje bo dang khol po bzhin du 'dzin pa ni kun brtags 'ba' zhig tu shes par bya'o / /
de bzhin @# / /
du rdul phran cha med dang shes pa skad cig cha med du 'dzin pa yang chos kyi bdag 'dzin kun brtags 'ba' zhig go /
mdor na grub mtha'i dpyad pa la ma ltos par ngam ngam shugs kyis skye ba'i bdag 'dzin gnyis ni lhan skyes yin la de las gzhan pa'i bdag 'dzin ni kun brtags so / /
snga ma'i zhen yul dgag bya'i gtso bo yin la phyi ma'i zhen yul 'gog pa snga ma 'gog pa'i yan lag tu shes par bya'o / /
so dang sen mo sogs bdag yin pa 'gog pa 'di 'khor ba las grol ba'i don du yin na sems can rnams la de dag nga yi par 'dzin pa yod kyi ngar 'dzin pa med pas mi rigs so zhe na /
gzugs bdag ma yin par gsungs pa sogs dang don gcig pas 'jig lta lhan skyes kyi dmigs rnam gnyis kyi dmigs pa ni las 'bras kyi rten du gyur pa'i nga tsam dang nga yi pa'i rang ldog tsam yin la de la 'jig ltas ngan dang nga yi pa rang gi mtshan nyid kyis grub par zhen pa yin pas nga rang gi mtshan nyid kyis grub na de'i mtshan gzhir phung po'i tshogs pa dang rgyun dang de'i ya gyal dang cha shes dang /
de rnams las ngo bo tha dad pa gang rung gcig de'i mtshan gzhir sgrub dgos la de rnams de ltar ma grub pa'i phyir ces 'chad pa yin no / /
phung po'i ya gyal bdag gi mtshan gzhi yin pa 'gog pa ni so dang sen mo bdag ma yin bdag gi mtshan gzhi ni rus pa dang khrag ma yin snabs ma yin bad kan ma yin te de dag la bdag tu btags pa tsam du zad pa'i phyir /
chu ser dang ni rnag kyang nga'i mtshan gzhi min bdag gi mtshan bzhi ni zhag dang rdul min te rgyu mtshan snga ma'o / /
glo mchin dag kyang bdag gi mtshan gzhi ma yin la rgyu ma la sogs pa'i nang khrol gzhan yang bdag gi mtshan gzhi min te bdag ni phyis gcin ma yin sha dang pags pa bdag min te de dag la btags pa tsam du zad pa'i phyir ro / /
drod dang rlung yang bdag me yin lus kyi nang gi bu ga sogs kyang bdag la yin te go bar bad do / /
de dag gi don bsdus na rang sde dngos por smra ba rnams gang zag gi mtshan gzhir phung po 'dzin la phyir rol pa rnams gang zag rje bo dang phung po khol bzhin du phung po las don gzhan pa'i bdag khas len pa yin no / /
'dir bstan pa 'di dag ni dbu ma rin chen phreng ba las khams drug gang zag yin pa bkag pa dang don gcig pas so / /
bu ka min zhes pa ni nam mkha'i khams gang zag yin pa bkag pa yin no / /
des na tha snyad du yang phung po'i tshogs pa dang rgyun dang ya gyal dang cha shas gang yang gang zag gi mtshan gzhir gzung du mi rung la /
de rnams las ngo bo tha dad pa gzhan yang gang zag tu bzhag tu med de de dag la brten nas gang zag tu btags pa tsam du zad pa'o / /
'o na gang zag cung zad kyang gzhag tu med par 'gyur ro zhe na khyod la lha sbyin dang mchod sbyin sogs ma dpyad par 'jug pa 'dis mi chog gam gang zag ces pa'i tha snyad 'jug pa'i gzhi gang zag rang gi mtshan nyid kyis grub pa gcig 'dod na ni rtag chad kyi mthar ltung bar 'gyur bas de rdul tsam yang med yang med par shes par bya'o / /
gnyis pa la gnyis /
grangs can bdag @# / /
shes par 'dod pa dgag pa dang /
bya brag pa bdag bam por 'dod pa bdag pa'o / /
phyir rol pa'i bdag rdzas grub khas len pa'i gsal ba'i dbye ba mtha' yas kyang de rnams bem rig gang rung gcig tu 'dod pas 'di gnyis bkag pas gzhan rnams kyang 'gog nus par dgongs nas par dgongs nas gnyis po dgag pa 'dir gsungs so / /
dang po la gnyis /
bkag pa dngos dang /
de'i lan dgag pa'o / /
dang po ni /
grangs can shes bya nyi shu rtsa lngar grangs nges pa la gtso bo sogs nyer bzhi bem po dang nyer lnga pa shes pa dang rig pa dang myong ba dang sems pa can du gyur pa'i bdag tu 'dod la /
gtso bos rnam 'gyur rnams byed shes kyang longs spyod mi shes la shes rig gi skyes bus yul longs spyod shes kyang byed mi shes pa'i rtag dngos su 'dod la longs spyod pa'i che blo 'am chen po zhes pa de la phyi nas sgra sogs de tsam lnga yang snang nang nas skyes bu yang snang nas longs spyod cing /
blos longs spyad bya dang spyod byed gcig tu zhen par byas pa las 'khor bar 'dod do / /
'dir zhib tu ma spros shing 'di dag gi rnam gzhag gzhan du shes par bya ste grangs can gyi lugs 'di la ming gzhan btags nas rnal 'byor bla med kyi rgyud kyi dgongs par 'dod pa du ma snang ba'i phyir ro / /
sgra dang shes pa rtag par 'dod mi 'dod mu bzhi 'od yang grangs can gnyis ka rtag par 'dod pa yin no / /
gal te sgra dang sgra sogs de tsam lnga la longs spyod pa'i shes rig gi skyes bu rtag dngos yin na shes rig gi skyes bu des sgra yod med kyi dus thams cad kyi tshe na sgra gzung don du byas nas 'dzin par 'gyur bar thal /
de gzung don du byas nas 'dzin pa'i rtag pa yin pa'i phyir /
'dod mi rigs par thal /
yul shes bya med na ci zhig rig nas yul gang gi yul can shes pa zhes par rjod par byed de brjod par mi rigs pa'i phyir /
rtags ma grub ste gal te sgra ma grub kyang der 'dzin gyi shes pa rtag par yod do zhe na shing yang shes par thal bar 'gyur te shes bya med pa'i shes pa khas blangs pas chog pa'i phyir /
des na shes bya sgra sogs nye bar gnas pa med par shes pa med ces nges te de med na shes par 'jog byed med pas skyes bus sgra mi 'dzin pa'i dus med par khas blang dgos so / /
gnyis pa ni /
shes bya med pa'i shes pa yod par thal ba'i skyon med de /
sgra med pa de'i tshe skyes bu rtag pa de nyid kyis ni gzugs gzung don du byas nas shes so zhe na skyes bu chos can /
gzugs gzung don du byas nas 'dzin pa de'i che sgra thos pa'ang ji ste min te thos par thal /
de tsam lnga la nye ring med par longs spyod pa'i rtag pa yin pa'i phyir /
gal te gzugs shes pa de'i tshe sgra ni nye bar gnas pa med pas sgra mi shes pa yin no zhe na yul sgra med pa des na sgra de'i yul can shes pa'ang med par 'gyur la 'dod na skyes bu rtag khyab tu 'dod pa nyams so / /
gzhan yang sgra 'dzin shes pa'i rang bzhin gang yin pa de gzugs 'dzin shes par ji ltar 'gyur te mi 'gyur bar thal /
de gnyis rnam pa legs par 'gal ba'i phyir /
skyes bu gcig bltos sa tha dad la ltos nas pha dang bur 'jig pa bzhin du rnam 'gyur dang rang bzhin la ltos nas gzugs 'dzin pa'i tshe sgra'i rnam par 'gyur ba med kyang sgra'i rang bzhin yod de gzugs sgra gnyis rang bzhin gcig pa'i phyir /
de'i tshe yang @# / /
sgra'i yum can du 'jog go zhe na de gnyis dpe don mi mtshungs par thal /
skyes bu gcig ni bltos sa tha dad la ltos nas pha dang bu nyid du btags pa yin gyi yang dag nyid du grub pa min yan khyed kyis de dag gi rang bzhin don dam par grub pa khas blangs pa'i phyir /
'di ltar snying stobs dang rdul dang ni mun pa gsum cha mnyam pa gtso bo dar rang bzhin dan don dam pa'i bden par khyod kyi khas blangs pa la bu'i gnas skabs kyi rang bzhin de nyid bu min pa'i gnas skabs kyi rang bzhin de nyid pa yang min te /
grangs can gyis yon tan rnams kyi rang bzhin mchog /
mthong ba'i lam du 'gro ma yin / /
mthong ba'i lam du gang gyur te /
sgyur ma lta bur shin tu gsog /
ces rang bzhin nam yang mthong ba'i lam du mi 'gro zhin dngos su mthong ba'i pha dang bu la sogs pa rdzun par khas blangs pa'i phyir /
de lta na pha de nyid bu dag bu de nyid phar yang 'gyur te pha bu gnyis kyi rang bzhin gcig yin pa'i phyir /
des na pha dang bu'i rang bzhin gcig tu khas blangs pas bltos sa la ltos nas kyang gnas skabs so sor bzhag pa med pas so / /
gzhan yang gzugs 'dzin de ni chos can /
sgra 'dzin pa dang ldan pa'i rang bzhin du med de der yod na ni tshad mas mthon dgos pa la mthon ba ma yin pa'i phyir ro / /
gos la sogs pa'i cha byed snga ma btang nas phyi ma len pa'i gar mkhan lta bur gzugs 'dzin gyi tshul te rnam 'gyur gzhan gyi sgra 'dzin de nyid mthong ba yin na 'o na shes rig de rtag dngos ma yin par thal /
tshul lugs gzhan btang nas gzhan len pa'i phyir /
gal te sgra 'dzin pas tshul gzhin gzugs 'dzin de nyid sgra 'dzin dang rang bzhin gcig yin pas skyon med do zhe na de'i rang bzhin gcig nyid de ni sngon med zhig ste so so tha dad pa kho nar gnas pa'i phyir ro / /
yang na phyis kyi tshul de nyid sngar gyi tshul de nyid du khas len mi jigs? par thal /
phyis kyi gcig pu de ni sngon med pa gcig yin pa'i phyir /
'grel chen gyis gcig pu de nyid phyis gzhan skyes pa'i tsha yang gcig pu de nyid yin na de 'dra'i gcig sngon med zhig ste phan tshun 'gal ba gcig tu khas blangs pa'i phyir /
ces 'chad do / /
gal te tshul gzhan du snang ba ltar bden pa min pas skyon med do zhe na /
'o na shes pa de'i rang gi rang bzhin gcig tu bden pa gang yin pa de smros shig ste smrar med par thal /
tshul gang du snang ba de snang ba ltar mi bden par khas blangs pa'i phyir /
shes rig gi skyes su nyid du bden par grub pa nyid do zhe na de lta na rgyud tha dad pa'i skyes su kun gcig tu thal bar 'gyur te skyes bu kun cha med kyi rtag khyab tu khas blangs pa'i phyir /
sems pa can shes rig dang sems med bem po gtso bo de dag kyang gcig tu 'gyur bar thal /
gang gi phyir na cha med kyi rtag khyab tu yod pa nyid du mtshungs pa'i phyir yang na yod pa nyid kyi rang bzhin du bden pa yin no zhes pa'i lan du sbyar ro / /
gal te rnam 'gyur gyi bye brag mi 'dra ba rnams phyin ci log rdzun pa yin pa de'i tshe de rnams kyis 'dra ba'i ste mtshungs pa'i rten spyi gtso bo bden par grub pa gang yin pa de yang med par thal /
rnam 'gyur rnams rdzin pa'i phyir ro / /
gnyis pa ni /
rigs pa can pa dang bye brag pa gang dag bdag sems med pa bem por 'dod pa yang @# / /
bdag min te sems med nyid yin pa'i phyir /
dper na bum sogs bzhin no / /
'on te bdag rang nyid bem po yin yang 'du 'brel grub pa'i sgo nas sems dang ldan pa'i phyir yul shes par 'jog go zhe na /
'o na bdag de yul sngar mi shes pa'i rang bzhin du bden par yod pa de 'jig par thal /
phyis rkyen gzhan gyi stobs las yul shes pa yin pa'i phyir /
ci ste bdag la 'gyur ba cung zad kyang med par khas blangs na sems pas bdag de la bya ba ci zhig byas nas yul she spar 'gyur te mi 'gyur bar thal /
bdag 'gyur med du khas blangs pa'i phyir /
don bsdu ba ni /
de ltar bdag de shes pa med pa dang bya ba dang bral bar khas blangs pas na nam mkha' bdag tu byas par 'gyur ba'i phyir /
de 'dra'i bdag khas blangs pa la dgos pa med de phan gnod cung zad kyang mi byed pa'i phyir ro / /
gsum pa la gnyis /
las 'bras mi 'thad par thal ba spang ba dang /
snying rje bsgom pa mi 'thad par thal ba spang ba'o / /
dang po la gnyis /
rtsod pa dang /
lan no / /
dang po ni /
gal te bcings grol kun gyi gzhir gyur pa'i bdag ni yod pa min par dngos po thams cad skad cig gis skye 'gag byed pa yin na /
dag mi dge'i las dang de'i 'bras bu'i 'brel pa rigs pa min te dge mi dge'i las byas nas ni skad cig gnyis par zhig pas na phyis las de byed pa po su'i las su 'gyur te 'bras bu myong dus na las byed pa po med pa'i phyir /
kho bo cag ltar na skyes bu rtag pa yod pa yin no zhe na /
gnyis pa la ni /
rgyu las byed pa'i bya ba'i dus dang 'bras bu longs spyod pa'i dus kyi gzhi gang zag rdzas tha dad dang 'bras bu myong ba'i dus der bdag ste las byed pa po med par yang 'u bu cag gnyis ka la grub pas /
las 'bras kyi 'brel pa ston pa'i skabs 'dir khyed kyis rtsod pa don med ma yin nam rgyu las byed dus na 'bras bu myong ba med myong dus na las byed pa po med par khyod kyis kyang khas blangs pa'i phyir /
de skyon du 'gyur na khyod rang la yang mtshungs pa'i phyir dang rgyu ldan te rgyu sogs dus na 'bras bu myong ba dang bcas zhes mthong ba 'di ni srid pa ma yin pa'i phyir ro / /
'o na khyod rang gi lugs ji ltar yin zhe na phung po'i rgyun gcig la ni brten su las byed pa po dang 'bras bu spyod pa po zhes bya bar bstan pa ste bdag so / /
rgyun zhes pa ni cha shas su gyur pa'i skad cig snga phyi bar gsum nye bar blang byar yod pa'i cha can nye bar len pa po ste mdor na gang zag 'dis las kyang byas 'bras bu yang myong zhes pa 'thad kyi rgyu 'bras dus gcig pa sus kyang bzhag mi nus so / /
'das pa dang ma 'ongs pa'i sems bdag min te de ni zhig pa dang ma skyes pas bdag tu med pa'i phyir /
'on te skyes pa'i sems da ltar ba bdag yin na skad cig gnyis par de zhig na yang khyod 'dod pa'i bdag med de dper na chu shing gi sdong po dag cha shas su phye na rang bzhin gyis grub pa 'ga' yang med pa de bzhin du rang bzhin gyis grub ma grub rigs pas rnam par dpyad pa yis btsal na bdag kyang yang dag par grub pa min te 'og nas 'chad pa'i bdag med sgrub pa'i rigs pas gnod pa'i phyir ro / /
gnyis pa ni /
gal te sems can rang bzhin gyis grub pa 'ga' @# / /
yang yod pa min na su la snying rje bsgom par bya ste snying rje'i dmigs yul med pa'i phyir ro zhe na /
sems can rang bzhin gyis grub pa med na snying rje'i dmigs yul mi 'thad pa'i skyon med par thal /
'bras bu thar pa thob pa'i don du khas blangs pa'i rmongs pas btags pa gang yin pa'i sems can tha snyad du yod pa de snying rje'i dmigs yul du 'thad pa'i phyir /
rmongs pas btags pa gang zag dang chos kyi bdag 'dzin la byas na des sems can bden par btags pa yin pas des btags pa ltar du grub pa bkag pas sems can mi khegs te de bkag pas sems can btags yod ming rkyang du grub pa'i phyir ro / /
yang na rmongs pa ma rig pa tsam la byas nas des btags par gyur pa'i sems can snying rje'i dmigs yul du yod ces pa'o / /
sems can med na snying rje goms pa'i 'bras bu sangs rgyas de gang zag su'i thob bya yin te snying rje bsgom pa la 'bras bu med par 'gyur ro zhe na /
rgyu 'bras de dag bden par med pa bden te 'on kyang tha snyad du chos su rmongs pa las snying rje goms pa sogs mi 'gal bar 'dod do / /
sems can gyi sdug bsngal nye bar zhi ba'i don du rang nyid kyis 'bras bu sangs rgyas thob pa'i rjes thob kyi skabs kyi nyon mongs can ma yin pa'i rmongs pa ldog par mi bya ste re shig la ldog mi nus /
ma ldog kyang thams cad mkhyen pa thob pa'i thabs kyi yan lag 'dis ni de kho na'i don la rmongs pa la spyod na bden par rmongs pa ste bden med kyi khyad par du ma byas par sems can tsam la dmigs nas snying rje sgom pa'i sems can la dmigs pa dang chos la dmigs pa'i snying rje sangs rgyas kyi rgyur 'gyur par bstan pa la'ang sbyar du rung mod /
de las gzhan du de nyid rtogs pa min pa'i sems tsam la dmigs pa la sogs pa'i kun rdzob pa rnams ldog bya min pa'i don to / /
'o na sngar rmongs pa yul dang bcas pa bkag pa ci yin zhe na sngar 'dir ni sdug bsngal rgyur gyur pa'i zhes pa'i skabs su bstan pa ltar /
'khor ba'i sdug bsngal gyi rgyu'i nga rgyal te nyon mongs can gyi ma rig pa ni bdag tu rmongs pas 'khro ba'i sdug bsngal 'phel bar 'gyur bas de ldog dgos shing ldog nus pas 'gal ba med do / /
kho na re de 'dra ba'i rmongs pa ldog pa de las kyang bden 'dzin ldog pa med pa ste /
ldog mi nus la lan cig ldog kyang 'khor ba'i phung po ltar slar yang 'byung bas gtan zad du 'gyur ba med do zhe na /
bden 'dzin ldog mi nus pa ma yin te de dngos po'i gnas lugs la phyin ci log tu zhugs pa yin pas shin tu stebs chung zhing dman la bdag med bsgom pa de la ltos nas mchog yin pa'i phyir te dngos po'i de kho na nyid phyin ci ma log par rtogs pa yin pas cig shos rtsa ba nas drungs nas 'byin nus pa yin no / /
gnyis pa chos kyi bdag med rgyas par bshad pa la gsum /
dran pa nyer gzhag bzhi'i sgo nas chos kyi bdag med bshad pa dang /
bden gnyis mi 'thad pa'i klan ka spang ba dang /
bdag med sgrub byed kyi gtan tshigs dgod pa'o / /
dang po la bzhi /
lus dran pa nye bar gzhag pa bsgom pa dang /
tsher ba dran pa nye bar gzhag pa dang /
sems dran pa nye bar gzhag pa dang /
chos dran pa nye bar gzhag pa bsgom pa'o / /
dang po la bzhi /
cha can lus rang bzhin med par gtan la dbab? pa dang /
cha @# / /
shes yan lag rnams rang bzhin med par gtan la dbab pa dang /
des na rang bzhin med pa'i lus rmi lam lta bu la chags par mi rigs pa dang /
des gang zag kyang rang bzhin med par grub pa'o / /
dang po ni /
lus ni rang bzhin gyis grub pa ma yin par thal /
da rang bzhin gyis grub na lus kyi yan lag so so ba dang de rnams sdoms pa'i tshogs pa dang de rnams las ngo bo tha dad pa gang rung gcig lus kyi mtshan gzhir rnyed dgos pa la de mi rnyed pa'i phyir /
yan lag thams cad sdoms pa'i tshogs pa lus yin mod de la dogs pa ci zhig yod snyam na /
tshogs pa la brten nas lus su btags pa yin pas lus kyi yan lag tshogs pa lus su mi rigs te de lta ma yin na mthar rdul phran cha med kyi mthar thug par khas len dgos par 'gyur ro / /
des na lus zhes pa'i tha snyad 'jug pa'i gzhi lus de kho rang gi ngos nas ji ltar yod pa tsal ba'i tshe skyes bu'i rkang pa dang byin pa skyes pa'i lus min la /
brla dang rked pa'ang lus ma yin lto dang rgyab kyang lus men te de dag la brten nas skyes bu'i lus su btags pa'i phyir /
brang dang dpung pa'ang lus ma yin la rtsib logs dang lag pa'ang lus ma yin pa mtshan khung dang phrag pa'ang lus ma yin nang khrol rnams kyang skyes bu'i lus de min la mgo dang mgrin pa'ang skyes bu'i lus min na yan lag 'di rnams la skyes bu'i lus ni gang zhig yin te gang yang min la /
de rnams tshogs pa dang de rnams las ngo bo tha dad pa yang skyes bu'i lus ma yin pas lus rnag bzhin gyis grub pa med do| |rigs pa'i lus yan lag rnams las don gzhan pa yod do zhe na gal te yan lag rnams las don gzhan pa'i rags pa yan lag can gyi lus 'di yan lag thams cad la phyogs re yis ni ste 'gro? ba la'ang cha gcig phyin pa la'ang cha gcig sogs kyis gnas par 'gyur ram /
'on te cha re re la yang cha can te mtshang ba med par thams cad kyis gnas /
dang po ltar na cha can des lag pa sogs la khyad pa'i kho rang gi cha rnams lag pa sogs kyi cha la gnas par 'gyur mod /
cha gal pa lta bu de rang nyid ni cha gang la gnas pa de thug med du 'gyur ta lag pa lta bu de yang rang gi cha sor mo sogs la gnas la sor mo sogs kyang rang gi cha la gnas pa'i phyir /
gal te yan lag can cha med yin pas cha so so yan lag so so la gnas pa ma yin gyi rtag pa phyi ma ltar bdag nyid kun gyis lus yan lag can rdzogs pa lag sogs cha re re ba rnams la yang gnas na ni lag sogs de dag ji snyed yod pa'i grangs de srid kyi ni lus su 'gyur bas cha thug pa med pa'i phyir /
rdzun pa 'ba' zhig tu 'gyur gyi bden par grub pa cung zad kyang med do / /
don bsdu ba ni /
de ltar rigs pas btags pa na sangs rgyas pa 'dod pa'i skyes bu phyi dang mu stegs pa 'dod pa'i nang gi byed pa'i skyes bu gang na yang lus rang bzhin gyis grub pa med la de med na ji ltar lag sogs la lus rang bzhin gyis grub pa yod de med do / /
lag sogs rnams las ngo bo gzhan pa'i lus med na lus de ni ci ltar rang bzhin gyis grub pa yod pa yin te med do / /
lus rang bzhin gyis med kyang @# / /
'khrul pa'i rgyu ni des na lus rang bzhin gyis med kyang de ltar 'khrul pa'i rgyu mtshan yod de /
lus rang bzhin gyis med kyang lag sogs la bden par rmongs pa yis ni lus rang bzhin gyis grub po snyam pa'i blo skye bar 'gyur te /
dper na mi dang 'dra ba sogs kyi dbyibs su bkod pa'i khyad par gyis tho yor la ni mi'i blo skye ba bzhin no / /
ji srid tho yor dang snang ba mi gsal ba sogs 'khrul pa'i rkyen tshogs pa de srid lus ni skyes pa ste mi ltar snang ba de bzhin du ni ji srid lag sogs la rang gi rgyu tshen? tshogs pa de yong ba de srid du yan lag yod pa der lus su snang ba la lus rang bzhin gyis grub par 'dzin pa'i blo skye ba yin no / /
gnyis pa ni /
skyes bu'i lus yan lag tshogs pa la brten nas btags pa yin gyi bden par med pa de bzhin du lhu dang sor mo'i tshogs la brten nas btags pa yin pa'i phyir lag pa'ang rang bzhin gyis grub pa gang zhig yin par 'gyur te mi srid do / /
sor mo de yang tshigs kyi tshogs la brten nas btags pa yin pa'i phyir rang bzhin gyis grub pa med do / /
tshigs kyang rang gi cha dang char phye bas dpyad na rang bzhin gyis grub pa med la tshogs kyi cha yang rdul phran du phye ba ste dbye na rang bzhin gyis grub pa med do / /
rdul de'ang shar la sogs pa'i phyogs cha'i dbye ba yis phye na phyogs kyi cha du ma la brten nas btags pa yin pas rang bzhin gyis grub pa med do / /
phyogs kyi bar dbye ba yang rang bzhin gyis grub pa med de rang bzhin gyis grub pa'i cha shas dang bral ba'i phyir dper na nam mkha' bzhin no / /
des na rdul yang rang bzhin gyis grub pa med de yod na rdul phran cha med khas len dgos par 'gyur la de la ni drug gis cig char sbyar ba na zhes sogs kyi rigs pas gnod pa'i phyir ro / /
gsum pa ni /
de ltar rmi las lta bu'i gzugs ma dpyad pa'i tshe na tshugs thub pa ltar snang zhing dpyad pa'i tshe rab bzhin gyis grub pa med pa la rnam dpyod dang ldan pa su zhig chags te chags par mi rigs te bden 'dzin gyi dmigs gtad pher ba su yang med pa'i phyir ro / /
bzhi pa ni /
gang gi tshe de ltar skyes bu'i lus rang bzhin gyis grub pa med pa de'i tshe rang bzhin gyis grub pa'i skyes pa gang bud med gang ste gang zag rang bzhin gyis grub pa med do / /
gzhung 'di ba'i lugs kyis rang rkya thub pa'i gang zag khegs pa tsam gyis gang zag gi bdag med mtshan nyid rdzogs par rtogs pa ma yin gyi de la ni ming gi tha snyad kyis bzhag pa tsam min pa'i gang zag med par rtogs dgos la /
bdag med gnyis la rtogs dka' sla yang med de gzhi gang zag dang phung po la rdzas yod dang btags yod kyi phra rags kyang mi 'byed la dgag bya'i chos bdag la phra rags kyi khyad par yang mi 'byed pas so / /
gang dag nyan rang 'phags pa la gang zag gi bdag med rtogs pa yod pa 'os med kyi lugs su byas nas chos kyi bdag med rtogs pa yod med la rtsod pa ni gting ma dpogs pa yin par shes par bya'o / /
gnyis pa tshor ba dran pa nyer gzhag bsgom pa la bzhi /
tshor ba rang gi ngo bo rang bzhin gyis grub pa dgag pa dang /
rgyu rang bzhin gyis grub pa dgag pa dang /
dmigs yul rang bzhin gyis grub pa dgag pa dang tshor ba'i yul can rang bzhin gyis grub pa dgag pa'o / /
dang po la gsum /
tshor ba sdug bsngal rang @# / /
bzhin gyis ma grub pa dang /
tshor ba bde ba dang rang bzhin gyis ma grub pa dang /
des na tshor ba rang bzhin med par sgom pa'i rnal 'byor la gnas par gdams pa'o / /
dang po ni /
lus bzhin du tshor ba yang rang bzhin med par bstan pa ni /
myong bya bsngal dang myong byed tshor ba de kho na nyid du yod na ci ste yid kyi shes pa gcig gi steng na yod pa'i tsho ba sdug bsngal rang bzhin gyis yod na de gzhan du 'gyur ba mi rigs pas tshor ba rab tu dga' ba dang bde ba la rgyu mtshan cis mi gnod de gnod pas bde ba skye ba'i go skabs med par 'gyur dgos na skye ba mthong ba'i phyir snga ma rang bzhin gyis med do / /
gnyis pa ni /
bde ba yang rang bzhin gyis yod na bu shi ba sogs kyi mya ngan gyis gdung ba sogs la kha zas zhim po sogs zos pas de'i yid ci ste dga' mi byed de bde bar byed par thal /
bza' btung zhim po sogs kyis bde ba rang bzhin gyis grub pa bskyed pa'i phyir /
kho na re mya ngan gyis gdungs pa'i dus bde ba des skyes yod kyang sdug bsngal stobs dang ldan pas zil gyis mnan pa'i phyir gal te bde ba de myong ba ma yin no zhe na /
gang zhig nyams su myong ba'i bdag nyid min pa de ni tshor ba bde ba ji ltar yin te ma yin par thal /
nyams su myong ba'i phyir /
de bzhin du bde ba stobs ldan gyis sdug bsngal rang bzhin gyis grub pa zil gyis mnan pa la yang lan du sbyar ro / /
gal te bde ba stobs ldan skyes pa'i tshe tshor ba sdug bsngal phra mo nyid du yod pa myong bas cung zad kyang ma myong ba ma yin no zhe na /
tshor ba sdug bsngal phra mo yod na bde ba stobs ldan 'dis sdug bsngal la gnod pa ci zhig byas nas bde ba stobs ldan myong bar 'jog /
bde ba stobs ldan des sdug bsngal 'di'i rags pa bsal ba min nam ste yin par 'dod la sdug bsngal phra mo de ni bde ba chen po de las gzhan dga' ba phra mo tsam yin no zhe na /
bde ba phra ba nyid de'ang bde ba de'i mtshan nyid las ma 'das pas bde ba phra mo yin na bde ba yin dgos pas so / /
bde na mya ngan gdung sogs la zhes pa'i skyon spong bar 'dod nas gal te bza' btung zhim pa sogs las bde ba skyes pa'i tshe sdug bsngal dang 'gal ba bde ba'i rkyen skyes pas na de'i tshe sdug bsngal skyes pa min no zhe na /
bde sdug gi tshor ba rtog pas mngon par zhen cing btags pa tsam nyid yin zhes bya bar grub pa min nam ste grub par thal /
bza' btung gcig nyid rtog pa'i dbang gis bde sdug gnyis ka'i rgyur btags pa'i phyir /
gsum pa ni /
tshor ba rang bzhin gyis ma grub pa de nyid kyi phyir na tshor ba bden 'dzin 'di yin gnyen por tshor ba rang bzhin med par rtogs pa'i rnam par dpyod pa 'di bsgom par bya ste /
rnam par brtags shing dpyad pa'i zhing las byung ba'i ji lta ba la dmigs pa'i lhag mthong dang /
zhi gnas la brten nas lhag mthong sgom pa'i bsam gtan goms par byas na rnal 'byor pa'i rtogs pa'i lus gong nas gong du 'phel zhing rgyas par byed pa'i phyir zas zhes bya ste tha mal pa'i zas kyis lus rgyas par byed pa bzhin no / /
ting nge 'dzin 'dis tha mal pa'i lus kyang rgya spar 'gyur ba yin no / /
des na stong nyid rtogs nas rtse gcig tu mnyam par 'jog pa la 'bad par bya'o / /
gnyis pa la gsum /
dbang don phrad pa rang bzhin @# / /
gyis grub pa dgag /
rnam shes la phrad pa rang bzhin gyis grub pa dgag /
des na de gsum phrad pa las byung ba'i reg pa rang bzhin gyis ma grub pa'o / /
dang po ni /
rdul phran la phrad pa dgag par bya ste gal te dbang don gnyis gyi rdul phra rab phrad na rdul de gnyis la bar yod dam med /
bar bcas yin no zhe na rdul de dag gang du phrad par 'gyur te ma phrad par thal bar dang bcas pa'i phyir /
bar der yang snang mun gang rung gi rdul yod la de la yang bar yod pas thug pa med par 'gyur ro / /
bar med do zhe na yang rdul cha med gnyis phrad pa'i tshe phrad ma phrad kyi ngos gnyis med pas bdag nyid thams cad kyis thams cad du phrad dgos la /
de lta na gos gcig tu 'dres pas rdul gcig nyid du 'gyur la de ltar na phrad pa po gang zhig phrad pa gang dang phrad par 'gyur te mi 'gyur bar thal /
de na gnyis mi 'dug pa'i phyir /
de dag gi rgyu mtshan ni rdul phran rdul phran gzhan la 'jug pa ste thim pa med de rdul phran de dag bar skabs stong pa med pa'i phyir dang por tshod mnyam pa yin pa'i phyir| bdag nyid thams cad kyis thams cad du phrad pa med pa'i rgyu mtshan bkod pa'o / /
khyab pa yod de rdul phran phan tshun ma thugs shing ma thim pa la 'dres pa med cing ma 'dres pa'i cha med la phrad pa med pa'i phyir /
cha med pa la'ang phrad pa zhes bya ba ji ltar 'thad par 'gyur te mi srid pas gal te phrad pa dang cha med par yod pa mthong na bstan par gyis te bstan par mi nus so / /
gnyis pa ni /
rnam shes gzugs lus med pa la ni rang bzhin gyis phrad pa 'thad pas yin pa nyid de gzugs med pa'i phyir /
rags pa la phrad pa dgag pa ni rdul du ma tshogs pa'i rags pa la'ang phrad pa rang bzhin gyis grub pa med de de la bden pa'i dngos po med pa'i phyir te sngar ni ci ltar tshogs kyi tshogs rnam par dpyad pa byas nas rang bzhin gyis grub pa bkag pa bzhin no / /
gsum pa ni /
sngar bshad pa ltar yul dbang rnam pa'i shes gsum phrad pa rang bzhin gyis med pa de ltar na reg pa rang bzhin gyis grub pa yod pa min na tshor ba bden par grub pa rgyu gang las 'byung bar 'gyur te rgyu rdzun pa la 'bras bu bden grub bskyed pa'i nus pa med pa'i phyir /
tshor ba rang bzhin gyis grub pa med na de'i don du ngal ba'am 'bad pa 'di ci'i don du yin te don med pas so / /
tshor ba sdug bsngal rang bzhin gyis grub pa spang ba'i don du ngal ba yin no zhe na mi 'thad de yul gang las gang zag gang la gnod pa 'gyur te tshor ba sdug bsngal rang bzhin gyis grub pa med pa'i phyir /
'jig rten 'dir ni sdug bsngal phyir bcos kyi bde ba tsam zhig yod kyi sdug bsngal rang mtshan pa med pa ltar bde ba rang mtshan pa ni med do / /
de'ang dper na grang bas nyen pa nyi ma la bsdad pa'i tshe grang ba'i sdug bsngal cung zad shugs chung ngu song ba'i gnas skabs der sim par myong ba'i myong byed de tshor ba bde ba yin gyi /
de'i tshe yang grang bas nyen pa'i sdug bsngal yod de sdug bsngal de zad ma thag par ma chad du tsha ba'i sdug bsngal gyi mgo brtsams 'ong ba'i phyir /
des na bde bar 'dogs pa'i gzhir sdug bsngal dgos la sdug bsngal gyi blo skye ba'i gzhir bde ba mi dgos pas so / /
dper na sngon po dang ring thung bzhin no / /
tshor ba rang bzhin gyis @# / /
grub pa med par rtogs na sred pa ldog par bstan pa ni gang gi tshe tshor ba po rang bzhin gyis grub pa 'ga' yang med cing nyams su myong bya sor ba'ang rang bzhin gyis grub pa yod pa ma yin pa khong du chud pa de'i tshe tshod bya tshor byed rang bzhin med pa'i gnas skabs 'di mthong nas sred pa ci'i phyir ldog par mi 'gyur te bde ba thob 'dod kyi sred pa dang sdug bsngal 'bral 'dod kyi sred pa rnams bden 'dzin gyi stobs kyis 'dren par byed pa yin pa'i phyir ro| |gsum pa ni /
mig shes kyis mthong ba'am ni lus shes kyis reg pa'ang rung ste tshor ba skye ba'i yul rnams rang bzhin gyis stong ba rmi lam dang sgyu ma dang 'dra ba'i bdag nyid kyis tshor ba yang rang bzhin med do / /
bzhi pa ni /
tshor ba sems dang lhan cig skyes pa'i phyir tshor ba sems de yis rang bzhin gyis mthong ba ma yin te rdzas tha dad dus mnyam pa 'brel pa med pa'i phyir /
tshor ba las snga ba dang phyi mar skyes pas kyang tshor ba dran par 'gyur gyi myong ba ma yin te de'i dus na 'gags pa dang ma skyes pa'i phyir ro / /
don bsdu ba ni /
tshor ba rang gis rang gi bdag nyid myong ba min te rang rig bkag pas khegs pa'i phyir /
rang bzhin gyis grub pa'i gzhan dag gis kyang myong ba ma yin te myong bya myong byed 'brel pa med pa'i phyir /
tshor byed rang bzhin gyis ma grub par ma zad tshor ba po 'ga' yang rang bzhin gyis grub pa yod pa min te gang zag gi bdag 'gog pa'i skabs su bkag zin pa'i phyir ro / /
des na tshor ba de kho na nyid du grub pa min pa de ltar rang bzhin gyis grub pa'i bdag med pa'i phung po'i tshor 'di la tshor ba bde bas phan pa dang sdug bsngal 'di yis ci ste gnod par bya ba sdug bsngal rang bzhin gyis grub pa yang med pas /
tshor ba rang bzhin gyis grub pa yang med pa'i tshor ba dran pa nyer gzhag bsgom pa la 'bad par rigs so / /
gsum pas sems dran pa nyer bzhag bsgom pa la gnyis /
yid kyi shes pa rang bzhin gyis med par bstan pa dang /
rna shes lnga rang bzhin gyis med par bstan pa'o / /
dang po ni /
yid ni rang bzhin gyis grub pa med de dbang po drug po rnams la yang rang bzhin gyis mi gnas /
gzugs sogs yul drug la rang bzhin gyis gnas pa min la de dag gi bar na'ang ste de gnyis tshogs pa la'ang gnas pa min te dbu ma la 'jug pa las gsungs pa ltar gyi shing rta'i dpyad pa bdun dran par bya'o / /
mu stegs pas nang gi byed pa'i skyes bus btags pa'i nang na'ang sems rang bzhin gyis gnas pa min la /
phyi lag pa sogs la'ang gnas pa min zhing phyi nang las gzhan du'ang ni rang bzhin gyis rnyed pa ma yin la gang zhig lus min zhing de las gzhan du'ang bden min la /
sems de lus dang 'dres pa min zhing lus las logs su'ang yan dgar ba rang bzhin gyis grub pa med pa de ni cung zad kyang rang bzhin gyis grub pa yod pa min pa de'i phyir sems rang bzhin gyis stong pa de nyid rang bzhin ya ngan las 'das pa'o / /
gnyis pa ni /
shes bya yul las sngar dbang shes yod na de ni ci la dmigs nas skye ste dmigs rkyen sngon du ma song ba'i phyir shes dang shes bya dus lhan cig na dbang shes de ni ci la dmigs nas skye ste dbang shes ma skyes na dmigs rkyen ma skyes pas bskyed @# / /
mi nus /
dmigs rkyen skyes na shes pa'ang skyes zin pas skyed byed du dgos pa med pa'i phyir ro / /
'on te dbang shes shes bya'i phyis yod na de'i tshe dbang po'i shes pa rkyen gang las rang bzhin gyis skye ste mi 'thad pa'i phyir /
skad cig snga ma zhig pa las skye na sa bon tshig pa las myu gu skye bar 'gyur ba dang snga ma ma zhig pa las kye na dus gzhan gyis bar du chod ma chod gnyis las dang po ltar na dngos su skye ba mi srid par 'gyur /
phyi ma ltar na bdag nyid thams cad du ma chod pa yin na dus gcig tu 'gres par 'gyur la /
chod ma chod cha gnyis yod na bden par grub pa nyams pas bden med du grub bo / /
bzhi pa chos dran pa nyer gzhag bsgom pa ni /
sngar bshad pa de ltar chos rnams thams cad kyi skye ba rang bzhin gyis grub pa rtogs par 'gyur ba ma yin te 'phags pa blo gros mi zad pa'i mdo las gsungs pa ltar 'dus byas dang 'dus ma byas kyis bsdus pa'i chos thams cad rang bzhin gyis ma grub par rtogs par bya'o / /
gnyis pa bden gnyis mi 'thad pa'i rtsed pa spang ba la gsum /
ha cang thal ba spang ba dang /
thug med du thal ba spang ba dang /
don shes bden par grub pa la sgrub byed med par bstan pa'o / /
dang po la rtsod pa ni /
gal te sngar yul yul can snga phyi la btags nas rang gi mtshan nyid kyis grub pa bkag pa de ltar na kun rdzob tu grub par 'dod pa la yang skyen de mtshungs shing rang gi mtshan nyid kyis grub pa mi srid na chos gang yang bzhag sa med pas kun rdzob med par 'gyur zhing de la bden gnyis ga la yod de gnyis ka med la /
gal te gzugs sgra sogs blo kun rdzob pa rang gi mtshan nyid kyis grub par zhen pa'i ngor bden par yod pa yin gyi yul rang gi ngos nas bden par med pas kun rdzob tu yod par khyed kyis khas blangs pa yin la /
de lta na khyod kyi kun rdzob de yang thag pa'i ngos nas sprul du med kyang sprul du zhen pa'i ngor sprul du yod pa ltar kun rdzob tu yod par blo gzhan gyis yod par blo mas pa tsam gyis bzhag pa yin la /
de lta na sems can rnams kun rdzob tu yang mya ngan las ga la 'da' ste thar pa thob mi srid par thal /
yod pa thams cad phyin ci log gis rmongs pa tsam du zad pa'i phyir /
'dod na thar pa thob pa'i don du lta ba gtan la phab pa don med par thal lo zhe na lan ni /
dbu ma pas khas blangs pa'i kun rdzob tu yod pa zhes pa 'di ni zhen yul la 'khrul pa'i blo gzhan bden 'dzin gyi sems kyi rnam rtog gis yod par rlems pa tsam de ni dbu ma pa rang gi lugs kyi kun rdzob tu yod pa'i don min te rang gi lugs ni gnas lugs rtogs pa'i lta ba'i yul du 'dod pa'i chos thams cad rang bzhin gyis stong pa rtogs pa'i phyir bskyed bya bskyed byed la sogs pa'i bya byed kun rdzob pa yod pa de ma 'tshel? bar tshad pas grub pa'i tshul gyis nges pa yod par 'jog thub na de kun rdzob tu yod pa'i don yin gyi /
de lta min par rang lugs la bya byed tshad mas grub par 'jog mi shes na kun rdzob tu yang grub pa yang mid pa nyams so / /
rang lugs kyi kun rdzob 'jog tshul ni yul can rtog pa dang rtag par bya ba yul gnyis po dag rtsa she las /
byed po las la brten byas shing zhes sogs gsungs pa ltar gnyis po phan tshun brten pa ste ltos nas 'jog pa yin gyi rang gi ngo bos grub pa cung zad kyang @# / /
med do / /
ji ltar 'jig rten gyi tha snyad pa'i tshad ma la grags pa bzhin du ming tsam la brten nas rnam par dpyod pa ste rnam gzhag thams cad brjod pa yin no / /
gnyis pa ni /
gang gi tshe chos rnams la bden par yod med rnam par dpyod pa'i rnam dpyod kyis ni rang bzhin gyis stong pa dpyod par byed na /
de'i tshe rnam par dpyod mkhan gyi blo de dpyad bya de'i khongs su mi gtogs pas de bden med du dpyad dgos sam mi dgos /
mi dgos na gzhan la yang mtshungs pas thams cad bden med yin pa mnyam /
dgos na dpyod byed de yang ni rnam dpyod gzhan gyis bden med du dpyad dgos pa'i phyir na dpyod byed thug pa med par 'gyur ro zhe na /
chos thams cad bden med du rtogs pa'i tshad ma de la de nyid bden med du dpyod byed kyi tshad ma gzhan mi dgos par thal /
dpyad bya chos thams cad bden med rnam par dpyad pa byas nas bden med du rnam par dpyod pa'i tshad ma de la ni de'i 'dzin stangs ma yal ba de srid du slar yang bden med du dpyod dgos pa'i rten chos can bden grub blo de'i ngo bor yod pa min pa'i phyir /
chos thams cad bden stong du rtogs pa'i gang zag de la rtogs zin byed pa ma nyams pa'i bar la 'di bden par grub bam ma grub snyam du dpyod pas khyad pas khyad par du byas pa'i gzhi chos can mi srid pa'i phyir te /
de ltar sems pa'i blo skyes ma thag bden par med snyam pa'i dran pa skye bar 'gyur ba'i phyir /
chos thams cad bden med du rtogs kyang blo de nyid yang tshad ma gzhan gyis bden med du dpyod dgos pa thug pa med pa'i skyon du khyod la 'gyur zhing /
dpyod byed gzhan dgos na bden 'dzin kun brtags lhag ma las par 'gyur na bden 'dzin kun brtags mngon gyur mtha' dag tshad ma snga ma de nyid kyis ldog zin pa'i phyir /
rten chos can bden pa med pa'i phyir na dgag bya dang bkag pa gnyis ka rang bzhin nyid kyis mi skye ste de yang rang bzhin gyis mya ngan 'das par brjod la /
don de rtogs nas goms par byas pa las glo bur dri bral gyi myang 'das thob par yang brjod do / /
gsum pa ni /
dngos por smra ba gang gi ltar na don shes 'di gnyis bden par grub pa de nyid shin tu dka' bar gnas te sgrub byed med pa'i phyir /
gal te shes pa de tshad ma bden par grub pa'i dpe las bden grub kyi don grub par 'jog go zhe na bden grub kyi shes pa yod pa nyid la rgyab rten tshad ma ci yod med de rang rig med pa'i phyir dang shes pa gzhan gyis rig na thug med du 'gyur ba'i phyir /
'on te shes bya dang gzhal bya bden pa ba mngon sum grub pa 'di las shes pa grub bo zhe na /
shes bya yod pa la'ang rgyab rten ci yod tshad mas 'jog na nges te don shes gnyis phan tshun ltos pa'i dbang gis yod pa'i phyir /
gnyis ka yang ni rang bzhin gyis grub pa med par gsal bar grub par 'gyur te ring thung dang pha rol tshu rol bzhin no / /
gal te bu med na pha yod pa min te phar 'jog byed med pas so / /
pha med na bu de nyid gang las byung ba yin te rgyu med pa'i phyir bu med par ni pha med pas de gnyis phan tshun ltos pas bden par med pa de bzhin du don shes de gnyis kyang bden par med pa nyid do / /
@# / /
gal te myu gu sa bon rang bzhin gyi grub pa las skyes shing sa bon myu gu de nyid kyi rtags yang dag las rtogs pa ste dpog nus pa de bzhin du shes bya las skyes pa'i shes pa bden par grub pa yis /
shes bya don dam bden grub de yod pa ni cis mi rtogs te rtogs dgos so zhe na mi 'thad de myu gu las rdzas gzhan pa'i tshad ma'i shes pa yis myu gu mthong nas sa bon yod ces rtogs par 'gyur na yang gang gi phyir shes bya de rtogs pas shes pa yod pa nyid tshad ma gang las rtogs te rang rig bkag zin pa'i phyir dang /
rig byed gzhan yang khyod kyis khas ma blangs pa'i phyir ro / /
gsum pa bdag med sgrub byed kyi gtan tshigs dgod pa la gsum /
rdo rje gzegs ma'i gtan tshigs dang /
rten 'brel gyi gtan tshigs dang /
yod med skye 'gog gi gtan tshigs so / /
dang po la lnga /
rgyu med du skye ba dgag pa dang /
rtag pa'i rgyu gzhan las skye ba dgag pa dang /
gtso bo rtag pa las skye ba dgag pa dang /
rgyu med dgag pa'i don bsdu ba dang /
bdag gzhan gnyis ka las skye ba dgag pa'o / /
dang po ni /
rgyang span pa sogs na re rma bya'i mdongs khra la sogs pa 'ga' zhig gis byed par ma mthong la /
pad.ma'i 'dab ma'i gtsub pa dang 'jam sha sogs dang tsher ma'i rno ba sogs byed pa po sus kyang ma byas pas ngo bo nyid las byung ba yin no zhe na de ni mi 'thad de re shig 'jig rten pa'i mngon sum gyis ston thog la sogs pa phyi nang gi dngos po phal che ba la skyed byed kyi rgyu rnams thams cad mthong ba yin pa'i phyir dang pad.ma'i sdong bu'i kha dog dang 'dab ma'i grangs sogs 'bras bu'i dbye ba ni rgyu'i 'dra bas bskyed pa yin la rgyu'i dbye ba mi 'dra ba gang gis byas zhe na sngar gyi rgyu mi 'dra ba'i dbye ba nyid las so / /
ci'i phyir rgyu mi 'dra na yis 'bras bu mi 'dra ba bskyed nus zhe na de ltar mi nus pa'i skyon med de sngar gyi rgyu'i mthu nyid las rgyu mi 'dra bas 'bras bu mi 'dra ba so sor bskyed nus pa'i phyir /
des na dngos po 'di rnams chos can rgyu med ma yin te yul dus res 'ga' skye bar dmigs pa'i phyir ro / /
gnyis pa la gsum /
dbang phyug gi don dris la dgag pa dang /
rtag pa yin na rkyen ldan kun gyi rgyur mi rung ba dang /
rdul phran rtag pa rgyu med yin pa dgag pa bshad zin dran pa dang sbyar ba'o / /
dang po ni /
rigs pa can pa dang bye brag pa dang grangs can gyi phyogs gcig dbang phyug lhar khas len pa dag na re dbang phyug rang byung gi thams cad mkhyen pa des gnas lus longs spyod thams cad blo sngon du btang nas byas pa yin pas 'gro ba'i rgyu yin no zhe na /
re shig dbang phyug gi don gang zhig yin smos shig ces dris pas sa la sogs pa'i 'byung ba rnams 'phel 'grib las 'bras bu 'phel 'grib byed pas 'byung ba la zer to zhe na de lta mod 'byung ba 'phel 'grib las 'bras bu 'phel 'grib tu 'gyur ba kho bo cag kyang 'dod mod kyi /
don khyad par med pa'i ming mi 'dra ba tsam la yang dbang phyug sgrub pa'i chags chen pos ci zhig ngal te ngal ba byed mi rigs par thal /
rtag mi rtag sogs don gyi khyad par chen po yod na 'di dbang phyug tu mi rigs pa ni 'on kyang zhes pa'o / /
sa sogs 'byung ba rnams rdzas du ma'i rang bzhin dang /
skye 'jig byed pa'i mi @# / /
rtag pa dang 'bras bu byad pa la blo sngon du gtong ba'i g.yo ba med pa dang 'byung ba lha min zhing rkang pa sogs kyi bsgom bya nyid dang /
mi gtsang ba yin pas de ni dbang phyug nyid ma yin te de rtag pa dang gcig pu dang 'bras bu bskyed pa la blo sngon du gtong ba dang lhar khas blangs shing mi gtsang ba dang bsgom bya min par khas blangs pa'i phyir /
nam mkha' dbang phyug go zhen nam mkha' chos can dbang phyug min te 'bras bu'i don du g.yo ba med pa'i phyir /
bdag rtag pa'ang dbang phug min te da bam rig gnyis ka sngar mi bkag zin pa'i phyir /
dbang phyug de bsam bya min pa'i byed pa po yin pas skyon de dag med do zhe na de yang bsam bya yin pa byed pa por byed pas ci zhig bya khyod kyis kyang dbang phyug su yin mi shes pa bsam du med pa yin pa'i phyir ro / /
gnyis pa ni /
tshor ba bde sdug sogs ni sngon gyi las la sogs pa las skyes pa yin na khyod 'dod pa'i dbang phug des bskyed par 'dod pa'i 'bras bu gang zhig yin dris pas bdag go zhe na de ma 'thad par thal /
bdag de dang sa sogs dang dbang phyug rang gi rigs 'dra phyi ma'i ngo bo'ang rung ste dbang phyug gis byas pa ma yin par thal /
bdag dang 'byung bzhi'i rdul phran dang dbang phyug sogs rtag pa min nam ste rtag par khas blangs pas de dag la bskyed bya skyed mi 'thad pa'i phyir /
des na sngar snang dbang po'i shes pa sogs shes bya sten pa sogs las skyes pa'i phyir dang /
thog ma med pa'i dus nas tshor ba bde sdug dge mi dge'i las las skyes pa yin pa'i phyir /
dbang phyug de yis 'bras bu gang zhig bskyed pa smros shig sta des bskyed pa'i 'bras bu mi srid pa'i phyir ro / /
rgyu dbang phyug rtag dngos yin pas de la thog ma med pa yin na da ltar gyi tshor ba sogs 'bras bu'i thog ma ga la yod de /
de ring gi tshor ba yang thog ma med pa'i dus nas bskyed pa'i dngos rgyu nus pa thog med yin pa'i phyir /
dbang phyug des 'bras bu thams cad dus rtag tu ci'i phyir byed pa min te de ni 'bras bu thams cad byed pa gang zhig rkyen gzhan la ltos pa yin pa'i phyir /
der thal dbang phyug des byas pa min pa'i 'bras bu gzhan yod pa min na dbang phyug des 'bras bu bskyed pa 'di rkyen gang la ltos par 'gyur te /
lhan cig byed rkyen du 'dod pa de yang dbang phyug gis bya dgos shing des byas pas chos pa'i phyir /
dbang phyug gis 'bras bu bskyed pa gal te lhan cig byed rkyen la ltos na nyer len dang lhan cig byed rkyen tshogs pa nyid rgyu yin par 'gyur gyi dbang phyug rang dbang yod pa'i rgyu min par thal /
rgyu rkyen tshogs na dbang phyug la 'bras bu mi skyed pa'i dbang med cing tshogs pa de med par ni dbang phyug gis kyang bskyed pa'i dbang yod pa min pa'i phyir /
gal te dbang phyug mi 'dod bzhin du 'bras bu dmyal ba'i sdug bsngal sogs las kyis byed na dbang phyug de gzhan gyi dbang can du thal bar 'gyur bas rang dbang du thams cad kyi byed pa po yin pa nyams so / /
dbang phyug de 'bras bu byed 'dod nas 'bras bu byed na'ang 'bras bu 'dod pa tsam la rag las par 'gyur la 'dod pas 'bras bu byed na'ang de dbang phyug ga la yin te 'dod pa mi rtag pa yin pas so / /
gsum pa ni /
bye brag pa gang dag rdul phran rtag pa 'gro ba sna tshogs kyi byed pa por @# / /
smra ba de dag kyang ni sngar rdul phran cha med 'gog pa'i rigs pas ldog zin pas shi zin pa la mnan mi dgos so / /
gsum pa la gnyis /
'dod pa dgod pa dang /
de sun dbyung ba'o / /
dang po ni /
grangs can pa na re rang bzhin las chen po de las ngar rgyal te / /
de las tshogs ni rnam /
pa bcu drug 'byung / /
bcu drug po ni rnam par 'gyur ba ste / /
skyes bu rang bzhin ma yin rnam 'gyur min / /
zhes shes bya nyer lnga yod pa'i nang nas gtso bo rtag pa yin pa gcig pu yin pa sogs mtshan nyid lnga ldan de rnam 'gyur sna tshogs pa'i 'gro ba'i rgyu yin par ni grangs can 'dod do / /
bde sdug btang snyoms gsum gyi ming gi rnam grangs snying stobs dang rdul dang mun pa zhes bya ba'i yon tan gsum cha mnyam pa'i gnas skabs na gtso bo zhes byar rab tu brjod de de gsum cha mi mnyam pa 'di ni 'gro ba ste rnam 'gyur yin par brjod do / /
gnyis pa la gnyis /
dngos dang /
dbu ma pa la skyon mi mtshungs pa'o / /
dang po la gsum /
gtso bo cha med kyi rtag pa rnam 'gyur rnams kyi rang bzhin yin pa dgag pa dang /
rtag pa yin pa dgag pa dang /
'bras bu sngar med gsar skye mi srid pa dgag pa'o / /
dang po ni /
shes bya chos can gzugs la sogs pa dang gtso bo cha med gcig la bde sogs rang bzhin gsum yod na de rigs pa min par thal /
gcig yin pa mi srid par 'gyur ba'i phyir /
de mi srid na du ma'ang mi srid pas gtan med du 'gyur ro / /
rgyu mtshan des na yon tan gsum gyi rang bzhin gyi gtso bo cha med yod pa min no / /
de bzhin du yon tan nyid kyang gcig tu bden par yod pa min te de yang so sor re re rnam pa gsum gsum du yod pa'i phyir /
de ltar dpyad pa na yon tan gsum cha mnyam pa'i gtso bo de na sgra sogs kyang yod pa nyid shin tu rgya ring du 'gyur te de tsam lnga gtso bo'i rnam 'gyur du khas blangs pa'i phyir ro / /
sems med bem po yin pa'i phyir gos la sogs pa la chos can bde sogs grub sde rdzas gcig gi rang bzhin du yod par srid pa'ang min par thal lo / /
gos la sogs pa rnam 'gyur gyi dngos po rnams bde sogs de'i rgyu'i rang bzhin du bden na dngos po rnams bden par grub pa rnam par dpyad zin pa min te bden pa bkag zin pa'i phyir /
khyod kyi ltar na snam sogs kyi rgyu yang bde sogs cha mnyam pa'i gtso bo nyid yin na gtso bo de las snam sogs 'byung ba'ang med de gtso bo mi srid pa'i phyir /
snam sogs las ni bde sogs skye ba yin na phyis snam bu sogs de med pa'i phyir na bde sogs cha mnyam pa'i gtso bo yang med par 'gyur te rgyu med pa'i 'bras bu mi srid pa'i phyir /
'dod mi rigs te gtso bo rtag dngos su khas blangs pa'i phyir ro / /
gnyis pa ni / /
de sogs kyi rang bzhin rtag pa nyid du yang nam yang yod pa ma yin par thal /
de ltar tshad mas dmigs pa yod pa ma yin pa'i phyir /
gal te bde ba'i gsal ba rtag pa'i dngos por yod pa nyid yin na sdug bsngal skyes pa'i dus na yang bde ba myong ba ci phyir 'dzin ma yin te 'dzin par thal /
de'i tshe bde ba de nyid phra mor gyur na de rags pa dang de dor nas phra ba'ang ji ltar yin te ma yin par thal /
rtag pa yin pa'i phyir /
bde sogs phra ba dor nas rags pa dang @# / /
rags pa dor nas phra bar 'gyur ba'i phyir /
phra rags de dag mi rtag pa nyid du 'gyur bar thal lo / /
de bzhin du dngos po thams cad ni chos can mi rtag pa nyid du cis mi 'dod de 'dod rigs par thal /
rang bzhin gzhan dang gzhan du 'gyur ba'i phyir / /
rags pa bde ba las grub sde rdzas gzhan nam rdzas gzhan min /
dang po ltar na rags pa log kyang bde ba myong bar 'gyur bas bde ba gsal bar myong ba rags pa nyid yin pa nyams so / /
rdzas gzhan min na bde ba yang gsal bar mi rtag pa nyid du 'gyur te rags pa 'gags na bde ba yang 'gag pas so / /
'dod na bde sogs kyi rang bzhin rtag pa nyams so / /
gsum pa ni /
gal te skye na rgyu dus na yod dgos pas rgyu dus na med pa 'ga' yang ni skye ba min te rgyu'i rang bzhin du med pa'i phyir ces 'dod na khyod kyi skye ba'i don gang yin /
rang bzhin sngar yod kyang gnas skabs blo yul du sngar mi gsal ba mngon par gsal ba yin no zhe na mngon par gsal ba rgyu dus na med par skye ba ni khas blangs pas sngar med gsar skye'i 'bras bu khyad mi 'dod kyang gnas pa nyid de don khas blangs nas tha snyad mi 'dod pa tsam du zad do / /
yang na gsal ba ste rnam 'gyur sngar med gsar skye khyod mi 'dod kyang gnas pa khas blangs dgos so zhes bshad do / /
gal te rgyu la 'bras bu rang bzhin tha mi dad kyi tshul du gnas na zan za ba mi gtsang ba za bar 'gyur bar thal /
zan gyi rang bzhin dang mi gtsang ba'i rang bzhin cha med kyi gcig yin pa'i phyir /
gtso bo de nyid chos rnams kyi rang bzhin dang gnas lugs dang don dam pa dang cha med kyi rtag par khas blangs la /
zan gyi rang bzhin dang mi gtsang ba'i rang bzhin gcig tu khas blangs pas so / /
gzhan yang ras kyi rin gyis ras bal gyi sa bon nyos la bgo bar gyis te gon pas chog par thal ras gos kyi rang bzhin dang ras bal gyi sa bon gyi rang bzhin cha mod gcig yin pa'i phyir /
gal te de gnyis rang bzhin gcig yin yang 'jig rten rmongs pas rgyu dus na 'bras bu yod pa ma mthong bas na ras bal gyi sa bon mi gon pa yin no zhe na /
'o na grangs can khyod kyi sten pa drang srong gling skyes la sogs pa thams cad mkhyen par 'dod pas rgyu dus na 'bras bu yod pa'i de nyid shes pa nyid kyis bzhag pa de nyid khyod kyis kyang shes pas khyod zan za mi gtsang za ba sogs su 'gyur ro / /
khyod kyi lugs kyis 'jig rten pa la yang ni de nyid shes pa yod pas rgyu'i dus na 'bras bu yod pa tsaM? ste mthong ma yin te mthong bar thal /
rgyu dus na 'bras bu yod pa grangs can gyis bzhag pa de shes pa'i phyir /
yang rkang pa snga ma la de nyid shes par 'dod pa'i khyod kyi ston pas kyang ras bal gyi sa bon mi gon par ras gos nan gyis khyon par mthong bas rgyu dus na 'bras bu med par gsal lo / /
gal te 'jig rten pa'i mthong ba tshad ma nyid min pas na mi rtogs pa yin no zhe na /
'o na 'jig rten pas gsal ba rnam 'gyur mngon du gyur pa'i rang bzhin mthong ba'ang bden pa ma yon par thal /
'jig rten pa'i mthong ba tshad ma ma yin pa'i phyir ro / /
gnyis pa dbu ma pa la skyon mi mtshungs pa ni /
gal te khyed ltar na yang tshad ma don dam par tshad ma min na rdzun pa'i tshad ma des gzhal bya gzhal ba'ang gzhal ba ltar ma @# / /
grub pa'i phyin ci log rdzun par mi 'gyur te 'gyur bar thal /
'jal byad tshad ma rdzun pa yin pa'i phyir /
rgyu mtshan de nyid du na khyod 'dod pa'i stong pa nyid bsgom pa phyin ci ma log pa mi 'thad par 'gyur te de 'jal byed kyi chad ma rdzun pa yin pa de'i phyir ce na shes bya chos can /
kho bo chag la stong nyid 'jal ba'i tshad ma rdzun pa dang des bzhag pa'i stong pa nyid kyang rdzun pa yin par chos 'thad de /
rtog pas bden pa'i dngos po bkag pa'i dgag pa nges pa de dgag bya'i rnam par shar ba la rag las pa'i phyir /
der thal /
brtags pa'i dngos po bden grub la rtog pas ma rig par te bden grub kyi rnam pa ma shar bar bden stong de'i dngos por bden med de rtog pas 'dzin pa ma yin pa'i phyir /
de'i phyir dgag bya rdzun pa'i dngos po gang yin pa de mi srid pas dgag bya de bkag pa de 'di dngos med gsal bar rdzun no / /
snga ma'i dpe ni rtog pa la mo sham bu'i rnam pa ma shar bar mo sham bu shi ba'i rnam pa mi 'char ba bzhin no / /
dgag bya bkag pa'i bden stong bden par grub na rig shes rjes dpag la bden stong snang ba bden par grub dgos la /
de lta na ya gya la bkag pa'i tshogs pa mi srid cing de la dgag bya bden par snang bas bden snang yang bden par grub dgos la de lta na bden grub yod dgos na de med pa'i phyir /
de bkag pa'i bden stong yang rdzun pa yin gyi bden par ma grub po / /
don rtsa she las gal te mi stong cung zad yang ces sogs kyi don bstan pa yin no / /
bden grub kyi spyi ma shar bar bden stong legs par mi nges pas stong nyid nges pa dgag bya'i tshad 'dzin la mkhas dgos pa yin no / /
rgyu mtshan des na dper na rmi lam du bu shi ba dmigs pa la bu de med snam pa'i rnam rtog ni bu de yod snyam pa'i rnam par rtog pa'i gegs yin yang rmi lam gyi spang gnyan gnyis po de yang rdzun pa yin pa de bzhin du gnyen po rdzun pas spang bya rdzun pa 'joms pa dang /
tshad ma rdzun pas gzhal bya rdzun pa 'jam ba mi 'gal la grangs can gyis shes bya thams cad bden grub tu khas blangs pas tshad ma rdzun pa 'jog mi shes pas mi mtshungs so / /
bzhi pa ni /
rgyu mtshan de bas na sngar bshad pa de ltar rigs pas rnam par dpyad pas dbang phyug dang gtso bo sogs mi mthun pa'i rgyu las skye ba mi srid par ma zad /
'bras bu 'ga' yang rgyu med pas skye ba yang yod pa ma yin zhes rgyu med las skye ba khegs pa'i mjug bsdus pa yin no| |lnga pa ni /
gzhung rkang pa bzhi po 'dis mu gsum las skye ba bkag pa'i mjug sdud la sbyar yang rung zhing rang bzhan gnyis ka las skye ba 'gog pa'i rigs pa la yang sbyar ro / /
myu gu la sogs pa'i 'bras bu rnams chu lud drod gsher la sogs pa so so ba rnams la gnas pa'am thams cad 'dus pa'i rkyen rnams la yang rang bzhin gyis 'khar gzhong la rgya shug brten pa'i tshul du gnas pa ma yin te de yod na dmigs su rung ba las ma dmigs pa'i phyir dang de'i dus na yang yod pa ma yin te rkyen rnam par ma 'gyur bar gyur gu mi skye ba'i phyir ro / /
rkyen de rnams las gzhan las 'das pa'ang ma yin la rang bzhin gyis grub pa'i tshul gyis grub zin gnas pa ma yin zhing 'gags nas gzhan du 'gro ba yang ma yin pas @# / /
rang bzhin cung zad kyang med la /
de'i phyir bdag las skye ba dang gzhan las skye ba dang /
bdag gzhan gnyis ka las skye ba yang med do / /
mdor na phung po dang gang zag chos can rang bzhin gyis kye ba med de /
bdag las kyang mi skye gzhan las kyang mi skye gnyis ka las kyang mi skye rgyu med las kyang mi skye ba'i phyir /
ces pa'i phyogs chos bsgrub pa yin no / /
gnyis pa rten 'brel gyi gtan tshigs ni /
nyon mongs can gyi rmongs pa ma rig pas bdan par gang byas shing btags pa'i dngos po 'di sgyu ma dang rmi lam dang gzugs brnyan sogs las ni khyad ci yod de rang bzhin gyis grub pas stong bzhin du rang bzhin gyis grub par snang ba'i phyir /
sgyu ma mkhan gyis sprul pa sgyu ma'i rta glang sogs gang yin pa dang rgyu rkyen rnams kyis ni gang sprul pa'i dngos po de ni rang bzhin gyis grub na skyes pa'i tshe gzhan nas 'ong dgos shing /
'gags pa'i tshe gzhan du 'gro dgos na gang nas 'ongs par 'gyur zhing gang du 'gro ba 'ang rtag par gyis te 'gro 'ong rang bzhin med pas gang zag dang phung po chos can| rang bzhin gyis med de rten 'brel yin pa'i phyir dper na gzugs brnyan bzhin zhes pa'o / /
'du byed dang myu gu la sogs pa'i 'bras bu gang zhig ma rig pa dang sa bon la sogs pa'i rgyu gang dang ni nye ba yis skye ba mthong bar 'gyur ba rgyu de dag med na skye ba min pa bcos bu yin pas gzugs brnyan dang mtshungs pa de la bden par grub pa nyid ji ltar yod do med do / /
sgyu ma zhes pa bzhis rten 'bral gyi rtags kyi khyab pa bsgrub pa dang /
de nas rkang pa phyed dang gsum gyis gtan tshigs dang /
de nas phyed kyis de dang tha mas dam bca' bstan to / /
rgyas par shes par 'dod na 'jug pa'i rnam bshad chen ma las shes par bya'o / /
gsum pa yod med skye 'gog gi gtan tshigs la gsum /
gtan tshigs bsgrubs nas skye ba rang bzhin gyis grub pa dgag pa dang /
des 'gag pa rang bzhin gyis grub pa khegs pa /
des na srid zhi mnyam pa nyid du grub pa'o / /
dang po ni /
dngos po rang bzhin gyis yod par gyur pa la rgyu yis dgos pa ci zhig yod pa bskyed mi dgos pa'i phyir ro / /
'on te 'bras bu de ni med na yang rgyu yis dgos pa ci zhig yod de bskyed mi nus pa'i phyir ro / /
'bras bu thams cad rgyu'i dus na med pa skye ba sha stag yin pas de 'gog pa ma yin gyi gtan med skye ba 'gog pa yin no / /
'bras bu yod pa skye ba 'gog pa yang grangs can rgyu dus su yod par 'dod pa dang phal cher rang bzhin gyis yod par 'dod pa 'gog pa yin gyi skyes zin pa'i phyir bskyed mi dgos par 'gyur ro / /
zhes zar ba ni rigs pa'i lam las 'das pa'o / /
des na rang bzhin gyis stong ba'i rgyu 'bras sgyur ma lta bu dang gzugs brnyan khas len par byed pa yin no / /
dngos med rgyu'i byed pa'i yul du mi rung bar bsgrub pa ni yod pa grub zin pas bskyed mi dgos kyang med pa ci'i phyir mi 'byung zhe na bye ba brgya phrag rgyu yis kyang dngos po med pa dngos por bsgyur du med de /
dngos med dngos por su gang gis kyang bya bar mi nus pa'i phyir /
'gyur na dngos med kyi gnas skabs ma btang nas yin /
dang po ltar na dngos med kyi gnas skabs de dngos po ji ltar yin te don byed nus pa dang mi nus pa'i gnas skabs 'gal ba'i phyir ro / /
gnyis pa ltar na @# / /
dngos po dang dngos med las dngos por 'gyur rgyu gnyis las gzhan yang gang zhig yin mi srid pa'i phyir ro / /
gzhan yang dngos med kyi gnas skabs ma btang na dngos por med pa'i tshe dngos por med pa'i tshe dngos por yod pa srid pa min na dngos po yod par nam zhig 'gyur te med pa'i dus na dngos po ma skyes pa'i phyir /
gzhan yang dngos med kyi gnas skabs btang nas 'gyur na dngos po skyes par ma gyur par dngos med dang ni bral bar mi 'gyur la dngos med dang ni ma bral na dngos por yod pa'i skabs mi srid de gnas skabs gnyis 'gal ba'i phyir /
dngos med dngos por mi 'gyur ba de bzhin du dngos po'ang dngos po med par 'gyur ba /
min te phyed dngos po dang phyed dngos med yin na gcig nyid rang bzhin gnyis su grub par thal bar 'gyur ba'i phyir /
rigs pa 'di dag gis ye med dang dngos por med pa mtha' dag skye ba bkag pa yin no / /
myu gu chos can rang bzhin gyis skye ba med de yod pa rang zhin gyis grub pa'ang mi skye med pa rang bzhin gyis grub pa'ang mi skye ba'i phyir /
dper na mo sham gyi bu bzhin no / /
rgyu'i dus na med pa skye ba 'gog pa na'ang rgyu'i dus na med kyang skyes pa'i tshe rang bzhin gyis grub par skye ba 'gog pa yin pas dgag bya la khyad par sbyar ba'o / /
gnyis pa ni /
sngar gong du ji skad bshad pa'i tshul gyis skye ba rang bzhin gyis ma grub pa de ltar na 'gag pa rang bzhin gyis grub pa yod pa min zhing dngos po'ang rang bzhin gyis yod pa min pa de'i phyir /
'gro ba 'di dag thams cad ni rtag tu rang bzhin gyis ma skyes pa dang ma 'gags pa nyid dang bzod ma nas zhi ba dang rang bzhin gyis mya ngan las 'das pa nyid do / /
gsum pa ni /
srid pa'i 'gro ba rmi lam lta bu ste rang bzhin cung zad kyang med pa la bya byed ma 'dres pa so sor gnas pa'i phyir ro / /
de kho na nyid la dpyod pa'i rigs pas rnam par dpyad? na chu shing dang 'dra ste tshugs thub pa ltar snang yang rang bzhin gyis grub pa'i snying po cung zad kyang med pa'i phyir /
de kho na nyid la dpyad par 'gro mi 'gro'i sa tshigs ni ming gi tha snyad btags pa tsam gyis ma tshim par tha snyad 'jug pa'i gzhi ji ltar yod tshol 'dod nas dpyod pa nas de kho na nyid la dpyod par 'gro la /
de ltar min par tha snyad btags tsam gyis tshems nas lha sbyin 'ongs ma 'ongs sogs dpyod pa na tha snyad kyi dpyod pa yin no / /
'dod chags la sogs pa'i srid pa'i 'chid? pa las grol ba'i mya ngan las 'das pa dang 'khor ba'i btson rar chud pa'o mya ngan las ma 'das pa'ang de kho na nyid du khyad par med de srid pa dang zhi ba rang bzhin gyis stong pa 'di du mtshungs pa'i phyir ro / /
ting nge 'dzin rgyal po las /
sred pa'i 'gro ba rmi lam lta bu ste / /
'di la mi skye su yang 'chi ba med / /
ces sogs dang /
'phags pa nye ba 'khor gyis zhus bu las chos kyi rang zhin dag la gzhal byas na / /
'bras bu kun med 'bras bu thob pa'ang med / /
ces sogs gsungs pa ltar ro / /
gsum pa des na stong nyid rtogs pa la 'bad rigs par gdoms pa la gsum /
gdams pa dngos dang /
'khor ba'i nyes dmigs bstan pa'i sgo nas snying rje chen po'i gnyis? pa bstan pa dang /
snying rje chen po'i rnam pa'i 'dzin stangs bstan pa'o / /
dang po la gnyis /
gnas lugs kyi don bstan pa dang /
de rtogs pa la 'bad par rigs pa'o / /
dang po ni /
sngar gong du ji skad bshad pa'i tshul de ltar @# / /
rang bzhin gyis stong ba'i dngos po rnams la rang bzhin gyis ngos nas gzhal na rnyed pa gang gis chags par 'gyur ba thong ba ci yod rnyed pa gang zhig shor bas khong khro skye bar 'gyur ba shor ba ci yod de cung zad kyang med la /
gang gis rim gro byas pa'am yongs sum nyes pa'i phan pa byas pa dang gnod pa byas pa'ang ci zhig yod gang zhig thob pa dang spang ba'i don du 'bad pa byed pa bde ba'i sdug bsngal gyi rgyu bden pa ba gang las yin 'dod bya ma yin pa dang /
'dod bya rang bzhin gyis grub pa'i mi dgar ci yod dgar ci yod gnas lugs kyi don la dpyod pa'i rigs pas de nyid du ni btsam byas na sred pa skye ba'i gzhi gang la sred pa po gang zhig sred cing dmigs pa gang la sred de sred pa'i 'khor gsum rang bzhin gyis ma grub pa'i phyir ro / /
de ltar las dang las gsog pa po la sogs pa rnams la dpyad na gson po'i 'jig rten sems can 'di /
gang zhig srid pa 'dir ni 'chi 'gyur te /
'chi ba rang bzhin gyis ma grub pa'i phyir /
tshe phyi ma 'byung 'gyur gang yin skye ba snga mar 'byung 'gyur gang /
phan 'dogs pa'i gnyen gang yid du 'ong ba'i bshes kyang gang zhig yin te rang bzhin gyis grub pa cung zad kyang med do / /
de ltar gnas lugs kyi don khong du chud par byas nas 'jig rten gyi chos brgyad ro snyoms pa la 'bad par bya'o / /
gnyis ba ni /
de ltar chos thams cad nam mkha' dang 'dra bar ni gzung rtsom pa po bdag 'dra bas yongs su bzung bar gyis nye srid pa'i rtsa ba gcod pa dang thams cad mkhyen par bgrod pa'i lam gyi gtso bo yin pa'i phyir ro / /
bdag 'dra ba ni rtsom pa po'i khengs sgyud pa dang gtso bo ni de kho na nyid ma rtogs pa'i so so skye bo rnams la gdams pa yin no / /
gnyis pa la lnga /
tshe 'di'i nyes dmigs dang /
'jig rten phyi ma'i nyes dmigs dang /
bde 'gror skyes kyang dam pa'i chos sgrub pa'i lang med bsam pa dang /
dal 'byor shin tu rnyed dka' ba bsam pa dang /
des na rang gzhan 'khor ba'i sdug bsngal gyis mnar ba la mya ngan bya bar 'os pa'o / /
dang po ni /
tshe 'dir yang bdag nyid bde bar 'dod kyang sdug bsngal gyi dbang las ma 'das te rang gzhan rnams ni bde bar 'dod pas dgra la 'thab pa dang /
gnyen la spro ba'i rgyu dag gis rab tu 'khrug pa dang dga' bar byed cing /
'dod pa ma grub na mya ngan dang 'dod pa'i don du 'bad rtsol byed pa dang dpe? dang bdag gzhan phan tshun lus gcod pa dang 'bigs pa dang gzhan yang ngag yid la sogs pa'i sdig pa mtha' yas pa bsags pa dag gis ni tshogs chen po 'bras bu med pa'i dka' ba chen pos 'tsho dgos par snang bas mkhas pa dag gis tshe 'di'i phun tshogs la sred par mi bya'o / /
gnyis pa ni /
dge ba'i bshes gnyen dang lan re tsam phrad pa'i stobs kyis bde 'gror glog 'gyur ba bzhin du dus cung zad re yang dang yang 'ongs te bde ba mang po longs spyad spyad nas yang shi nas ngan song gi sdug bsngal rtsub pa tsha ba yid du mi 'ong ba ni yun ring po bskal pa mtha' yas pa'i bar du dmyal ba chen po mi bzad pa rnams su ltung zhing /
rdug bsngal mtha' yas pa nyams su myong dgos pas ngan 'gro'i nyes dmigs bsam par bya'o / /
srid pa spyi'i nyes dmigs sems pa ni 'dod pa dang gzugs dang gzugs med pa'i srid pa na ni sdug bsngal gyis gnod pa'i @# / /
g.yang sa shin tu mang ste de dag las mi 'da' ba'i rgyu ni srid pa de ni sdug bsngal las grol ba'i thabs de kho na nyid khong du chud pa min par srid pa'i zhags pas bcings pa 'di 'dra dang ldan pa'i skabs der yang phan tshun 'gal bas na ste de kho na nyid khong du ma chud na thar pa'i rgyu dang 'gal ba dngos po bden par sgro btags nas 'khor bar 'khor ba 'ba' zhig tu zad do / /
srid pa 'khor ba na de nyid khong du chud pa 'di 'dra med pas srid pa der yang dpe med pa'i srid pa der yang dpe med pa'i mi bzad pa'i sdug bsngal gyi rgya mtsho mtha' las 'das pa nyams su myong bar 'gyur bas stong pa nyid rtogs pa la 'bad par rigs so / /
gsum pa ni /
srid pa der ni bde 'gror skyes kyang de ltar dge ba sgrub pa'i stobs chung zhing der ni dge ba sgrub pa'i rten dal 'byor gyi tshe yang thung ba nyid dang /
dar cung zad gnas pa'i skabs su yang yun ring du gson du re ba'i thabs khrus dang sku mnye sogs dang nad med kyi rgyu sman bsten pa sogs byed pa dang bkres pa dang lam gyis ngal ba dang gnyid dang phyi nang gi gnod pa sna tshogs pa'i nye bar 'tsho ba dang /
de bzhin du sdig grogs kyi byis pa dang 'grogs pa sogs don med kyis chos byed pa'i long mid par tshe 'di don med myur bor te mgyogs par 'da' zhing 'jig par 'gyur la| srid pa las 'da' ba'i rgyu de kho na nyid kyi don la rnam par dpyod pa'ang shin tu rnyed par dka' bas 'khor ba ldog pa'i thabs la 'bad par bya'o / /
bzhi pa ni /
bde 'gror skyes pa'i dus su stong pa nyid kyi don bsgoms nas 'khor ba ldog pas chog go zhe na /
'khor ba de yang dngos po la bden par mngon par zhen pa dang 'du 'dzi la sogs pa'i rnam g.yeng tshe 'khor ba thog ma med pa nas goms pa ni ldog shin tu dka' bas de ldog pa'i thabs ni ga la yod de de ldog pa'i mthun rkyen shin tu nyung zhi ba 'gal rkyan nyer 'tsho? shin tu mang ba'i phyir te dam pa'i chos cung zad sgrub pa'i dus der yang ngan seng chen por ni ltung ba'i phyir tu lha'i bu'i bdud la sogs pa ni brtson par byed pas srid pa las grol ba'i 'gal rkyen mang zhing ldog dka' ba yan no / /
bde 'gror skyes pa'i tshe bden pa dang dkon mchog sogs la dad pa bsgom pa la sogs pa byas nas srid pa las grol bar byed pas rnyed mi dka'o zhe na /
bde 'gror skyes pa'i dus dar yang yang dag pa'i lta ba'i mi mthun phyogs rtag chad kyi mthar ltung ba'i lag pa'i lam shin tu mang zhing log pa'i bshes gnyen gyis de dag tu 'khrid par byed pa dang /
yang dag pa'i lam la the tshom za ba'i the tshom las kyang brgal dka' ste the tshom gcod pa'i phyi nang gi rkyen rnyed dka' ba'i phyir ro / /
tshe 'dir ma rnyad kyang phyi mar dge ba'i bshes gnyen btsal nas bsgrubs pas chog gi zhe na /
tshe 'dir dge bshes rnyad dus legs par ma 'bad na slar yang phyi ma phan chad du dal ba rnyed dka' zhing sangs rgyas 'jig rten du 'byung brnyed shin tu dka' ba'i phyir dge bshes dang phrad pa'ang shin tu dka'o / /
dge ba'i bshes gnyed dang mjal zhing dal 'byor gyi rten bzang po thob tu zhin kyang bag yod pas legs par ma 'bad na nyon mongs pa'i tshu bo yang brgal dka' ste thar pa ma thob bar du @# / /
nar mar 'bab ba'i phyir ro / /
e ma zhes pa ni zhum zhing skye ba'i don te sdug bsngal gcig nas gcig tu brgyud par 'gyur bas shin tu sdug bsngal te sdug bsngal gcig las thar yang /
yang sdug bsngal gzhan du ltung ba'i phyir des na dal 'byor thob pa'i dus su 'khor ba'i nyes dmigs sems pa la 'bad par bya'o / /
lnga pa ni /
de ltar shin tu sdug bsngal yang sdug bsngal la bde bar bzung nas rang sdug bsngal gyi nang du bying ba mi mthong ba gang yan pa sdug bsngal gyi chu bor gnas pa'i sems can 'di dag rjes su brtse bas na gyi hud 'di dag sdug bsngal dang bral na ci ma rung snyam pa sogs kyi sgo nas sems can sdug bsngal gyi 'dam? du bying ba la mya ngan bya bar 'os pas snying rje chen po bsgom pa la 'bad par bya'o / /
dper na log pa'i sten pas bslus pa'i phyi rol pa 'ga' zhig yang yang khrus byas te /
yang yang mer 'jug pa de ltar na lus dka' thub kyis gdungs pas shin tu sdug bsngal bar gnas kyang /
de nyid thar pa thob po'i thabs su bzung nas bdag nyid bde bar rlom pa bzhin no / /
de ltar sems can rga ba dang 'chi ba med pa dgra bcom pa bzhin du spyod pas gnas pa rnams la mthar gyis bcos su med cing spang du med pa'i 'chi bdag gis dang po nyid du bsad par bas nas ngan sang gsum du ltung ba'i sdug bsngal mi bzang pa 'ong bar 'gyur ro / /
gsum pa ni /
sngar gong du ji skad bshad pa'i tshul de ltar sdug bsngal mi bzad pa rgyud la 'ong ba de dag la sdug bsngal gyis mnar ba'i mnar lugs legs par bsams nas de ltar sdug bsngal gyi mis? gdungs pa'i sems can la dmigs nas sbyin pa la sogs pa'i bsod nams kyi spron las legs par gyur pa'i sman dang kha zas sogs rang gi bde ba'i 'tshog chos kyis de dag gi ngan 'gro'i sdug bsngal zhi bar byed par bdag nam zhig 'gyur snyam du sems can ngan 'gro'i sdug bsngal las thar na /
thar par gyur cig /
thar pa de bdag gis bya'o snyam du snying rje chen po bsgom par bya'o / /
'khor ba'i sdug bsngal las grol ba'i rgyur smon pa ni bdag nam zhig chos thams cad rang bzhin gyis stong bar rtogs pa dmigs pa med pa'i shis rab dang ldan pa'i tshul du gus par de'i thabs sbyin pa la sogs pa'i bsod nams kyi tshogs mtha' yas pa bsags te bden par zhen pa'i dmigs pas 'khor bar phung par 'gyur ba'i sems can rnams la 'khor ba'i sdug bsngal zhi ba'i ched du stong pa nyid ni ston par 'gyur snyam nas sems can rnams 'khor ba'i sdug bsngal dang bral na /
bral ba de bdag gis bya'o snyam pa'i snying rje chen po bsgom par bya'o / /
theg pa chen po'i lam gyis bsdus pa'i byams pa dang snyed rje chen po mtshan nyid yongs su rdzogs pa ni bde ba thams cad dang ldan pa dang sdug bsngal thams cad dang bral ba'i yang dag par rdzogs pa'i sangs rgyas la dgod 'dod pa dgos pa yin no / /
mdor na zhi gnas la brten nas gnas lugs kyi don bsgom par bya ste de yang nga'i snyam pa'i nga ni phung po la btags pa tsam du bzhag par zad kyis nga bzhin gyis grub pa dang rang gi mtshan nyid kyis grub pa dang /
rang dbang ba'i sdod lugs su grub pa cung zad kyang med pas gang zag gi yod pa ni ming gi tha snyad kyis bzhag pa tsam @# / /
dang| btags nas yod pa dang ltos pa'i tshul gyis yod pa kho nar zad pas rang bzhin med do snyam du yid la bya'o / /
de bzhin du phung po la sogs pa'i chos thams cad la sbyar nas bsgom par bya'o / /
'dir smras pa /
ji srid rje btsun dam pa ma rnyed pa / /
de srid srid pa'i rtsa ba gcod byed lam / /
rten 'byung mtha' dang bral ba'i dbu ma ni / /
phyogs tsam zhig kyang rtogs par ma gyur to / /
bdag la legs par bshad pa ji snyed cig /
yod pa de kun bla ma'i drin yin pas / /
dge ba de yis bdag gi ma rnams kun / /
theg mchog bshes dang phrad pa'i rgyur gyur cig /
mtha' bral dbu ma'i de nyid ma rtogs par / /
'phags mchog go 'phang reg par mi nus pas / /
stong pa rten 'brel don du mtha' dpyod nas / /
tshul bzhin 'bad pas sgrub la brtson par bya / /
skal pa bye ba brgyar yang rnyed dka' ba /
klu sgrub lugs bzang bden gnyis smra ba dag /
zhing 'dir ring por mi thogs nub 'gyur bas / /
rnam dpyod ldan rnams myur du brtson 'grus bskyed / /
bsdu ba'i tshigs su bcad pa'o / /
gnyis pa le'u'i mtshan ni /
byang chub sems dpa'i spyod pa la 'jug pa'i rnam bshad rgyal sras 'jug ngogs zhes bya ba las shes rab kyi pha rol tu phyin pa'i le'u zhes bya ba ste /
le'u dgu pa'i 'grel pa'o / / / /
bzhi pa lus longs spyod dge rtsa gzhan don du gtong ba'i sbyin pa la slob tshul bsngos pa'i yan lag gi sgo nas bshad pa la gnyis /
le'u'i gzung bshad pa dang /
le'u'i mtshon no / /
dang po la gsum /
'gro ba kun byang chub sems dpa'i spyod pa la 'jug par bsngo bas mdar bstan pa dang /
bsngo ba rgyas par bshad pa dang /
bka' drin rjes su dran pas phyag 'tshal ba'o / /
dang po ni /
bstan bcos rtsom pa po bdag gis gsung rab mtha' dag gi brjod par bya ba 'i d0on gang zag gcig sangs rgyas thob pa'i lam 'bras bu dang bcas par bsdus te skyes bu gsum gyi lam gyi rim pa rdzogs par nyams su len pa'i tshul byang chub sems dpa'i spyod pa la 'jug pa zhib tu phye nas brtsams pa'i dge ba gang thob pa de dang /
bstan bcos 'di 'chad pa dang nyan pa dang don sems pa'i dge ba gang yod pa nges 'gro ba kun byang chub sems dpa'i spyod pa tshul bzhin nyams su len pa la 'jug par shog cig pa'o / /
blo gros rgya mtshos zhus pa las /
ji ltar chu thigs rgya mtsho che nang lhung / /
rgya mtsho ma skams par du de mi zad / /
de bzhin byang chub yongs bsngos dge ba yang / /
byang chub ma thob bar du de mi zad / /
ces dang /
gong du bshad pa ltar dge ba 'bras bu cung zad 'byin pa rnams rgya chen po 'byin pa dang /
ma bsngos na bar skabs su zad par 'gyur ba rnams kyang nam yang mi zad cing 'phel bar 'gyur ba'i phan yon bsams nas /
dge ba cung zad byas pa rnams kyang sems can kun gyi ched du bla na med pa'i byang chub tu bsngo ba la brtson par bya'o / /
shar phyin gyi mdo las dge ba'i rtsa ba thams cad kyang rnam pa thams cad mkhyen pa nyid ma rtogs pa /
nyan thos dang rang sangs rgyas kyi sar yongs su bsngor mi 'jug pa'o / /
zhes gsungs pa ltar ro / /
dge ba de yang le'u dgu pa nas bshad pa ltar gyi 'khor gsum bden med du rtogs pa'i shes rab kyi @# / /
rtsis zin pa'i ngang nas bya la /
bsngo ba dang smon lam khyad par tsher? med kyi 'dod bya'i 'bras bu don gnyer gyi 'dun pas khyad par du byas pa smon lam dang /
rgyu'i dge ba rnams 'bras bu de'i rgyur 'gyur ba'i 'dun pas khyad par du byas pa bsngo ba'o / /
gnyis pa la gsum /
gzhan don du bsngo ba dang /
rang don du bsngo ba dang /
bde ba'i 'byung gnas bstan pa rgyas pa'i don du bsngo ba'o / /
dang po la gnyis /
'jig rten pa'i don du bsngo ba dang /
'jig rten las 'das pa'i don du bsngo ba'o / /
dang po la bzhi /
nad pa sogs kyi sdug bsngal zhi ba'i don du bsngo ba dang /
ngan 'gro'i sdug bsngal zhi ba'i don du bsngo ba dang /
bde 'gro'i don du bsngo ba dang /
sems can kun gyi don du bsngo ba bsdus te bstan pa'o / /
dang po la gnyis /
gnas skabs kyi bde ba'i don du bsngo ba dang /
mthar thug gi bde ba'i don du bsngo ba'o / /
dang po ni /
phyogs rnams kun na lus dang sems tshor ba sdug bsngal gyi zin pa'i nad pa ji snyed pa de dag bdag gi bde ba ji snyed yod pa'i bsod nams kyis nad las thar nas lus bde ba dang yid dga' bas gang ba rgya mtsho lta bu thob par shog cig pa'o / /
gnyis pa ni /
'gro ba de dag 'khor ba ji srid du dus nam yang bde ba nyams par ma gyur cing mthar 'gro bas bla na med pa yi bde ba rgyu mi 'chad pa thob par shog ces pa'o / /
rkang pa bzhi'i dang po la 'gyur kha cig las sangs rgyas thob kyi bar zhes 'byung yang don 'dra'o / /
gnyis pa la gsum /
dmyal ba'i sdug bsngal zhi ba dang /
dud 'gro dang /
yi dwags kyi don du bsngo pa'o| |dang po la gnyis /
sdug bsngal myur du zhi bar bsngo ba dang /
gzhan gyi mthus zhi bar bsngo ba'o / /
dang po la gsum /
sdug bsngal spyir zhi bar bsngo ba dang /
drang dmyal gyi sdug bsngal zhi ba dang /
tsha dmyal gyi sdug bsngal zhi bar bsngo ba'o / /
dang po ni /
nam mkha'i mthas gtugs pa'i 'jig rten gyi khams na tsha grang gi dmyal ba dag gang dag ji snyed yod pa rnams de dag tu ni lus can rnams dmyal ba'i sdug bsngal zhi nas bde ba can gyi zhing khams kyi bde bas yid dga' bar shog cig /
gnyis pa ni /
chu bur can la sogs pa'i grang dmyal brgyad na grang bas na grang bas nyam thag pa rnams bde ba bskyed pa'i dro ba thob par shog cig /
gsum pa la bzhi /
byang chub sems dpa'i tshogs gnyis kyi sprin las byung ba'i chus sdug bsngal zhi bar bsngo ba dang| nye 'khor ba'i sdug bsngal zhi ba dang /
dmyal gnas dngos gzhi dang /
nye 'khor ba'i sdug bsngal gzhan zhi bar bsngo ba'o / /
dang po ni /
byang chub sems dpa'i tshogs gnyis bsags pa'i thugs rje'i sprin chen po las byung ba'i chu bo mtha' yas kyis tsha bas nyam thag pa rnams bsil bar shog cig /
gnyis pa ni /
tsha dmyal gyi nye 'khor na yod pa'i ral gri lo ma'i nags tshal yang dmyal ba pa'i sems can de la brgya byin gyi skyed mo tsha la dga' ba'i tshal sdug gur 'gyur bar shog /
lcags kyi shal ma ri'i sdong po dag tshe ma sor bcu drug pa kha thur du blta ba yang dgos 'dod kun 'byung ba'i dpag bsam gyi shing du 'khrungs par shog /
sdong po de la bya thing ril dang ngur pa dag dang dang dad? pa dang /
bzhad sogs skad snyan @# / /
pa 'byin pas mdzes par gyur cig /
pad.ma'i dri bsrung che ba dang ldan pa'i mtsho dag gis dmyal ba'i sa phyogs dag ni nyams dga' bar shog /
gsum pa ni /
tsha dmyal gyi me 'bar ba'i sol phung de yang rin chen sna tshogs kyi phung por gyur cig /
lcags bsregs kyi sa gzhi de yang yid du 'ong ba'i shel gyi sa gzhi bstar bar shog /
ri ra'i gdong ba 'dra ba sogs phan tshun bsdus nas de'i bar du btsor? te 'dzoms par byed pa'i ri bo rnams kyang sangs rgyas mchod pa'i gzhal med khang du gyur nas der bde gshegs kyis gang bar shog /
de'i 'dab ma dang rdo bsregs pa dang mtshon gyi char pa dag deng nas bzung ste me tog char par gyur cig /
yang bsos la sogs par phan tshun mtshon gyis 'debs pa de yang ni deng nas bzung ste rtsed mo rtse ba'i phyir tu me tog 'phen par shog /
bzhi pa ni /
khro chu khol ba'i chu bo rab med pa me dang 'dra ba'i nang du bying ba dag sha kun zhig par gyur pa'i rus gong me tog kun da'i mdog ltar gyur pa rnams kyang bdag gi dge ba'i stobs kyi lha'i lus phun tshogs thob nas lha mo rnams dang lhan cig khrus kyi rtsing bur dal gyis 'bab cing rtse ba'i phyir gnas par shog /
gnyis pa la bzhi /
phag na rdo rje stobs kyis sdug bsngal zhi ba dang /
spyan ras gzigs kyi thugs rje dang /
'jam pa'i dbyangs kyi cho 'phrul dang /
nye ba'i sras gzhan gyi nus pas zhi bar smon pa'o / /
dang po ni /
dmyal bar gnas pa'i sems can rnams glo bur du sdug bsngal dang bral ba na ci'i phyir dmyal ba'i gnas 'dir ni bdag la gnod pa byed pa'i gshin rje'i mi dang /
khwa dang bya rgod mi bsad pa rnams skrag par byed cing kun nas mun pa thams cad bsal nas lus bde ba dang yid dga' ba bskyed pa'i mthu bzang po 'di ko pu'i yin snyam ste nam mkha' la gyen du bltas pas nam mkha'i dkyil na phyag na rdo rje gzi brjid 'bar bar bzhugs pa mthong nas mgon po de la skyabs su song ste /
rab tu dga' ba'i shugs kyis sngon bsags pa'i sdig pa dang bral nas de dang lhan cig 'grogs par shog /
gnyis pa ni /
gzhan yang me tog gi char pa spos chu dang 'dres pa 'bab pa yis dmyal ba'i me dag chil chil gsod pa mthong bar gyur nas bdag cag glo bur du bde bas tshim pa 'di rgyu ci yin snyam du bsams nas bltas pa dang sems can dmyal ba pa rnams kyis phag na pad.ma bsnams pa'i spyan ras gzigs mthong bar shog /
gsum pa ni /
grogs spron pa ni grogs dag tshur shog tshur shog dmyal ba'i 'jigs pa por la rings par tshur shog /
'u bu'i thad du gang gi mthu yis lus kyi sdug bsngal kun bral zhing sems kyi 'jigs pa med par byed pas dga' ba'i shugs phyin la 'gro ba kun skyob pa'i 'od dang brtse ba'i ma ni skyes par gyur pa gzhon nu dbu la zur phung can 'od 'bar dang bdag cag sems kyi 'jigs pa med par byed pa su zhig phyin par gyur ces bos nas 'ongs pa dang /
grogs dag la khyod kyis lha brgya'i chod pan dag gis zhabs kyi pad.mo la mchod cing thugs rjes brlan pa'i spyan dang ldan zhing dbu la me tog du ma'i tshogs kyi char 'bab pa bstod pa sgrogs shing glu len pa'i lha mo stong phrag dang ldan pa yid du 'ong ba'i khang pa brtsegs pa dang bcas pa 'di ltos zhes byas pa dang @# / /
de ltar 'jam dbyangs dbugs 'byin pa mthong nas sems can dmyal ba pa rnams dga' ba'i ku co 'don par shog /
gnyis pa ni /
de ltar bdag gi dge rtsas kun tu bzang po la sogs pa byams pa dang sa'i snying po dang nam mkha'i snying po sogs byang chub sems dpa' smon lam gyi stobs can sgrib pa med pa'i sgrib pa med pa'i sprin las bde ba dang bsil zhing dri zhim pa dang ldan pa'i char pa 'bebs pa mthong nas sems can dmyal ba pa de dag mngon par dga' bar gyur cig /
gnyis pa dud 'gro'i sdug bsngal zhi bar bsngo ba ni /
rang gzhan gyi dge ba ci yod pa'i stobs la brten nas dud 'gro rnams ni gcig la gcig za ba'i 'jigs pa sogs dang bral bar shog /
gsum pa ni /
byang gi sgra mi snyan pa'i mi zas gos longs spyod rnams bsams pa tsam gyis 'byung ba bzhin du yi dwags rnams ni bde bar gyur cig /
'phags pa spyan ras gzigs dbang gi phyag nas 'bab pa'i bdud rtsi 'o ma'i rgyun gyis yi dwags rnams ni zas skom gyis tshims par byas shing khrus byas nas rtag tu bsil bar shog /
gsum pa de bde 'gro'i don du bsngo ba la gnyis /
sdug bsngal dang bral bar bsngo ba dang /
'dod pa'i don grub par bsngo ba'o / /
dang po la bzhi /
dbang po ma tshang ba med cing mngal gyi zug rngu med par bsngo ba dang /
dbul ba'i sdug bsngal dang yid mi bde med par bsngo ba dang /
na ba'i sdug bsngal dang sdang ba dang phrad pa'i sdug bsngal med par bsngo ba dang /
phyogs su 'gro ba'i sdug bsngal dang mi ma yin gyi gnod pa zhi bar bsngo ba'o / /
dang po ni /
long ba rnams kyis mig gis gzugs mthong zhing 'on pas rtag tu sgra thos par shog /
lha mo sgyu 'phrul ji bzhin du sbrum? ma'ang gnod pa med par bca' bar shog /
ces pa'o / /
gnyis pa ni /
gos med pa'i gcer bu rnams kyis gos dag dang bkres pa rnams kyis kha dog dang dri ro phun sum tshogs pa'i zas dang ni skom pa rnams kyis chu dag dang btung ba zhim po thob par shog /
yo byad kyis phongs pa'i bkren pa rnams kyis nor thob par shog /
'dod pa dang bral ba'i mya ngan gyis nyam thag pa rnams yid dga' ba thob par shog /
phun tshogs nyams pa sogs kyis yid chad pa rnams kyang yid gsos shing sdug bsngal dang yid mi bdes brdzi bar mi nus pa'i brtan pa phun sum tshogs par shog /
gsum pa ni /
bdag gzhan gyi dge ba ji snyed yod pa'i mthus sems can nad pa ji snyed pa myur du nad las thar par shog /
'gro ba'i lus sems gyi nad ni ma lus pa rtag tu 'byung ba med par shog /
pha rol gyi dgra'i 'jigs pas skrag pa rnams ni 'jigs pa med par shog /
rang dbang med par gzhan gyis bcings pa rnams ni 'ching ba las grol bar gyur cig /
dbang chung bas mthu stobs med pa rnams ni mthu dang ldan zhing phan tshun sems ni gnyen pa phan pa'i sems dang ldan par gyur cig /
bzhi pa ni /
tshong ba la sogs pa phyogs bcur 'gro ba'i 'gron po dag ni thams cad la phyogs rnams thams cad du bde bar shog /
dgos pa gang gi don du 'gro bar byed pa'i dgos pa de 'bad mi dgos par 'grub par gyur cig /
rin po che la sogs pa'i don du rgya mtshor 'jug pa'i grub dang gru chen po gzings kyi nang du zhugs pa rnams yid la bsems pa bzhin du grub par gyur te @# / /
chu'i ngogs? su? bde bar phyin nas gnyen dang lhan cig dga' bar shog /
mya ngam gyi thang chen po la sogs pa'i lam gol bar 'khyams pa rnams dbugs 'byin par byang ba'i 'gron po dag dang phrad par gyur na chom rkun pa dang ltag sogs kyi 'jigs pa med par mi ngal bar bde blag tu 'gro bar shog /
'brog dgon pa sogs lam med cing nyam nga bar byis pa dang rgan po mgon med pa gnyid log ste myos shing rab tu myos pa rnams dkar po phyogs kyi lha dag bsrung ba byed par shog /
gnyis pa la gnyis /
spyir mi'i don du bsngo ba dang /
bye brag tu rab tu byung ba'i don du bsngo ba'o / /
dang po la gsum /
phun tshogs thob par bsngo ba dang /
yang dag pa'i lam la 'jug par bsngo ba dang /
gnas skabs 'byor ba dang bde bar bsngo ba'o / /
dang po la bzhi /
rten dal 'byor thob cing longs spyod phun sum tshogs par bsngo ba dang /
'tshe ba med cing gzi brjid phun sum tshogs par bsngo ba dang /
gzugs phun tshogs dang dman pa mchog tu 'gyur ba bsngo ba dang /
dge ba phun sum tshogs par bsngo ba'o / /
dang po ni /
chos sgrub tu mi dal ba'i gnas brgyad po kun las thar pa dang /
dad pa dang shes rab dang gzhan don gyi bsam pa'i snying brtser ldan zhing zas dang spyod pa phun sum tshogs par gyur nas rtag tu tshe rabs dran par gyur cig /
longs spyod kyis phongs pa thams cad nam mkha'i mdzod kyi ting nge 'dzin thob pa bzhin du longs spyod rgyun chad med par shog /
gnyis pa ni /
phan tshun rtsod pa med cing gzhan gyis 'tsho ba med par rang dbang du ni spyod par shog /
gzhan gyis brnyas pa'i gnas su gyur pa'i sems can gzi brjid chung ngu gang yin pa de dag gzi brjid chen por shog /
gsum pa ni /
cha grang gis lus gsungs pa'i dka' thub can gang gzugs ngan pa de dag gzugs bzang po phun sum tshogs par shog /
'jig rten na bud med ji snyed pa de dag skyes pa nyid du gyur cig /
rigs nyams pa'i ma rabs rnams ni rigs mtho ba thob cing thob nas nga rgyal dag kyang bcom par shog /
bzhi pa ni /
byang chub kyi sems bsgom pa la sogs pa'i bdag gi bsod nams 'di yis ni ched du bya ba sems can thams cad ma lus pa srog gcod sogs 'gal rkyen sdig pa thams cad spangs nas ni rtag tu dge ba byed par shog /
gnyis pa la gnyis /
thar lam sgrub pa'i bsam sbyor phun tshogs dang ldan par smon pa dang /
mthun rkyen tshang zhing 'gal rkyen med par smon pa'o / /
dang po ni /
sems can kun byang chub kyi sems dang mi 'bral zhing sbyin sogs byang chub kyi spyod pa la gzhol ba dang ldan par gyur cig /
gnyis pa ni /
bdag rkyen dge ba'i bshes gnyen sangs rgyas rnams kyis yongs su bzung zhing dge ba la bar chad byed pa'i bdud kyi las kyang spangs par shog /
gsum pa la gsum /
tshe ring zhing snod kyi 'jig rten dag par bsngo ba dang /
phan 'dogs pa'i skye bos gang zhing bde ba la spyod par bsngo ba dang /
dgos pa'i yo byad tshang zhing gnod pa zhi bar bsngo ba'o / /
dang po ni /
sems can de dag thams cad de dag thams cad ni bde 'gror skyes nas tshe yang dpag med ring po thub par shog tshe ring ba de yang rtag tu bde bar 'tsho bar 'gyur zhing 'chi ba'i sgra yang @# / /
grags par ma gyur cig /
dpag bsam shing gi skyed mos tshal sangs rgyas dang sangs rgyas kyi sras chos nyan pa dang sgrogs pas gang ba yis phyogs rnams thams cad gang bar shog /
sa phyogs thams cad du yang sa gzhi dag sa tsha sgo can dang rdo ba dang tsher ma dang bsreg ma la sogs med pa dang /
lag mthil ltar mnyam pa bai DU r+ya'i rang bzhin 'jam por 'byung gyur cig /
gnyis pa ni /
chog gsung ba'i 'khor gyi dkyil 'khor yod dgur yang byang chub sems dpa' mang po dag rang gi yon tan phun sum tshogs pa legs pas sa steng dag rgyan par mdzad pas bzhugs gyur cig /
dbang thob pa'i byang chub sems dpa' ltar lus can kun gyis bya dang ni shing dang 'od zer thams cad dang /
nam mkha' las kyang chos kyi sgra rgyun mi 'chad par thos par shog /
sems can de dag rtag tu sangs rgyas dang sangs rgyas kyi sras dang phrad par gyur cig /
mchod pa'i sprin ni rgya mtsho mtha' yas pas 'gro ba'i bla ma sangs rgyas mchod par shog /
gsum pa ni /
chos sgrub pa'i mthun rkyen du lha yang dus su char 'bebs shing la thog phun sum tshogs par shog mi'i dbang po rgyal po rgyal srid chos bzhin byed par gyur cig 'jig rten dag kyang bde skyid kyis brgyan pa'i sgo nas dar bar shog |sman rnams nad zhi ba'i mthu dang ldan pa dang zhi rgyas sogs 'grub par byed pa'i gsang sngags kyi bzlas brjod byas pa'i dgos pa ji ltar gsungs pa rnams grub par shog /
mkha' 'gro dang srin po dang gcan gzan la sogs pa byams pa'i sems dang ldan par gyur cig /
mi 'dod pa dang bral bar bsngo ba ni /
sems can 'ga' yang lus sdug bsngal bar ma gyur cig /
sems 'jigs pa dang gzhan gyis brnyas par mi 'gyur zhing 'ga' yang yid mi bde bar ma gyur cig /
gnyis pa la lnga /
dge 'dun gyi don du spyir bsngo ba dang /
dge slong gi don du bsngo ba dang /
dge slong ma'i don du bsngo ba dang /
tshul khrims phun sum tshogs par bsngo ba dang /
'bras bu bde ba la longs spyod par bsngo ba'o / /
dang po ni /
gtsug lag khang na gnas pa'i dge 'dun rnams gsung rab dgongs 'grel dang bcas pa klog pa dang kha ton gyis dar zhing rgyas pas legs par gnas par shog /
dus rtag tu dge 'dun dge ba'i bya ba la thugs mthun pa dang dge 'dun gyis sems can la phan pa la sogs pa'i don yang ji ltar dgongs pa bzhin 'grub par shog /
gnyis pa ni /
bslab pa ma nyams par bsrung bar 'dod pa'i dge slong dag tshul khrims kyi gegs su gyur pa'i lus kyi 'du 'dzis dben pa dag kyang thob par shog /
sems kyi g.yeng ba thams cad spangs nas ni lus sems shin tu sbyangs pa'i bde bas brgyan nas sems ni las rung gis dge ba bsgom par gyur cig /
gsum pa ni /
dge slong ma rnams chos ldan gyi rnyed pa dang ldan zhing 'thab pa dang gzhan gyis rtse ba la sogs pa'i gnod pa spangs par shog /
bzhi pa ni /
de bzhin du rab tu byung ba kun tshul khrims nyams pa med par mthar phyin par gyur cig /
tshul khrims 'chal ba 'ga' byung na des yid byung nas te 'gyod pa skyes nas rtag tu sdig pa zad byed shog /
de nas phyi mar bde 'gro dag kyang thob par gyur @# / /
nas dar yang brtul zhugs mi nyams par shog /
'jig rten gyis mkhas pa rnams ni bkur ba dang bsod snyoms dag kyang rnyed par shog /
rgyud ni nga rgyal la sogs pa med par yongs su dag pa dang phyogs rnams kun tu snyan pa'i grags pa dang ldan par gyur cig /
lnga pa ni /
ngan song gi sdug bsngal ma myong zhing sgo gsum gyi las drag pa'i dka' ba spyad pa med par yang lha bas lhag pa'i rnam smin gyi lus rnam smin gyi lus rnam mkhyen sgrub pa'i mtho ris kyi yon tan bdun dang ldan pa'i lus kyis ni mkhas pa de dag sangs rgyas myur du 'gyur bar gyur cig /
bzhi pa sems can gyi don du bsngo ba ni /
dge ba ji snyed yod pa'i mthus sems can kun gyis lan mang du bsti stang? du bya ba thams cad kyis /
sangs rgyas thams cad mchod par byad cing de la brten nas byang chub sems dpa'i spyod pa la bslabs pas sangs rgyas kyi bde ba mtha' yas kyis rtag tu bde ba dang ldan par gyur cig /
gnyis pa la gsum /
byang chub sems dpa' rnams kyi bzhed don 'grub par bsngo ba dang /
sangs rgyas kyi mdzad pa mthar phyin par bsngo ba dang /
nyan rang gi bzhed don 'grub par bsngo ba'o / /
dang po ni /
bstan bcos 'di brtsams pa la sogs pa'i dge ba la brten nas byang chub sems dpa' rnams kyis ni 'gro ba mtha' dag gi gnas skabs dang mthar thug gi don mdzad par thugs la dgongs pa ji lta ba bzhin 'grub par shog /
gnyis pa ni /
sems can gyi mgon po rgyal ba yis ni sems can rnams bde ba mtha' dag dang ldan par gang dgongs pa sems can rnams la bde ba de 'byor par shog |gsum pa ni /
de bzhin du rang sangs rgyas rnams dang nyan thos rnams kyang zhi ba'i bde ba thob par gyur cig /
gnyis pa rang don du bsngo ba la bzhi /
gnas skabs kyi 'bras bu thob par smon pa dang /
'jam pa'i dbyangs kyis dngos su rjes su 'dzin par smon pa dang /
byang chub sems dpa'i spyad pa la gnas par smon pa dang /
gzhan don mthar phyin par smon pa'o / /
dang po ni /
dge ba de dag gi mthus bdag kyang 'jam pa'i dbyangs kyi bka' drin gyis rab tu dga' ba thob pa'i bar du rtag tu tshe rabs dran pa dang /
yon tan gyi snod rab tu 'byung ba thob par shog /
bdag ni kha zas ngan don tsam gyi nas kyang lus nyams dang ldan zhing bde bar 'tsho bar shog /
tshe rabs kun tu lus sems 'du 'dzis dben par gnas pa phun sum tshogs pa dang ldan pa thob par gyur cig /
gnyis pa ni /
gang gi tshe thub pa'i gsung rab sogs blta bar 'dod pa'am don ldan gyi yi ge cung zad 'dri bar 'dod na yang mgon po 'jam dbyangs de nyid ni dngos su mthong ba la sgrib par byed pa'i gegs med par yang de ma thag mthong bar shog /
gsum pa ni /
phyogs bcu na nam mkha'i mthas gtugs pa'i sems can kun gyi gnas skabs dang mthar thug gi don sgrub pa'i phyir tu /
ji ltar 'jam dbyangs spyod pa mdzad pa de bzhin du bdag gi spyod pa'ang de 'dra ba shog /
bzhi pa ni /
ji srid 'khor ba gnas pa dang 'khor bar 'khor ba'i 'gro ba ji srid gnas par gyur pa de srid du bdag ni gnas par gyur nas 'gro ba'i sdug bsngal mtha' dag sel bar shog /
'gro ba'i sdug bsngal gang ci yang rung de kun bdag la @# / /
smin par gyur cig /
byang chub sems pa'i dge 'dun gyi stabs kyi rang bzhin gyis 'gro ba thams cad bde ba la spyod par shog /
gsum pa bde ba'i 'byung gnas bstan pa rgyas pa'i don du bsngo ba ni /
dge ba ji snyed yod pa'i stobs la brten nas 'gro ba'i sdug bsngal thams cad sems ba la zla med pa'i sman gcig pa dang /
'gro ba'i bde ba thams cad 'byung ba'i gnas dam pa sangs rgyas bcom ldan 'das kyi bstan pa rnyad pa dang bkur sti dang bcas te /
yun ring po 'khor ba ji srid kyi bar du gnas par gyur cig /
gsum pa bka' drin rjes su dran pas phyag 'tshal ba ni /
bdag rkyen dge ba'i bshes gnyen khyad par can gang gi drin gyis byang chub sems bsgom pa dang /
spyod pa la slob pa dang /
de dag brjod byar byas nas bstan bcos rtsom pa'i dge ba'i blo 'byung ba'i bdag rkyen 'jam pa'i dbyangs la phyag 'tshal lo / /
gang gi drin gyis bdag bslab pa la bkod pa dang thos bsam sgom gsum la sogs pa'i rtogs pa bskyad pa'i sgo nas bdag gi rgyud la dge ba'i phyogs ngar bar mdzad pa'i dge ba'i bshes gnyen la yang bdag phyag 'tshal lo / /
le'u tha ma 'dis gnas skabs dang mthar thug gi smon gnas rnams su 'dun pa drag pos bsgyur bar byad pa'i bsngo bas khyad par du byas nas /
lus longs spyod dag rtsa gzhan don du gtong ba'i sbyin pa la slob tshul rgyas par bshad cing /
gong du yang bar skabs su sbyin pa la slob tshul bshad pas sbyin pa la slob pa'i le'u longs pa ma mdzad pa yin no / /
thos bsam sgom pa'i dge ba ci yod dang /
phyag dang mchod pa tsam gyi dge ba'ang rung / /
dge ba nam yang zad pa med pa dang / /
gong du spel phyir bsngo bas brgyan pa gcos / /
bsdu ba'i tshigs su bcad pa'o / /
gnyis pa le'u'i mtshan ni /
byang chub sems dpa'i spyod pa la 'jug pa'i rnams bshad rgyal sras 'jug ngogs zhes bya ba las /
yongs su bsngo ba'i le'u zhes bya ba ste le'u bcu pa'i 'grel pa'o / / / /
bzhi pa mjug gi don la gnyis /
bstan bcos gang gis mdzad pa dang /
gang gis bsgyur ba'i tshul lo / /
dang po ni /
byang chub sems dpa'i spyod pa la 'jug pa slob dpon chen po shAn ta de ba zhi ba'i lha zhes bya ba rje btsun 'jam pa'i dbyangs kyis dngos su rjes su bzung zhing /
rgyal srid mchil ma'i thal ba bzhin dor nas do mtshar ba'i spyod pa du ma dang ldan pas byang chub sems dpa' spyod pa rdzogs par mdzad pa khyad par du rnal 'byor bla med kyi shin tu spros med kyi spyod pa spyad nas rdo rje 'chang gi go 'phang sgrub par mdzad pa des mdzad pa dang /
de'i tshig don lags par bshad pa rdzogs so / /
gnyis pa ni /
rgya gar gyi mkhan po sar.ba dz+nyA de ba thams cad mkhyen pa'i lha dang /
zhu chen gyi lots.tsha ba ban.de dpal rtsegs kyis kha che'i dpe la zhus te gtan la phab pa las /
slad kyis rgya gar gyi mkhan po d+ha rma shrA dra chos dpal bzang po dang /
zhu chen gyi lo ts+tsha ba rin chen bzang pos legs par bsgyur cad zhus ta gtan la phab pa'o / /
yang slad kyis rgya gar gyi mkhan po sh+'.kya blo gros dang /
lo ts+tsha ba rin chen bzang pos yul dbus kyi dpe 'grel pa dang mthun pa ltar bsgyur cing bcos te gtan la phab pa'o / /
yang dus phyis ba la yul gyi paN.Di ta bal @# / /
po b+ha tan ta ba thams cad mkhyen pa chung ngur grags pa su ma ti ki rti legs pa'o blo gros grags pa dang /
bod kyi lo ts+tsha ba sh+'.kya'i dge slong blo ldan shes rab kyis kha che'i dpe dang bstun nas /
legs par bcos shing bsgyur te 'chad nyan gyis gtan la phab pa'o / /
rdog 'gyur gyi rtsa ba rkyang ba dang 'grel pa'i 'gyur gyi rtse tshig la yang mi mthun pa mang du snang zhing /
rtsa ba la yang mi mthun pa du ma snang bas don la zhib tu dpyad nas bkod pa'o / /
thub pa'i brtul zhugs mchog gi go bsnams shing /
shes rab mtshon gyis gzhan sde ma lus 'joms / /
dpa' bo chen po rgyal sras zhi ba lha'i / /
gzhung gi tshig don tsam zhig legs par bshad / /
sngon chad phyogs 'dir rnam bshad mang yod kyang| |skar ma'i tshogs kyis gzugs la ji bzhin du / /
'phags mchog kun gyis bgrod par bya ba'i lam / /
rten 'byung mtha' bral ji bzhin gsal ma nus / /
mtshungs med chos kyi spyan ldan bla ma dang / /
thugs rje'i dbang gyur blo gros kyis mtho zhing / /
grags pa'i 'od stong phyogs bcur 'phro ba can / /
bshes gnyen dam pa'i legs par bshad pa las / /
rten 'byung mtha' dang bral ba'i dbu ma'i don / /
mgon po klu sgrub bzhed pa rje bzhin du / /
sangs rgyas bskyangs dang zla grags zhi ba'i lha / /
dgongs pa gcig pa ji bzhin gsal bar bshad / /
rgyal sras dam pa'i gsung ni rtogs par dka' / /
blo gros nyam chung sbyangs pa'i stobs dman pas / /
gal te 'di la nongs pa'i tshogs mchis rnams /
bla ma lhar bcas rnams kyis bzod par mdzod / /
'dir 'bad dge ba rab dkar ci yod des / /
srid zhi'i rgud pas bcings pa'i 'gro ba rnams / /
byang chub mchog spyod pa 'dir zhugs nas / /
mi gnas mya ngan 'das pa thob par shog /
bdag kyang deng nas tshe rabs thams cad du / /
thub pa'i brtul zhugs yang dag mnos byas te / /
byang chub sems dang nam yang ma bral bas / /
dal 'byor rten la snying po len par shog /
byang chub sems dpa'i spyod pa la 'jug pa'i rnam bshad rgyal sras 'jug ngogs zhes bya ba 'di ni /
'gro ba du ma'i 'dren pa dam pa sdom pa gsum dang ldan zhing mdo sngags kyi gzhung mang du thos pa'i pha rol tu sen pa /
bla ma chos sgo ba bsod nams dpal las kyang lan du mar bskul ba dang /
bstan pa rin po che'i khur 'dzin pas mi ngal zhing mdo sngags kyis bsdus pa'i gzhung gi gnad du ma thugs su chud nas bslab pa gsum la gces spras su mdzad pa bshes gnyen nam mkha' bzang po ba dang /
bla ma grags seng pa gnyis kyis mdo khams stod nas 'bul ba me tog dang bcas te yang yang bskul zhing /
khyad par du bla ma grags seng bas me tog rgya chen po dang bcas te nan cher bskul ba la brten nas /
rgyal ba'i ring lugs pa chen po rje btsun dam pa ku ma ra ma ti'i zhal snga nas dang /
snyigs dus kyi thams cad mkhyen pa chen po blo bzang grags pa'i dpal bzang po'i zhal snga nas gnyis kyi zhabs kyi rdul yun ring du spyi bos gtugs pa'i bka' drin la brten nas /
rigs par smra ba dge slong dar ma rin chen gyis 'brog ri bo che dge ldan rnam par rgyal @# / /
ba'i gling du sbyar ba'o / /
yi ge pa ni sdom brtson sde snod 'dzin pa rin chen chos rgyal lo / /
'dis kyang bstan pa rin po che sgo thams cad nas phyogs thams cad du dar zhing rgyas la yul ring du gnas par gyur cig / / /
sar.ba mang.ba laM / /

