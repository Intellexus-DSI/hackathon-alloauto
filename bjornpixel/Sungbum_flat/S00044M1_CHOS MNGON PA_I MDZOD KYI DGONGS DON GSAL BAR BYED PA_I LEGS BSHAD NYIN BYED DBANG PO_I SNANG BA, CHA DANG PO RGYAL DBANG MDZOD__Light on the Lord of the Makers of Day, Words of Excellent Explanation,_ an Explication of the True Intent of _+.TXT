@# / /
chos mngon pa'i mdzod kyi dgongs don gsal bar byed pa'i legs bshad nyin byed dbang po'i snang ba las khams bstan pa zhes bya ba'i gnas dang po'i rnam bshad bzhugs so / /
@## / /
stobs bcu mi 'jigs bzhi yi sku brnyes nas / /
mtha' klas 'gro la bden bzhi'i blang dor tshul / /
'doms pas srid pa'i zug rngu gcod mdzad pa / /
ston mchog mnyam med shAkya'i rgyal por 'dud / /
mgon de'i bstan pa rin chen sde snod gsum / /
gsal mdzad 'phags yul paN grub thams cad dang / /
khyad par kun mkhyen gnyis par yongs grags pa / /
mkhas mchog dbyig gi gnyen por gus phyag 'tshal / /
chos mngon gzhung lugs nyin byed 'bum gyi dpal / /
mkhyen rab rta bdun shugs kyis gangs ljongs 'dir / /
gsal mdzad mon gra pa dang 'jam dbyangs dngos / /
nam mkha' grags sogs mkhas pa'i tshogs la 'dud / /
rgyal gsung 'dul mdo mngon pa'i bstan pa la / /
rgyal ba nyid dang mtshungs pa'i legs bshad kyis / /
rgyal ba'i ring lugs gsal mdzad tsong kha pa / /
yab sras brgyud par bcas la gus btud nas / /
sangs rgyas gnyis pa'i gsung gi bdud rtsi mchog / /
chos mngon mdzod kyi dgongs don rgya mtsho las / /
chu thig tsam zhig rang gzhan sman slad du / /
tshig don brgal brtags dang bcas gtan la 'bebs / /
zhes mchod par brjod pa dang @# / /
rtsom par dam bca' ba'i tshig mdor bsdus spel ba mngon du btang nas / /
chos mngon pa'i mdzod ces pa'i bstan bcos chen po nyin mor byed pa'i dkyil 'khor dang mtshungs pa 'di'i dgongs don cung zad 'chad pa la /
de yang rgyal sras zhi ba lhas / /
sngon chad ma byung ba zhig 'dir brjod med / /
sdebs sbyor mkhas pa'ang bdag la yod min te / /
zhes gsungs pa ltar sngon gyi mkhas pa du mas mdzad pa'i bstan bcos 'di'i dgongs don gtan la 'bebs pa'i rgya bod kyi 'grel pa dang /
brgal brtags kyi yig cha rgyas bsdus ji snyed cig mchis pa de dag tu 'khod pa rnams las lhag pa'i dgongs don gsal bar byed pa'i blo gros kyi nus pa ni kho bo cag lta bu la ma mchis shing /
sngon byon dam pa de dag gis legs bshad kyis bkral zin pa rnams bsgrubs zin sgrub pa'am /
skyor bzlos kyi tshul du bkod pa la yang dgos pa lhag po ma mchis mod| 'on kyang deng sang gi dus skye bo phal che ba blo gros kyi nus pa je chung du gyur pas chos rab tu rnam 'byed kyi shes rab kyis phongs pas /
bstan bcos chen po 'di dag gi dgongs pa 'grel ba'i gzhung rgyas pa rnams blta bar mi lcogs shing /
gal srid bltas kyang tshig don ha cang rgya ches pas mgo bo rmongs par gyur te /
glegs bam zhal phye tsam nas 'jigs pa dang sgyid lugs pa dus mnyam pa'i tshul gyis ring du 'dor bar byed| 'ga' zhig tshig 'grel tsam 'khod pa'i yig cha nyung ngu dag la skyabs su 'tshol khul bgyis rung tshig don mdor bsdus pa'i dbang gis mtha' chod par ma rtogs pas brgal zhing brtags pa'i tshe ji bzhin lan 'don pa'i spobs pa med par bems po zhal dkris kyi brtul zhugs 'dzin pa mang du mthong bas de dag la sman pa'i phyir dang /
gtso cher rang gzhan thams cad kyi rgyud la dam pa'i chos rab tu rnam 'byed kyi blo nus pa mthu can du gyur te /
bden bzhi'i blang dor gyi gnas phra rags thams cad rtogs shing khong du chud nas de dag gi 'dor len tshul bzhin du byas pa las thar pa'i go 'phang myur du thob pa'i nus pa'am bag chags khyad par can 'jog pa'i slad du /
re zhig dang po'i blo can rnams gzhung 'grel chen po rnams la kha drang ba'i phyir du de dag tu 'khod pa'i tshig don rgyas pa bstan bcos 'di'i 'grel pa nyung ngu rnams su ma 'khod pa'i rigs rnams snying po bsdus pa'i tshul gyis go bde bar bkod /
rtsa 'grel gyi tshig don 'ga' zhig gzhung chen po'i spam bshad du song ba rnams go ba dang rtsod pa'i tshe tshig skyon gcod lugs sogs so sor phye nas gsal bar bstan /
mkhas pa snga ma dag gis mdzad pa'i yig cha rnams su zhal gsal bar ma 'khod pa'i grub mtha'i thun mong ma yin pa'i 'dod tshul sogs don gyi cha 'ga' zhig dogs dpyod dang bcas pa'i sgo nas cung zad gsal bar gtan la phab /
brgal brtags kyi tshe rtsod pa'i rig pa 'bab lugs dang khas @# / /
len gyi 'dzin mtshams mi bde ba'i rigs la mtha' dpyod 'ga' zhig dang bcas te 'god par bya'o / /
de la bstan bcos 'di'i mtshan gyi don dang /
'gyur gyi phyag la sogs pa ni 'grel pa phal che bar gsal zhing| dngos gzhi bshad pa la 'jug pa dang /
bshad pa 'god pa /
bshad pa yongs su rdzogs pa gsum /
dang po la /
mchod par brjod cing bshad par dam bca' ba sogs ni /
gang zhig ces sogs tshig rkang dang po gsum gyis ston pa sangs rgyas bcom ldan 'das la phun sum tshogs pa gsum mnga' ba'i sgo nas mchod par brjod pa dang /
rkang pa bzhi pas rtsom par dam bca' ba bstan no / /
'o na /
phun sum tshogs pa gsum mnga' tshul ji ltar zhe na /
gang zhig kun la mun pa gtan bcoms zhing / /
zhes pas shes bya kun la sgrib pa'i mun pa gnyis slar mi skye ba'i chos can du byas te gtan nas bcoms pa'i spangs pa phun tshogs dngos su bstan nas /
shes bya thams cad mkhyen pa'i ye shes phun tshogs shugs la bstan pas rang don spangs rtogs phun tshogs ni dang po dang /
'khor ba'i 'dam las 'gro ba drangs mdzad pa zhes pas /
'gro ba rnams skal ba ji lta ba bzhin drang bar mdzad pa'i gzhan don phun tshogs gnyis pa dang /
don bzhin ston pa zhes pas gzhan don sgrub pa'i thabs bden bzhi'i blang dor bstan pa sogs 'phrin las phun tshogs gsum mnga' bar bstan pa yin no / /
'di'i skabs su nyon mongs can dang /
nyon mongs can ma yin pa'i mun pa gnyis bshad pa'i dang po ni /
khams gsum gyi nyon mongs can thams cad dang /
gnyis pa ni /
nyan thos dgra bcom pa'i rgyud kyi mi shes pa bzhi la sogs pa lta bu ste /
ming gi rnam grangs tsam las don du nyon sgrib dang /
shes sgrib ces su 'dod pa dang don gcig go /
mi shes pa bzhi po gang zhe na /
sangs rgyas kyi yon tan zab cing rgya che ba mi shes pa dang /
yul shin tu bskal ba mi shes pa dang /
dus shin tu bskal ba mi shes pa dang /
don rab tu dbye ba mtha' yas pa mi shes pa rnams te /
mtshan gzhi rim pa bzhin /
shA ri'i bus /
de bzhin gshegs pa'i tshul khrims kyi phung po la sogs pa mi shes pa dang /
mo'u 'gal gyi bus /
rang gi ma skye ba phyi ma byang phyogs 'od zer can gyi 'jig rten du skyes pa mi shes pa dang /
khyim bdag dpal skyes kyi rgyud la sngon bskyed pa'i thar pa cha mthun gyi dge rtsa phra mo yod pa shA ri'i bus ma shes pa dang /
khams dang rnam pa'i rab dbye mtha' yas pa dper na rma bya'i mdongs kyi kha dog sna tshogs pa re re'i rgyu ma 'dres pa sangs rgyas las gzhan gyis mi shes pa lta bu'o / /
byas pa la kho na re /
nyan thos dgra bcom pa'i rgyud kyi mi shes pa bzhi po de chos can /
nyon mongs can ma yin pa'i ma rig pa yin par thal /
nyon mongs can ma yin pa'i rmongs pa yin pa'i phyir /
'dod na ma rigs pa yin par thal /
'dod pa'i phyir zer na ma khyab /
de bzhin du rmongs pa yin pa thal /
nyon mongs can ma yin pa'i rmongs pa yin pa'i phyir /
zer na yang ma khyab ste /
rmongs pa ni /
rmongs dang bag med le lo dang / /
zhes nyon mongs chen po'i sa pa dang /
ma rig pa yang rmongs pa dang don gcig par ma zad phra rgyas drug gi nang chan yin pa gnas lnga pa las 'byung ba'i phyir /
yang nyon mongs can ma yin pa'i mun pa chos can /
sgrib pa yin par thal /
shes sgrib yin pa'i phyir /
'dod na /
sgrib lung ma bstan yin par thal /
sgrib pa gang zhig /
lung ma bstan yin pa'i phyir| zer na ma khyab ste /
lugs 'dir sgrib lung ma bstan ni nyon mongs can du yod pa'i phyir dang /
nyon mongs can ma yin pa'i mun pa ni ma bsgribs lung ma bstan yin pa'i phyir te /
'grel pa mngon pa'i rgyan gyi mchan bu las /
nyon mongs ma yin pa'i dge bzag @# / /
bcas dang ma bsgribs lung ma bstan gyi bye brag 'og nas 'byung ba'i mi shes pa'i rgyu bzhi lta bu yin te /
zhes gsungs pa'i phyir /
byas pa la kho na re /
'o na de chos can /
sgrib pa ma yin par thal /
ma bsgribs pa yin pa'i phyir te /
ma bsgribs lung ma bstan yin pa'i phyir /
zer na yang khyab bo / /
gong gi mi shes pa bzhi po de la mi shes pa'i rgyu bzhi zhes gsungs pa ni mi shes pa dang rgyu'i gzhi mthun yin pa la dgongs pa las bzhi po de rgyu dang mi shes pa de las logs su 'jog par 'dod pa ni ma yin no / /
'o na| nyon mongs can ma yin pa'i mun pa yin na /
ma bsgribs lung ma bstan yin pas khyab bam zha na ma khyab ste /
de la dge ba zag bcas kyi bye brag 'ga' zhig kyang yod pa gong gi 'gral pa mngon pa'i rgyan gyi lung gis bsgrubs pa'i phyir te /
dper na /
bying ba phra mo'i ngo bor gyur pa'i dge ba zag bcas sogs snyoms 'jug gi sgrib pa'i ngo bor gyur pa'i dge ba zag bcas rnams der 'jog chog pa'i phyir /
de la kho na re /
nyon mongs can ma yin pa'i mun par gyur pa'i dge ba zag bcas chos can /
sgrib pa yin par thal| shes sgrib yin pa'i phyir zer na don la mi 'gal yang tshig tu mi mdzes pas ma khyab ces brjod rgyu yin no / /
de la sangs rgyas bcom ldan 'das kyis ni mun pa gnyis char gtan nas te slar mi skye ba'i chos can du byas nas spangs pa yin la /
rang rgyal dgra bcom pas nyon mongs can gyi mun pa gtan nas spangs kyang /
nyon mongs can ma yin pa'i mun pa gtan nas ma spangs pa dang /
nyan thos dgra bcom pas nyon mongs can gyi mun pa spangs kyang 'ga' zhig nyams pa srid pa dang /
nyon mongs can ma yin pa'i mun pa ni gtan nas ma spang pa'i khyad par phye dgos te /
'grel pa mngon pa'i rgyan las /
'dis ni nyan thos la sogs pa las spangs pa khyad par can du bstan te /
de dag la nyon sgrib spangs pa tsam yod kyang nyams pa srid pa'i phyir dang /
shes sgrib ni rnam pa thams cad du ma spangs pa'i phyir ro / /
zhes gsungs pa'i phyir /
de la kho na re /
nyan rang dgra bcom chos can /
nyon mongs can ma yin pa'i mun pa spangs par thal /
de 'dun pa la 'dod chags dang bral ba'i tshul gyis spangs pa'i phyir /
zer na ma khyab /
'o na kho rang la /
zag bcas yin na nyan rang dgra bcom pas spangs pas khyab par thal /
des 'dun pa la 'dod chags dang bral ba'i tshul gyis spangs pas khyab pa'i phyir te /
de la dmigs pa'i 'dod chags spangs pas khyab pa'i phyir /
'dod na /
so thar dang bsam gtan gyi sdom pa sogs zag bcas kyis bsdus pa'i yon tan gyi cha mang po zhig kyang spangs par 'dod dgos pas ha cang thal lo / /
! chos mngon shes rab dri med rjes 'brang bcas / /
zhes sogs kyi skabs su /
chos mngon pa chos can /
khyod la sgras brjod rigs sam /
dngos btags ma phye bar dbye na gnyis yod de /
don dam pa'i chos mngon pa dang /
brdar btags pa'i chos mngon pa gnyis yod pa'i phyir /
dang po yod de /
mthong sgom mi slob lam gsum gyi tshogs pa na yod pa'i zag med kyi shes rab rjes 'brang ste 'khor phung po lnga'am bzhi dang bcas pa gang rung rnams yin pa'i phyir /
mthong sgom mi slob lam gsum po de bsam gtan sa drug po gang rung la brten na phung po lnga pa ste /
de dag gi tshogs pa na yod pa'i zag med kyi sdom pa ni gzugs yin pa'i phyir /
sgom lam dang mi slob lam gnyis gzugs med dang po gsum po gang rung gi dngos gzhi la brten na ni phung po bzhi pa can te /
de dag gi sas bsdus kyi gzugs med pa'i phyir /
mthong lam gzugs med kyi dngos gzhi la brten pa ni med de /
mthong lam pa yin na 'dod pa'i rten can yin pas khyab la /
des bsam gtan gyi dngos gzhi ma thob na gzugs med kyi dngos gzhi yang mi thob la /
bsam gtan gyi dngos gzhi thob na ni /
lam sla ba bsam gtan gyi sems la brten nas sgom gyi /
lam dka' ba sa gzhan la mi brten pa'i phyir te /
bsam gtan dag gi lam rnams sla / /
sa gzhan dag gi dka' ba yin / /
zhes gsungs pa'i phyir /
des na mthong lam @# / /
gyi ngo bor gyur ba'i zag med kyi shes rab ni 'khor dang bcas na phung po lnga pa can kho na yin no / /
! gnyis pa brdar btags pa'i chos mngon ba ni /
don dam pa'i chos mngon pa thob byed kyi rgyur gyur pa'i skyes thob dang /
thos bsam sgom gsum gyi shes rab rjes 'brang dang bcas pa dang /
de dag brjod byar byas pa'i bstan bcos la sogs pa yin /
de la skyes thob kyi shes rab ni thos bsam sogs kyi sbyor ba la mi ltos par khams de dang der skyes pa'i stobs kyis thob pa'i rang bzhin gyis shes rab che ba la byed pa ste /
de ni khams gsum ga dang /
sa dgu po thams cad dang /
dbang shes yid shes thams cad kyi 'khor du yod la /
yang 'di'i thad kyi 'grel pa rnams su /
rjes 'brang gi gzugs ni med de /
mnyam bzhag gi sa pa ma yin pa'i phyir /
zhes gsungs pa ni /
gtso bor 'dod pa'i skyes stobs kyi shes rab la dgongs pa ste| gong ma gnyis kyi skyes stobs kyi shes rab la mnyam gzhag gi sa pa yin min gnyis re yod pa'i phyir dang /
mnyam bzhag gi sa pa'i gzugs kyi dge ba skyes stobs kyi shes rab kyi rjes 'brang gi gzugs kyang yod de /
de'i rjes 'brang gi bsam gtan gyi sdom pa yod pa'i phyir te| skyes sbyor gang gi dbang du byas kyang bsam gtan gyi sdom pa ni sems kyi rjes 'brang du gsungs pa'i phyir ro / /
thos bsam sgom gsum gyi shes rab gsum ni yid shes ma gtogs dbang shes kyi 'khor na med de /
shes rab gsum ni sbyor byung yin la /
lha'i mig rna'i mngon shes ma gtogs dbang shes la sbyor byung med pa'i phyir /
thos byung ni 'dod pa dang gzugs na yod kyi gzugs med na med de /
de ni nyan shes kyi rjes su 'brang ba'i yid shes kyi 'khor du 'byung ba yin la /
gzugs med na nyan shes med pa'i phyir /
bsam byung yang 'dod pa na yod kyi /
khams gong ma gnyis na med cing /
thos byung bsam byung gnyis char la rjes 'brang gi gzugs kyang med de /
mnyam par ma bzhag pa'i sa pa yin pa'i phyir /
sgom byung ni khams gong ma gnyis gang rung gi sas bsdus ma gtogs 'dod pa'i sas bsdus med de /
sgom byung ni mnyam bzhag gi sas bsdus yin la /
'dod sems la mnyam bzhag gi sas bsdus med pa'i phyir /
'o na /
'dod pa na sgom byung med par thal /
'dod pa'i sas bsdus kyi sgom byung med pa'i phyir zer na ma khyab kyi lan 'debs sam /
yang na /
gzhung rnams kyi spam bshad dang mthun par 'dod pa na sgom byung med kyang /
sgom byung rgyud ldan gyi gang zag yod pa'i khyad par phye nas len 'debs kyang 'gal ba med cing /
go don dngos gzhi ni gzhung 'di dag tu khams de dang der yod med kyi dbye ba bshad pa phal che ba de dang de'i sas bsdus yod med la byed pa ma gtogs rgyud ldan gyi gang zag yod med sogs la byed pa min pas de ltar nges par byas nas rtsod pa'i tshe khas len 'dzin mtshams ji ltar byas kyang de tsam gyi 'gal ba cher yod par ma mngon no / /
yang chos mngon pa la sgras brjod rigs kyis gsum du phye na /
zag med kyi shes rab rjes 'brang dang bcas pa 'bras bu'i chos mngon pa dang /
skyes thob dang /
thos bsam sgom gsum gyi shes rab zag bcas rnams rgyu'i chos mngon pa dang /
mngon pa'i bstan bcos rnams gzhung gi chos mngon par 'jog go / /
'dir sgras brjod rigs smos pa la dgos pa yod de /
chos mngon pa dngos gnas pa ni don dam pa'am 'bras bu'i chos mngon pa la byed cing /
brdar btags pa'i chos mngon pa gnyis ni chos mngon pa btags pa ba yin pa'i phyir te /
skyes thob kyi shes rab sogs bzhi ni 'bras ming rgyu la btags pa dang /
mngon pa'i bstan bcos rnams ni brjod bya'i ming brjod byed la btags pa yin pa'i phyir /
de la kho na re /
chos mngon pa me la bsregs pa'i chos spong gi las mi srid par thal /
don dam pa'i chos mngon pa ni me la bsreg mi nus /
brdar btags pa'i chos mngon pa chos mngon pa ma yin pa'i phyir /
'dod na /
chos mngon pa la dgra lan gsum byung ba mi bshad par thal /
'dod pa'i phyir /
'dod na mi 'thal par thal /
de ltar byung ba sngon gyi lo rgyus tshad ldan las bshad pa'i phyir na ma khyab ste /
mngon pa'i gzhung lugs kyi glegs bam mer bsregs pa sogs la de 'dra ba'i tha snyad byas pa yin pa'i phyir /
@# / /
kha cig chos mngon pa me la bsregs pa'i chos spong gi las yod zer na /
chos mngon pa chos can /
khyod me la bsreg nus par thal /
'dod na /
de chos can /
khyod me la bsreg mi nus par thal /
zag med lam bden yin pa'i phyir /
yang kho na re /
chos mngon pa la thos bsam sgom gsum byed pa'i gang zag med par thal /
de thos pa'i gang zag med pa'i phyir /
der thal /
de nyan shes kyis thos pa'i gang zag med pa'i phyir te /
de nyan shes kyi yul ma yin pa'i phyir zer na ma khyab /
'o na /
kho rang la /
sangs rgyas kyi yon tan thos pa'i gang zag med par thal /
de nyan shes kyis thos pa'i gang zag med pa'i phyir te /
de nyan shes kyi yul ma yin pa'i phyir /
khyab pa 'grig /
'on kyang 'di 'dra ba rnams yongs grags kyi chos skad dang /
skabs thob kyi gzhung don gnyis ka mi 'gal ba'i lan 'debs dgos stabs da dung rigs pas 'phul na khas len 'dzin mtshams dka' bar yod ?rigs su snang bas /
skabs thob kyi mtshams 'dzin lugs mkhas par ma byas na /
rigs 'dre thal ches na shin tu mngon bslu ba yod ?rigs su snang ngo / /
! chos rnams rab tu rnam 'byed med par zhes sogs kyi skabs su dgos sogs chos bzhi bstan pa ste /
de yang zag bcas zag med sogs kyi chos rab tu rnam par 'byed pa'i shes rab med na sdug bsngal gyi rgyu nyon mongs pa zhi bar bya ba'i thabs med la /
nyon mongs pa ma zhi na sems can rnams yang dang yang du srid pa'i rgya mtsho 'dir 'khyams par 'gyur pas /
de bas na chos rab tu rnam 'byed kyi shes rab skye ba'i phyir du mngon pa sde bdun po 'di ni sangs rgyas bcom ldan 'das nyid kyis gsungs so zhes bye brag smra bas 'dod do / /
des na zag bcas zag med kyi chos rnams bstan bcos 'di'i brjod bya dang /
de dag rab tu rnam par 'byed pa'i shes rab ni dgos pa dang /
shes rab de la brten nas sdug bsngal rgyu dang bcas pa nye bar zhi ba'i myang 'das thob pa ni nyid dgos sam dgos pa'i dgos pa dang /
nying dgos dgos pa la 'brel zhing dgos pa brjod bya dang /
brjod bya bstan bcos 'dir 'brel ba ni 'brel pa yin no / /
bye brag smra bas mngon pa sde bdun po rnams sangs rgyas nyid kyis lung de dang de las sil bur gsungs pa rnams btsun pa ka byang bu la sogs pa'i dgra bcom pa rnams kyis bsdus par 'dod la /
mdo sde pas ni de dag dgra bcom pa rnams kho nas byas pa las sangs rgyas kyis gsungs pa ma yin te 'dus ma byas rdzas su smra ba sogs rigs pa dang 'gal ba du ma snang ba'i phyir zhes 'dod la /
mdzod kyi bstan bcos 'dir lo zhes ma rangs pa'i tshig gsungs pas na slob dpon dbyig gnyen nyid kyis kyang mngon pa sde bdun sangs rgyas kyis gsungs pa ma yin pa bzhed par gsal lo / /
'di'i skabs su bye brag smra ba rang lugs la bdag cag gi ston pa yang grub mtha' bye brag smra ba yin pa dang /
slob dpon dbyig gnyen bye brag smra ba yin min sogs rtsod pa'i sgo 'ba' zhig mchis kyang mang bas 'jigs nas ma spros la /
rnam dpyod can rnams la brda tsam zhig bstan pa yin pas zhib tu dpyod par gyis shig /
lugs 'dir nam mkha' sogs 'dus ma byas gsum ga rdzas su grub pa dang /
rang rang gi don byed nus par 'dod pas /
gzhi grub na don byed nus pa dang /
dngos po yin pas khyab pa dang /
dngos po la 'dus byas kyis ma khyab par 'dod dgos pa dang /
yang lhag med myang 'das kyi tshe yig cha 'ga' zhig nas bems rig rgyun chad dang /
'dus byas kyi rgyu ba gtan log tu 'dod par bshad kyang /
'grel pa mngon pa'i rgyan gyi mchan du /
de lta na lhag med thob pa na phung po lnga ka 'gags na 'dus byas kyi 'jug pa rgyun chad par thal lo zhe na rtags ma grub te zag bcas kyi phung po khegs su chugs kyang zag med kyi phung po mi khegs te de la brtags 'gog mi 'jug pas so / /
zag med ni skye ba'i rkyen ma tshang bas brtags min gyis 'gog go zhe na /
ji ltar ma tshang ste /
tha ma'i sems ni sems gzhan dang / /
mtshams sbyor ba la 'gal ci yod / /
zhes sogs dang 'gal bas so / /
zhes gsungs pas zag bcas kyi phung po rgyun chad @# / /
kyang| zag med kyi phung po rgyun mi chad pa 'dod par song bas /
de lta na lhag med myang 'das mngon du byas nas zag med kyi phung po 'ba' zhig la gnas pa'i nyan thos dgra bcom pa dang /
sangs rgyas bcom ldan 'das sogs yod par 'dod dgos sam /
de yod na de 'dra ba'i sangs rgyas dang nyan thos dgra bcom pa de dag rnam pa thams cad du zag bcas kyi phung po lhag ma med pa'i zhi ba'i dbyings 'ba' zhig la bzhugs pa las /
theg chen pa ltar slar yang sprul pas 'gro don mdzad pa sogs ni khas len mi shes te| slar zag bcas kyi phung po len pa mi 'dod pa'i phyir /
de lta na mthar thug ba'i tshe sangs rgyas rnams sems can gyi don gtan nas mi mdzad par btang snyoms 'ba' zhig la bzhugs pa sogs su 'dod dam ji ltar smra /
yang 'ga' zhig nas bshad pa ltar lhag med kyi tshe mar me shi ba bzhin du zag bcas zag med kyi 'dus byas kyi rgyun mtha' dag chad par 'dod na ni /
phyi rol pa 'ga' zhig gis /
ma shi tshe na dga' mgur spyod / /
shi nas de yi spyod yul min / /
me shi thal ba rlung khyer 'dra / /
zhes sogs 'dod pa dang cha 'dra bar 'gyur ba ma zad /
thar pa 'dod pa rnams kyi don du gnyer bya'i gtso bo mthar thug pa dang /
sangs rgyas rnams kyis gdul bya'i don mdzad pa'i mthar thug ni bems rig rgyun chad pa tsam zhig yin par 'dod dgos pa dang /
lhag med myang 'das mngon du byas pa'i gang zag kyang med par 'dod dgos pa sogs rigs pa'i gnod pa du ma zhig 'bab par 'gyur na /
bye brag smra ba rang lugs la 'gal med don mthun gyi lan 'debs dka' yang /
gnas skabs khas len 'dzin tshul lta bur /
lhag med myang 'das mngon du byas pa'i gang zag med kyang /
de thob pa'i gang zag yod ces smra dgos te /
lhag med du 'da' ba la mngon du phyogs pa'i dgra bcom pa rnams lhag med myang 'das kyi thob pa dang ldan pas /
de rnams kyis lhag med myang 'das thob par 'jog chog pa'i phyir te /
thob bya'i chos de thob na de mngon du byas pas ma khyab pa gong 'og du mar snang ba 'di'i grub mtha'i 'dod tshul yin pa'i phyir /
'on kyang 'di thad mngon pa'i rgyan du /
tha ma'i sems ni sems gzhan dang / /
mtshams sbyor ba la 'gal ci yod / /
ces dang /
ma shi tshe na dga' mgur spyod / /
ces sogs drangs pa ni bye smra'i 'dod tshul la skyon brjod mdzad pa las rang lugs bstan pa min zhes smra rgyu yin no / /
'o na lhag med myang 'das kyi thob pa dang ldan pa'i dgra bcom pa rnams zag bcas kyi phung po dang mi ldan par thal /
gong du drangs pa'i mchan du /
zag bcas kyi phung po khegs su chugs kyang zag med kyi phung po mi khegs te /
de la brtags 'gog mi 'jug pas so / /
zhes gsungs pa'i phyir na ma khyab ste /
lung de'i zur dang po'i don ni /
lhag med du 'da' ba la mngon du phyogs pa'i dgra bcom pa'i rgyud la zag bcas kyi phung po'i thob pa ma 'ongs pa skye ba'i chos can gyi nus pa 'gags zin pa'i don dang /
zur gnyis pa'i don ni /
de'i rgyud la zag med kyi phung po'i thob pa ma 'ongs pa skye ba'i chos can gyi nus pa 'gags 'gyur gyi tshul du yod pa'i don yin pa'i phyir te /
de gnyis snga phyir 'gags dgos pa yang zag bcas zag med kyi chos ma 'ongs pa skye ba'i nus pa 'gog dka' sla'i rgyu mtshan gyi yin pa'i phyir / /
! gnyis pa bshad pa 'god pa la /
mdor bstan rgyas bshad gnyis las /
dang po /
zag bcas zag pa med chos rnams / /
zhes sogs kyi skabs su /
chos mngon pa'i brjod bya rnams bsdu na zag bcas zag med gnyis su 'du ste /
de gnyis gang rung ma yin pa'i chos med pa'i phyir /
lam bden ma yin pa'i 'dus byas rnams chos can /
zag bcas yin te /
zag pa dmigs pa dang mtshungs ldan gang rung gi sgo nas rgyas par 'gyur ba'i phyir /
lam gyi bden pa dang /
'dus ma byas rnam pa gsum chos can /
zag med yin te /
zag pa dmigs pa dang mtshungs ldan gang rung gi sgo nas rgyas par mi 'gyur ba'i phyir /
de la kho na re /
nyan thos dgra bcom pa chos can /
dmigs pa dang mtshungs ldan gang rung gi sgo nas zag pa rgyas 'gyur yin par thal /
zag @# / /
bcas yin pa'i phyir /
'dod na /
dmigs pa'i sgo nas zag pa rgyas 'gyur yin par thal /
de gnyis gang rung gang zhig /
mtshungs ldan gyi sgo nas zag pa rgyas 'gyur ma yin pa'i phyir /
'dod na /
nyan thos dgra bcom pa chos can /
dmigs pa'i sgo nas zag pa rgyas par 'gyur bar thal /
'dod na de chos can /
dmigs pa'i sgo nas zag pa rgyas par mi 'gyur bar thal /
dmigs pa'i sgo nas zag pa rgyas pa spangs pa'i phyir na ma khyab /
byas pa la /
'o na /
de chos can /
dmigs pa'i sgo nas zag pa rgyas pa med par thal| dmigs pa'i sgo nas zag pa rgyas pa spangs pa'i phyir na yang ma khyab /
go don dngos gzhi ni /
chos can 'di lta bu rnams rang gis dmigs pa'i sgo nas zag pa rgyas pa med kyang /
gzhan gyis dmigs pa'i sgo nas zag pa rgyas pa yod pa'i rgyu mtshan gyis zag bcas su 'jog pa yin 'dug kyang /
tshig 'khri'i rigs pas 'phul na 'dzin mtshams dka' bar 'ong rigs su snang yang zur tsam las ma smras so / /
yang| lam bden chos can /
zag bcas yin par thal /
dmigs pa'i sgo nas zag pa rgyas par 'gyur ba'i phyir te /
dmigs pa'i sgo nas zag pa skye ba'i phyir na ma khyab byas pa la /
lam bden chos can /
dmigs pa'i sgo nas zag pa mi skye bar thal /
dmigs pa'i sgo nas zag pa mi skye bar byed pa'i phyir na ma khyab /
rtags grub te /
dmigs pa'i sgo nas zag pa'i gnyen po byed pa'i phyir /
yang /
kho na re /
dgra bcom pa'i mig gi rnam par shes pa chos can /
mtshungs ldan gyi sgo nas zag pa rgyas 'gyur yin par thal /
mtshungs ldan gang zhig /
zag pa rgyas 'gyur yin pa'i phyir na ma khyab /
! gnyis pa rgyas par bshad pa la /
'dus ma byas rgyas par bshad pa dang /
'dus byas rgyas par bshad pa gnyis /
dang po la /
'dus ma byas ni rnam pa gsum ste /
nam mkha' dang /
so sor brtags 'gog dang /
so sor brtags min gyi 'gog pa gsum du grangs nges la /
lugs 'dir de bzhin nyid dang /
chos kyi bdag med sogs kyi 'dus ma byas ni mi 'dod la /
bden bzhi mi rtag la sogs rnam pa bcu drug gi nang nas 'gog bden gyi rnam pa bzhi ni so sor brtags 'gog yin la /
bden pa gzhan gsum gyi rnam pa rnams ni 'dus byas su bshad pas stong bdag med gnyis kyang 'dus byas su 'dod la /
de lta na thag khra sbrul gyis stongs pa dang /
sdug bsngal rtag pas stongs pa sogs kyang 'dus byas su 'dod dgos la /
de bzhin du bum pa chus stongs pa dang /
gtsug lag khang dge 'dun gyis stongs pa sogs kyang 'dus byas su 'dod dgos pa 'dra ste 'og tu 'chad par 'gyur ro / /
'dus ma byas gsum las nam mkha'i mtshan nyid ni /
rang gi go sar gzugs can gzhan 'byung ba la mi bsgribs pa'am /
gegs mi byed cing /
thogs reg dkag tsam gyi stong cha la byed dgos kyi /
gzugs can gzhan 'byung ba la mi bsgribs pa tsam gyis 'jog mi nus te /
sems dang 'gog pa gnyis sogs kyang der thal ba'i skyon yod pa'i phyir /
de la kho na re /
rtsig pa la sogs pa'i go sa na nam mkha' yod par thal /
nam mkha' de rang gi go sar gzugs can gzhan 'byung ba la gegs mi byed pa'i phyir /
'dod na /
rtsig pa'i go sar yod pa'i nam mkha' chos can /
rang gi go sar gzugs can gzhan 'byung ba la gegs byed par thal /
rang gi go sar gzugs can gzhan 'byung mi nus pa'i phyir te /
rtsig pa'i go sar gzugs can gzhan mi 'byung ba'i phyir na ma khyab ste /
rtsig pa'i go sar gzugs can gzhan mi 'byung ba de rtsig pa nyid kyis gegs byed pa las de'i go sa na yod pa'i nam mkhas gegs byed pa ma yin pa'i phyir /
! so sor brtags pas 'gog pa gang / /
zhes sogs kyi skabs su /
'gog pa gnyis las so sor brtags 'gog ni /
gtso bor 'phags pa'i bden pa la so sor brtags pa'i zag med kyi shes rab bar chad med lam gyis rang gi dgag bya zag bcas dang bral ba'i stobs kyis thob pa /
rtag cing dge @# / /
pa'i rdzas su grub pa zhig la byed cing /
de ni spang bya ris lnga po rnams kyi ldan rdzas so so ba yin pa bzhin du /
de dag dang bral ba'i 'gog pa'ang rdzas so sor tha dad pa yin te /
sdug bsngal mthong spang spangs pa'i 'gog pa de /
kun 'byung mthong spang spangs pa'i 'gog pa las rdzas tha dad pa lta bu'o / /
de'i phyir mthong spang spangs pa'i 'gog pa rdzas tha dad pa gya brgyad la sogs pa yod cing /
spang bya rnams rim gyis spangs rim bzhin 'gog pa rnams kyang rgyud la rim gyis grub par 'dod do / /
so sor brtags min gyi 'gog pa ni /
rang gi dgag bya zag bcas zag med gang rung gi chos ma 'ongs pa skye ba la gtan du gegs byed pa so sor brtags 'gog las gzhan pa'i 'dus ma byas ma bsgribs lung ma bstan gyi rdzas su grub pa zhig la byed /
des na lugs 'dir brtags min thob pa'i dgag bya'i gzhi la ma 'ongs mi skye ba'i chos can zhig 'jog la /
ma 'ongs mi skye ba'i chos can zhes pa bye brag smra ba'i grub mthas brtags pa'o / /
'di la 'grel pa mngon pa'i rgyan gyi mchan du /
de yang /
dper na dad pa'i rjes 'brang gi lam bsam gtan sa drug gang rung la brten pa gcig mngon du gyur na lhag ma lnga dang /
chos kyi rjes 'brang gi lam yang brtags min thob la /
theg dman gyi mthong lam lan gnyis mi skye bas so / /
sdug bsngal la chos shes pa'i bzod pa'i tshe de ma 'ongs pa rnams kyang de bzhin no / /
zhes gsungs pa'i dgongs don la dpags na /
lugs 'dir dad pa'i rjes 'brang gi mthong lam bsam gtan sa drug gang rung la brten pa gcig mngon du gyur na bsam gtan lhag ma lnga'i ngo bor gyur pa'i dad pa'i rjes 'brang gi mthong lam dang /
bsam gtan sa drug la brten pa'i chos kyi rjes 'brang gi mthong lam rnams de'i rgyud la skye mi srid pa la bsams nas de dag ma 'ongs pa la brtags min thob pa'i tha snyad byed par snang la /
de lta na rgyun zhugs zhugs pa dbang brtul dad pa'i rjes 'brang zhig gis bsam gtan dang po'i nyer sdogs tsam la brten nas mthong lam mngon du byas pa'i tshe /
bsam gtan gyi dngos gzhi lnga'i ngo bor gyur pa'i dad pa'i rjes 'brang gi mthong lam dang /
chos kyi rjes 'brang gi mthong lam ma 'ongs pa la brtags min thob par 'dod dgos la /
de ltar 'dod na /
de 'dra'i brtags min thob pa'i dgag bya'i gzhir gyur pa'i bsam gtan gyi dngos gzhi'i ngo bor gyur pa'i dad pa'i rjes 'brang dang /
chos kyi rjes 'brang gi mthong lam ma 'ongs pa zhig yod dam med /
yod na de rnams dad pa'i rjes 'brang de las gzhan pa'i gang zag gi rgyud la yod dam /
dad pa'i rjes 'brang de kha'i rgyud la yod /
dang po ltar na ni shin tu 'brel med du 'gyur la /
gnyis pa ltar na ni /
de 'dra'i dad pa'i rjes 'brang des bsam gtan gyi dngos gzhi dang /
chos kyi rjes 'brang gi lam thob par 'dod dam /
'dod na /
'dod nyon ma spangs par bsam gtan gyi dngos gzhi thob pa dang /
dad pa'i rjes 'brang dang chos kyi rjes 'brang gi gzhi mthun 'jog dgos pa sogs grub mtha' gong 'og kun dang 'gal bar 'gyur na 'gal med kyi lan ji ltar 'debs zhe na /
'di rnams grub mthas brtags pa'i skyon du snang bas rigs pa dang mi 'gal ba'i lan ji bzhin thebs par dka' na'ang /
gnas skabs rtsod pa'i tshe khas len 'dzin bde bar byed na /
de 'dra'i dad pa'i rjes 'brang des dngos gzhi'i ngo bor gyur pa'i dad pa'i rjes 'brang gi mthong lam dang /
chos kyi rjes 'brang gi mthong lam ma 'ongs pa la brtags min thob kyang /
des brtags min thob pa'i gzhir gyur pa'i dngos gzhi'i ngo bor gyur pa'i dad pa'i rjes 'brang gi mthong lam dang /
chos kyi rjes 'brang gi mthong lam ma 'ongs pa med par 'dod na legs te /
de yod par 'dod na rgyud ldan gyi gang zag 'jog dka' ba'i phyir /
byas pa la kho na re /
'o na /
de 'dra'i brtags min thob pa'i dgag bya'i gzhi med par thal /
'dod byas pa la /
de yod par thal /
bsam gtan gyi dngos gzhi lnga'i ngo bor gyur pa'i dad pa'i rjes 'brang gi mthong lam ma 'ongs mi skye ba'i chos can dang chos kyi @# / /
rjes 'brang gi mthong lam ma 'ongs mi skye ba'i chos can de /
de 'dra'i brtags min thob pa'i dgag bya'i gzhi yin pa'i phyir /
zer na ma khyab bo / /
'o na| de 'dra'i dgag bya'i gzhi la gang 'jog na /
bsam gtan gyi dngos gzhi lnga'i ngo bor gyur pa'i dad pa'i rjes 'brang gi mngon lam ma 'ongs mi skye ba'i chos can dang /
chos kyi rjes 'brang gi mthong lam mi skye ba'i chos can spyi cam pa de 'jig rgyu yin pa'i phyir kho na re /
'o na de 'dra'i brtags min thob pa'i gzhir gyur pa'i dngos gzhi'i ngo bor gyur pa'i mthong lam ma 'ongs pa sogs yod par thal /
dngos gzhi'i ngo bor gyur ba'i dad pa'i rjes 'brang gi mthong lam ma 'ongs mi skye ba'i chos can spyi tsam pa de de 'dra'i brtags min thob pa'i gzhi dang /
mthong lam gyi gzhi mthun yin pa'i phyir /
zer na rtags ma grub ste| de 'dra'i brtags min thob pa'i dgag bya'i gzhi med pa'i phyir /
de bzhin du sbyor lam bzod pa thob nas ngan song du skye ba'i rgyun chad pa la bsam nas ngan 'gro ba la brtags min thob pa'i tha snyad byed pa'i de 'dra'i brtags min thob pa'i gzhi la yang ngan 'gro ba'i gang zag zhig ni 'jog mi rigs te /
ngan 'gro'i gang zag ma 'ongs mi skye ba'i chos can zhig yod na /
de 'dra ba de rnam pa thams cad du ngan 'gro ba rang la gnas dgos pa sogs tha chad pa mang po zhig khas len dgos par 'gyur ro / /
des na 'di'i brtags min thob pa'i dgag bya'i gzhi la ngan 'gro'i gang zag med na /
gzhan ji ltar 'jog ce na 'jog tu yod de /
ngan 'gro'i rnam shes dang tshor 'du'i phung po ma 'ongs mi skye ba'i chos can spyi tsam pa de bzhag chog pa'i phyir /
de ltar 'jog kyang de 'dra brtags min thob pa'i gzhir gyur pa'i ngan 'gro'i rnam shes kyi phung po ma 'ongs mi skye ba'i chos can sogs e yod zer na yod par 'dod mi rigs te /
de 'dod na de rgyud ldan gyi gang zag 'jog mi shes pa sogs rig pas sgrub na shes so / /
! skabs 'dor so sor brtags 'gog dang /
brtags min thob pa'i gzhi la mu bzhi rtsi ba'i /
dang 'o brtags 'gog thob pa'i gzhi yin la /
brtags min thob pa'i gzhi ma yin pa ni /
zag bcas 'das pa dang /
da ltar byung ba dang /
ma 'ongs pa skye ba'i chos can rnams so / /
gnyis pa brtags min thob pa'i gzhi yin la /
brtags 'gog thob pa'i gzhi ma yin pa ni /
zag med ma 'ongs mi skye ba'i chos can rnams so / /
gsum pa gnyis ka yin pa ni /
zag bcas ma 'ongs mi skye ba'i chos can rnams so / /
bzhi pa gnyis ka ma yin pa ni zag med skye ba'i chos can rnams so / /
des na bye brag smra ba'i lugs la 'dus byas yin na skye bas ma khyab ste /
mi skye ba'i chos can gyi 'dus byas khas blangs pa'i phyir ro / /
yang brtags 'gog dang brtags min gnyis kyi snga thob dang phyi thob la yang mu bzhi ste /
gzhi de la brtags 'gog sngon la thob cing brtags min rjes su thob pa ni /
dad mos pas sgom spang spangs pa lta bu ste /
de'i tshe sgom spang spangs pa'i brtags 'gog thob kyang nyams pa srid pa'i phyir brtags min ma thob la /
slar dbang po rnon por 'phos pa'i tshe brtags min thob pa'i phyir /
gzhi de la brtags min sngon la thob cing brtags 'gog rjes su thob pa ni /
bzod pa thob pa'i tshe ngan 'gro'i phung po rgyun chad pa lta bu ste /
de'i tshe ngan 'gro'i phung po la brtags min thob kyang de la brtags 'gog ma thob ste /
brtags 'gog sgom lam thob pa na thob pa'i phyir /
gnyis ka dus mnyam du thob pa ni /
mthong thob pas sgom spang chen po'i chen po spangs la lta bu ste /
de'i tshe sgom spang chen po'i chen po spangs pa'i brtags 'gog dang brtags min gnyis ka cig char du thob pa'i phyir /
gnyis ka ma thob pa ni de las gzhan pa mang du mchis so / /
! 'dus byas chos rnams de dag kyang / /
zhes sogs kyi skabs su /
mnyis pa 'dus byas kyi chos rgyas par bshad bste /
de la 'dus byas chos can /
khyod la dbyen phung po lnga yod de /
gzugs kyi phung bo dang /
tshor ba dang /
'du shes dang /
@# / /
'du byed dang /
rnam shes kyi phung po rnams su yod pa'i phyir /
'dus byas kyi chos rnams bsdu na yang phung po lngar 'du ste /
de lnga po gang rung ma yin pa'i 'dus byas gzhi ma grub pa'i phyir /
! gzugs ni dbang po lnga dang don / /
zhes sogs kyi skabs su phung po lnga po re re nas rgyas par bshad pa la /
dang po gzugs kyi phung po chos can /
khyod la dbye na /
bcu gcig yod de /
mig sogs dbang po lnga dang /
gzugs sogs don lnga dang /
rnam par rig byed ma yin pa'i gzugs rnams su yod pa'i phyir /
mig sogs dbang po lnga re re nas 'jog tshul yod de /
mig gi rnam shes kyi rten du gyur pa'i dbang po gzugs can dang ba de mig gi dbang po dang /
rna ba'i rnam shes kyi rten du gyur pa'i dbang po gzugs can dang ba de rna ba'i dbang po sogs su rim pa bzhin 'jog pa'i phyir /
de dag la'ang rten bcas dang de mtshungs gnyis gnyis su yod do / /
gzugs sogs don lnga'i nang gi gzugs chos can /
bsdu na gnyis su 'du ste /
kha dog dang dbyibs gang rung du 'du ba'i phyir /
de chos can /
rgyas par phye na nyi shu yod de /
kha dog la rtsa ba'i kha dog bzhi dang /
yan lag gi kha dog brgyad de bcu gnyis /
dbyibs kyi gzugs la brgyad rnams su yod pa'i phyir /
de dag gi mtshan gzhi ni yongs su grags pa ltar te re re nas ma bkod la /
dbyibs gzugs brgyad kyi nang nas phyal le ba zhes pa dbyibs mnyam zhing ngos yangs pa dang /
phyal le ba ma yin pa ni dbyibs mi mnyam zhing ngos dog pa la byed par snang ngo / /
'di'i skabs su bye brag smra bas /
kha dog tu yod la dbyibs su med pa rtsa ba'i kha dog bzhi dang /
grib ma dang /
nyi ma dang /
snang mun gyi kha dog ste brgyad dang /
dbyibs su yod la kha dog tu med pa /
lus kyi rig byed kyi ngo bor gyur pa'i lus kyi las ring po la sogs pa brgyad dang /
gnyis kar yod pa ? sprin la sogs pa bzhi yin no / /
zhes 'dod la /
mdo sde pas ni kha dog gi rdul gyi bkod pa mi 'dra ba la ring po la sogs par yid kyi btags nas 'jog pa las dbyibs rdzas su ma grub pa'i phyir kha dog ma yin pa'i dbyibs 'ba' zhig pa ni med par 'dod do / /
'di dag la dogs pa gcod rgyu 'ga' zhig mchis pa 'og tu 'chad do / /
7sgra chos can /
khyod la dbye na brgyad yod de /
zin pa'i 'byung ba las byung ba'i sgra dang /
ma zin pa'i 'byung ba las byung ba'i sgra gnyis /
de gnyis re re la sems can du ston mi ston gnyis gnyis te ?bzhi /
de bzhi re re la snyan mi snyan gnyis re ste brgyad yod pa'i phyir /
zin pa dang ma zin pa'i 'byung ba'i khyad par ni /
skyes bu'i rgyud kyis zin pa'i 'byung ba yin min la byed pa dang /
sems can du ston mi ston ni /
brjod bya'i don ston rgyu yod med la byed pa'i phyir /
kha cig /
sgra la zin pa'i sgra dang /
ma zin pa'i sgra gnyis su 'dod pa ni mi 'thad de /
sgra yin na ma zin pa yin pas khyab pa'i phyir te /
de yin na ma zin pa'i khams yin dgos pa'i phyir /
der thal /
sems khams bdun dang /
chos khams kyi phyed sems byung dang /
sgra dang dgu po ma zin pa'i khams su 'jog pa'i phyir /
der thal /
mdzod rtsa ba las /
ma zin dgu /
brgyad po de dag rnams dang sgra /
zhes gsungs pa'i phyir /
7ro chos can /
khyod la dbye na drug yod de /
mngar skyur gnyis /
lan tshwa dang tsha ba gnyis /
kha ba dang bska ba gnyis rnams su yod pa'i phyir /
7dri chos can /
khyod la dbye na bzhi yod de /
dri zhim pa dang nga ba gnyis /
de re re la mnyam pa dang mi mnyam pa gnyis re yod pa'i phyir /
7reg bya chos can /
khyod la dbye na bcu gcig yod de /
rgyu'i reg bya 'byung ba bzhi /
'bras bu'i reg bya 'jam rtsub gnyis /
lci yang gnyis /
grang ba dang /
bkres skom gsum ste bdun rnams su yod pa'i phyir /
'di dag gi skabs su dogs pa bcad pa la /
'o na bye smra'i lugs la /
dkar po gru bzhi pa lta bu kha dog tu yod dam /
dbyibs su yod /
dang po ltar na /
de chos can /
rtsa ba'i kha dog tu yod par thal /
blo rtse 'thad pa'i phyir /
'dod na /
de chos can /
rtsa ba'i kha dog tu med par thal /
dbyibs su yod pa'i phyir khyab ste /
'grel pa ? mngon pa'i rgyan las /
bye brag tu smra bas kha dog tu yod la dbyibs su med pa sngon po la sogs pa rtsa ba'i kha dog bzhi dang /
zhes @# / /
gsungs pa'i phyir /
de ni rtsa ba'i kha dog rdzas spyi tsam pa de la byed pa las /
bye brag dbyibs dang bcas pa sogs la ma yin no / /
zer na /
mi 'thad de /
gzhung chen po 'di 'dra ba'i thog mtha' bar gsum du dbye bsdu grangs nges /
mu bzhi la sogs pa'i 'jog tshul mtha' dag rdzas spyi dang /
nyis mgo spangs pa gzhir byas nas gsungs pa yin na /
bsdus ra'i blo gsar ba bzhin du rdzas spyi dang /
nyis mgo la rtsod pa byed pa gnas ma yin pa'i phyir /
yang de dbyibs su med zer na /
de chos can /
dbyibs su yod par thal /
gru bzhir yod pa'i phyir /
zer na lan ji ltar 'debs /
des na 'di lta bu la khyad gzhi khyad chos gnyis kyi nang nas khyad gzhi gtso bor 'dzin dgos pa dang /
de la bdag po'i sgra sbyar ma sbyar dang /
rtsod gzhi nyis mgo yin min sogs kyi zhib cha legs par phye dgos te /
dper na /
rtsod gzhi la bdag po'i sgra ma sbyar ba dkar po gru bzhi chos can /
lta bu zer na ni /
dbyibs dang kha dog gnyis char sdom pa'i rtsod gzhi nyis mgo yin pas skabs 'di dag tu rtsod pa'i 'os min te /
ka ba bum pa chos can zer ba lta bu yin pa'i phyir /
de la bdag po'i sgra sbyar te /
dkar po gru bzhi pa chos can zer na /
khyad gzhi dkar po gtso bor 'dzin pa las /
khyad chos dbyibs la ngos 'dzin mi rigs pas kha dog tu yod pa las dbyibs su med ces lan 'debs /
de la kho na re /
dkar po gru bzhi pa chos can /
dbyibs su yod par thal /
dbyibs su gru bzhi par yod pa'i zer na ma khyab /
khyab par thal /
gru bzhi pa dbyibs yin pa'i phyir zer na yang ma khyab /
'o na /
sa'i dkyil 'khor gru bzhi pa chos can /
dbyibs yin par thal /
gru bzhi pa yin pa'i phyir /
'dod na /
de chos can /
mig shes la snang du rung bar thal /
dbyibs dang kha dog gang rung yin pa'i phyir /
'dod mi nus te /
reg bya yin pa'i phyir te /
sa yin pa'i phyir /
'on kyang bye brag smra bas dbyibs dang kha dog la mu gsum du phye ba ni /
grub mtha'i 'dod tshul yin pa las rigs pas sgrub na nang 'gal dang /
'jog mtshams dka' ba du ma zhig 'byung tshod 'dug kyang mang bar 'gyur bas ma spros so / /
gzhan yang bu ram gyi gong bu lta bu'i tshogs pa na dbyibs dang kha dog /
dri ro reg bya rnams tshang ba yod par ni 'dod dgos la /
'dod na de rnams rdzas dang go sa phan tshun so so nas ma 'dres par yod dam /
phan tshun khyab mnyam du yod /
dang po ltar na mi 'thad de /
bu ram gyi dbyibs dang kha dog gi rdul gang du yod pa der ro dang reg bya sogs kyi rdul kyang yod la /
ro dang reg bya myong 'gyur gyi rdul gang du yod pa der dbyibs dang kha dog gi rdul kyang 'jog pa las rdzas dang go sa so so nas ma 'dres pa 'jog tu med pa'i phyir te /
dbyibs dang kha dog gi rdul spangs nas ro dang reg bya myong ba dang /
ro dang reg bya'i rdul spangs nas dbyibs dang kha dog mthong ba med pa'i phyir /
gnyis pa ltar na de bas kyang mi 'thad de /
rdul rdzas de dag thogs bcas kyi gzugs can yin pas gcig gi gcig rdugs nas gzugs can gnyis pa mi 'byung ba'i phyir dang /
de dag rang gi go sar gzugs can gzhan 'byung ba la gegs mi byed na nam mkha' ltar thogs med du thal ba dang /
rdul rdzas brgyad ces pa'ang rang rang gi go sar rtsibs ma gzhibs nas gnas par 'dod pa sogs mang po zhig dang 'gal ba'i phyir zer na /
rang lugs dang po ltar de dag rdzas dang go sa phan tshun ma 'dres par yod pa ni 'dod dgos te /
de lta min na thogs med du thal ba sogs bshad ma thag pa'i lung rigs kyi gnod pa de dag nges par 'jug pa'i phyir /
de lta na dbyibs dang kha dog gi rdul spangs nas ro dang reg bya myong ba sogs kyang yod par 'dod dgos te /
lce shes kyis ro myong ba'i tshe dbyibs dang kha dog reg bya sogs mi myong la /
mig shes kyi dbyibs dang kha dog mthong ba'i tshe ro dang reg bya sogs mi myong ba de rdul rdzas so sor grub pa'i dbang gis yin pa'i phyir /
byas pa la kho na re /
'o na /
bu ram gyi reg bya'i rdul phra mo gcig gi tshogs pa na de dang go sa che chung mnyam pa'i dri ro sogs kyi rdul yod dam med /
med na bu ram gyi reg rdul phra mo bsags pa'i gong bu'i tshogs pa na yang dri ro sogs kyi rdul kyang med par thal /
'dod na /
de 'dra'i bu ram gyi gong bu dang sna'i @# / /
dbang po gnyis kyi bar du rdul phran gzhan gyis bar ma chod par go sa ? 'dabs 'byar du gnas pa'i tshe dri myong ba dang /
de dang lce dbang gnyis kyi bar du rdul phran gzhan gyis bar ma chod bar go sa ? 'dabs 'byar du gnas pa'i tshe ro myong ba sogs med par 'dod dgos la /
de ltar na kham zas kyi bye brag thams cad la dbyibs dang kha dog dri ro sogs med par 'dod dgos pas ha cang thal zhing /
yang bu ram gyi reg bya'i rdul rdzas phra mo gcig gi tshogs pa na de dang go sa che chung mnyam pa'i dri ro sogs kyi rdul yod na /
de rnams go sa so so nas grub pas na /
bu ram gyi bsags rdul phra mo gcig gi steng du dri ro sogs rdul rdzas phra mo bdun brgyad tsam gyi go sa gshong bar thal lo / /
zer na 'dod byas pa la /
'o na de rnams bsags pa'i bu ram gyi gong bu khal gcig tsam gyi steng du dri ro sogs kyi gong bu yang de dang go sa mnyam pa bdun brgyad tsam gshong bar thal /
zer na de ni mi mtshungs te /
bu ram gyi gong bu khal gcig tsam gyi go sar 'byung ba dang 'byung 'gyur gyi rdul rnams cha mnyam du bsags pa bsdoms pas bu ram gyi khal gcig tsam byung ba yin gyi /
de rnams re re nas khal gcig tsam re longs pa dgos pa ma yin pa'i phyir te /
de'i go sar de dang che chung mnyam pa'i rdul rdzas gzhan gyi gong bu bdun brgyad med pa mngon sum gyis 'grub pa'i phyir ro / /
7yul lnga po de 'dod pa na thams cad yod cing| gzugs khams na dri ro dang bkres skom sogs med /
gzugs med na ni thams cad med do / /
de bzhin du dbang po lnga yang khams 'og ma gnyis na yod kyi gzugs med na med do / /
yul gyis rnam shes bskyed tshul la /
gzugs 'ga' zhig mang pos rnam shes gcig bskyed pa yod de /
za 'og lta bu kha dog dang dbyibs gzugs du mas de 'dzin pa'i rnam shes gcig bskyed pa lta bu /
yang 'ga' zhig gcig gis du ma bskyed pa yod de /
dung gi gzugs gcig gis skyes bu du ma'i rnam shes bskyed pa lta bu yin la /
gcig gis gcig bskyed pa dang /
du mas du ma bskyed pa ni shes par sla la /
de bzhin du sgra la yang mtshungs so / /
yul mtha' ma gsum ni dbang po dang 'phrad nas 'dzin dgos par gsungs pas yul gcig gis rnam shes du ma bskyed pa ni med do / /
! g.yang dang sems med pa yi yang / /
zhes sogs kyis skabs su /
rnam par rig byed ma yin pa'i gzugs chos can /
khyad chos bzhi dang ldan te /
gnas skabs kyi khyad par ma yengs pa dang sems bcas kyi skabs su 'byung bar ma zad /
g.yeng ba dang sems med pa'i gnas skabs su yang 'byung ba dang /
ngo bo'i khyad par dge mi dge gang rung yin pa dang /
rgyun gyi khyad par snga ma las phyi ma rjes su 'bral ba dang /
rgyu'i khyad par 'byung ba chen po bzhi rgyur byas pa'i bstan med thogs med kyi gzugs yin pa'i phyir /
'o na /
sems med pa'i gnas skabs ji tsam zhe na /
lugs gzhan la gnyid dang brgyal ba sogs kyi gnas skabs lnga bshad kyang /
bye brag smra ba'i lugs la 'du shes med pa'i snyoms 'jug dang 'gog pa'i snyoms 'jug gnyis /
'du shes med pa ba dang gsum du nges la| de'i nang nas kyang rnam par rig byed ma yin pa'i gzugs 'byung ba'i sems med pa'i gnas skabs ni snyoms 'jug gnyis kyi gnas skabs la byed kyi 'du shes med pa ba la byed pa ma yin la /
snyoms 'jug gnyis kyang 'dod pa'i gang zag de gnyis la mnyam par bzhag pa'i rgyud la so thar gyi sdom pa'i rnam par rig byed ma yin pa'i gzugs yod pa sogs la bsam par snang ngo / /
de yang rig byed ma yin pa'i gzugs dngos yod med la bsam pa yin gyi /
thob pa ni 'du shes med pa'i sems can dang gzugs med kyi 'phags pa la yang yod de 'og tu rim par shes par 'gyur ro / /
! 'byung ba dag ni sa khams dang / /
zhes sogs kyi skabs su /
'byung ba chos can /
khyod la dbye na bzhi yod de /
sa dang /
chu dang /
me dang /
rlung gi khams rnams su yod pa'i phyir /
bye brag smra @# / /
bas 'byung ba gcig gi tshogs pa na 'byung ba bzhi ka yod par 'dod kyang rig pa'i 'phul mtshams 'jug lugs gong du bkod pas shes so / /
dbang po lnga dang don lnga po de dag la gzugs can gyi skye mched bcu dang /
gzugs can gyi khams bcu zhes su 'dod do / /
! tshor ba myong ba'o 'du shes ni /
zhes sogs kyi skabs su phung po lhag ma gsum bshad pa ste /
de la tshor ba ni rang stobs kyis yul gyi khyad par nyams su myong ba'i sems byung yin la /
ngo bo'i sgo nas dbye na bde sdug btang snyoms gsum /
bde ba la yid bde dang /
sdug bsngal la yid mi bder phye na lnga /
rten gyi sgo nas phye na lus tshor sems tshor gnyis sam /
yang na dbang shes 'khor gyi tshor ba lnga dang /
yid shes 'khor gyi tshor pa ste drug go /
'du shes ni yul la mtshan mar 'dzin pa'i sems byung ste /
ngo bo'i sgo nas dbye na /
don la mtshan mar 'dzin pa sngon po sogs su 'dzin pa dang /
tha snyad la mtshan mar 'dzin pa skyes pa dang bud med ces su 'dzin pa sogs gnyis /
rten gyi sgo nas dbye na 'du shes tshogs drug /
dmigs pa'i sgo nas dbye na 'dod pa'i 'du shes rgya chung ngu dang /
gzugs kyi 'du shes rgya chen po dang /
gzugs med kyi 'du shes tshad med pa gsum mo / /
'di'i skabs su yul la mtshan mar 'dzin pa zhes pa'i mtshan mar 'dzin lugs dang /
don dang tha snyad kyi khyad par 'byed lugs sogs zhib tu shes dgos par snang yang mang bar 'gyur bas ma spros la /
blo gros can rnams kyis zhib tu phye bar bya'o / /
'du byed ni gzugs tshor 'du shes rnam shes bcas kyi phung po bzhi las gzhan pa'i 'dus byas thams cad de /
de yang tshor ba dang 'du shes las gzhan pa'i sems byung rnams ni mtshungs ldan gyi 'du byed dang /
thob pa la sogs pa gzhan rnams mtshungs ldan ma yin pa'i 'du byed de /
ldan min 'du byed ces pa dang don gcig go /
sems dang sems byung rdzas gcig gam tha dad ce na /
rdzas tha dad pa yin la /
sems dang sems byung gi yul mthong tshul gyi khyad par yod de /
sems kyis ni yul gyi ngo bo rang stobs kyis mthong zhing /
sems byung gis yul gyi khyad par rang stobs kyis mthong ba yin /
skabs 'di'i ngo bo dang khyad par zhes pa ni khyad gzhi dang khyad chos la byed pa yin te /
dper na khyad gzhi bum pa la ngo bo dang /
khyad chos mchu zhabs lto ba sogs la khyad par zhes brjod par snang zhing /
de tsam zhig tu nges pa yang ma yin te /
nang bsres zhib tu phye nas chos thams cad la ngo bo dang khyad par ram khyad par ram khyad gzhi dang khyad chos tshang ste /
bum pa'i chu khyad gzhir bzung na /
de'i dbyibs dang kha dog sogs khyad chos dang /
de'i kha dog khyad gzhir bzung na /
de'i cha shas rnams khyad chos su 'gyur ba sogs yin la /
'on kyang bye brag smra bas rdul phra rab sogs cha med du 'dod pa ltar na de 'dra ba 'ga' zhig la ni khyad gzhi dang khyad chos so sor 'byed du med la /
gzhan thams cad la yod do / /
'o na sems kyis don de'i ngo bo 'am khyad gzhi ma gtogs khyad par mi 'dzin pa dang /
sems byung gis khyad par ma gtogs ngo bo mi 'dzin pa yin nam zhe na /
ma yin te /
sems dang sems byung gnyis phan tshun mtshungs ldan rnam pa lnga mtshungs yin pa'i phyir gnyis char gyis don de'i ngo bo dang khyad par mthong ba dang 'dzin pa tsam la khyad par med kyang rang stobs dang gzhan stobs kyis 'dzin pa'i khyad par yod pa'i phyir te /
sems kyis don de'i ngo bo rang stobs kyis 'dzin kyang khyad par ni gzhan sems byung gi stobs kyis 'dzin pa las rang stobs kyis mi 'dzin /
sems byung gis don de'i khyad par rang stobs kyis 'dzin kyang ngo bo ni sems kyi stobs la brten nas 'dzin pa las rang stobs kyi mi 'dzin pa yin pa'i phyir ro / /
7bye brag smra bas rdul phra rab cha med du 'dod pa la /
grub mtha' gong ma ba rnams kyis /
drug gis gcig char sbyar ba na / /
phra rab rdul cha drug tu 'gyur / /
drug po dag kyang go gcig na / /
gong bu rdul phran tsam du 'gyur / /
zhes sogs kyi rigs pas rdul phra rab phyogs kyi cha dang bcas par bsgrubs te /
@# / /
gzhi grub na cha bcas yin pas khyab par 'dod pa don la gnas pa yin mod /
'on kyang rigs pas sgre na rdul phra rab kyi phyogs kyi cha gcig po de yang cha bcas yin dgos la /
de lta na cha bcas thug med du thal bar 'gyur na de'i skyon gang gis spong mkhas pa rnams kyis bsam par mdzod cig /
gong du bshad pa'i phung po phyi ma tshor ba 'du shes 'du byed gsum dang /
rig byed ma yin pa'i gzugs dang /
'dus ma byas gsum dang bcas pa ni skye mched kyi nang nas chos kyi skye mched dang /
khams kyi nang nas chos kyi khams su bzhag pa yin no / /
! rnam shes so so rnam rig pa / /
zhes sogs kyi skabs su rnam shes kyi phung po bye brag tu bshad pa ste /
de la rnam par shes pa chos can /
khyod kyi mtshan nyid bzhag tu yod de /
rang yul gyi ngo bo rang stobs kyis so sor rnam par rig pa'i shes pa de de yin pa'i phyir| dbye na /
mig gi rnam shes la sogs pa drug dang /
khams kyi sgo nas bdun du'ang yod de /
drug po de'i steng du yid kyi khams bsnan te 'jog pa'i phyir /
yid kyi khams ji ltar 'jog ce na /
rnam shes drug po gang rung ma yin pa'i yid kyi khams med kyang /
de drug po 'das ma thag pa'i rnam shes de la yid kyi khams su btags nas bzhag pa'o / /
dgos pa ci'i phyir zhe na /
dbang po'i rnam par shes pa lnga la thun mong ma yin pa'i bdag rkyen rten mig dbang la sogs pa yod la /
drug pa yid kyi rnam shes kyi bdag rkyen du gyur pa'i rten med dam snyam pa'i dogs pa sel ba'i phyir yid kyi khams logs su phye nas de'i rten du bzhag pa'o / /
yang rnam shes drug po thams cad yid kyi khams ma yin nam /
ci'i phyir /
'das ma thag pa'i rnam shes kho na yid kyi khams su 'jog ce na /
rnam shes drug po spyir yid kyi khams tsam yin mod kyang /
sems khams bdun du phye ? ba'i nang tshan gyi yid khams ni ma yin te /
de la ni drug pa yid kyi rnam shes kyi bdag rkyen du 'gyur ba'i ? 'das ma thag pa'i rnam shes kho na 'jog gi /
da ltar ba dang /
ma 'ongs pa'i rnam shes sogs mi 'jog pa'i phyir /
'das ma thag pa zhes smos pas /
de dang yid kyi rnam shes phyi ma'i bar du rnam shes gzhan gyis ma chod pa zhig dgos kyi chod pa ni ma yin par bstan to / /
rnam shes gzhan gyis ma chod na /
de las gzhan pa'i chos gzhan gyis chod nas yun ring du lon kyang yid kyi rnam shes phyi ma'i rten ? du 'gyur te /
dper na 'gog pa la snyoms par 'jug pa'i 'jug sems dang ldang sems gnyis kyi bar du 'gog pa'i snyoms 'jug gis chod pas 'jug sems 'das nas yun ring lon kyang ldang sems kyi rten du 'gyur ba bzhin no / /
de la kho na re /
rnam shes drug po chos can /
khams bco brgyad kyi nang nas yid kyi khams yin par thal /
yid kyi khams yin pa'i phyir /
zer na ma khyab byas pa la /
'o na /
de chos can /
khams bco brgyad po gang yang ma yin par thal /
sogs zer na /
'dir khams bco brgyad kyi bsdu tshul dang /
grangs nges bshad pa 'di dag rdzas spyi dang nyis mgo sogs spangs pa gzhir bzhag nas mdzad pa yin na /
rnam shes drug po chos can zhes bsdoms nas rtsod gzhir 'god na nyis mgo dang mtshungs pas gzhung chen po'i don la dpyod pa'i skabs rtsod bya'i gnas min pa gong du bshad zin pa ltar yin pas lan bya ba'i 'os min mod /
'on kyang 'di 'dra ba la glen pa dag gis nan gyis 'dri na de dang mthun pa'i lan kyang 'debs chog ste /
de la rnam shes drug po de khams bco brgyad po gang rung yin te /
chos khams yin pa'i phyir te /
gzhi grub na chos khams yin pas khyab pa'i phyir zhes brjod na ci zer /
de la kho na re /
rnam shes drug po chos can /
khams bco brgyad kyi nang nas chos khams yin par thal /
khams bco brgyad po gang rung yin pa gang zhig /
chos khams yin pa'i phyir zer na yang ma khyab /
'o na /
de chos can /
khams bco brgyad po gang yang ma yin par thal /
khams bco brgyad kyi nang nas gang yang ma yin pa'i phyir /
zer na yang ma khyab ces lan 'debs rigs te /
khams bco @# / /
brgyad kyi nang nas chos khams sogs yin zhes brjod na /
gzugs can gyi khams bcu dang /
sems khams bdun sogs thams cad khams bco brgyad kyi nang gi chos khams su khas len dgos pa sogs gzhung don dang 'gal ba ltar snang bas lung gi char mang du 'bab par 'gyur bas mi mdzes la /
'di ltar brjod na gzhung don dang mi 'gal zhing /
sgrub byed kyis kyang phongs par 'gyur ro / /
! phung po dang ni skye mched dang / /
zhes sogs nas /
ji skad bshad pa bsdu bar bya / /
zhes pa'i bar du /
gzugs phung dang /
yid kyi skye mched dang /
chos khams gsum gyis chos thams cad bsdu tshul dang /
khams mang bar thal ba'i rtsod spong dang /
phung khams skye mched kyi sgra don dang bshad pa'i go rim /
bsdu tshul gyi rnam grangs /
chos phung gi tshad la sogs pa 'jog tshul rnams rtsa ba nyid la tshig 'grel zhib tu dpyad na shes sla zhing /
'di rnams la dogs pa dang khas len mi bde ba sogs cher ma mchis pas mang bas 'jigs nas ma spros so / /
! bu ga nam mkha'i khams zhes bya / /
zhes sogs kyi skabs su nam mkha'i khams dang /
rnam shes kyi khams bye brag tu bshad pa ste /
de la nam mkha'i khams ni bye brag smra bas /
sgo dang skar khungs la sogs pa'i bu ga lta bu nyin mo snang ba dang /
mtshan mo mun pa'i rang bzhin can yin pas gzugs kyi khams kyis bsdus par 'dod la /
de ni bu ga zhes pa mtshan gzhir bzung ba las de tsam du ma nges te /
lus kyi nang dang /
khang pa dang bum nang sogs kyi stong cha dang /
phyi rol bar snang gi stong cha sogs mig ngor snang ba dang mun pa gang rung gi rnam par 'char ba'i stong cha mtha' dag nam mkha'i khams su 'jog par snang la /
sngags gsar rnying gi tshe bsring ba'i gdams pa sogs dang /
sgra gzhung dang /
rtsis gzhung sogs nas 'byung ba la lngar phye ste 'byung ba nam mkha'i khams zhes 'dod pa dang /
'jig rten rang ga ba rnams la yang /
gnam dang /
bar snang gi khams zhes grags pa sogs dang 'jog tshul mthun par snang la /
de'i bsam don ni /
stong cha de dag gis rang gi go sar gzugs can gzhan 'byung ba la gegs mi byed pa'i cha nas nam mkha' dang mtshungs kyang mig ngor 'char ba'i tshe snang ba dang mun pa gang rung gi rnam par 'char ba la bsam nas nam mkha'i khams zhes 'dus byas gzugs can bye brag pa zhig tu ngos 'dzin to / /
de ltar na /
bu ga la sogs pa'i stong cha rnams ni phyi'i gzugs can gyi dbyibs sgor mo /
gru bzhi /
zur gsum sogs gang du yod pa de dang mtshungs par nang gi stong cha yang sgor mo dang /
gru bzhi sogs kyi rnam par shar bas na dbyibs dang kha dog gang rung gi rang bzhin can du 'dod dgos la /
bum pa chus stongs pa sogs kyi tshe bum nang gi stong pa sogs mig shes kyis mngon sum du mthong bar yang 'jog dgos so / /
des na 'di ni 'jig rten gyi grags tshod dang /
bye brag smra ba sogs kyi grub mtha'i 'dod tshul yin pa las don la gnas par ma mthong ste /
ci'i phyir na /
sgo dang skar khung la sogs pa'i stong cha dang /
phyi rol bar snang gi stong cha sogs dbyibs dang kha dog gi rang bzhin can gyi gzugs yin na /
de rnams rang gi go sar gzugs can gzhan 'byung ba la gegs byed bar thal /
bstan yod thogs bcas kyi gzugs yin pa'i phyir /
'dod na /
de'i go sar snang ba dang mun pa sogs kyang 'jug tu mi rung zhing /
'gro 'ang sogs kyang thogs med du byed mi nus par thal /
de thogs bcas kyi gzugs yin pa'i phyir te /
dper na rtsig pa la sogs pa bzhin no / /
ci ste /
stong cha de dag nyid snang ba dang /
mun pa gang rung gi bdag nyid du grub bo / /
zhe na /
'o na /
sgo dang skar khung sogs kyi steng cha chos can /
khyod nyin mo snang ba'i rang bzhin du grub par thal /
'dod pa'i phyir /
'dod na /
de chos can /
snang ba'i rang bzhin du grub zin par thal /
nyin mo snang ba'i rang bzhin du grub zin pa'i phyir /
'dod na /
de chos can /
khyod kyi go sar mun pa mi 'jug par thal /
khyod snang ba'i rang bzhin du grub zin pa'i phyir /
khyab ste /
snang ba'i go sar mun @# / /
pa 'jug pa mi srid pa'i phyir /
'dod zer na /
mi 'thad par thal /
de'i go sar mun pa 'jug pa'i phyir te /
de mtshan mo mun pa'i rang bzhin du grub pa'i phyir /
rtag khas blangs so / /
yang de nyin mo snang ba'i rang bzhin du grub kyang /
spyir snang ba'i rang bzhin du ma grub ste /
de 'dra'i stong cha de snang mun gnyis kyi rdzas spyi yin no zer na /
'o na /
skar khung dang bar snang sogs kyi stong cha chos can /
khyod snang ba dang 'phrad na snang ba dang /
mun pa dang 'phrad na mun pa'i rang bzhin du 'gyur ba yin par thal /
blo rtse 'thad pa'i phyir /
'dod na /
de la nyi ma dang /
zla ba dang /
sgron me sogs kyi 'od shar na yang de dang de'i rang bzhin du 'gyur bar thal /
'dod na /
stong cha de dag gi go sar kha dog sngon po dkar po dmar po sogs kyi rnam par shar na yang de dang der 'gyur ba dang /
dbyibs gru bzhi zlum po zur gsum sogs kyi rnam par shar na yang de dang de'i rang bzhin du 'gyur bar thal /
'dod na /
bar snang sogs kyi stong cha de dag gi go sar /
'ja' dang /
sprin dang /
glog sogs kyi rnam pa shar ba na yang de dang der 'gyur bar thal /
'dod na /
de dag gi go sar sa rdo ri brag sogs kyi rnam pa 'byung ba na yang de dang der 'gyur bar 'dod dgos pas ha cang thal lo / /
gal te thal ba'i skyon med de de ltar du 'dod do zhe na /
bar snang sogs kyi stong cha chos can /
khyod kyi go sar sngo ser dkar dmar dang /
'ja' sprin glog dang sa rdo ri brag sogs 'byung mi srid par thal /
khyod dang gzugs can de dag phan tshun go sa 'gog nus kyi rdul rdzas so sor grub pa'i phyir te /
khyod snang mun gang rung gi rdzas su grub pa gang zhig /
gzugs can gzhan rnams de las gzhan pa'i rdul rdzas su grub pa'i phyir /
dang po grub te rtsa ba'i dam bca' yin pa'i phyir /
gnyis pa ma grub na sla'o / /
gzhan yang khyed ltar na /
nam mkha'i khams dang snang mun gang rung don gcig tu yang khas blangs chog ste /
nam mkha'i khams yin na snang mun gang rung yin pas khyab /
snang mun gang rung yin na yang nam mkha'i khams yin pas khyab pa'i phyir /
byas pa la kho na re /
de ltar ma khyab ste /
bu ga dang bar snang la sogs pa stong cha la 'char ba'i snang mun rnams ni nam mkha'i khams su 'dod pa las /
rtsig pa la sogs pa gzugs can gzhan gyi steng du shar ba'i snang mun rnams nam mkha'i khams su mi 'dod do / /
zhe na /
de dag kyang nam mkha'i khams su 'dod chog ste /
nam mkha'i khams ni snang mun gang rung las gzhan du med na /
gzugs can gzhan gyi steng du snang mun shar ba'i tshe /
de dag gi steng du nam mkha'i khams kyang shar ba yin no / /
zhes brjod na rigs pa don mthun gyi lan bya ba'i gnas med pa'i phyir ro / /
gzhan yang khyed ltar na stong pa yin na 'dus byas nam mkha'i khams su grub pas khyab par don gyis khas len dogs par 'gyur la /
de lta na 'dus ma byas kyi nam mkha' logs su 'jog tu med par thal lo / /
gzhan yang bum nang gi stong pa des rang gi go sar gzugs can gzhan 'byung ba'i go 'byed dam mi 'byed /
mi 'byed na bum nang du chu sogs blugs pa'i tshe stong pa de kha'i go sar blugs mi nus par thal /
go 'byed na /
bum pa chus bkang ba'i tshe /
bum nang gi stong pa de chu de la khyab byed du yod dam /
'gag par 'dod /
'gag par 'dod na go 'byed pa'i go mi chod de /
rang gi go sar gzugs can gzhan byung ba'i tshe rang nyid 'gag dgos na go 'byed pa'i don ma tshang ba'i phyir te /
dper na 'dus ma byas kyi nam mkhas rtsig pa la sogs pa'i go 'byed pa'i don rtsig pa la sogs pa byung ba'i tshe na de'i go sar nam mkha' khyab byed du yod pa'i rgyu mtshan gyis yin pa'i phyir /
de lta min na /
rtsig pa la sogs pas kyang gzugs can gzhan gyi go 'byed par thal te /
rtsig pa'i go sar ka ba dang bum pa la sogs pa'i gzugs can gzhan byung ba'i tshe rtsig pa 'gag kyang go 'byed par bzhag chog pa'i phyir /
yang bum pa chus bkang ba'i tshe /
bum nang gi stong pa de chu la khyab byed du yod do / /
zer na /
'o na stong pa de gzugs can ma yin par 'gyur te /
gzugs can gcig gi go sar gzugs can gnyis pa gzhan khyab byed du 'byung mi shes pa'i phyir te /
gzugs can rnams phan tshun go sa 'gog nus yod pa'i phyir /
'dod tshul 'di dag mi 'thad pa'i dbang gis slob dpon dbyig gnyin gyis kyang lo zhes ma rangs pa'i tshig gsungs par snang ngo / /
! des na don gyi gnas tshod @# / /
dngos ni /
mdo sde pas /
snang ba dang mun pa ni 'dus byas yin la /
nam mkha'i khams 'dus ma byas su mdo las bshad pa'i thogs med nye 'khor ba yin no / /
zhes 'dod pa ltar don la gnas te /
bu ga dang /
bar snang sogs kyi stong pa'i cha ni 'dus ma byas kyi nam mkhar 'dod dgos la /
de dag la snang mun sogs shar ba'i tshe stong ba des snang mun sogs kyi go 'byed pa la brten nas shar ba las stong pa de snang mun gyi rang bzhin du song ba gal yin /
gal te de ltar yin na bum pa chus gang ba'i tshe bum nang gi stong pa de chu'i rang bzhin du song ba dang /
gtsug lag khang dge 'dun gyis gang ba'i tshe khang pa'i stong cha de dge 'dun gyi ngo bor song ba sogs su 'dod dgos te /
rigs pa mtshungs pa'i phyir /
des na nam mkha'i khams ni 'dus ma byas kyi nam mkha'i bye brag nyid du 'dod dgos shing /
'dus ma byas kyi nam mkha' yin na nam mkha'i khams yin pas ni ma khyab pa 'dra ste /
mdo sde pas kyang thogs med nye 'khor ba'o / /
zhes bshad pas na /
bu ga dang /
bar snang gi nam mkha' sogs stong cha bye brag pa rnams nam mkha'i khams su 'jog pa las /
gzugs can kun la khyab byed du 'jug pa sogs kyis nam mkha'i mtha' dag nam kha'i khams su 'jog pa ni min 'dra zhing /
de lta na nam mkha'i khams gzugs can du 'dod mi 'dod kyi khyad par las /
'jog tshul rgya che chung bye brag smra ba dang mthun nam snyam yang mkhas pa rnams kyis da dung dpyad par mdzad du gsol / /
7de la kho na re /
'o na mdo sde pa sogs kyi lugs la /
bum pa chus bkang ba'i tshe /
bum nang gi stong pa de tshul khyab byed du yod par thal /
khyod kyis bye brag smra ba'i 'dod tshul mi 'thad par sgrub pa'i blo rtse 'thad pa'i phyir /
'dod na /
bum pa chus bkang ba'i tshe na yang bum nang gi stong cha ma 'gag par yod par thal /
'dod na /
bum pa chus gang ba'i tshe na yang bum pa stong par yod par thal /
de'i tshe bum nang gi stong cha ma 'gags par yod pa'i phyir /
zer na ma khyab ste /
bum pa chus gang ba'i tshe mig ngor bum nang gi stong pa 'gags pa ltar snang ba las /
don la ma 'gag par chu la khyab byed du yod pa'i phyir dang /
bum pa stong pa yin min gyi tha snyad ni chu sogs bcud kyis stongs mi stongs la byed pas mi 'dra'o / /
des na 'di dag gi 'khrul gzhi ni /
bum nang gi stong pa zhes pa bum pa chu sogs bcud kyis stongs pa tsam la ngos 'dzin pa las /
'dus ma byas kyi nam mkha' bum pa'i phyi nang kun la khyab byed du yod pa ma shes pa'o / /
yang kho na re /
bum pa chus stongs pa 'dus byas yin par thal /
'dod na /
bum pa stong pa 'dus byas yin par thal /
zer na 'dod lan 'debs rigs so / /
mi 'thad na /
'o na kho rang la bum pa stong pa 'dus byas yin par thal /
bum pa stong pa bum pa yin pa'i phyir te /
bum pa chus gang ba bum pa yin pa'i phyir /
ma grub na /
'o na bum pa yin na gang ba dang /
stong pa gang yang ma yin dgos par thal lo / /
7yang kho na re /
bum nang gi stong pa 'dus byas yin par thal /
bum nang gi stong pa mig shes kyis mthong ba'i phyir te /
bum pa stong pa mig shes kyis mthong ba'i phyir zer na /
bum pa stong pa reg bya'i skye mched yin pas mig shes kyis mthong bar mi 'dod la /
bum pa stong pa mig shes kyis mthong ba'i tha snyad kyang /
'jig rten gyi grags tshod du /
kha dog dbyibs las zhes brjod / /
ces pa ltar /
bum pa stong pa'i nang gi dbyibs mthong ba la bum pa stong pa mthong ba'i tha snyad byas pa las /
don la /
bum pa stong pa mig shes kyi yul min te /
bum pa stong pa reg bya yin pa'i phyir te /
bum pa yin pa'i phyir /
da dung 'di dag la rig pa'i zhib cha 'byed rgyu mang du mchis kyang yi ges 'jigs pas ma spros so / /
'o na gong gi bye brag smra ba'i 'dod pa de dag don la mi 'thad pa yin du chug kyang /
de kha'i grub mtha' gzhir bzhag na 'gal med kyi lan ji ltar 'debs zhe na /
rig pa dang mi 'gal ba'i lan don mthun thebs pa dka' na'ang 'gal med kyi khas len 'dzin mtshams ni yod de /
bu ga la sogs pa'i stong cha chos can /
rang gi go sar gzugs can gzhan 'byung ba la gegs byed par thal /
bstan yod thogs bcas kyi gzugs yin pa'i phyir te /
nam mkha'i khams yin pa'i phyir /
'dod na /
de'i go @# / /
sar snang ba dang mun pa yang 'jug tu mi rung bar thal /
de thogs bcas kyi gzugs yin pa'i phyir /
zer na /
ma khyab te /
stong cha de ga snang ba dang mun pa gang rung gi bdag nyid yin pa'i phyir /
yang /
bar snang sogs kyi stong cha chos can /
khyod kyi go sar 'gro 'ong sogs thogs med du byed mi nus pa dang /
nyi zla /
'ja' sprin sogs gzugs can gzhan rnams kyang thogs med du 'byung mi nus par thal /
khyod thogs bcas kyi gzugs yin pa'i phyir /
zer na /
bar snang sogs kyi stong cha rnams snang mun gang rung gi bdag nyid yin pas gzugs can dang ba dang mi gsal ba'i rang bzhin tsam du grub pa las /
sa rdo ri brag lta bu'i gdos bcas kyi gong bur ma grub pa'i phyir /
'gro 'ong gi byed pa dang /
nyi zla'i gzugs dang 'ja' sprin sogs kyi gzugs can gzhan yang thogs med kyi tshul du 'byung ba mi 'gal la /
de'i tshe tha mal pa'i mig ngor stong pa de ga'i go sar 'byung ba ltar snang yang /
don la de ltar ma yin te /
gzugs can gzhan 'byung ba'i tshe sngar gyi stong pa'i go sa de 'gag nas gzugs can gzhan gyi go sar song ba yin pas na /
go sa 'gog nus ma yin pa dang /
gzugs can gcig gi go sar gnyis pa byung ba'i nyes pa med do zhes lan 'debs la /
rigs pa 'dis bum nang gi stong pa la yang mtshungs so / /
yang /
bu ga dang bar snang sogs kyi stong cha chos can /
khyod snang ba'i rang bzhin du grub par thal /
nyin mo snang ba'i rang bzhin du grub pa'i phyir zer na ma khyab ste /
nyin mtshan sogs kyi khyad par ma sbyar ba'i stong chad snang mun gnyis kyi rdzas spyir 'dod dgos pa'i phyir /
'o na /
bar snang sogs kyi stong cha chos can / /
khyod snang ba dang 'phrad na snang ba dang /
mun pa dang 'phrad na mun par 'gyur par thal /
'dod pa'i phyir /
'dod na /
de la nyi zla sgron me sogs kyi 'od shar na yang de dang de dag tu 'gyur bar thal /
zer na 'dod pa yin te /
'od de dag snang ba'i bye brag yin pa'i phyir /
yang stong cha de la dbyibs gru bzhi zlum po sogs kyi rnam pa shar na yang de dang der 'gyur bar thal /
zer na /
gzugs can gzhan gyi dbyibs ma yin par stong cha de ga'i dbyibs la bsam na 'dod pa yin te /
dbyibs de stong cha de las go sa logs su med pa'i phyir /
yang de la kha dog dkar dmar sogs kyi rnam pa shar na yang de dang der 'gyur bar thal /
zer na /
de ni mi mtshungs te /
de dag stong cha de las gzhan pa'i rdul rdzas so sor grub pa'i phyir /
de dag byung ba na stong cha 'gag pa yin pa'i phyir /
zhes lan 'debs so / /
des na 'di ni stong cha spyi tsam pa de snang mun gyi ngo bor 'gyur du rung la /
gzugs phung gzhan gyi ngo bor 'gyur du mi rung ba rigs pa nang 'gal yin yang grub mtha'i 'dod tshul gyi rtsa ba'i khas len dang bstun tshe lan de ltar bya ba las 'os med do / /
yang /
snang mun gang rung dang nam mkha'i khams don gcig yin nam zer na ma yin te /
gong du bkod pa ltar /
bu ga dang bkod pa ltar /
bu ga dang bar snang sogs kyi stong cha la yod pa'i snang mun ni nam mkha'i khams yin la /
rtsig pa sogs gzugs can gzhan gyi steng du shar ba'i snang mun ni nam mkha'i khams ma yin pa'i phyir /
de la khyad par ci yod ce na /
yod de /
bar snang sogs kyi stong cha la shar ba'i snang mun ni stong cha de dang 'dres pa'am /
ngo bo gcig tu yod la /
gzugs can gzhan gyi steng du shar ba ni de dag dang ma 'dres par ngo bo tha dad du yod pa'i phyir zhes smra'o / /
yang de ltar na /
stong pa yin na nam mkha'i khams dang 'dus byas yin pas khyab bam zhe na /
ma khyab ste /
'dus ma byas kyi nam mkha' stong par khas len dgos pa'i phyir /
'o na /
'dus ma byas kyi nam mkha' logs su yod par thal lo / /
zer na /
de yang yod de /
gzugs can spyi dang stong cha de dag la go 'byed byed nam mkha' zhig yod do zhes smra dgos pa'i phyir ro / /
des na 'di'i 'khrul gzhi ni /
'jig rten rang ga ba rnams kyis 'dus ma byas kyi nam mkha' zhes pa ji ltar yod ni ma shes la /
mig ngor snang mun las gzhan pa'i gzugs can gzhan gyis stongs pa'i cha zhig snang ba na /
de ga nam mkha' 'am /
nam mkha'i khams zhes bya ba de yin 'dug snyam du 'dzin pa dang /
de la bltas pa na snang mun gang rung gi cha zhig las mthong rgyu ma byung ba rtags su bkod nas /
nam mkha'i khams de yang snang mun gang rung zhig tu nges sam snyam du 'dzin pa yin la /
bye brag smra bas kyang de dang mthun par khas blangs pa'o / /
nam mkha'i khams 'di mdo sde pa @# / /
ltar na chos khams kyis bsdus so / /
'di'i skor cung zhig rgyas par bshad pa ni /
gzhung don rtsa ba che ba min 'dug kyang /
grub mtha' gong 'og gi 'dod pa gang 'thad ji bzhin mi shes pa dang /
gong ma ltar 'thad par 'dod na yang /
'thad phyogs la rigs pa'i sgrub byed dang /
mi 'thad pa'i phyogs la rigs pa'i gnod pa 'bab lugs sogs gsal bar 'khod pa mi snang zhing /
rtsod pa'i skabs khas len 'dzin lugs dang don gyi go lugs zhi ba cha phra mo nas ma bye na dngos 'gal gyi khur mang du 'bab par snang bas cung zad spros pa'o / /
! zag dang bcas pa'i rnam shes ni / /
zhes sogs kyi skabs su /
skabs 'dir rnam shes kyi khams zhes pa ni khams drug gi nang tshan gyi zag pa dang bcas pa'i rnam par shes pa la byed pa las /
zag med kyi rnam shes rnams ni ma yin te /
zag med srid pa gcod byed yin pa'i phyir /
zhes 'dod do /
'on kyang zag med kyi rnam shes rnams sems khams bdun gyi nang tshan yid kyi rnam shes kyi khams dang yid khams gang rigs su ni 'dod dgos te /
de min na khams bco brgyad kyi nang nas chos khams kyis bsdus par 'dod dgos na gzhung 'dir khams kyis bsdus tshul bshad pa'i tshe /
phung po lnga'i nang nas rnam par rig byed ma yin pa'i gzugs dang /
tshor ba 'du shes /
'du byed gsum khams bco brgyad kyi nang tshan chos khams kyis bsdus pa las rnam shes kyi phung po la de'i nang tshan chos khams kyis bsdus pa zhig yod par ma bshad pa ma zad zag med kyi rnam shes yid kyi rnam shes kyi khams su bsdus pa 'grel pa mngon pa'i rgyan sogs las gsal bar bshad do / /
des na zag med kyi rnam shes de spyir rnam shes kyi khams yin kyang /
khams drug gi nang tshan gyi rnam shes kyi khams ma yin pa'i khyad par phye dgos la /
zag bcas kyi rnam shes yin na khams drug gi nang tshan rnam shes kyi khams yin pas khyab pa ni khas blangs chog pa 'dra snyam yang dpyad dgos so / /
'dir khams drug ces pa ni /
sa /
chu /
me /
rlung /
nam mkha'i khams /
rnam shes kyi khams dang drug tu 'dod la /
de drug po gang rung la zag bcas kyis khyab ste lugs 'dir nam mkha'i khams yang 'dus byas su 'dod pa'i phyir ro / /
'dir khams drug ces pa ni gtso bo srid pa skye ba'i khams la byed par snang ngo / /
! bstan yod 'dir ni gzugs gcig pu / /
thogs dang bcas pa gzugs can bcu / /
zhes sogs kyi skabs su /
khams kyi rnam pa'i rab dbye bshad pa la /
dang po bstan yod la sogs pa lnga las /
gzugs can gyi khams bcu'i nang nas gzugs kyi khams gcig pu chos can /
bstan yod yin te /
mig shes la bstan du yod pa'i dbyibs dang kha dog gang rung gi gzugs yin pa'i phyir /
de chos can /
bstan yod thogs bcas kyang yin te /
bstan yod gang zhig /
rang gi go sar gzugs can gzhan skye ba la gegs byed pa'i chos yin pa'i phyir /
gzugs can gyi khams lhag ma dgu po chos can /
bstan med thogs bcas yin te /
mig shes la bstan du med pa gang zhig /
rang gi go sar gzugs can gzhan skye ba la gegs byed pa gong ma dang mtshungs pa'i phyir /
khams lhag ma brgyad ni bstan med thogs med yin no / /
'o na /
rnam par rig byed ma yin pa'i gzugs kyang bstan med thogs med yin nam zhe na yin te /
rdul phran bsags pa'i gzugs ma yin pa'i phyir /
spyir thogs tshul la /
sgrib thogs /
yul thogs /
dmigs thogs gsum las /
gzugs sogs don lnga po chos can /
sgrib pa la thogs pa yin te /
de dag gcig gi go sar gcig 'byung ba la phan tshun sgrib ste gegs byed pa'i phyir /
mig sogs dbang po lnga chos can /
yul la thogs pa yin te /
rang rang gi yul la 'jug pa las yul gzhan la 'jug pa mi nus pa'i phyir /
sems dang sems byung rnams chos can /
dmigs pa la thogs pa yin te /
rang rang gi yul la dmigs nas 'dzin pa las gzhan la dmigs nas 'dzin mi nus pa'i phyir /
sgrib thogs dang yul thogs la mu bzhi ste /
sgrib thogs yin la yul thogs ma yin pa /
gzugs sogs don lnga dang /
sgrib thogs yul thogs gnyis ka yin pa /
mig sogs dbang po lnga dang /
yul thogs yin la sgrib thogs ma yin pa /
sems dang sems byung @# / /
rnams dang /
gnyis ka ma yin pa ni /
sems byung las gzhan pa'i chos khams rnams so / /
yul thogs dang dmigs thogs kyi khyad par la /
mig sogs dbang po lnga ni yul thogs yin kyang dmigs thogs ma yin te /
de dag rang rang gi yul la 'jug kyang yul de dang der dmigs nas mi 'dzin pa'i phyir /
sems dang sems byung rnams yul thogs dang /
dmigs thogs gnyis ka yin te /
rang rang gi yul la 'jug pa ma zad de dang der dmigs nas 'dzin pa'i phyir /
gzhan yang gdags pa las /
mig la chu dang skam la thogs mi thogs kyi mu bzhi dang /
mtshan mo dang nyin par thogs mi thogs kyi mu bzhi gsungs pa sogs kyi mtshan gzhi ni 'jog sla ba ma zad gzhan dag tu gsal bar bkod snang bas ma bris so / /
thogs tshul de dag las skabs 'dir thogs bcas yin min ni sgrib thogs yin min la byed pa las /
yul thogs dang dmigs thogs sogs la rtsi ba ma yin no / /
kho na re /
sgra chos can /
bstan yod yin par thal /
dbang po lnga po gang rung la bstan du yod pa'i phyir te /
chos kyi sgra rna ba'i dbang po la bstan du yod pa'i phyir zer na ma khyab /
'o na /
gsung rab kyi don chos can /
bstan yod yin par thal /
gdul bya la bstan du yod pa'i phyir /
khyab pa 'grig go /
! lung ma bstan brgyad /
zhes sogs kyi skabs su /
khams bco brgyad kyi nang nas mtha' gcig tu lung ma bstan brgyad yod de /
gzugs sgra gnyis ma gtogs pa'i gzugs can gyi khams lhag ma brgyad po de yin pa'i phyir /
gzugs sgra gnyis dang /
sems khams bdun /
chos khams dang bcas pa rnams chos can /
mtha' gcig tu lung ma bstan ma yin te /
de dag la dge mi dge lung ma bstan gsum ga'i cha yod pa'i phyir /
de la kho na re /
lung ma bstan gyi ngo bor gyur pa'i rnam par rig byed kyi gzugs chos can /
mtha' gcig tu lung ma bstan yin par thal /
lung ma bstan gang zhig /
de la dge mi dge'i cha med pa'i phyir /
'dod na /
khams bco brgyad kyi nang nas mtha' gcig tu lung ma bstan yin pa brgyad las lhag yod par thal /
de 'dra'i rig byed kyi gzugs de mtha' gcig tu lung ma bstan gang zhig /
khams bco brgyad po gang rung yin pa'i phyir na ma khyab /
'o na /
kho rang la /
khams bco brgyad kyi nang nas mtha' gcig tu lung ma bstan yin pa bco brgyad yod par thal /
khams bco brgyad po re re la mtha' gcig tu lung ma bstan yin pa re re yod pa'i phyir /
'dod na mi 'thad de /
khams bco brgyad kyi nang nas mtha' gcig tu lung ma bstan yin pa brgyad las med pa'i phyir te /
rtsa bar /
lung ma bstan brgyad de dag nyid /
gzugs sgra ma gtogs zhes gsungs pa'i phyir /
! 'dod khams gtogs pa thams cad do / /
zhes sogs kyi skabs su /
khams bco brgyad po de las /
'dod khams su gtogs pa'am /
'dod khams kyi sas bsdus pa ni bco brgyad po thams cad yod do / /
gzugs khams kyi sas bsdus pa ni bcu bzhi las med de /
dri ro dang /
sna lce'i rnam shes kyi khams bzhi med pa'i phyir /
gzugs med khams kyi sas bsdus pa gsum las med de /
yid dang yid kyi rnam par shes pa'i khams dang /
chos khams gsum las med pa'i phyir /
gzugs khams na sna lce'i dbang po yod kyang de dag rnam shes kyi rten mi byed pas lus mdzes par byed pa tsam yin no / /
! de gsum zag bcas zag pa med / /
zhes sogs kyi skabs su /
yid dang chos dang /
yid kyi rnam shes kyi khams gsum la ni zag bcas zag med gnyis ka'i cha yod de /
lam bden gyi ngo bor gyur pa'i de gsum dang /
chos khams 'dus ma byas ni zag med yin la /
gzhan rnams zag bcas yin pa'i phyir /
lhag ma gzugs can gyi khams bcu dang /
dbang po'i rnam par shes pa lnga ni mtha' gcig tu zag bcas yin te sgom spang yin pa'i phyir /
gong du bstan yod la sogs pa lnga zhes bshad pa ni /
bstan yod bstan med kyi khyad par /
thogs bcas thogs med kyi khyad par /
dge mi dge lung ma bstan gsum gyi khyad par /
khams gsum du gtogs tshul gyi khyad par /
zag bcas zag med kyi khyad par dang lnga'o / /
! rtog dang dpyod dang bcas pa ni / /
zhes sogs kyi skabs su /
@# / /
khams bco brgyad kyi nang nas mtha' gcig tu rtog dpyod dang bcas pa ni /
mig la sogs pa'i dbang po'i rnam par shes pa'i khams lnga'o / /
yid dang /
chos dang /
yid kyi rnam shes kyi khams gsum la ni /
rtog bcas dpyod bcas dang /
rtog med dpyod tsam dang /
rtog med dpyod med gsum ga'i cha yod de /
'dod sems dang /
bsam gtan dang po'i dngos gzhi tsam po ba'i ngo bor gyur pa'i yid dang /
yid kyi rnam shes kyi khams dang /
de dag gi 'khor du gyur pa'i chos khams sems byung rtog dpyod gnyis las gzhan pa rnams ni rtog bcas dpyod bcas yin te /
rang grogs su rtog dpyod nges par yod pa'i phyir /
bsam gtan dang po'i dngos gzhi khyad par can gyi ngo bor gyur pa'i dpyod pa las gzhan pa'i sems sems byung rnams dang /
'dod sems kyi 'khor du gyur pa'i rtog pa dang /
bsam gtan dang po'i dngos gzhi tsam po ba'i ngo bor gyur pa'i rtog pa rnams ni rtog med dpyod tsam yin te /
dngos gzhi khyad par can na rtog pa med cing dpyod pa yod la /
rtog pa phyi ma gnyis la grogs su rtog pa gnyis pa med cing dpyod pa nges par yod pa'i phyir ro / /
! bsam gtan gnyis pa yan chad kyi sems sems byung rnams dang /
bsam gtan dang po'i dngos gzhi khyad par can gyi dpyod pa dang /
chos khams kyi nang tshan sems byung las gzhan pa'i chos thams cad ni rtog med dpyod med yin te /
bsam gtan gnyis pa yan chad rtog dpyod spangs pa'i sa yin pa'i phyir dang /
dpyod pa la dpyod pa gnyis pa med pa'i phyir dang /
mtshungs ldan ma yin pa rnams ni rtog dpyod gnyis ka dang mi ldan pa'i phyir ro / /
'o na /
mdo las /
dbang po'i rnam par shes pa rnams rtog med du gsungs pa dang 'gal lo / /
zhe na /
mi 'gal te /
dbang shes rtog med du gsungs pa ni /
nges rtog dang rjes dran gyi rtog pa dang bral bas rtog med du gsungs pa yin la /
'dir ni ngo bo nyid kyi rtog pa dang bcas pa la byed pa'i phyir ro / /
'di la khas len 'dzin mtshams dka' tsam yongs rig 'dug pa 'og ma rnams su 'god do / /
! dmigs bcas sems kyi khams bdun no / /
zhes sogs kyis skabs su /
khams bco brgyad kyi nang nas mtha' gcig tu dmigs bcas yin pa ni /
sems khams bdun dang /
chos khams kyi phyed sems byung dang bcas pa yin la /
khams lhag ma phyed dang bcu gcig ni dmigs pa med pa yin no / /
! ma zin dgu /
zhes sogs kyi skabs su /
khams bco brgyad kyi nang nas mtha' gcig tu sems kyis ma zin pa ni dgu yod de /
sems khams bdun dang chos khams kyi phyed sems byung dang /
sgra dang bcas pa'i dgu po de yin pa'i phyir /
lhag ma dbang po lnga dang /
gzugs /
dri /
ro /
reg bya dang bcas pa dgu la ni zin ma zin gnyis ka'i cha yod de /
dbang po lnga 'das pa dang ma 'ongs pa ni ma zin pa dang /
da ltar ba rnams ni zin pa yin la /
gzugs sogs bzhi yang da ltar ba dbang po'i tshogs pa na yod pa rnams ni zin pa dang /
rgyud kyis ma bsdus pa rnams ni ma zin pa yin pa'i phyir /
'dir zin ma zin gyi don ni dbang po la phan gnod byas pas tshor ba bde sdug skye nus mi nus la byed pa yin la /
de'i phyir skra dang ba spu sen mo sogs kyang rtsa ba rnams zin pa las cha shas gzhan rnams ma zin pa'o / /
! lhag ma gzugs can dgu po ni / /
zhes sogs kyi skabs su /
khams bco brgyad kyi nang nas reg bya'i khams la ni 'byung ba dang 'byung 'gyur gnyis ka'i cha yod de /
sa sogs bzhi ni 'byung ba dang /
'jam rtsub la sogs pa bdun ni 'byung gyur yin pa'i phyir /
lhag ma mig sogs gzugs can dgu dang /
chos khams kyi bye brag rnam par rig byed ma yin pa'i gzugs ni 'byung gyur kho na /
sems khams bdun dang /
rig byed ma yin pa las gzhan pa'i chos khams rnams ni 'byung ba dang 'byung gyur gnyis ka min no / /
! gzugs can bcu ni bsags pa'o / /
gcod byed gcad par bya ba nyid / /
zhes sogs kyi skabs su /
khams bco brgyad kyi nang nas mig sogs gzugs can gyi khams bcu ni mtha' gcig tu bsags pa yin te /
rdul phran 'dus pa yin pa'i phyir /
lhag ma brgyad ni bsags pa ma yin no / /
yang /
gcad bya gcod @# / /
byed dang /
bsreg bya sreg byed ces pa'i bya byed 'jug yul kyang gzugs dri ro reg bya zhes pa'i khams bzhi po nyid do / /
! rnam par smin las byung ba dang / /
zhes sogs kyi skabs su /
khams bco brgyad kyi nang nas mig sogs nang gi khams lnga la ni rnam smin dang /
rgyas byung gnyis ka yod de /
de dag la mi dge ba dang dge ba zag bcas gang rung gi rnam smin dang /
rgyas pa'i rgyu las byung ba yod pa'i phyir /
de rnams rgyu mthun las byung ba yang yin te /
zag med skad cig dang po ma yin pa'i skye ba'i chos can gyi 'dus byas yin pa'i phyir /
de bzhin du gzugs dri ro reg bya bzhi la yang byung ba gsum ga yod de /
de dag dbang po'i tshogs pa na yod pa rnams la de gsum ga dang /
phyi rol tu yod pa rnams la rgyu mthun las byung ba yod pa'i phyir /
sgra la ni rgyas byung dang /
rgyu mthun las byung ba ma gtogs rnam smin las byung ba med de /
sgra la rnam smin med pa'i phyir /
sems khams bdun dang /
chos khams dang brgyad la ni rnam smin las byung ba dang /
rgyu mthun las byung ba yod kyang /
rgyas byung ni med de /
de dag la gzugs can rgyas pa med pa'i phyir /
'dir rnam smin las byung ba zhes pa ni /
rnam smin gyi rgyu las byung ba zhes pa'i bar gyi tshig mi mngon par bsdus pa las /
don rnam smin nyid la byed pa yin gyi /
rnam smin rgyur byas nas /
de las byung ba zhes rnam smin las gzhan du ngos 'dzin pa ni ma yin no / /
de la kho na re /
rnam smin chos can /
rnam smin las byung ba yin par thal /
rnam smin gyi rgyu las byung ba yin pa'i phyir /
zer na tshig skyon bcad pa'i dbang du byas na ma khyab zer dgos kyang /
gzhung gi spam bshad ltar na 'dod lan btab par bya zhing /
de la kho na re / /
rnam smin chos can /
rang nyid rang nyid las byung bar thal /
'dod pa'i phyir zer na ma khyab te /
rnam smin las byung ba zhes pa'i bsam don gong du bshad pa ltar rnam smin gyi rgyu las byung ba la bsam pa las /
rang nyid rang nyid las byung ba la bsam pa ma yin pa'i phyir /
'o na /
kho rang la /
rnam smin chos can /
rnam smin las skyes pa yin par thal /
rnam smin gyi 'bras bu yin pa'i phyir /
'dod na /
rang nyid rang nyid las skyes par thal /
rgyu mtshan mtshungs pa'i phyir ro / /
yang /
dbang po lnga 'das pa dang ma 'ongs pa la byung ba gsum ga yod dam /
zhe na /
'das pa dang ma 'ongs pa skye ba'i chos can la gsum ga yod par 'dod kyang 'gal ba med cing /
ma 'ongs mi skye ba'i chos can la ni rgyas byung 'jog mi shes te /
de rgyas pa'i rgyu dag gis rgyas par byed mi nus pa'i phyir te /
mi skye ba'i chos can de rgyas pa dang 'phel ba mi srid pa'i phyir /
! yang sems dang sems byung la rgyas byung med par 'dod pa la kho na re /
de dag la rgyas byung yod par thal /
dad pa dang shes rab sogs dge ba'i sems byung dang /
khong khro dang 'dod chags sogs mi dge ba'i sems byung rnams la rgyas byung yod pa'i phyir te /
de dag rgyas pa'i rgyu dag gis rgyas par byed pa yod pa'i phyir te /
de dag 'phel ba dang rgyas par byed pa'i rgyu yod pa'i phyir zer na ma khyab ste /
'di'i dngos bstan gyi rgyas pa'i rgyu ni zas dang /
sku mnye dril phyis sogs dang /
gnyid dang /
ting nge 'dzin bzhi po kho na las ma bshad la /
de'i phyir rgyas byung yin min kyang dbang po dang dbang rten gyis bsdus pa'i gzugs can gyi khams rgyas pa yin min la byed pa las /
spyir rgyas pa yod med tsam la mi byed pa'i phyir /
! rdzas dang ldan gcig mtha' ma gsum / /
skad cig ma ste zhes pa'i skabs su /
khams bco brgyad kyi nang nas mtha' gcig tu rtag cing brtan pa'i rdzas su grub pa ni chos khams kyi bye brag 'dus ma byas gcig pu'o / /
yang khams bco brgyad kyi nang nas yid dang /
chos dang /
yid kyi rnam shes kyi khams gsum la ni rgyu mthun las ma byung ba'i skad cig ma yang yod de /
sdug bsngal chos bzod skad cig dang po'i tshogs pa na yod pa'i yid dang /
chos dang /
rnam shes kyi khams gsum po de rgyu mthun las ma byung ba'i phyir te /
sbyor lam chos mchog man chad zag bcas yin pas zag med kyi rigs 'dra snga ma sngon du ma song ba'i @# / /
phyir /
zag med skad cig gnyis pa yan chad ni rgyu mthun las byung ste /
rigs 'dra snga ma sngon du song ba'i phyir / /
! rnam shes khams dag so so dang / /
zhes sogs kyis skabs su /
mig gi khams dang /
mig gi rnam shes gnyis lhan cig gsar du thob ma thob la mu bzhi ste /
mig dbang gsar du thob la /
mig gi rnam shes gsar du ma thob pa ni /
'dod par skye ba blangs nas rim gyis mig dbang thob ma thag pa dang /
gzugs med nas shi 'phos nas bsam gtan gnyis pa yan chad du skyes ma thag pa rnams yin te /
dang po ni /
mig shes dge ba dang nyon mongs can gyi thob pa dus gsum du 'byung bas na mig shes sngar nas thob zin cing /
mig dbang ni skabs der gsar du thob pa yin pa'i phyir dang /
gnyis pa ni /
bsam gtan gnyis pa yan chad rang sa na mig shes med pas skabs der mig shes ma thob la /
mig dbang ni gsar du thob pa'i phyir ro / /
7mig shes gsar du thob la /
mig dbang gsar du ma thob pa ni bsam gtan gnyis pa dang /
gsum pa dang /
bzhi pa'i gang zag rnams kyis bsam gtan dang po'i mig shes gsar du mngon du byas nas gzugs la blta ba dang /
bsam gtan de gsum nas shi 'phos nas 'dod pa dang bsam gtan dang po'i bar srid du nying mtshams sbyar ma thag pa rnams te /
dang po ni /
gzugs khams pa rnams dbang po tshang ba yin pas mig dbang dang sngar nas ldan la /
mig shes gsar du thob pa'i phyir dang /
phyi ma ni /
mig shes dge ba dang nyon mongs can gsar du thob la /
mig dbang ni bar ma chad pa'i tshul du ldan pas gsar du thob par ma bzhag go /
7mig dbang mig shes gnyis ka lhan cig gsar du thob pa ni /
gzugs med nas shi 'phos nas 'dod pa dang /
bsam gtan dang po'i bar srid du nying mtshams sbyar ma thag pa rnams te /
bar srid pa dbang po kun tshang yin pa'i phyir dang /
mig shes dge ba dang nyon mongs can 'das ma 'ongs kyang gsar du thob pa'i phyir ro / /
7mig dang mig shes gnyis ka gsar du ma thob pa ni /
gzugs med du skye ba blangs pa rnams so / /
gong gi mu bzhi po 'di'i mtshan gzhi 'jog pa'i tshe /
skyes ma thag pa dang /
gsar du zhes sogs kyi khyad par sbyar te tshig skyon bcad nas 'jog dgos kyi /
gzhung gi spam bshad ltar bzhag na go don la mi gnod kyang /
tshig la 'khris na 'dzin mtshams mi bde ba du ma zhig 'byung la /
'di tsam du ma zad mdzod kyi yig cha phal mo cher go ba gtso bor mdzad nas tshig skyon ma bcad pa gong 'og thams cad du 'byung ba rnams de kho na ltar rtsod pa'i tshe khas blangs na tshig gi gnod pa 'bab par 'gyur ba la bsams nas 'dir ni gzhung don phal mo che tshig skyon bcad nas 'god pa'i lugs su byas so / /
yang /
mig dang mig shes gnyis ldan mi ldan la yang mu bzhi ste /
mig dang ldan la mig shes dang mi ldan pa ni bsam gtan phyi ma gsum du skye ba'i gang zag mig shes mngon du ma byas pa rnams dang /
mig shes dang ldan la mig dang mi ldan pa 'dod pa'i gang zag dmus long lta bu dang /
gnyis ka dang ldan pa /
'dod pa'i gang zag mig thob la ma nyams pa sogs dang /
gnyis ka dang mi ldan pa gzugs med kyi gang zag rnams / /
7yang /
mig dang gzugs gnyis la gsar du thob ma thob kyi khyad par yang yod de /
mig gsar du thob la gzugs gsar du ma thob pa ni /
'dod par skyes nas rim gyis mig dbang thob ma thag pa rnams so / /
gzugs gsar du thob la mig gsar du ma thob pa ni /
med la /
gnyis ka gsar du thob pa ni /
gzugs med nas khams 'og ma'i bar srid du nying mtshams sbyar ma thag pa rnams dang /
gnyis ka gsar du ma thob pa ni gzugs med pa sogs mang ngo / /
yang mig dbang dang ldan na gzugs dang ldan pas khyab kyang /
gzugs dang ldan na mig dbang dang ldan pas ma khyab ste /
dmus long dang mang la du nying mtshams sbyar ma thag pa sogs yod pa'i phyir ro / /
7mig shes dang /
gzugs gsar du thob ma thob kyi mu bzhi 'jog pa ni /
gong gi mig shes dang mig dbang gi mu bzhi 'jog tshul gyis shes so / /
de bzhin du @# / /
mig dang mig shes gnyis btang ba'i tshe na yang dus mnyam dang /
rim gyi btang ba sogs kyi khyad par yod pa yang gong gi thob tshul sogs la dpags na shes pas re re nas ma spros so / /
! nang gi bcu gnyis gzugs la sogs / /
ma gtogs zhes pa'i skabs su /
khams bco brgyad kyi nang nas mtha' gcig tu nang sems can gyi rgyud kyis bsdus pa ni mig sogs dbang po lnga dang /
sems khams bdun te bcu gnyis po rnams so / /
khams lhag ma gzugs sogs don lnga dang /
chos khams dang bcas pa drug la ni phyi nang gnyis ka'i cha nas yod de shes sla'o / /
'on kyang gzhung 'dir khams lhag ma drug la phyi'i khams su bshad pa ni /
gtso che ba'am /
phal che ba'i dbang du byas nas phyi'i skye mched drug ces grags pa dang mthun par mdzad pa'o / /
! chos zhes bya ba ni /
rten pa dang bcas /
zhes sogs kyis skabs su /
'di'i rtsa ba'i tshig zin la /
chos khams zhes pa rten bcas dang /
lhag ma rnams la rten bcas dang de mtshungs gnyis yod pa tsam zhig gsungs la /
de dang mtshungs par rang 'grel dang 'grel pa mngon pa'i rgyan sogs su yang /
khams bco brgyad las chos kyi khams zhes bya ba ni gcig tu rten pa dang bcas pa zhes bya ba yin te /
de dag gis yid kyi rnam shes skye ba'i bya ba byed pas khyab pa'i phyir /
zhes dang /
khams lhag ma bcu bdun po dag ni de dang mtshungs pa dag kyang yin no / /
kyang gi sgras rten pa dang bcas pa'ang yod do zhes bsdu ba'i phyir ro / /
zhes dang /
rten bcas dang de mtshungs kyi khyad par gang zhe na /
khams gang zhig /
rang gi bya ba'i las mi byed pa de mtshungs dang /
byed pa de ni rten bcas yin te /
zhes pa tsam las ma gsungs /
'grel pa gzhan dag phal mo cher yang /
tshig don de ga sor bzhag nas /
chos khams chos can /
mtha' gcig tu rten bcas yin te /
rang 'bras rnam shes kyi yul du mi 'gyur mi srid pa'i phyir /
zhes dang /
lhag ma rnams la rten bcas de mtshungs gnyis su yod de /
khams gang zhig /
rang gi las byed pa rten bcas dang /
mi byed pa de mtshungs yin pa'i phyir /
zhes pa tsam gsungs te /
khyad par zhib pa blo gros can rnams kyis rtogs sla bar dgongs nas 'god par ma mdzad pa la brten nas /
deng sang rtsod pa'i tshe khas len 'dzin mtshams dang go don stor te mgo bo rmongs par gyur pa mthong la /
des na zhib cha'i khyad par ma phye bar rtsa 'grel rnams kyi tshig zin de ga ltar khas blangs na rigs pa nang 'gal ba dang /
khas blangs snga phyi 'gal ba dang /
lung don snga phyi 'gal ba sogs kyi khur mang du 'khyer dgos par 'gyur te /
ji ltar zhe na /
khams bco brgyad kyi nang nas chos khams mtha' gcig tu rten bcas yin na /
'o na sems byung rnams kyang mtha' gcig tu rten bcas yin par thal /
'dod pa'i phyir /
'dod na /
sems byung la de mtshungs med par thal /
de mtha' gcig tu rten bcas yin pa'i phyir /
'dod na /
sems la yang de mtshungs med par thal /
khyab ste /
sems dang sems byung gnyis rnam pa thams cad du gtso 'khor mtshungs ldan du 'gro dgos pa'i phyir /
'dod na /
mi 'thad par thal /
bye smra'i lugs la /
sems la rten bcas de mtshungs gnyis ka yod pa'i phyir te /
sems khams bdun char la rten bcas de mtshungs gnyis re yod pa'i phyir /
der thal /
chos khams las gzhan pa'i khams lhag ma thams cad la rten bcas de mtshungs gnyis re yod pa'i phyir te /
rtsa ba las /
lhag ma ni / /
de dang mtshungs pa dag kyang yin / /
zhes gsungs pa'i phyir /
yang chos khams chos can /
mtha' gcig tu rten bcas yin te /
rang 'bras rnam shes kyi yul yin pa'i phyir /
zhes pa'i khyab mtha' khas blangs na /
'o na /
ma 'ongs mi skye ba'i chos can gyi sems byung chos can /
rten bcas yin par thal /
rang 'bras rnam shes kyi yul yin pa'i phyir te /
'dus byas yin pa'i phyir /
'dod na /
de chos can /
rten bcas ma yin par thal /
de mtshungs yin pa'i phyir te /
khams gang zhig rang gi las mi byed pa yin pa'i phyir /
khyab ste /
de dang mtshungs pa dag kyang yin / /
gang zhig rang gi las mi byed / /
ces gsungs pa'i phyir /
yang ma 'ongs mi skye ba'i chos can gyi sems byung de rten bcas dang /
de mtshungs gnyis ka yin no zhe na /
'o na /
gzhi grub na rten bcas dang @# / /
de mtshungs gnyis ka yin pas khyab pa dang /
rang gi las byed pa dang mi byed pa gnyis ka yin pas khyab pa dang /
rten bcas dang de mtshungs kyi dbye ba phyed pa don med par 'gyur ba sogs tha chad pa mang du smra dgos par 'gyur ro / /
'o na| khyad par ji ltar 'byed ce na| yod de /
rtsa 'grel rnams su khams bco brgyad las chos khams mtha' gcig tu rten bcas su gsungs pa'i rgyu mtshan du rang 'bras rnam shes kyi yul yin pa tsam 'god par mdzad pa'i dgongs gzhi'i gtso bo ni /
chos khams kyi phyogs gcig 'dus ma byas kyi chos rnams la dgongs pa yin gyi chos khams ril po la dgongs pa ma yin te /
dper na /
gong du /
rdzas dang ldan gcig /
ces pa'i skabs su khams bco brgyad las gcig tu rtag cing brtan pa'i rdzas su grub pa chos khams gcig pur gsungs pa ltar snang yang don du /
chos khams kyi nang chan 'dus ma byas rnams la dgongs pa las chos khams ril po la dgongs pa ma yin pa dang mtshungs so / /
chos khams 'dus ma byas rnams ni /
rang 'bras rnam shes kyi yul lam rten byed pa'i cha nas rten bcas kho nar 'jog pa las /
khams gzhan dag ltar rang gi las byed pa dang mi byed pa sogs kyi khyad par 'byed rgyu med pas na mtha' gcig tu rten bcas su khas len pa yin la /
khams gzhan dag rnams ni rang 'bras rnam shes kyi yul yin par mtshungs kyang de tsam zhig gis rten bcas su bzhag pa ma yin par rang rang gi byed pa mi 'dra ba gzhan dag yod pas de dag byed pa dang mi byed pa'i sgo nas rten bcas dang de mtshungs su bzhag pa yin te /
'grel pa mngon pa'i rgyan gyi mchan bu las /
'o na khams bco brgyad po thams cad rten bcas kho nar 'gyur te /
bdag med rtogs pa'i shes pa'i yul yin pa'i phyir ro zhe na /
de kho nas rten bcas su mi 'jog ste /
lhag ma rnams la ni rang rang gi byed pa gzhan re yod pas de mi byed pa ni de mtshungs so / /
zhes gsungs pa'i phyir /
rang 'bras rnam shes kyi yul byed pa rten bcas kyi sgrub byed du bkod pa yang /
gtso che ba chos khams 'dus ma byas rten bcas su sgrub pa'i rgyu mtshan du bkod pa yin pas /
chos can la ma bsam par khyab mtha' khas len mi rigs so /
'o na| 'grel pa mngon pa'i rgyan du /
khams lhag ma bcu bdun po dag ni de dang mtshungs pa dag kyang yin no / /
zhes rten bcas de mtshungs gnyis ka'i cha yod pa khams bcu bdun las ma gsungs pas /
chos khams mtha' gcig tu rten bcas yin par bzhed pa dngos su gsal lo zhe na /
de ni ma yin te /
chos khams kyi phyogs gcig 'dus ma byas mtha' gcig tu rten bcas yin par bstan pa'i shugs la /
de'i bye brag 'dus byas sems byung sogs la rten bcas de mtshungs gnyis ka'i cha yod pa rtogs par 'gyur ba la dgongs nas dngos su ma gsungs pa yin gyi /
dbyig gnyen gnyis pa lta bu'i mchims 'jam dpal dbyangs kyis bye brag smra ba'i lugs la /
gtso bo sems khams bdun la rten bcas de mtshungs gnyis re 'dod pa mkhyen nas /
'khor sems byung la de mtshungs yod par 'dod pa mi mkhyen pa mi srid pa'i phyir ro / /
de ltar khyad par phye ste khams bco brgyad kyi nang nas chos khams kyi phyogs gcig 'dus ma byas rnams mtha' gcig tu rten bcas dang /
chos khams kyi bye brag 'dus byas dang /
khams lhag ma bcu bdun po rnams la ni rten bcas dang de mtshungs kyi cha gnyis re yod do zhes dam bcas na 'gal ba'i khur gyis mi brdzi bar 'gyur zhing /
'on kyang da dung mkhas pa rnams kyi dpyad par mdzad de gzhung gi tshig zin ltar khas blangs na gzhung don snga phyi dang /
khas len nang 'gal sogs kyi gnod pa mi 'jug pa'i lan smra bar ? 'os pa mchis na spre bar rigs so / /
'dus ma byas las gzhan pa'i khams gzhan rnams la rten bcas dang de mtshungs so so nas 'jog tshul yod de /
mig sogs dbang po lnga dang /
sems khams bdun dang /
sems byung rnams las 'das pa dang /
de ltar ba dang /
ma 'ongs pa skye ba'i chos can rnams ni rten bcas dang /
mi skye ba'i chos can rnams ni de mtshungs yin la /
gzugs sogs yul lnga ni rim pa bzhin blta ba dang /
nyan pa @# / /
dang /
snom pa dang /
myang ba dang /
reg pa sogs kyi bya ba bskyed pa dang /
bskyed par 'gyur ba rnams ni rten bcas dang /
bya ba mi bskyed pa ni de mtshungs so / /
'di dag la yang dbang po dang shes pa rnams yul la 'jug mi 'jug dang /
gzugs sgra sogs la yang rang gzhan gyi bya ba 'jug lugs dang /
mi ldan pa'i 'du byed sogs la yang rten bcas de mtshungs 'jog lugs sogs dbye ba mang tsam 'byed rgyu mchis kyang yi ges 'jigs par 'gyur bas ma spros la /
de yang /
dbang po dang shes pa rnams yul la 'jug tshul yang /
spyir gzugs can gyi dbang po dang dbang shes 'das pa'i yul la 'das pa dang /
ma 'ongs pa'i yul la ma 'ongs pa dang /
de ltar ba'i yul la da ltar ba 'jog dgos pa 'dra zhing /
yid kyi shes pa ni 'das ma 'ongs da ltar ba gsum char gyi yul du chos dus gsum po rnams ci rigs pa'i tshul du 'gyur bar ma zad /
dus kyis ma bsdus pa'i chos dag kyang ci rigs pa'i tshul du 'gyur ro / /
de la kho na re /
mig gi rnam shes 'das pas gzugs 'das pa yul du byed par thal /
khyod kyi blo rtse 'thad pa'i phyir /
'dod byas pa la /
de chos can /
rang dus su gzugs 'das pa yul du byed par thal /
gzugs 'das pa yul du byed pa'i phyir zer na ma khyab /
de la khyab par thal /
des gzugs 'das pa yul du byed pa gang zhig /
yul can rang dus las snga rol tu de yul du mi byed pa'i phyir na yang ma khyab ste /
mig gi rnam shes 'das pas gzugs 'das pa yul du byed pa'i bsam don ni /
yul dang yul can gnyis po de 'das pa'i ngo bor ma 'phos pa'i gong der des de yul du byed pa la bsam nas de gnyis yul yul can du 'jog pa yin gyi /
yul can 'das pa des rang dus su yul 'das pa yul du byed pa'i cha nas de gnyis yul yul can du 'jog pa ma yin pa'i phyir te /
des rang dus su gzugs 'das pa yul du byed mi nus pa'i phyir te /
yul gang yul du byed kyang yul can rang nyid mngon du gyur dgos pa gang zhig /
rang nyid 'das pa'i ngo bor 'phos zin nas slar mngon du gyur pa med pa'i phyir ro / /
de bzhin du mig gi rnam shes ma 'ongs pas gzugs ma 'ongs pa yul du byed pa'i don yang /
yul dang yul can gnyis da ltar ba'i ngo bor 'phos pa'i tshe yul du byed par 'gyur ba la bsam nas de gnyis yul yul can du 'jog pa las /
yul can ma 'ongs pa rang dus su de yul du byed pa'i cha nas de gnyis yul yul can du 'jog pa ma yin par shas par bya'o / /
des 'das ma 'ongs kyi dbang po dang dbang shes gzhan la yang sbyor shes par bya la /
yid shes 'das ma 'ongs kyis yul dus gsum yul du byed tshul yang rim pa bzhin yul can rang nyid 'das pa'i ngo bor ma 'phos gong der yul du byas pa dang /
rang nyid da ltar ba'i ngo bor 'phos pa'i tshe yul du byed 'gyur la bsam pa las /
rang dus su de dang de yul du byed pa'i don ma yin te /
rang dus su de dag yul du mi byed pa gong dang 'dra ba'i phyir snyam mo / /
'di ltar smra dgos pa yang grub mtha'i dbang gis yin pa las /
don la 'thad min ni rig pas dpyad na shes pas blo ldan rnams kyis mkhas pa snga ma dag gis mdzad pa'i 'grel pa rnams la blta ba dang /
rtsod cing dris pa'i sgo nas zhib tu bsam na shes par 'gyur ro / /
! bcu ni sgom pas spang bya yin / /
zhes sogs kyis skabs su khams bco brgyad kyi nang nas gzugs can gyi khams bcu dang /
dbang po'i rnam par shes pa'i khams lnga ni mtha' gcig tu sgom spang yin la /
tha ma yid dang /
chos dang| yid kyi rnam par shes pa'i khams gsum la ni sgom spang dang /
mthong spang dang /
spang bya ma yin pa'i cha gsum yod de /
lta ba dang the tshoms la sogs pa'i phra rgyas dang /
de dag dang mtshungs ldan dang /
de dag gi mtshan nyid dang /
rjes mthun gyi mtshan nyid dang /
thob pa dang bcas pa rnams ni mthong spang dang /
de las gzhan pa'i zag bcas lhag ma rnams sgom spang dang /
zag med rnams ni spang bya ma yin pa'i phyir /
lugs 'dir gnas ma bu pas 'dod pa ltar so so skye bo dang /
ngan song ba'i lus ngag gi las mthong spangs su mi 'dod de /
so so skye @# / /
bo nam bsgribs lung ma bstan yin la /
mthong spang la nyon mongs can gyis khyab pa'i phyir dang /
ngan song ba'i lus ngag gi las ni gzugs yin la /
mthong spang la gzugs mi 'jog pa'i phyir /
des na mthong spang ni nyon mongs can dang /
de yang yid shes dngos sam| de las skyes pa dang /
de las 'brel ba gang rung yin pa zhig dgos so / /
lugs 'dir nyon mongs can la mi dge ba dang /
sgrib lung ma bstan gang rung gis khyab bo / /
'o na| 'ching ba kun ldan gyi gang zag chos can /
nyon mongs can ma yin par thal /
'dod na /
de chos can /
nyon mongs dang bcas pa ma yin par thal /
nyon mongs can ma yin pa'i phyir /
zer na ma khyab zer dgos so / /
gzhan yang lugs 'dir lam bden ma yin pa'i 'dus byas la zag bcas kyis khyab pa dang /
mthong spang las gzhan pa'i zag bcas mtha' dag sgom spang du 'dod pa ni lhag med myang 'das kyi tshe zag bcas rgyun dang bcas pa spangs dgos pa la bsam par snang zhing /
de lta na sgom spang yin na spang bya yin pas khyab par khas blangs na mi mdzes te /
zag bcas dge ba'i ngo bor gyur ba'i sbyin pa dang /
tshul khrims dang /
ting nge 'dzin dang /
shes rab dang /
snying rje chen po sogs rnam grol sgrub pa la med mi rung du nyams su len dgos pa'i dkar po'i chos mang po zhig spang byar khas len dgos par 'gyur la /
spang bya dang blang bya mi 'gal bar 'dod na yang mi mdzes pas sgom spang yin na spang bya yin pas ma khyab par 'dod na legs so / /
! mig dang chos kyi khams phyogs ni / /
zhes sogs kyi skabs su /
khams bco brgyad kyi nang nas mig dang chos khams kyi phyogs gcig ni lta ba yin te /
mig ni gzugs la lta ba'i phyir dang /
chos khams kyi phyogs gcig ni /
'jig lta la sogs pa lnga dang /
'jig rten pa'i yang dag pa'i lta ba dang /
slob pa'i lta ba dang /
mi slob pa'i lta ba dang brgyad de /
dang po lnga ni nyon mongs can dang /
drug pa ni dge ba zag bcas dang /
bdun pa ni sgom spang gi sa bon dang bcas pa'i zag med dang /
brgyad pa ni de med pa'i zag med kyi lta ba yin no / /
'jig rten pa'i yang dag pa'i lta ba ni /
yid shes 'khor gyi shes rab dge ba zag bcas kho na la byed kyi /
dbang shes 'khor gyi shes rab rnams na ma yin te /
de dag ni nges par rtog pa dang bral ba'i phyir ro / /
'dir mig gi khams lta bar 'jog pa ni /
'jig rten gyi tha snyad du lta ba'i sgra 'jug tu yod pa tsam la bsams nas rnam grangs tsam du 'dren pa las lta ba dngos gnas pa ni ma yin te /
gzugs la lta ba tsam gyis lta bar 'gyur na /
mig gi rnam shes dang /
de'i 'khor sems byung rnams kyang lta bar bzhag chog pa'i phyir dang /
spyir lta ba dang lta min 'byed pa'i tshe na yang lta ba'i grangs su 'jog dgos par thal pa'i phyir ro / /
mig gis gzugs la lta ba'i tshe yang rnam shes rten pa dang bcas pa'i mig gis mthong gi /
de mtshungs kyi mig gis ni mi mthong la /
mig la brten pa'i rnam shes kho nas kyang mi mthong ste /
de lta min na rnam shes thogs med yin pas rtsig pa la sogs pas bar du chod pa'i gzugs kyang mthong bar thal lo zhes 'dod la /
des ? na rten bcas kyi mig dang rnam shes gnyis kas thun mong du gzugs mthong bar 'dod do / /
lo zhes gsungs pa ni /
bye brag smra ba'i 'dod tshul de la ma rangs pa ste /
slob dpon rang gi bzhed pa ni /
mig gi rnam shes kho nas gzugs mthong yang sgrib pa thams cad la 'jug par mi 'gyur te /
sgrib byed kyi bar du chod pa la ni rgyu ma tshang bas rnam shes mi skye ba'i phyir /
zhes bzhed pa yin no / /
bye brag smra ba'i 'dod pa 'di yang 'jig rten pa rnams kyis mig gis gzugs mthong bar zhen pa dang /
mdo sde rnams nas mig la brten pa'i rnam shes kyis gzugs mthong ba la dgongs nas mig gis gzugs mthong par gsungs pa rnams sgra ji bzhin du 'dzin pa ste /
dbang po dang dbang shes lhag ma rnams la yang mtshungs so / /
! mig dang yid dang rna ba ni / /
yul dang ma 'phrad zhes sogs kyi skabs su /
mig dang rna ba dang yid gsum gyis ni rang gi yul ma 'phrad par 'dzin pa yin te /
mig gi @# / /
dbang pos rgyangs ring po'i gzugs phra rags ci rigs pa mthong ba dang /
rna ba'i dbang pos rgyangs ring po'i sgra phra rags ci rigs pa thos pa /
yid kyis 'das pa dang ma 'ongs pa sogs kyi yul thag ring po 'dzin par ma zad /
yid ni gzugs can ma yin pas 'phrad pa'i tha snyad kyang mi thob bo / /
sna la sogs pa gsum gyis ni rang yul dbang po dang 'phrad nas 'dzin gyi ma 'phrad par 'dzin mi nus so / /
'dir phrad ma phrad kyi tha snyad ni /
dbang po'i rdul dang yul gyi rdul phran gyi bar du rdul phran gzhan gyis bar mchod par 'dabs chags par gnas mi gnas la byed pa yin no / /
'o na /
gang zag nang phan tshun nye bar 'ongs pa sogs kyang 'phrad par mi 'jog gam zhe na /
de 'dra ba ni /
skyes bu dam pa dang phrad pa /
pha ma dang phrad pa zhes sogs yul de dang nye bar gnas pa la phrad pa'i tha snyad byed pa yod kyang 'dir bshad pa'i phrad pa'i don dngos ni ma tshang zhing cha mtshungs pa tsam gyi sgo nas btags pa'o / /
sna la sogs pa gsum gyis ni yul mnyam par 'dzin pa yin la /
mnyam pa'i don ni yul gyi rdul phra rab dang dbang po'i rdul phra rab mang nyung mnyam par 'dzin pa ste /
dper na /
lces bu ram gyi gong bu che chung gi ro myong ba'i tshe ro myong bya'i bu ram gyi rdul ji tsam pa de tsam gyi dbang po'i rdul gyis myong ba yin la /
mig dang rna ba gnyis kyis ni res 'ga' dbang po bas che ba dang /
res 'ga' chung ba dang /
res 'ga' mnyam par 'dzin pas ma nges so / /
! tha ma'i rten 'das lnga rnams kyi / /
zhes sogs kyi skabs su /
khams mtha' ma yid kyi rnam par shes pa'i khams kyi rten ni 'das ma thag pa'i yid kho na yin la /
dbang po'i rnam shes lnga po rnams kyi rten la ni /
de dag dang lhan cig skyes pa'i dbang po gzugs can da ltar ba dang yid 'das pa gnyis ka yang yod do / /
'o na /
rnam shes gang gi rten gyi dngos po yin pa de /
de'i mtshungs pa de ma thag pa'i rkyen yang yin nam zhe na /
de la ni dbang po'i rnam shes lnga'i dbang du byas na mu bzhi yod de /
dbang po gzugs can lnga ni /
dbang po'i rnam shes de dang de'i rten gyi dngos po yin la /
sems dang sems byung gang rung ma yin pas mtshungs pa de ma thag rkyen ma yin pa dang /
dbang shes 'khor gyi sems byung 'das ma thag pa rnams ni rnam shes de dag gi mtshungs pa de ma thag rkyen yin la /
rten gyi dngos po ma yin te /
rnam shes drug po gang rung gi rten la dbang po drug po gang rung gis khyab pa'i phyir /
dbang po'i rnam shes 'das ma thag pa'i yid kyi khams ni de gnyis ka yin pa dang /
phyi'i gzugs can lnga dang /
chos khams mtshungs ldan ma yin pa rnams ni de gnyis ka ma yin pa'o / /
yid kyi rnam shes kyi dbang du byas na mu gsum ste /
yid kyi rnam shes 'das ma thag pa ni de'i rten dang mtshungs pa de ma thag rkyen gnyis ka yin pas mu gsum pa yod la /
mu gnyis pa dang bzhi pa ni gong dang 'dra zhing /
mu dang po ni med de /
yid kyi rnam shes kyi rten yin na de'i mtshungs pa de ma thag rkyen yin pas khyab pa'i phyir ro / /
! lus la 'og ma'i mig ma yin / /
zhes sogs kyi skabs su /
'o na| lus gang la brten pa'i mig gis gzugs la blta ba sogs kyi tshe lus dang mig dang /
gzugs dang /
rnam shes rnams gcig gam tha dad na /
gcig pa dang /
tha dad bci rigs par yod la /
de yang sa gong ma'i lus la 'og ma'i mig brten pa ni med de /
rangs na mig mchog yod bzhin du 'og ma'i mig gis dgos pa med pa'i phyir /
sa 'og ma'i mig gis gong ma'i gzugs mthong ba yang med de /
gong ma'i gzugs phra bas des de mthong ba mi nus pa'i phyir /
des na rang sa dang 'og sa'i gzugs gang rung mthong ba yin no / /
de ltar nges par byas nas yul dang rnam shes sogs sa mtshungs mi mtshungs dpyad pa'i tshe /
'dod pa dang bsam gtan dang po'i gang zag gis rang sa'i gzugs la blta ba'i tshe lus sogs bzhi ka rang sas bsdus pa yin /
bzhi pa'i dngos gzhi thob pa'i 'dod pa bas bsam gtan bzhi pa'i mig la brten nas bsam gtan gnyis pa dang gsum pa gang rung gi gzugs la blta ba'i tshe bzhi ka sa tha dad pa yin te /
lus 'dod pa'i sas bsdus @# / /
dang /
mig bsam gtan bzhi pa dang /
yul gzugs ni bsam gtan gnyis pa dang gsum pa gang rung dang /
mig gi rnam shes ni bsam gtan dang po'i sas bsngus yin pa'i phyir /
phyi ma yin te /
bsam gtan gnyis pa yan chad rang sa na dbang shes med pas gzugs la blta ba sogs kyi tshe dang po'i dbang shes bskyed dgos pa'i phyir /
de bzhin du 'dod pa bas bsam gtan gnyis pa'i mig la brten nas bsam gtan dang po'i gzugs la blta ba'i tshe lus 'dod pa'i sas bsdus dang /
mig bsam gtan gnyis pa dang /
yul dang rnam shes dang po'i sas bsdus yin pa sogs rig pas sbyar te shes sla'o / /
! mig gis rnam shes kyis sa thams cad kyi gzugs mthong bar bshad pa yang mig shes spyi tsam pa de'i dbang du byas pa yin gyi /
khyab pa med de /
'dod pa'i mig shes kyis rang sa'i gzugs ma gtogs gong ma'i gzugs mthong ba'i phyir /
des na bsam gtan dang po'i mig shes kyi rang sa dang 'og dang gong sa thams cad kyi gzugs mthong bas de'i dbang du byas pa ste /
bsam tan dang po'i mgi shes de bzhi ba'i mig la brten nas lnga char gyi gzugs mthong ba'i phyir /
! lus kyi'ang gnyis ka thams cad du / /
zhes sogs kyi skabs su /
lus ni 'dir dbang rten gyi khog pa la bye pa yin la /
de la lus kyis rang sa 'og sa thams cad kyi gzugs mthong ba'i rten dang /
rnam shes bskyed pa'i rten byed par bshad pa yang ci rigs pa'i dbang du byas pa yin gyi khyab par 'dod pa ni ma yin te /
'dod pa'i lus la bsam gtan bzhi ba'i mig bskyed nas dang po'i mig shes mngon du byas pa'i tshe 'dod pa'i lus des sa thams cad kyi gzugs mthong ba'i rten byed kyang /
'dod pa'i lus la 'dod pa'i mig bskyed nas blta na rang sa ma gtogs gong sa'i gzugs mthong ba'i rten mi byed pa'i phyir dang /
bsam gtan dang po'i lus la dang po'i mig bskyed nas blta na rang sa dang 'og sa'i gzugs ma gtogs gong sa'i gzugs mthong ba'i rten mi byed pa sogs rigs pas shes par bya'o / /
dbang po'i rnam shes kyang 'dod pa'i lus la rang sa dang bsam gtan dang po'i rnam shes bskyed par byed /
bsam gtan dang po'i lus la ni rang sa'i rnam shes kho na bskyed par byed /
bsam gtan gnyis pa yan chad kyi lus la ni 'og ma bsam gtan dang po'i dbang po'i rnam shes kho na bskyed par byed do / /
mig la ji ltar bshad pa de bzhin du rna ba la yang /
lus la 'og ma'i rna ba min / /
rna bas gong ma'i sgra ma yin / /
rnam par shes pa'ang de yi sgra / /
lus kyi'ang gnyis ka thams cad du / /
zhes shes par bya'o / /
sna lce lus kyi khams gsum ni /
yul dang rnam shes dang /
rten gyi lus rnams phal che ba rang gi sa pa nyid yin te /
yul de dag dbang po dang phrad nas 'dzin dgos pas chad pa dang ring ba la mi 'jug pa'i phyir /
dmigs gsal du /
lus dang lus kyi dbang po dang / /
reg bya ni rang gi sa pa nyid yin kyang /
lus kyi rnam shes ni bsam gtan gnyis pa nas /
bzhi pa'i bar gyi gang zag gis reg bya 'dzin na bsam gtan dang po'i lus shes la brten pa dang /
'dod pa dang bsam gtan dang po bas reg bya 'dzin na thams cad rang rang gi sa pa kho na yin no / /
yid dang chos dang yid kyi rnam shes dang / /
de'i rten lus rnams ni sa ma nges te / /
res 'ga' thams cad sa mtshungs pa dang /
res 'ga' mi mtshungs pa yang yod pa'i phyir te /
mtshungs pa ni /
dper na /
'dod pa'i lus la brten pa'i 'dod pa'i yid khams kyis /
'dod pa'i chos la dmigs pa'i 'dod pa'i yid kyi rnam shes bskyed pa na bzhi ka sa mtshungs pa lta bu dang /
mi mtshungs pa ni /
'dod pa'i sems kyi 'jug thog de ma thag tu bsam gtan gyi sems la snyoms par 'jug pa'am /
'dod pa bas 'dod pa'i sprul sems las ldang ma thag pa lta bu'i tshe yid kyi khams dang /
rten lus ni 'dod pa'i sas bsdus dang /
yid kyi rnam shes bsam gtan gang rung gi sas bsdus pa lta bu dang /
de bzhin du bsam gtan bzhi po gang rung nas 'dod par skye ba blangs ma thag pa'i tshe 'das ma thag pa'i yid kyi khams ni gong ma bsam gtan gyi sa dang /
rnam shes dang rten lus ni 'dod pa'i sas bsdus pa dang /
yang 'dod pa nas gzugs su skye ba blangs pa'i tshe de las bzlog ste 'jog dgos pa @# / /
lta bu yin pa'i phyir /
chos ni rang sa dang /
sa thams cad dang /
sas ma bsdus pa ci rigs pa'i tshul gyi yid shes kyis yul du byed de /
bsam gtan dge yul yod dgu yin zhes dang /
gzugs med dngos gzhi dge rnams kyi / /
spyod yul zag bcas 'og ma min / /
zhes dmigs gsal dang bcas 'chad par 'gyur ba'i phyir ro / /
! gnyis kyi rnam shes phyi yi lnga / /
zhes pa'i skabs su khams bco brgyad las dbang po'i rnam shes dang yid kyi rnam shes gnyis kas shes par bya ba'i yul ni /
gzugs nas reg bya'i bar gyi phyi'i skye mched lnga po gang rung kho na yin te /
gzugs ni mig gi rnam shes dang /
yid kyi rnam shes gnyis kas shes par bya ba sogs yin pa'i phyir /
! 'dus ma byas chos rtag pa'o / /
zhes pa ni /
khams bco brgyad kyi nang nas 'dus byas rnams ni skad cig ma yin pas mi rtag pa nyid du shes par bya la /
chos khams kyi phyogs gcig 'dus ma byas ni skad cig ma ma yin pas brtan cing rtag pa nyid du khong du chud par bya'o / /
bco brgyad khams kyi rnam pa'i rab dbye dang / /
bsdu tshul la sogs tshig don mtha' chod cing / /
nyung ngu'i tshul du gtan la phab pa 'di / /
blo bsal blo yi padmo rgyas phyir spel / /
chos mngon pa brjod kyi dgongs don gsal bar byed pa legs bsad nyin byed dbang po'i snang ba las khams bstan pa zhes bya ba gnas dang po'i rnam par bshad pa'o / /
