@# / /
rnam thar bka' rtsom bzhugs so / /
'dren mchog go 'phang gzhan ched kho nar brtson @# / /
pas sgrub pa'i dam bca' brtan pos thugs mchog bskyed / /
slong la dbu yang sbyin sogs bya dka' rlabs chen spyod pas grangs med gsum du tshogs gnyis bsags /
sgrib gnyis bdud bzhi gtan bcom ma 'dres stobs sogs spang rtog yon tan mthar phyin mngon sangs rgyas / /
mi mjed zhing du bcu gnyis mdzad pa'i lus can phan bder 'gong mdzad de la gus phyag 'tshal / /
bgrangs yas blo gsal skal ldan mos pa ji bzhin dam chos 'chad pas rjes su 'dzin / /
rnam mang log smra'i rgol ba yang dag rigs lam smra ba'i rtsod pas tshar gcod cing / /
bstan pa'i nyi ma dgongs don ji bzhin 'grel ba'i legs bshad rtsom pas gsal mdzad pa / /
rgyan drug mchog gnyis sa paN bu sogs rgya bod mkhas pa'i dbang po rnams la 'dud / /
thab cing rgya che'i gsung rab rnams la thos pas sgro 'dogs legs par bcad / /
nyams len snying po dril ba'i man ngag bsam pas nges shes rnam dag rnyed / /
rgya chen gzhung dang man ngag sbyar te bsgom pas dngos grub mchog brnyes pa / /
grub chen brgyad cu sku mched gsum sogs rgya bod grub dbang rnams la 'dud / /
mdo sngags rgyud sde bstan chos kun la ngoms med thos pa btsal / /
bka' bstan man ngag gnad la dpyad pas gzhung kun gdams par shar / /
gzhung gi don kun snying por dril te rtse gcig nyams su blangs / /
mkhas grub kun gyi gtsug rgyan tsong kha pa la snying nas 'dud / /
lung mchog sde snod gsum la sbyangs pa mthar phyin cing / /
rnam dag bslab pa gsum gyis thugs rgyud legs par gtams / /
'chad rtsod rtsom pa gsum gyis thub bstan gsal bar mdzad / /
dpal sdug gsang ba gsum ldan dngos kyi bla mar 'dud / /
khas blangs tshul khrims mig 'bras ltar srung zhing / /
nyams len gnad la mkhas par legs sbyangs te / /
dben par sgrub pa snying por byed pa yis / /
gtan gyi mdun ma sgrub pa'i grub mchog dang / /
mdo sngags rigs gnas kun la legs sbyangs te / /
bstan 'gror phan 'dod lhag bsam rnam dag gis / /
chos mthun spyod pas 'chad rtsod rtsom pa yis / /
gzhan phan sgrub la brtson pa'i mkhas mchog gi /
lhag bsam spyod tshul bzang po'i rnam thar gang / /
des ni mkhas rnams mgu zhing ngo mtshar skyed / /
skal ldan blo gsal dad 'dun spro ba 'phel / /
rjes su 'jug rnams 'di phyi kun du 'tshengs / /
sgom par ming btags nyams len gnad mi shes / /
dben par sdong khul rgyun du grong yul nyul / /
chos ba'i khur 'dzin rdzu bag log 'tshe yis / /
lto rgyab gtso bor sgrub pa'i sgom chen dang / /
kha bshad tsam gyi thos bsam thor re byas / /
rgyun dang chog phyag len ma dag pas / /
sdom khrims dbang lung khrid sogs spel pa yis / /
rnyed bkur grags bsgrub pa'i ston pa yi / /
lo rgyus gang des mkhas rnams yi re mug /
blo gros ldan rnams dpyad na zhe re khrel / /
rjes su 'jug rnams 'di phyi kun du 'phung / /
de bas bdag dang bdag 'dra'i skye bo yi / /
spyod tshul lo rgyu'i yi ger 'god pa ni / /
ngan skyug bum pa skye bo'i mdun sa ru / /
'byo ba gzhan dag @# / /
khrel pa'i rgyu las ci / /
de lta na yang bstan 'gro'i dpal mgon che / /
mkhas mchog dam pa dza ya paN+Ti tas / /
lo rgyus yi ger 'khod ces yang yang du / /
bka' nan pheb pa kyen zlog ma nus shing / /
nang don gso rigs gnyis la legs sbyangs pa'i / /
rab 'byams smra bdag dbang bstan 'dzin dang / /
gam du nyer gnas ka bcu shes dar sogs / /
don gnyer can 'gas yang yang bskul ba'i ngor / /
brjod phya gzhen dag mgu ba ga la zhig /
brjod byed tshig kyang brjod don bzang po rnams / /
rgyan gyis mdzes par gsal zhing dman pa rnams / /
sgrib ba'i snyan ngag mngon brjod sdeb ltegs ? kyis / /
dben pa'i grong gtam phal tshig kho na yis / /
rang gi spyod tshul sgro skur rdzun med par / /
gsal bar brjod pa'i yi ge 'dir 'god kyi / /
mkhas dang gzur gnas khrel bar mi mdzad zhu / /
bdag ni gang gi skye bar sgro btags pa'i / /
bla ma grags pa 'od zer zhes bya ba / /
hu lan na ra'i lcang skya'i grong su 'khrung / /
gzhon nur rab byung dgon glung byams gling du / /
yongs 'dzin sum b+ha slob dpon par grags pa / /
dam chos rgya mtsho zhes pa legs brten nas / /
mtshan nyid phyogs la thos bsam thog cig mdzad / /
de nas bod du byon nas 'bras spungs du / /
bkra shis sgo mang chos grwa legs par 'grim / /
dam ring chos sder rab 'byams grwa bskor mdzad / /
mkhas pa'i grags pa ha cang mi tshe yang / /
chos grwa 'grim du ltag sgo'i dge slong zhes / /
bslab tshugs btsun pa'i dbe ru byed ces zer / /
khams su byon nas sum b+ha slob dpon pas /
mtshan nyid rtsis bzhag gtong pa'i slob dpon du / /
bskos pa 'dod lha'i sprul ba 'ga' zhig gis / /
kha smras byas pa rkyen ngan grogs su shar| |ri bo tan tig zhes pa'i gnas mchog tu / /
lo shas thugs dam bsgrub pa snying por mdzad / /
de dus thad ring thar ba gling zhes par / /
mtshan nyid 'chad nyan gsar 'jug slob dpon du / /
nan gyis gdan drangs 'chad nyan legs par 'phel / /
slar yang dgon klung chos sder gdan drangs nas / /
bla mar bskos te 'chad nyan mdzad mus su / /
zhi bar gshegs zhes rgan rab gtam las thos / /
ming dang snyan grags stong skad chung na yang / /
bslab sdom mi lhod gang shes rgyud la sbyor / /
mngon mtshan chung la sa chod che ba yi| bka' gdams gong ma'i rnam thar legs skyong ba'i / /
bdag gis bskrun du med pa'i dam bar 'khum / /
da ni kho bo'i gtam rgyung 'chad pa la / /
skyes pa'i yul ni a mdo'i sa yi char / /
tsong kha'i la rgyud ring mo'i nye 'dab kyi / /
g.yi dge zhes bya'i lung bar gtogs pa ste / /
grong pa'i mi ngal rta phyug zhes su grags / /
pha ni zhem si bkra shes khri sgo nas| |tshong la 'ong nas de ru gzhi chags pa / /
ming la khe ba cang ye b+har zhes zeng / /
rang bzhin drang shing khrel yong spyod pas 'tsho / /
ma ni lo za thar mo mtsho zhes pa / /
rang rgyud 'jam zhing dad pa dag snang can / /
a ma sdan ma las ni ming sring gsum / /
bdag gi ma las ming sring gnyis byung ba'i / /
lda po'i nang nas kho bo bzhi tshig pa / /
skyes pa'i dus @# / /
ni rab byung bcu gcig pa'i / /
sna tshogs lo yi mgo zla'i tshes bcu yi / /
mtshan mo byi ba'i dus su mngal las byung / /
de tshe khyim bya cig gi skad bsgrags par / /
'ga' yis ngan pa'i dogs pa byas zhes zer / /
de nas smra brjod cung zad btub pa na / /
sngon gyi skye ba dran pa ma yin kyang / /
chos dang mjal ba'i las smon gyis bskul te / /
kho bo bla ma yin cing khang pa dang / /
grwa pa rten sum la sogs 'di bzhin yod / /
ces sogs brla rdol cal tsol 'ga' zhig smras / /
pha mas 'dre yis bskyod ba'i lab col du / /
go nas phyin chang smra ba 'gog thabs byas / /
de yis re zhig smra mi shes par gyur / /
bos pas ming la'ang lkug pa zhes su 'bod / /
'on kyang lkug par 'gyur bar ma bzod par / /
mo ma rtsis pa lha pa 'ga' zhig la / /
lkug kha 'byed pa'i thabs su ji ltar bgyi / /
dris par sher phyogs mdo klog bskang gso thong / /
mchod me bsang mchod phul te dge bsnyan du / /
bsgrub nas gtsang sbra byas na legs zhes smras / /
grong der btsun pa gtsang mar byed pa yi / /
bod pa bla rgan zhes pa'i dge slong zhig /
gtsos pa'i dpon slob 'ga' yis mdo klog dang / /
bskang gso btang pa'i mjug tu kho bo yi / /
lus bsgyur ming la dge 'dun skyabs zhes btags / /
de nas rim gyis cung zad smra bar gyur / /
de 'dra'i cal gtam dgon klung bar du grags / /
thar ring khri ba tshul khrims rgya mtsho yis / /
bdag gi pha la bu chung khrid shog ces / /
dgon par bos nas dri ba kha yar mdzad / /
'khris su bzhag nas legs pa'i rten 'brel bsgrigs / /
zha snam dngul gzan sogs kyi gnang sbyin bstsal / /
lcang skya bla ma'i gnyer ba'i snam sbyar dang / /
rdor dril la sogs yo byad 'ga' khyer te / /
'ong nas bstan te lta rtog dri ba byas / /
yo byad 'ga' zhig ngos 'dzin byas zhes zer / /
kho bo yul du sleb nas 'bras spud du / /
bla ma'i dbon po blo gros 'od zer la / /
byis pa 'di 'dra 'dug pa bla ma de'i / /
sku skyes yin min rgyal ba yab sras dang / /
chos skyong sogs la zhus nas lan bskur zhes / /
byis pa'i gnas tshul dang bcas yi ge bskur / /
'phrin de byung bstun blo gros 'od zer gyis / /
paN chen thams cad mkhyen par zhus pa la / /
sku skyes min kyang bla tshug 'dzin pa zhig / /
'ong bar dgongs te grags pa 'od zer gyi / /
sku skyes 'khrul med yin cing bstan pa la / /
phan thog 'ong bas bdag rkyen byas pa 'gab / /
re zhig thang ring dgon par zhog ces dang / /
'bras spur chos skyong chen mor zhus ba la'ang / /
sku skyes yin pas bdag rkyen 'gab tshul gsung / /
bga' shog yig lan bskur ba 'byor ba yis / /
mi zad lo la gnyer ba dpon g.yog 'ga' / /
'od nas kho bo thang ring dgon bar blang / /
dgon de'i bla zur tshul khrims rgya mtsho dang / /
khri pa phun tshogs bzang po zhes bya ba / /
mkhas btsun bzang gsum 'dzoms pa'i chos kyi rje / /
rnam pa gnyis kyi kho bo'i gtsug phung blang / /
ming la bstan 'dzin legs bshad rgya mtshor btags / /
de nas lo shas rtsed mo rnam g.yeng gi /
zhar la yig klog chos spyod smon lam dang / /
yi dam bskang gso'i 'don pa thor re ba / /
gzhan @# / /
gyi 'don par zhal 'debs thub tsam bslab / /
rnam 'gyur lo la gangs can 'gro mgon mchog /
rgyal dbang bzhi ba yon tan rgya mtsho dang / /
paN chen chos kyi rgyal po yab sras kyi / /
rgyal sras don yod chos kyi rgya mtsho ba / /
rdzongs brda' mdzad nas btab pa'i dgon lung zhes / /
grags pa mdo smad phyogs su mtshan nyid kyi / /
'chad nyan legs par dar ba'i chos sde yi / /
thog ma dga' ldan byams pa gling du phyin / /
dgon pa'i khri ba nang rigs mtshan nyid la / /
grags pa don ldan mkhas pa don rgyam pa| |zung pa ri dgon gnyis char lugs zung gis / /
legs skyong grub dbang sum b+ha slob dpon sogs / /
dgon de'i mchod yon che phra thams cad kyis / /
mthong bzos bdag rkyen bla na med pa mdzad / /
dga' ba'i lo la 'jam dbyangs gong ma che / /
shun tsi rgyal po 'gro mgon 'jig rten dbang / /
ngur smrig gar rol rgyal dbang lnga ba gang / /
bstan 'gro'i don slad rgyal khab pe'i cing du / /
spyan drangs btsong kha'i stod kyi gzhung chen po / /
skar la'i thang du pheb skabs mjal du phyin / /
mtsho kha mdo smad phyogs nas 'dus pa yi / /
bla dpon btsun skya khri phrag bsgal ba la / /
thugs rje chen po'i rjes gnang legs brtsal ba'i / /
gsung gi bdud rtsi'i bgo skal legs par myang / /
bslab gzhi lnga dang rab byung tshul khrims mnos| |thub bstan sgo ru tshud pas skal pa bzang / /
mdo sngags gzhung lugs kun la legs par sbyangs / /
zab mo'i nyams bzhes phyag len phra zhib sogs / /
rdo rje slob dpon mtshan nyid yongs rdzogs pa / /
ldan chung 'od zer bkra shis mtshan can las / /
dpal ldan 'jigs mdzad rdo rje'i dbang bzhi sogs / /
dbang dang rjes gnang du ma'i bka' drin mnos / /
rgyal ba'i gsung mdzod rdo rje theg pa'i sgor / /
btsud pa'i mgon 'di'i bka' drin rgyal las lhag /
rigs lam chung du'i rtsis bzhag 'ga' zhig kyang / /
mnyan nas thos bsam byed pa'i rten 'brel bsgrigs / /
sde snod gsum la mkhyen pa'i spyan yangs pa / /
thar po bkra shis rgyal mtshan zhes bya ba'i / /
yongs 'dzin rje la rigs lam 'ga' zhig dang / /
phar phyin thal 'phreng gzhung chen 'ga' zhig mnyan / /
bsdus grwa rigs pa gzhung la go ba ni / /
'phran bu tsam yang shar bar ma gyur kyang / /
thal 'gyur re gnyis 'god pa'i spo ba pa thob / /
chos 'khor sogs la tshogs langs 'ga' re byas / /
bshad pa 'ga' zhig rang gi blo yis sbyar / /
tshig sbyor 'phran bu 'grigs tsam byung ba yis / /
shes rigs bzang zhes 'ga' zhig rtsam gtor byed / /
gzhan gyis ngo bstod byed na'ang rang nyid la / /
slob gnyer byung snyam lta ci yongs nges kyi / /
gdeng khel med pas gcam bu'i tshig tu go /
bod du phyin nas slob gnyer bsha' ma cig / /
byad te ngam mi yong thag bcad nas / /
dben pa bstan te byang chub lam rim la / /
bag chag 'jog dgos snyam pa'i 'phen pa yod / /
lam rim che chung khrid yig blo sbyong la / /
go rgyu med na'ang lta rtog byed 'dod che / /
dgon lung bla ma tshul khrims rgya mtsho dang / /
don grub rgya mtsho @# / /
gnyis la chos 'brel zhus / /
'phar ba'i lo la gang ri'i rdzongs su phyin / /
thog mar jo sha ka gnyis dang lnga ldan sogs / /
khyad 'phags rten sum rnams dang 'gro mgon mchog /
rgyal dbang lnga pa rnams la legs par mjal / /
rgyal dbang mchog las dge tshul sdom pa mnos / /
blo bzang chos ldan zhes bya'i ming yang bstsal| |'phags yul paN grub mchog gyur zhi ba lha'i / /
yang srid drin can rgyal sras rin po che / /
mjal bar 'on mda' mnga' ri grwa tshang du / /
phyin pa'i zhor la bsam ye'i gnas mjal byas / /
bla ma'i drung du sleb nyen gsol ja dang / /
bcas te bsu mi grwa ba ched du ma ngag mjal tshe shin du dgyes pa'i rnam 'gyur gyis / /
mthong bzos bdag rkyen gzhi len bzang po mdzad / /
rigs gsum mgon po sgrol ma dkar ljang sogs / /
yi dam chos skyong 'ga' yi rjes gnad dang / /
bla mchod lung sogs bka' chos ci rigs mnos| |slob gnyer byed tshe 'gro 'dug spyod lam dang / /
brtson pa bsten tshul la sogs bsam sbyor gnyis / /
ji ltar byed pa'i bslab bya mthar phyin bstsal / /
rgyal ba'i dbang po snang ba mtha' yas kyis / /
rnam 'phrul paN chen chos kyi rgyal po mchog /
mjal bar brtsad stod bkra shis lhun por phyin / /
zhar la dben sa dgon gyi gnas mjal byas / /
paN chen mchog las phyag dbang lan gsum zhus / /
gsung mjal 'phran bu'ang thob cing nang rten dang / /
srid gsum bdag mo la sogs phyi nang gi /
rten sum rnams la mjal kha zhi ba bar byas / /
de khar sdod ring rgyal mtshan mthon po nas / /
phog dang zur gsos bla brang ston mo dang / /
'ong tshe byin rten 'gad che rung gos sogs / /
gnang sbyin gro kha'i bdag rkyen gzab rgyas bstsal / /
chos sde chen po dpal ldan 'bras spungs zhes / /
phyogs las rnam par rgyal ba'i dgun chos thog /
mkhas mang mdun sa bkra shis sgo mang gi /
blo gsal bsti gnas chos grwa chen por zhugs / /
thugs rje chen pos gang la gang 'tshams kyi / /
rnam 'phrul du ma ston las spas pa'i ngos / /
'jam dpal snying po'i bstan pa gsal ba dang / /
skal ldan theg pa chen por 'god pa'i slad / /
ngur smrig 'dzin pa'i dbang por gar bsgyur ba / /
mkhas mchog ngag dbang 'phrin las lhun grub pas / /
rgyal yum spas don mngon par rtog pa kun / /
gsal bar ston pa'i mngon rtogs rgyan gyi gzhung / /
legs par 'grel ba'i phar phyin thal 'phreng gi /
mgo 'jug 'dril ba lo gsum bar du mnyan / /
chos grwab yi spyod lam bshar sbyangs sogs / /
tshul mthun byas pas dgyes tshor chen po mdzad / /
khas blang 'dzin lugs bgro gling byed tshul sogs / /
zhal ta bslab ston yang dang yang du bstsal / /
skabs zhig bar chad rnam pas bro 'tshal bar / /
tshe dbang brgya rtsa rta mchog rol ba yi / /
rjes gnad lo grangs bya ba khrus grib sel sogs / /
grangs mang bstsal te bgegs kyi bar chad bsal / /
sna tshogs dbyig la 'jam dpal gzhon nu gang / /
blo bzang rgyal ba'i bstan pa spel ba dang / /
rnam mang gdul bya phan bder dgod pa'i ched / /
ngur smrig 'dzin pa'i mchog tu gar @# / /
bsgyur ba| |'dren mchog dag dbang blo gros rgya mtsho rje / /
tshad ma'i grwa tshang zab yangs 'khyil ba nas / /
sgo mang slob dpon pa ru spos pa las / /
bkra shis rtags kyis mtshon pa'i lo grangs la / /
rgyal yum dngos bstan zab mo legs ston pa'i / /
dpal ldan zla ba'i legs bshad 'jug pa dang / /
'dul ba 'bum sde'i brjod ba legs bshad pa / /
mkhas mchog yon tan 'od kyi mdo rtsa ba / /
chos mngon rgya mtsho'i snying po gsal mdzad pa / /
kun mkhyen dbyig gi gnyen po'i chos mngon mdzod / /
rnams kyi dgongs don legs par 'gril ba yi / /
thal 'phrer rnams dang phar phyin skabs dang po'i / /
spyi don mdzod dang 'jug pa'i Tik+ka rnams / /
cha tshang rnam 'grel thal 'phreng thor bu mnyan / /
mjal tsam nyid nas brtse bas lugs zung gis / /
bka' drin gzhal du med pas legs par bskyangs / /
khro mo'i lo la rgyal dbang mchog nyid las / /
bstan pa'i rtsa ba bsnyen rdzogs sdom pa mnos / /
spre'u lo la 'bras spungs gling bsres dang / /
thun mong lo la lha sa'i grwa skor byas / /
mkhas rnams dgyes pa'i yon tan ma mchis kyang / /
khral ba'i gnas sum gyur yongs 'dzin drin / /
bag med lo la sgo mang zhal snga nas / /
mnyam med dga' ldan pa yi bshad grwa yi / /
gur dkar tog dang mtshungs pa'i grwa tshang mchog /
dpal ldan smad rgyud pa yi mkhas 'dus la / /
rdo rje theg pa'i legs bshad dga' ston che / /
legs par spel la 'khod pa'i zhabs phyir 'brang / /
kun dga'i lo la g.yas ru gtsang du phyin / /
paN chen thams cad mkhyen pa'i sprul sku mjal / /
mkhas pa'i dbang po shar rtse zhal snga nas / /
blo bzang padma zhes bya'i mtshan can las / /
rgyal dbang tsong kha ba yi bka' 'bum dang / /
paN chen gong ma'i gsung 'bum phal cher gyi / /
lung dang 'jigs byed kun rig tshe dpag med / /
dbang dang sgrol mnyer gcig rjes gnang sogs / /
dbang lung rjes gnang man ngag du ma zhus /
mtshan ldan rdo rje slob dpon sngags chen pa / /
dge 'dun don grub zhes bya'i mtshan can las / /
gsang 'dus 'khor chen bde mchog lha lnga dang / /
mi 'khrug gdugs dkar rnam rgyal sogs kyi dbang| |'jam dbyangs chos skor snar thang brgya rtsa dang / /
mgon po'i bka' chen bcu gsum la sogs pa'i / /
rjes gnang du ma 'khrul 'khor drug cu pa / /
mgon po'i be bum sogs kyi khrid lung dang / /
dkyil 'khor mchod rten bri thig la sogs pa / /
zab dgu'i gdams pa phyag len du ma zhus / /
rtse gcig sgrub pa snying por mdzad pa yis / /
sku gsum mngon gyur drung ba rin po che / /
blo bzang rgyal mtshan pa las dben sa pa'i / /
thun mong min ba'i byang chub lam rim gyi / /
khrid dang lta khrid gnyis kyi gsung thor bu / /
spyan snga blo rgyam pa yi lam rim dang / /
blo sbyong lta khrid skor dang dbal ye dang / /
blo gros spas pa 'jam dbyangs mgon po sogs / /
dge bshes du ma'i blo sbyong gcod khrid dang / /
zhal gdams la sogs chos bka' mang du zhus / /
srin bu'i lo la slar yang gtsang du phyin / /
snga ma rnams la'ang 'dod chos mang zhus shing / /
paN chen thams cad mkhyen ba'i thugs sras mchog /
mkhas dang grub pa'i dbang @# / /
phyug sngags chen rje / /
rdo rje 'dzin pa dkon mchog rgyal mtshan las / /
bde mchog lu i pa dang lus dkyil gyi / /
dbang chen bde gsang 'jigs gsum dmar khrid dang / /
phyag chen khrid dang nam mkha' sgo 'byed kyi / /
dmigs pa la sogs zab chos du ma zhus / /
grub mchog ka chen chos 'phel mtshan can las / /
'jigs byed skyed rdzogs blo sbyong rnams kyi khrid / /
bka' gdams glegs bam chos chud brgya rtsa dang / /
'dul ba'i gling 'bum sogs kyi lung mang zhus / /
don grub lo la mkhyen brtse'i mnga' bdag mchog /
ngag gi dbang phyug 'phrin las lhun grub rje / /
zab chos sgor skyel tshul du pheb pa yis / /
sems dpa' chen po pha bong kha ba dang / /
'bras spungs slob dpon rnams dang mchod dpon sogs / /
grwa tshang grwa ba rgan pa mang po la / /
rdul tshon la rten gsang 'dus dbang la sogs / /
dbang bka' mang po gnad pa'i zhabs phyi zhus / /
'brug la dpon slob sogs dang 'bras spungs kyi / /
nged cag grwa ba mang po'i lam rim gyi / /
dmigs rim rgyal dbang lnga ba'i gsang rgyun gyi / /
legs brgyan dmar khyid yongs su rdzogs pa mnos / /
rgyal dbang mchog gis paN chen mchog sprul gyis / /
dbu mdzad rje drung rgyal sras sems dpa' che / /
byang rtse chos rje la sogs mkhan po dang / /
slob dpon phyogs nas 'dus pa mad po la / /
thugs rje chen po snying po don gsum gyi / /
khrid dang sgrol ma nyer gcig jo bo rje'i / /
lugs kyi rjes gnang gzhan yang yi dam lha / /
mang po'i zur bka'i rjes gnang legs bstsal pa'i / /
gsung gi bdud rtsi'i zegs ma sga 'dzin gyi / /
bu gar son pas sems kyi legs bris tshim / /
mkhas mchog rdo rje slob dpon legs 'byor du / /
grags pas sems dpa' chen po byang rtse rje / /
gnas rnying zhabs drung 'bras spungs slob dpon sogs / /
'bras spungs 'dus khang gang ba'i dge 'dun la / /
paN chen 'jigs med 'byud ? gnas sbas pa yi / /
rdor 'phreng d+har paN zhabs kyi kri ya gnyis / /
sgrags pa'i rtsa ba'i dkyil 'khor zhe lnga yi / /
dbang rnams legs par bstsal ba'i bka' drin zhus / /
drag po'i lo la mnyam med byang rtse bas /
'phreng ba'i dkyil 'khor bzhengs pa'i thig tshon dang / /
lha yi bkod pa 'phreng ba rnams gnyis dang / /
kri ya so so'i rgya gzhung mang po dang / /
gsang chen lam rims bzang thar rtse ba bzang bkras sngags ram pa la sogs pa yi / /
sgrub dkyil la sogs rgya bod mkhas grub kyi / /
yig cha mang po'i khung dang sbyar te byas / /
blo ran lo la 'jam dbyangs mi gzugs can byang rtse chos rje ngag dbang blo rgyam pas / /
gzhi byes bla ma slob dpon ri dgon gyi / /
grwa ba yangs pa can gyi 'dus khar nang / /
gang ba'i tshogs par rdo rje 'phreng ba las / /
bshad pa'i rtsa ba'i dkyil 'khor zhe gnyis dang / /
kri ya sa mud tsa las bshad pa yi / /
rnam rgyal ma sogs dge legs su byed pa'i / /
dkyil 'khor gsum bcas bsdom pa zhe lnga'i dbang / /
paN chen nam mkha' dpal pa'i yig cha la / /
sngags rim chen mo la sogs rgya bod kyi / /
mkhas grub mang po'i legs par bshad pa'i chas / /
brgyan te phyag len sla chos ma yin pa'i @# / /
tshul mthun 'khrul med bstsal ba'i zhabs phyi zhus / /
rnga chen lo la gtsang gi phyogs su phyin / /
bla ma snga ma zhal bzhugs thams cad la / /
mjal te chos 'brel zhus shing sras rgyud pa'i / /
dpon slob khyab bdag mi bskyod rdo rje nyid / /
rdo rje slob dpon gzugs su lags bstan pa / /
rje btsun dam pa dkon mchog yar 'phel las / /
gsang 'dus 'jigs byed gnyis kyi dbang tshog dang / /
rim pa gnyis kyi dmar khrid yongs rdzogs dang / /
bde mchog dmar khrid na ro'i chos drug dang / /
'pho khrid chen mo sbyin bsreg drug cu ba / /
lto 'phye'i thig dang phyag len byed tshul dang / /
rje btsun tsong kha pa nas legs brgyud pa'i / /
tshe khrid thun mor min pa la sogs pa / /
gdams ngag zab mo'i mnog chos mang du zhus / /
yig ris rnams dang gsang sngags gsar rnying gi /
chos la nang byan tshud pa'i mkhas pa mchog / /
zha lu mkhan chen 'jam dbyangs bstan 'dzin las / /
thugs rje chen po'i tshom bu dmar khrid dang / /
rgyal dbang mchog gi gsung 'bum phal che pa / /
bu ston zhabs kyi legs bshad 'ga' zhig gi / /
lung rnams zhus shing ba de mchog lus dkyil kyi /
dbang dang 'brel ba bzhi sbrag la sogs pa'i / /
klag lung 'ga' zhig nyid kyi dgongs bzhed ltar / /
mkhan po rin po che la bdag gis phul / /
snar thang byang chen grub sde slob dpon pa| |grub pa'i dbang phyug rnam rgyal mtshan can las / /
bu ston chos 'byung sogs kyi lung 'ga' zhus / /
skal bzang mig 'byed lung sogs phar la phul / /
khrag skyug lo la brtan pa'i 'khor lo nyid / /
ngur smrig zlos gar bsgyur te rtsong kha pa'i / /
gdan sar 'khod pa lha sa smon lam gyi / /
tshogs par legs par bshad pa'i dga' ston che / /
ngoms par spel phyir pheb pa'i zhabs phyir phyin / /
jo sha ka gnyis sogs khyad 'phags rten mjal zhing / /
dpon slob spyi sger rnams dang lhan cig tu / /
'di phyi'i 'dod don 'grub pa'i smon lam btab / /
chos sde chen po dpal ldan 'bras spungs du / /
mkhas grub chen po ngag dbang blo gros las / /
rgyal chen rnam sras zhi ba bde byed kyi / /
rjes gnang zhus shing rten mjal zhib par byas / /
mdo sngags rab 'byams smra ba'i dbang phyug mchog /
ngag dbang brtson 'grus dge gzhon mang po dang / /
bcas pas mdo sde rgyan gyi glags lung gsan / /
dam chos 'chad pa'i rten 'brel legs par bsgrigs / /
sum b+ha zhabs drung la sogs dgon lung dang / /
thang ring dgon gyi grwa ba thams cad kyi / /
dgongs bzhed ji bzhin rgyan 'jug la sogs pa'i / /
glags lung 'ga' re phul zhing khong rnams kyi sa / /
ston mo rdzong ba gzab la rgyas pa dang / /
ja ngar dang bcas skyel ma legs par mdzad / /
rgyal sras blo bzang bstan 'dzin mjal bar phyin / /
gang ci'i bya byed slab ston zhib rgyas bstsal / /
gzhan yang dge byed lo nas 'di lo'i bar / /
bod du sdong ring snga phyi ci rigs par / /
bstan pa'i gsal byed mkhan chen bsam sgad pa'i / /
zhal snga nas las bde 'jigs gnyis kyi dbang / /
thugs rje bdag nyid 'phrin las lhun grub @# / /
pa'i| |zhal snga nas las bde gsang 'jigs gsum dang / /
bka' gang mas ? thig le bcu drug rnams kyi dbang / /
be bum sngon po bka' gdams thor bu ba / /
paN chen gsung 'bum thor bu sogs kyi lung / /
mkhyen brtse'i mnga' bdag ngag dbang blo rgyam pa'i / /
zhal snga nas las bde gsang 'jigs gsum dang / /
rdo rje 'phreng ba kun rig rnams kyi dbang / /
'jam dbyangs chos skor phyag rdor snyan brgyud gyi / /
dbang lung rjes gnang dmar po skor gsum dang / /
rnam sras sogs kyi rjes gnang du ma dang / /
grub rgyal tshe khrid sgrol dkar tshe khrid dang / /
bsam gtam nyal sgom la sogs khrid du ma / /
brgyad stong pa dar gzungs 'dus thor bu dang / /
byams chos rigs tshogs bka' gdams gzhung rnams dang / /
'grel ba don gsal mdo rtsa mdzod rtsa dang / /
rnams 'brel rtsa ba sogs kyi lung du ma / /
'jam mgon khri chen blo bzang don yod las / /
'grel ba bzhi sgrags rim lnga'i khrid dang lung / /
dkyil 'khor mgon po bco brgyad chos rje las / /
kyes rdor dbang dang sgrub thabs brgya rgyam gyi / /
rjes gnang lung bcas zur bka' sna tshogs pa| |grub pa'i dbang phyug ngag dbang blo gros las / /
rje yis mdzad pa'i bde gsang 'jigs gsum gyi / /
sgrub dkyil bskyed rdzogs rje dang mkhas grub kyis / /
mdzad pa rnams dang 'dul ba 'dzin pa yis / /
mdzad pa'i kun rig sgrub dkyil Tika chen dang / /
'dul Tiga ka ther lam gsal byed sogs kyi lung / /
sgrub brgyud bstan 'dzin mkhar skya grub chen las / /
gzim khang gong ma'i gsung 'bum phal che'i lung / /
mkhar skya grub sde'i slob dpon lha lung ba / /
bsod nams don grub mtshan can yongs 'dzin las| |blo bzang bka' 'bum mkhas grub sang ye ba'i / /
bka' bum la sogs yongs 'dzin du ma las / /
dbang dang rjes gnang khrid lung sna tshogs mnyan / /
'phags pa lha dang chab mdo rje drung dang / /
sems dpa' chen po rnams la chos 'brel zhus / /
dkyil 'khor mgon po khri chen blo rgyam pa / /
nyi thang dpon slob mkhas mchog shes rab mtshan / /
mkhar skya grub sde'i dpon slob bsod nams mtshan / /
bya khyung mkhan po ser 'bras dge gsum dang / /
rgyud pa sogs kyi grwa pa ci rigs la / /
dbang dang khrid lung dgongs bzhed ltar du phul / /
chos grwa 'grim tshe 'grigs lam kun spyod dang / /
rtsis bzhag 'dzin bshar dpe klogs bgro gleng sogs / /
bla ma dge bskos tshangs spyod grogs rnams kyis| |khrel bam byas tshul mthun gang thub byas / /
de rjes res 'ga' 'jam mgon drung du bsdad / /
skabs 'gar gzhan du bka' chos zhu bar phyin / /
phal cher byang rtse chu phu brag sog tu| |rgya bod mkhas pa'i gzhung la blta rtog byas / /
lam rim blo sbyor la sogs 'phran bu bsam / /
gzungs sngags zab mo'i bzlas brjod cung zad byas / /
chos la phyogs pa'i blo sna nyug tsam byung / /
rten 'di'i snying po'i cha shas 'di kho na / /
de mus mthung nas bod du bsdod thub na / /
'chi khang mi 'gyod tsam cig 'byung na yang / /
sngon las 'phral rkyen ngan @# / /
pas bskyod pa yis / /
rang dbang med par a mdor 'ong dgos byung / /
rgyal dbang mchog gis paN chen sdom pa'i rgyun / /
gsar du bzhes nas gzhan la legs spel ba'i / /
rjes su 'brang ste khri chen 'jam mgon las / /
kha che paN chen sdom rgyun legs par mnos / /
bdag dang dpon chung don grub rgya mtsho la / /
gro kha khal rta rog bcas bla brang nas / /
bsgrigs cing gang ci'i slab ston zhib rgyas stsal / /
'od gsal phug tu rten 'brel gang legs bsgrigs / /
dpon slob gnyis char shin du skyo ba'i ngos / /
slar yang myur du mjal ba'i smon 'dun gyis / /
phyi phyag btsal nas 'ong zhing skyel thung mdzad / /
phyag mdzad gzhon pas bum rdza' bar du bskyal / /
grwa sa byams pa gling gi khri thog pa / /
sngon gyi thugs bskyed smon lam bzang po'i mthus / /
bstan 'gro'i don chen sgrub la zla bral pa / /
mkhas btsun bzang gsum 'dzom pa'i bstan 'dzin mchog /
chu bzang sprul pa'i sku dang gzhung lugs la / /
legs par sbyangs shing sgrub pa nyam len la / /
rtse gcig brtson pa'i li kya zur ba gnyis / /
dam chos gling gi khri ba 'khor lo'i mgon / /
ngag dbang 'phrin las lhun grub zhal snga nas / /
tshogs pa sku gsung thugs rten rnams la mjal / /
dgon glung ri khrod byang chub gling du bsdad / /
mig dmar lo la thad ring dgon par mjal / /
zhar la gro tshar lha khang rten mjal byas / /
sku 'bum dgon par stag phyug chos rjes yis / /
mchod rten bzhengs pa'i bkod pa gzungs 'bul la / /
phyin nas mchod rten la sogs rten sum mjal / /
mchod rten gzungs gzhugs rab gnas legs par bsgrub / /
khro bos lo la khyab bdag dag gi dbang / /
'phrin las lhun gyis grub pas byams mgon sogs / /
sku brnyan mchod rten du ma bzhengs pa yis / /
gzungs gzhug 'bul bar dam chos gling du phyin / /
gzungs gzhug dril ba sogs kyi bkod pa dang / /
don gnyer can la 'dod chas skabs sbyar byas / /
legs par grub nas kan chen dgon pa ru / /
song nas mchod rten sogs la gzungs gzhug dang / /
dgon de'i bla ma chos mthun bsam sbyor gyis / /
rtag tu 'tsho ba mkhas btsun mtshan can dang / /
rong bo'i grub dbang byang chub mi la dang / /
kha kya dbu mdzad la sogs gzhi byes kyi / /
slob dpon rnams la 'dod chos gang 'gro phul / /
snang ba bde zhing dgon par gang ci nas / /
phan 'dogs dgos tshul zur pa khas kyang blangs / /
sman chog chen mo tshogs pa'i 'don par btsug /
khri chen 'jam mgon ngag dbang blo rgyam pa / /
gzhung bstan don du bod nas chib kha bsgyur / /
khri gshog rgyal mo'i 'grom du pheb pa mjal / /
bka' nan lci bas zhabs phyir 'brangs dgos byung| |zad pa'i lo la khu ring pel chir du / /
grags pa'i sa char rje btsun dam pas gtsos / /
mtsho bdun bla dpon o rod dpon khag gsum / /
gong ma'i mi sna bla ma mi bzang bcas| |'tshogs 'du byas par bla dpon ci rigs kyis / /
zhus pa'i 'dod chos brtsal ba'i phyag g.yog zhus / /
rab byung lo la rgyal khab pe'i cing du / /
lo gsar smon lam chen @# / /
mo'i tshogs dbus dang / /
'jam dbyangs gong ma chen po'i mjal kha la / /
lan gnyis byon pa rnams kyi zhabs phyir 'brangs / /
mjal kha sngon ? ma'i skabs su gong ma yis / /
brtse ba chen po'i spyan rgyang legs gzigs te / /
'phran bu la yang dri ba 'ga' re mdzad / /
kha btags gos chen 'ga' yi gnang sbyin bstsal / /
rjes ma'i skabs su tsan dan rngo bo'i drung / /
gong ma'i bka' yis gnas rnying zhabs drung la / /
dam pa'i chos kyi 'bel gtam bgro gleng phul / /
gong ma mnyes tshor chen pos mgul dar gnang / /
bdag dang dbu mdzad gnyis la bsdod dgos pa'i / /
bka' lung pheb kyang da res dgongs pa khrol / /
rnam byung lo la khri chen de nyid kyi / /
gzugs sku'i bkod pa chos dbyings chen por bsdus sems khral che bas rigs pa stong ? na yang / /
sran btsug sku gdung zhabs tog la sogs pa / /
rang la gang bab g.yo zol med par bsgrub / /
lam du song ba'i mtshan ma'ang 'phran bu byung| |dgongs pa rdzogs thabs a mdor bsgrub dgos rnams / /
rdzogs par zin pa'i rjes su dgon klung gi /
rgyal sras zhi ba lha yi gdan sar bkod / /
khri chen bde bar gshegs pa de nyid kyi / /
phyag mdzod grwa rgan mang po skyel mar byon / /
phyag mdzod chen mos bla chas gang dgos bsgrigs / /
khri rda ? rnam bzhag 'gyad bcas legs par btang / /
khri 'don 'bul bar gzhan nas byung ba'i rta / /
thams cad sgar chen 'degs pa'i khal rtar phul / /
lo ngo gsum la gsung chos rtsis bzhag dang / /
'grigs lam sogs la brtson pa chen po bskyed / /
blo gsal rnams la slob gnyer dmar ba byung / /
de rgyun lo 'ga' bsring 'dod che na yang / /
lha sde sbyin bdag sogs kyi kha mchu rnams / /
bla mas gcod rgya byed pa'i srol 'dug cing / /
de rigs ha cang mang bas bsring ma nus / /
dkar po'i lo la dad stobs bsod nams dpung / /
mngon par mtho ba ta la'i hor tha'i ji / /
'phrad par rma chu'i 'gram gyi sgar thog phyin / /
dpon gyis mnyes tshor bdag rkyen chen po mdzad / /
tshe chog sgo nas 'chi blu chen po byas / /
tshe dbang brgya rtsa mgon po'i rjes gnang phul / /
zhal ngo drung yig gnyis la'ang tshe rta sogs / /
gegs sel rdzes gnang 'ga' zhig dgongs sbyar byas / /
dpon gyi bka' yis thu med er de ni / /
chos rje zhing gzhan gshegs pa'i sku gdung la / /
zhugs phul bdun phrag gcig la 'don pa byas / /
chos rje gshegs dus thugs dam rnal mar bzhugs / /
rab myos lo la rang gis ma lcogs par / /
dgon pa'i khur 'khur bzhag nas dben par bsdad / /
mdo sngags gzhung lugs rab 'byams smra ba la / /
zla bral dpal ldan rgya mtsho khri bar bskos / /
dpon rgan bsnyun bab lci bas bos par phyin / /
rnam rgyal la sogs rjes gnang 'ga' zhig phul / /
gshegs nas dung thod can gyis tshangs pa la / /
bka' bsgos dam bzhag mdzad pa'i la mo ba / /
bsod nams rgyal mtshan zhes bya'i rtul shugs can / /
gang de'i sprul sku rim brgyud bstan 'gro yi / /
dpal mgon la mo zhabs drung red ? cag gnyis / /
lhan du bdun phrag gcig la gsang @# / /
'dus kyi / /
cho ga smon lam la sogs gang 'grub bton / /
khri chen 'jam mgon mchog gi sprul sku yi / /
gsung sgros mdzad cing nang sbyar snyan du phul / /
sku bdung sbyin sreg byas te zhal ngo la / /
bskang gso la sogs sku rim 'ga' zhig dang / /
rkyen sel rjes gnang khrus sogs dgongs sbyar byas / /
dpon mo ma ga ta dang tshe brtan rgyal / /
yum sras rnams la gegs sel rjes gnang byas / /
skyes bdag la la bka' 'gyur mtshal dpar ma / /
rab gnas byas te dgon pa spyi sor phul / /
g.yon rus dpon po phun tshogs dbang phyug gi /
sras mo 'das sar phyin nas smon lam btab / /
dpon la sku tshe sring dang gegs sel gyi / /
rjes gnang 'ga' zhig bzhed pa ji bzhin phul / /
ang gi ra la phyogs nas pheb pa dang / /
gzhir gnas bla ma khri chen dpal ldan pa / /
sum b+ha zhabs drung mchod rten thang zhes pa'i / /
dgon pa'i bla zur b+ha ? ju sems nyi yi / /
bla zur gnyis dang kan chen bla ma dang / /
bla ma sgom zhi ba yan thang gsum gyi / /
ar rgya dgon dang sha rdzod bla ma gnyis / /
sgom chen nu gu pa dang sbral nag pa / /
sngad ri'i bla ma sku skyes ka rab 'byams / /
grub sde dgon pa mang po'i grwa ba bcas / /
dge 'dun tshogs pa nyis stong lhag pa la / /
'phreng ba kri ya sprag pa'i dkyil 'khor che / /
zhe lnga'i dbang rnams dmigs pa dka' na yang / /
'don pa phyag len sla bcos ma yin pa'i / /
yig cha mthong brgyud ji lta ba bzhin du / /
skabs sbyar bshad pas brgyan te legs par phul / /
zhabs drung dkar po'i phyogs su khri chen gyi / /
sprul sku'i 'phros pa 'dug pas lta rtog la / /
zhabs drung dpon g.yog rnams la zhu yig dang / /
bcas te chos rje don 'grub rgya mtsho btang / /
a mdor slob nas snga phyi ci rigs par / /
nang rig mdo sngags gnyis la legs sbyangs te / /
mkhas pa'i mchog gyur bde chen dpon slob dang / /
dbu phar 'dul mngon rnams kyi rig pa'i lam / /
smra ba'i dbang phyug chos skyong rgya mtsho dang / /
sgra dang snyan ngag nang don rig pa la / /
legs par sbyangs pa'i blo bzang 'od zer dang / /
nang don rig par nang byan legs tshud cing / /
sgrub la brtson pa'i blo bzang dar rgyas sogs / /
phyogs nas byon pa'i mkhas grub mang po dang / /
dgon de'i bla ma rdo ba chos rje dang / /
sum b+ha zhabs drung la sogs sku skyes dang / /
ri dgon gnyis kyi ka bcu rab 'byams sogs / /
don gnyer can la gsang bde 'jigs gsum sogs / /
dbang khrid lam khrid lta khrid phyag chen khrid / /
'jam dbyangs chos skor sogs kyi rjes gnang rigs / /
mdo sngags lam rim sogs kyi klag lung sogs / /
so so'i 'dod chos dgongs bzhed bzhin du phul / /
rab byung dge tshul bsnyen rdzogs mang du bsgrub / /
dkyil 'khor mchod rten bri thig mang por bslab / /
dpal gdong lo la rgyal sras rin po che / /
pheb skabs bla spyi so sor mdzad 'dug kyang / /
yun rin ma lon gcig tu bsgril 'dug pa / /
kha mchu gcod rgya @# / /
la sogs 'jig rten gyi / /
bya byed thams cad bla mas khur bzhes na / /
'chad nyan sogs la gnod cing nus dga' ba'i / /
bla ma grwa ba thams cad ? bsdur nas / /
zhal 'cham mthun grub ngos nas 'jig rten gyi / /
bya byed thams cad spyi so'i gnyer ba yis / /
'khur par byas te gnyer ba logs su bskos / /
dgon pa'i lugs zung bya byed ji snyed pa / /
thams cad gsal bar 'khod pa'i bca' yig bzos / /
'jam dbyangs gong mas ched du mngag pa yi / /
rdo rje bla ma sun shi jar gu chi / /
yig mkhan ho shang zer ba rnams sleb te / /
gong ma chen po'i drung du 'ong dgos pa'i / /
gong ma'i bka' lung rab tu lci ba phab / /
nged dang dgon pa'i bla ma grwa ba'i sems / /
blong por gyur kyang gyen du bzlogs ma nus / /
dam chos gling du dpon slob mjal bar phyin / /
rjes gnang zab chos 'ga' dang gang ci yi / /
slab ston nang sbyar zhib rgyas legs par bstsal / /
de bzhin chu bzang sprul sku rin po ches / /
'gro 'dug sogs kyi gsung gleng gang rgyas gnang / /
lugs zung mkhyen pa'i mnga' bdag lhag bsam can / /
lnga mchod nang sos kyang ni rgyas par mdzad / /
gsan rgya che zhing sgrub pa nyams len la / /
gcig tu brtson pa'i kun dga' rgya mtsho ba / /
khri bar bskos shing bshad nyan mdzad tshul sogs / /
gang ci'i mdzad sgo rang gi gang shes kyis / /
bla ma grwa bcas tshogs par zhib rgyas zhus / /
bla ma 'di yis 'grigs dang chos grwa la / /
zhus pa ji bzhin khur bzhes mdzad par snang /
bdag gis gzhi su dge slong bkras rgyam pa / /
bzhag nas bya byed gang ci'i bgod pa byas / /
'dis kyang gang lab thams cad tshul mthun bsgrub / /
tshogs pas ring 'tsho'i rten 'brel legs par bsgrigs / /
zla bo sum b+ha zhabs drung rin po ches / /
gtso mdzad ka bcu rab 'byams mang po dang / /
grwa bcas byams pa gling nas thon pa'i nyin / /
khri zur gnyis dang dge 'dun tshogs pa dang / /
chos skyong khog zhugs rnams kyis bskyel ma mdzad / /
thams cad 'phreng bzhin gang myur 'khor ba yi / /
rten 'brel gang legs bsgrigs shing spyi gnyer dang / /
stag phyug chos rje sogs kyis zhag 'ga' bskyal / /
chos rjer khri chen sprul sku ngos 'dzin gyi / /
yo byad zhu yig dang bcas zhabs drung gi /
drung du 'gro ba'i bkod pa zhib rgyas byas / /
rim gyis bgrod pa pho brang nye 'khor du / /
sleb nyin pho brang nang gi tA bla ma / /
thams cad btang nas bsu ba byed du bcug /
phyi nyin lha'i skyed tshal sar 'phos pa / /
lta bu'i chang shu yon zhes bya ba yi / /
skyed tshal mchog der brtan pa'i 'khor lo gang / /
mi yi zlos gar legs bsgyur sa'i tshangs pa / /
brgya byin gyis kyang bzod dka'i gzi brjid can / /
gnam sa'i dbang phyug gong ma chen por mjal / /
khyod ni yon tan che zhes thos pa yis / /
'bod du btang bar 'ong ba legs zhes bstsal / /
mtshan nyid phyogs la slob gnyer 'phran bu tsam / /
byas kyang yon tan che ba ma lob cing / /
gzhan ma sman rtsis la sogs rigs gnas dang / /
char ba 'beb gcod rdzas sngags la @# / /
sogs kyis / /
phan 'dog nus pa'i thabs dang gdams ngag sogs / /
gang yang ma slab ci yang shes min kyang / /
bdag po'i 'ong dgos zhes pa'i bka' lci ba / /
phab bas bzlogs par ma nus 'ong zhes zhus / /
gong ma'i lung gis rgyal khab pe'i cing gi /
btsun pa rnams la bslab bya legs slob pa'i / /
ja sag gtso bo lung las kyis mtho ba / /
mer gen chos rje chos 'byor rab 'byams pa / /
cha han zhabs drung shar kha zhabs drung sogs / /
bla ma rnams kyis gzhi len slab ston sogs / /
bdag rkyen grogs ngan bla na med pa mdzad / /
tsha ba'i rkyen gyis 'khru nad drag po zhig /
byung bar grwa ba mang mas sku rim dang / /
sum b+ha zhabs drung ka bcu shes ngar ba / /
tshul khrims dpal bzang bkra shis rgyal mtshan rnams / /
'khris su bsdad nas mtshan la thun byas te / /
nad g.yog 'phrod rten byas nas nad las grol / /
ka ram thams cad bla ma'i grwar bzhag cing / /
ded dang zhabs drung bla ma che gru ru / /
bzhag nas bdag rkyen bla na med pa mdzad / /
ded kyi khang par pheb nas lha phyag mdzad / /
cung zad bzhugs nas bdag gi grwa ba tshor / /
'don pa 'don ru bcug nas gzigs rtog gnang / /
phar tshur pheb tshe bdag gi gru mo nas / /
bskyor te mnyam por gshib nas pheb pa sogs / /
shin du brtse ba'i stang ka legs par mdzad / /
dngos po'i lo la phyi log bsi las ru / /
song ba 'gab cos su rug steng la phyin / /
dbyar ka tsha ba'i ring la der bsdad cing / /
dad ldan rnams la chos sbyin 'dod sbyar byas / /
ston ka gong ma ri dwags sar pheb pa'i / /
zhabs phyir phyin dus lhar bcas 'gro ba'i mgon / /
rnal 'byor dbang phyug rje btsun dam pa byon / /
pheb bsur phyin skabs chos kyi bka' 'dri gnang / /
gang shes lan phul shin du mnyes mnyes mdzad / /
sman bla gnyis pa nyi thang sprul sku pheb / /
rgyal dbang mchog gi yi dam sgrub skor sogs / /
chos tshan 'ga' dang sman gyi rgyud bzhi'i lung / /
mnyan nas chos kyi 'brel ba legs par zhus / /
na tshod ldan dang 'dzin byed lo gnyis kyi / /
dbyar ga gong ma chen pos shar ka ru / /
bsil khang phug nas de ru bcug ? bcug ste / /
tsha bas gdung ba'i sdug bsngal che las bskyab / /
dngos po'i lo sogs bgrang bya bcu yi ring / /
pe'i cing nang gi btsun pa'i khrims kyi bdag /
lugs zung gnyis la mkhyen pa'i spyan ldan pa / /
ja sag bla ma chos 'byor rab 'byams pa / /
la sogs bla ma dge 'dun dpon dpon mo / /
dge bsnyen dge bsnyen ma dang bag shi sogs / /
don gnyer can gyi btsun skya mang po dang / /
phyi nas byon la'i bstan 'gro'i dpal mgon che / /
sngags dang sman la sbyangs pa mthar phyin pa'i / /
gsang sngags sdong po mkhan po paN+Ti ta / /
phyi nang rigs gnas mdo sngags thams cad la / /
thos bsam mthar phyin dza ya paN+Ti ta / /
bka' 'gyur hor gyi skad du bsgyur ba sogs / /
skye ba du mar bstan dang 'gro ba'i don / /
rlabs chen mdzad pa mkhar sngon shi re thu / /
blo bzang rgyal ba gnyis pa'i bstan pa mchog /
byang gi phyogs su spel la zla bral zhing / /
mkhyen @# / /
ba'i mnga' bdag tho yon hu thog thu / /
bde thang sprul sku grub chen shi re thu'i / /
sku tsha chos rjes blo bzang rgyal mtshan pa / /
mny+dzu ? shri ri'i rgyal tshab shi re thu| |rab 'byams smra ba ngag dbang 'phrin las dang / /
ram 'byams chos rje ngag dbang bsod nams dang / /
sdom brtson rig smra ka chen bka' 'gyur pa / /
rab 'byams smra ba ngag dbang bstan 'dzin dang / /
smra ba'i dbang po blo bzang tshul khrims dang / /
smon lam rab 'byams bstan 'dzin grags pa sogs / /
thos bsam mtshan btags tshad ldan legs mdzad pa'i / /
ka ram dge bshes tshul ldan dge tshul slong / /
bslab gsum sde snod 'dzin pa mang po dang / /
hor chin dar han ching dbang har chin gyi / /
bkra shis dbang dang u ji me chi yi / /
se chin ching dbang o han rgya mtsho dbang / /
ne'i man ban de dbang dang hal ha yi / /
ho sho'i ching dbang don grub e phu dbang / /
so nyid mgon sung dbang dang ho'i ched kyi / /
d+ha rma gi rti dbang dang hor chin gyi / /
ta'i phu dbang dang be sud phun tshogs dbang / /
man ju thob chen dbang dang ur du su'i / /
don grub dbang dang o dod ? rab brtan dbang / /
la sogs dpon po che chung mang po dang / /
pa' rin gong jo rgan gzhon rnam pa gnyis / /
hor chin ngar han dbang gi gong jo dang / /
hal ha gong jo thob chen ching dbang gi /
yum dang u je me chi'i dbang gi yum / /
la sogs dpon mo che chung mi bzang dang / /
rab byung mi skya shin du mang po la / /
gsang bde 'jigs gsum dgyes rdor sogs kyi dbang / /
sgrubs thabs brgya rgyam sogs kyi rjes gnang rigs / /
khrid lung mang po so so'i 'dod pa sbyar / /
dge bsnyen rab byung bsnyen rdzogs mang du bsgrub / /
dbang phyug lo la bod du mi snar mngags / /
mkhar sngon ja sags e mchi bla ma'i rtsar / /
zhag 'ga' bsdad cing khong bar rkyen sel gyi / /
rjes gnang 'ga' byas bsnyen rdzogs 'ga' zhig bsgrub / /
dza ya paN+Ti Ta yis lha khang dang / /
dgon pa gsar du bzhed grab byad pa'i sar / /
song nas lha bsar btang zhing me tog gtor / /
bsu skyel ston mo rdzong ba la sogs gzab / /
gnam bskos gong ma chen po nying sha nas / /
tshur la yi khe u lum zhas pa'i sar / /
pheb bar mjal zhing rgyal dbang mchog gi skor / /
bka' 'dri rgyas par gnang ba'i pheb lan zhus / /
khri shog rgyal mo'i dpon po tha'i ji rnams / /
'ong 'dug skor sogs slab ston nang sbyar brtsal / /
ta'i thung zam khar byams gling spyi sger gyi / /
gnyer ba la sogs bsu mi mang du 'byor / /
se ra lung gi smon lam 'tshogs pa'i sar / /
bos nas gzhi len ston mo rten 'brel bsgrigs / /
a kya dgon gyi ka bcu rnam gnyis kyis / /
ston mo gzab cing rtan la me tog gtor / /
bkra shis chos gling bla ma bzang dar ba / /
grwa bcas lam khar pheb nas ser spreng dang / /
gdugs dang rol mo sogs kyi bsu ba dang / /
gzhi len gzab cing chos kyi 'brel ba byas / /
dgon klung bla ma khri ba sku skyes dang / /
ka ram shin du mang po 'phrang thon pa'i / /
zam khar bsu ba ston mo rgyas @# / /
pa btang / /
gzhi byes thams cad spro ba shin du 'phel / /
zi ling mkhar du rdo rje bla ma sogs / /
mi bzang rnams dang gsung gling rgyas pa byung / /
rdo rje bla ma ja sag bla ma dang / /
gdugs dkar ho sho'u e jin jar gu chi / /
er gam dang zi ling to 'u gon bcas / /
nged cag dgon klung byams pa gling du phyin / /
rta bsu le tshan ser spreng la sogs pa'i / /
bsu ba ston mo gzhi len gzab rgyas mdzad / /
gong mas gnang ba'i dgon klung lha khang mtshan / /
rgyal srid sna bdun bkra shis rtags brgyad sogs / /
gos chen gzhi la tshim grub gong sham gnyis / /
bzang po'i gos dang ling gis byas pa chu ? / /
bskad rdzas cha tshang gos bzang gzhi ma la / /
tshim grub byas pa leng tshe bco lnga yi / /
gong ba gsham bu la sogs gos bzang gis / /
byas pa bzo legs dngul dam dngul phor dang / /
chos skyong chen por gos bzang na bza' cha / /
gser skye ma bzhes snod dngul por la sogs pa / /
mchod rdzas bzang po'i skyes ma sna tshogs phul / /
ri dgon tshogs pa kun la mang 'gyed btang / /
dam chos gling dang chu bzang sprul sku'i dgon / /
kan chen dgon dang mchod rten thang gi dgon / /
sems nyi dgon dang ta'i thung dgon pa gnyis / /
bkra shis chos gling dang ni bsam gtan rtse / /
'brug lung dgon dang pa' ju thang ring gnyis / /
gro tshang sku 'bum mdo mkhar bya khyud dang / /
bde chen chos gling la sogs dgon pa dang / /
gru bsde mang por mang ja 'gyed bcas bskur / /
snga sor rdo rje bla ma mi bzang bcas| |mtsho sngon phyogs su song pa'i mi sna tshor / /
pA thur tha'i ji la sogs dpon po 'ga'i / /
gong ma'i drung du 'ong bar thag bcad pa / /
rjes sor 'tshogs 'dus sa ru blo log nas| |da ni 'gro rgyu min zhes zi ling du / /
bang chen btang nas mi bzang tsho la lab / /
ded tsho zi ling mkhar nas phar thon te / /
lcags ri'i phyi ru sleb pa'i nam gong la / /
rdo rje bla ma la sogs mi bzang gis / /
btang ba'i tshe ring zeng ba'i yig mkhan slob / /
mtsho kha'i dpon po rnams kyis 'di bzhin zer / /
khong tsho ma 'thor gong la khyod phyin nas / /
dpon po rnams la da dud 'gro dgos tshul / /
lab nas 'gro ba'i thabs shig e thub ltos / /
zer bas de phral nam la brel bor phyin / /
'tshogs 'dus sa na byams gling mkhan po dang / /
gsol dpon sngags ram dpon po che kha rnams / /
'tshogs sar ja sag bla ma ded gnyis phyin / /
khyed cag 'gro par snga sor thag bcad de / /
da ni mi 'gro zer ba'i rgyu mtshan ci / /
song na bdag rkyen 'ong zhing ma song na / /
bka' bkyon 'ong bas phyi ma 'dod min nam / /
smra ba'i lan du rgyal dbang rin po che'i / /
sku 'tshams 'grol nas mjal kha myur ba ru / /
'ong skang 'dug pas nged tsho de la 'gro / /
nged tshor la ni mjal ka gal che zer / /
mjal kha 'ong zhes snga sor 'gro zer dus / /
thos pa min nam de dus mjal ka las / /
gong ma'i drung du 'gro ba gal che la / /
da ni de las ldog pa'i rgyu mtshan ci / /
zhes sogs phar tshur mang du lab pa'i mthar / /
song na bdag rgyen 'ong zhes zer na yang / /
skal ldan rdo rje pany+tsa ? @# / /
rak+sha ? yi / /
phyogs nas skad ca yid mi che ba byung / /
de bas ded tshe dogs pa za zhes zer / /
'jam dbyangs gong ma'i dgongs pa phra zhib gzhan / /
blun rmongs ded tsho lta bus ci la go /
da re'i khyod tsho sod na skyon med par / /
bdag rkyen 'ong pa'i khag khyag bdag gis thub / /
dgon mchog dpang du bzhag nas lab pa yin / /
zhes sogs smras pas da ni khyod kyi tshig /
bden par bzung nas ded tsho 'gro zhes zer / /
zi ling la yang de bzhin zer mi btad / /
de nas ded tsho rim gyis yar la btegs / /
rgyal dbang drug pa gnas mchog po ta lar / /
gsar du pheb nyin gong ma'i gser yig dang / /
rten chas phul rjes zhal dkar rdo dril sogs / /
ka ca 'ga' zhig ma gtogs phal che ba / /
gser dngul gos dar kha btags bzang po la / /
gzhi byas thog mar legs 'bul ngos gtsang phul / /
bar du zhabs brtan chan mar grags pa yi / /
tshags 'khor theb dang na bza' skor bcas dang / /
'bul ba rnam bzhag 'gyed sogs ngos gtsang dang / /
na bza' sku per bzhugs gdan snye 'bol rnams / /
gos chen bzang por gsar bzos brtan bzhugs skabs / /
sku la na bcing zhabs 'og bting ba dang / /
rgyab la bsnyol mar bzhags pas yid rab tshim / /
rjes sor lha sa'i 'khyam grwa chen mo ru / /
pheb nas bzhugs gral chen mo bsgrigs po'i skabs / /
gser gyi maN+Dal ri rab rin chen bdun / /
sogs kyis spras pas gtso byas ngos gtsang phul / /
thog mar mjal rten ra du zhabs brtan dang| |rjes sor 'ong khar 'bul ba'i 'tshams sbyor rnams / /
rten 'brel gang legs gang 'byor ngos nas bsgrigs / /
ston mo zhabs brtan sogs kyi bzhugs gral la /
gsum lhag bcu phrag zung la phyin te mjal / /
paN chen mchog la gong ma'i gser yig dang / /
rten chas mchod rdzas gser dngul gos dar sogs / /
'bul ba ngos gtsang phul zhing lan lnga mjal /
tshe dbang 'jam lugs grub rgyal lugs gnyis dang / /
mgon chos lha mo'i rjes gnang rgyal dbang gi /
'khrungs rab gsol 'debs nyid kyi ljags brtsom ma| |sogs kyi lung bcas gsung gi bdud rtsi myong / /
rgyal dbang lnga pa chen po'i thugs sras mchog /
rig 'dzin chen po 'jam dbyangs grags pa las / /
rgyal dbang mchog gi gsung 'bum rgya can gyi / /
nang nas rta zhal yid bzhin rgya can zhus / /
rdo rje 'dzin pa dkon mchog rgyal mtshan gyi / /
sbrul pa'i sku mchog mjal zhing phyag rten phul / /
sras rgyud pa dang sngags chen rnams gnyis kyi / /
sprul ba'i sku la mjal rten zhu yig bskur / /
drung ba gzhon pa'i nang rten bzhengs pa la / /
zhal 'debs dpon tshang chos rgyam pa la sprang / /
chos sde chen po dpal ldan 'bras spungs la / /
nyin bde kha btags 'dom 'khor legs pa dang / /
man kha ri'i '+k+yed dang 'chad nyan gyi / /
gra tshang bzhi la byang dar dmar po yi / /
kha 'gyed btang zhing sgo mang grwa tshang la / /
dngul zho ngo re'i 'gyed dang grwa tshang la / /
rdo rje gsang lam ma yi bla re phul / /
se ra dga' ldan @# / /
gnyis dang rgyud pa gnyis / /
bkra shis lhun po ra sgreng bkras ljong sogs / /
grwa sa grwa tshang du mar mang 'gyed btang / /
jo sha ka gnyis sogs lha sa po ta la'i| |sku brnyan rnams la gser chab snyan shal dang / /
mchod pa sna lnga phul zhing po ta la'i / /
gser gdung chen mor snyan zhal spos phor dang / /
dam pe me tog bcas pa khyad 'phags phul / /
bkras lhun ma gtogs gong gi grwa sa dang / /
grwa tshang rten sum rnams la legs par mjal / /
rgyal sras de nyid kyi na sku gdung la / /
bla re phan dang spos phor me dam sogs / /
mchod rdzas spus gtsang bla mar 'bul ba dang / /
tshogs par mang rda? 'gyeng bcas rgyun ja'i thebs / /
a khus sprul sku dpon po rab 'byams par / /
phul zhing tshur la'ang bdag rkyen gzab rgyas mdzad / /
sprul pa'i bstan skyong gnas chung tshos? rgyal dang / /
tshangs pa dung thod can gnyis sku pheb zhus / /
snyan shal 'jal rten phul zhing dgyes pa yi| |rnam 'gyur mdzad nas nang sbyar srung brten bstsal / /
mkhas grub dbang phyug bla ma ngag dbang pa / /
sras rgyud spen ser chos sding khyung tshang gi /
bla ma rnams dang dpal ldan smad rgyud pa'i / /
bla ma dbu mdzad ser 'bras rgyud pa yi / /
don gnyer can gyi dge bshes du ma la / /
rang gi brtsam chos thor bu la sogs pa'i / /
chos tshan 'ga' re'i klag lung ci rigs phul / /
'bru mang po yi lo gsar tshes gcig la / /
rgyal dbang mchog gis 'dod khams dbang phyug mar / /
kun bzang mchod gtor 'bul ba'i gral du phyin rgyal dbang mchog nyid lha sa'i rten mjal la / /
pheb pa'i zhabs phyir phyin te 'jal kha dang / /
smon lam lhan du 'debs pa'i skal bzang myong / /
'jam dbyangs gong mchen por bkur bzos kyis / /
'phran bur mkhan chen gral dang ston mo dang / /
thugs dam bka' bsgo gsung mjal la sogs pa / /
gzos sgo bdag rkyen bla na med pa bstsal / /
phyir lam bka' gdams bstan pa'i 'byung gnas che / /
dpal gyi ra sgreng rten mjal zhib par byas / /
phar tshur gnyis kar bla ma dkon mchog dang / /
gong ma'i thugs rjes byang lam bde bar bgrod / /
byams pa gling gi spyi sger gnyer pa yis / /
sman chu nas bsus bri ling mkhar du sleb / /
'jam dbyangs gtsang ba bdun rgyud nang mtshan gyi / /
nges pa don gyi mkhas grub ba so rje'i / /
sprul pa'i sku mchog rje drung rin po che / /
dbang phyogs phebs pa mjal zhing pheb skyel zhus / /
de nas 'jam mgon khri chen de nyid kyi / /
sprul sku mjal par mang ra'i gzhung du phyin / /
zhabs drung no min han dang sprul sku mjal / /
bde chen dpon slob ched gnyer da ru pheb / /
khong gi chib pa bzang po nged la byin / /
no min han dang dpon slob nang so bcas / /
sprul sku'i skor gyi gsung gling zhib par byung / /
mthong bzos gzhi len rdzong ba bzang po mdzad / /
bde chen dpon slob sngags ram 'jam dbyangs gnyis / /
zhag po gcig gi sa char skyel ma mdzad / /
pa' thung tha'i ji gong ma legs mjal te / /
dbang gi lung las dang bcas yar 'ong pa / /
bri ling mkhar @# / /
du ded cag 'phrad pa'i tshe / /
khyed kyi tshig la mnyan nas song ba yis / /
gong ma'i bdag rkyen ci dang mi 'dra mdzad / /
nged tshor dga' tshor dpag med byung zhes zer / /
snga sor gong ma'i slab ston nang sbyar dang / /
rjes sor khong chor lab dgos byung ba dang / /
ba' thur tha'i ji'i tshig la dpag pa na / /
gong ma 'jam dbyangs nyid du nges shes 'drongs / /
dam chos glir du yongs 'dzin mjal par phyin / /
dpon chung spyi gnyer sogs kyis bsu ba byas / /
mjal kha zhus shing slab ston nang sbyar dang / /
lha mo'i rjes gnang la sogs zab chos 'ga' / /
bstsal shing dpon slob 'bral mi phod pa byung / /
bla brang spyi so sa gzhi len gzab rgyas mdzad / /
dgon de'i mtshan nyid sngags pa'i 'chad nyen gyi / /
bla ma gnyis sogs grwa rgan thams cad dang / /
lugs zung gleng mo shin du rgyas pa'i ngos / /
sdod yun thung pas mtshi ma dga' spro che / /
dgon klung dga' ldan byams pa gling du phyin / /
dpon slob khri zur gnyis dang tshogs pa mjal / /
bla ma gnyis dang dgon pa ri khrod kyi / /
grwa ba don gnyer can la rjes gnang dang / /
klag lung ci rigs thugs bzhed ltar du phul / /
rab byung dge tshul bsnyen rdzogs kha shas sgrub / /
chos grwar rigs lung mdzad dus theng gsum phyin / /
grwa pas rigs lung mdzad par lta rtog byas / /
snga sor chos grwa 'grim pa'i bag chags kyis / /
rig pa dngas shing dga' dang spro ba 'phel / /
'di 'drar sdod rgyu byung na snyan pa yi / /
yid smon shor zhing skyo ba'ang cung zad skyes / /
dpon slob tshogs pa kun kyis 'du khang gi /
chos khri'i steng du ring 'tsho'i rten 'brel bsgrigs / /
sku 'bum byams pa gling gi smon lam la / /
ja sag bla ma mi bzang a nan ta / /
car gu chi dang yig mkhan 'ga' zhig bcas / /
mjal bar phyin dus bla brang phyag mdzod dang / /
spyi so'i rge rgan zhing skyong nang so dang / /
rgyud pa'i phyag mdzod sogs kyi rta bsu dang / /
ser sbreng gdugs dang rgyal mtshan rol mo'i sogs / /
rgyas pas bsus shing rgyal ba byams mgon gyi / /
gos sku bkram par mjal te khri thog pa / /
sprul pa'i sku yang bzhengs nas bsu ba mdzad / /
de nas khri la mnyam por lhan du bsdad / /
chos sde'i chos skyong chen po sku pheb pas / /
kha btags gnang zhing gus pa'i rnam 'gyur mdzad / /
spyan 'dren khrus gsol mchod 'bul rgyas pa rnams / /
grub nas dge 'dun mang dang skya tshogs kyis / /
byin brlab zhus par 'tshang kha shin du che / /
chos skyong chen po a nan ta sogs kyis / /
rim par bshar pa'i 'tshams 'dzin byed dgos byung / /
bla brang gnyis dang spyi so zhing skyong gis / /
bdag rkyen ston mo gzhi len gzab rgyas mdzad / /
stag phyug chos rje'i gzhi mar khri chen gyi / /
sku gsung thugs rten rnams la mjal bar phyin / /
chos rjes ja sag bla ma mi bzang rnams / /
thams cad pos te ston mo rgyas pa btang / /
chu bzang sprul pa'i sku dang gang ci yi / /
gsung gling nang sbyar zhib la rgyas pa byung / /
grub dbang ka chen blo bzang dar rgyas kyis /
@# / /
gtso mdzad ri dgon grwa pa kha shas la / /
klags lung ci rigs thugs bzhed ltar du phul / /
'ong tshe sprul ba'i skus kyang skyel thung mdzad / /
rab gsal kha ru pheb nas rgyun ring gzigs / /
grub dbang ka chen pa dang phyag mdzod dang / /
rge rgan nang so la sogs skyel mar byon / /
ka chen pa yi gang ci'i 'phros 'os mdzad / /
zi ling mkhar du sdod skabs rong bo yi / /
nu gu grub chen brag dkar sngags ram pa / /
dge slong chos grags ka chen tshul rgyam sogs / /
grub pa'i rgyal mtshan 'dzin pa mang po dang / /
grwa sa'i grwa pa rgan gzhon sna tshogs la / /
so so'i dgongs sbyar chos tshan ci rigs phul / /
sku tshe mang por mkhas grub rim brgyud pa'i / /
de mo sprul sku bod nas pheb 'phral la / /
mjal zhing phyag phyi zhus nas rim par bgrod / /
se ra lung gi bla ma ngag bkras bas / /
bsu pa gzhi len gzab cing ta'i thung dgon / /
che pa'i bla ma sems nyi sprul sku yis / /
grong lang bar bskyel de ru khong ba dang / /
thur chen bla ma ldan ma sprul pa'i sku / /
sems nyi bla ma tob tshang chos rje dang / /
sems nyi nang so la sogs kha shas la / /
tshe dbang la sogs rjes gnang 'ga' zhig phul / /
bri khung nang so bzang po rgyal mtshan gyis / /
dgon pa gsar du btab par me tog 'thor / /
btsun skya mang por chos kyi 'brel ba byas / /
gzhi len la sogs gya nom rgyas pa mdzad / /
nying shar de mo sprul skur chos 'grel zhus / /
'ur du sur yang chos sbyin skabs sbyar byas / /
srol la mi sna phyogs nas 'khor ba'i tshe / /
gong mar gar bzhugs sa der 'gro dgos kyang / /
'di lo gong ma u 'u la zhes bya ba'i / /
zla gcig lhag par bgrong dgos sa char pheb / /
khong gi rjes las thag ring po ru / /
'ong mi dgos zhes brtse bas mi bzang mngag /
mkhar sngon sleb nas bsnyen rdzogs kha shas bsgrub / /
'dod chos thor bu'i khrags lung 'ga' re byas / /
bstan 'gro'i dpal mgon dza ya paN+Di tas / /
gong ma'i zhabs brtan ched du lha khang dang / /
rten gsum mang du bzhengs par bgegs skrad dang / /
spyan dbye'i cho gas me tog char du phab / /
bstan 'gro'i don du smon lam rlabs po che / /
theg pa'i skyes bur go ste phyogs gang du / /
pheb kyang rten bzhengs chos sbyin zab bshes sogs / /
bstan 'gro'i bya ba gong du 'phel phyir ro /
bsten pa'i dam tshig rdzas mchog rtor dril sbyin / /
rjes gnang 'ga' zhig dgongs par sbyar te phul / /
'gro ba'i mgon po sprul sku shi ri thus / /
bsu ba gzhi len gzab la rgyas pa mdzad / /
gong ma chen por mjal zhing sde srid la / /
mjal ba'i rang gi nyis pas khrim 'gal gyi / /
chad par bla ma'i gral nas phud de bzhag /
zla bo ja sag mug dun zhes par brdzangs / /
myos ldan lo gsar tshes la gong ma yis / /
zhabs drung sum b+har kha btags che legs bskur / /
'tshams 'dri gyis zhes khong pa ched du dngag /
nyi ma shar rjes tsan dan jo bor phyin / /
kha btags sku brnyan 'phreng ba spos rnams phul / /
bzhes nas dgyes ngos slar yang kha rag gnang / /
gong mas sngar nas bdag rkyen che na yang / /
nges @# / /
par thugs rjes gzigs pa de yis 'khum / /
ja sag red gnyis khrim 'gal 'dra ba la / /
da ni mug dun sa char ma btang zhing / /
chad pa phog nas zla gcig lhag tsam zhig /
song 'phral gong ma nyid kyis kha tags dang / /
'tshams 'dri gnang ba nges par brtse las ci / /
'di 'dra bsam tshe lhag par dad zhen skye / /
rigs gsum mgon po'i sku brnyan khyad 'phags pa / /
gong ma rang gis ljags bkod mdzad de bzhengs / /
de yi gzungs gzhug bsgril ba'i do dam par / /
gong ma chen pos bdag rkyin ngos nas bzhag /
zla ba kha shas song nas da ni khyod / /
bla ma che kha'i gral la sngar bzhin du / /
'gro 'dug spyod lam bla sems bde mor gyis / /
nga yi sems la ci yang 'dzin mi byed / /
khyod la bdag rkyen byas na'ang khyod kyi rog /
mug dun sa char bzhag na da dung yang / /
khyod rang blo sems bde mo mi 'ong bas / /
de nas blangs te mkhar sngon shi re thu'i / /
rtsa ru 'jog ces bka' lung bzang po yis / /
nged rang rog bcas dga' bde'i dpal la bkod / /
dpa' bo'i lo la dgon klung chos sde cher / /
cho 'phrul smon lam chen mo gtong theb bskur / /
gong mas bzhengs pa'i rigs gsum mgon po'i sku / /
'jam dbyangs gnas mchog ri bo rtse lnga ru / /
spyan drangs gzungs gzhug 'bul dang rab gnas la / /
gong mas mngag pa ji bzhin rtse lnga ru / /
song nas de rnams bsgrub cing gnas mjal la / /
phyin dus ya mtshan 'ja' 'od sna tshogs mthong / /
gnas la dad dang nyams dga'i snang ba shar / /
bod btsun ho shang kun dang phyogs de yi / /
pho mo rgan byis khri phrag nye ba la / /
mchod sbyin phyas shing smon lam gral mgor bsdad / /
phyag mchod gsol 'debs smon lam gang nus bsgrub / /
shi hu chon zhes bya ba'i bla ma dang / /
gnas de'i grwa pa don gnyer can mang por / /
dbang dang rjes gnang klags lung 'ga' zhig phul / /
rab byung dge tshul bsnyen rdzogs kha shas bsgrub / /
zla ba gsum gyi bar du gnas 'brel byas / /
chang shu yon du lha khang rten sum rnams / /
gsar du bzhengs par bdag gis gtso byas te / /
bla ma mang pos rab gnas rgyas par byas / /
dgyes tshor chen pos zhal lta gnang sbyin bstsal / /
khyu mchog lo la har chin gyi gung / /
byams pa bkra shis zhes pas gong ma yi / /
zhabs brtan ched du rten bzhengs mang po zhig /
mdzad pa'i gzungs gzhug rab gnas byed pa por / /
gong mar zhus te bos pa'i sar phyin te / /
de rnams bsgrub cing kung gis gtso byas pa'i / /
yul de'i dpon po dpon ma mi bzang dang / /
bla ma btsun skya sde mang thams cad la / /
dbang khrid lung dang dge bsnyen rab byung sogs / /
gang la gang dgos so so'i 'dong sbyar byas / /
bkra shis dbang gis rten sum rab gnas la / /
'bod mi btang ba bzhin du der phyin nas / /
tshe dpag med kyi gser sku brgya rtsa sogs / /
rten sum mang por rab gnas rgyas pa dang / /
dbang dang chos rje la sogs grangs bcad la / /
bcu gcig zhal gyi dbang zhig dgongs sbyar byas / /
gong @# / /
ma chen pos mtsho bdun zhes pa'i sar / /
bstan 'gro'i don du gsar du bzhengs pa yi / /
lha khang rten sum rnams kyi rab gnas ni / /
go shi chen po mer gen chos rje dang / /
rje drung sprul sku ded cag byed du chug /
ces pa'i bka' bstsal ji bzhin der phyin te / /
rab gnas byed dus gong ma der pheb nas / /
lha khang 'di ni bstan 'gro thams cad dang / /
khyad par nang gi dar tsho chen po brgyad / /
phyi yi tsho chen bzhi bcu zhe dgu dang / /
hal ha o'i rod kun gyi don ched du / /
bzhengs pa yin cing 'di ru gyi log go /
ja sag kun gyi grwa ba bsdus nas ni / /
'jog pa'i bla ma khyod rang 'dug dgos shing / /
lo star ston ka nang la 'gro ba dang / /
dpyid ka phyi la bud nas bsil sar sdod| |da bzod zla ba gsum pa'i skyes skar la / /
'don pa chen po 'don dgos zhes pa yi / /
bka' lung bstsal zhing lha khang ded la gtad / /
sna tshogs lo la mtsho bdun dgon sar phyin / /
'grigs lam kun spyod tshogs 'don byed tshul sogs / /
grwa pa gsar pa rnams la legs par bslab / /
phyogs nas byon pa'i bla dpon btsun skya phal / /
shin du mang por rjes gnang lung khrid sogs / /
long dang bstun nas so so'i 'dod sbyar byas / /
skabs shig nad bab lci bas tho 'tshal bar / /
gzhi dang byes nas 'dus ba'i dge 'dun dang / /
dpal bzang ka bcu la sogs rgyun pa yi / /
zla bo mang mas ? she drung rin po che'i / /
thugs dam brtag par bab pa'i sku rim la / /
brtson pa mdzad cing shes dar lhun rgyam gnyis / /
'khris su bsdad nas bro g.yog 'phrod rten dang / /
shes dar ba yis rim 'gro la sogs ba'i / /
bkod pa'i khur 'khyer shin du brton par byas / /
rnam rgyal ka bcu gong ma'i sku zhabs su / /
song nas zhus par sman dang sman pa rnams / /
bka' drin bskyangs pas nad las legs par grol / /
ston ka gong ma chen po'i bka' stsal bzhin / /
rgyal khab chen po pe'i cing nang du 'ong / /
sum b+ha zhabs drung bsnyun bab lci ba yis / /
b+nyung bar pe'i cing nang gi phog bzhes pa'i / /
dge 'dun stong phrag lhag la yon phul ste / /
sku rim bsgrub cing sman gyi 'phrod rten yang / /
gang mang byas kyang dus bab lta bu yis / /
zhi bar gshegs pas sems khral chen po byung| |zhabs drung 'di ni lugs zung gang la yang / /
mkhyen sbyan yangs na'ang mkhyen khul mi mdzad cing / /
gzhan dang 'bel 'dris che ba'ang mi mdzad pa'i / /
bka' gdams gong ma'i rnam thar skyong ba zhig /
yin pas gshegs nyin rang gi grwa pa tshor / /
gong tshig gzab rgyas kha tag re re gnang / /
khyen tshor dka' las chen po byung na yang / /
dal legs zhes tha ma'i legs so mdzad / /
gzhan ma'i 'phros pa gang yang mi mdzad par / /
rgyun pa'i zhal 'don rim par mdzad pa'i mus / /
'das shing sku gzugs drang por thugs dam la / /
zhag gcig bzhugs nas phyi nyin grol par mdzad / /
sngar nas yon tan gzhan la mi mngon par / /
sped la goms bas de ltar mdzad par snang / /
dgongs @# / /
pa rdzogs thabs 'byor ba yul dus dang / /
bstun pa gang 'grub byas te sems khral bsang / /
nyi ma'i lo la rmi lam 'khrugs pa sogs / /
'tshubs nyams che bar rje drung rin po che'i / /
gsung brtags ji gzhin bdun phrag lnga yi ring / /
bsnyen 'tshams byas pas bar chad 'chu ba cha zhi / /
bla ma lha yi thugs rje byin brlabs kyis / /
phun sum tshogs pa'i dga' ba de'i dpal la rol / /
dgon klung sbyi sor 'bul rgyu byams dgon dang / /
sman bla rnam snang rnams kyi gser sku gsum| |bdag gi sbyil so'i mchod khang gsar pa ru / /
bstan pa'i dag po sman bla bder gshegs bdun / /
bde sdan mgon po rigs lnga rdo rje 'chang / /
rdor sems mi 'khrugs tshe dpag med sras brgyad / /
rnams kyi sku brnyan lug ma nyi shu bdun / /
dri med 'grel ba nas bshad mgrin ring brgyad / /
dus 'khor nas bshad mgrin thung gcig dang bcad / /
zangs las brdung ba'i bder gshegs mchod rten dgu / /
cha tshad bzo dbyibs gser legs gsar du bzhengs / /
bzo bo rnams ni yon gyis mgu bar byas / /
re rer 'phel gdung re res thog drangs pa'i / /
rnam mang rten dang gzungs gzhug legs par phul / /
bgegs bskrang rab gnas tshul mthun byas pa rnams / /
khri chen 'jam mgon ngag dbang blo rgyam pa'i / /
mchog sprul dam par sku gsung thugs kyi rten / /
dbang chas na bza' kar cha phyag 'phreng sogs| |rnam mang nyer mkho'i yo byang bla yol dang / /
bzhugs gdan dang bcas 'bul bar skyel mi la / /
byes su do khur chen po'i bsam pa can / /
dol chod blo khel don yod rgyal mtshan mngag /
dbyar thog mtsho bdun lha khang chen po ru / /
sngon nas lam khrid dgos zhes yang dang yang / /
bskul bar byed po rab 'byams dag bsten dang /
rab 'byams bstan lhun chas ba ka bcu sogs / /
phyogs nas byon pa'i ka ram dge tshul slong / /
dpon po mi bzang btsun skya brgya phrag lhag /
gzhir gnas ka ram brgyad dang dge tshul slong / /
brgya phrag lhag bcas sum brgyar nye ba la / /
byang chub lam gyi rim pa'i dmar khrid dang / /
sgrub thabs rgya mtsho'i rjes gnang thar rtse ba'i / /
yig cha lung dang bcas pa rgyas pa dang / /
gzhan yang so so'i 'dod chos ci rigs phul / /
rab 'byams smra ba ngag dbang bstan 'dzin gyis / /
chos kyi yon dang brtan bstod bden pa'i tshig /
brjod de brtan par stod pa'i yon yin zhes / /
khod par gang yod ngos nas ster cha gzab / /
lam rim khrid la 'tshogs pa thams cad kyang / /
chos thun skabs su rna ba gtod pa dang / /
thun par rnams su dmigs khrid 'dzin skyor dang / /
khrid yig zin bris 'gri klogs byed pa sogs / /
mgo 'jug tshad mar don gnyer che bar mdzad / /
rab 'byams smra ba blo bzang nyi ma yis / /
zin bris byas pa don 'dus kha gsal zhing / /
mang nyung 'tsham pa byung 'dug kho pa ni / /
shes rab don gnyer @# / /
la sogs slob ma yi / /
mtshan nyid ldan pas de ltar byung bar snang / /
'di yang rje btsun bla ma'i thugs rjer 'khums / /
bum stong gcig nas gcig tu byo ba yi / /
tshul ltar nyams myong skye bar dka' na yang / /
mtha' khob 'chad nyan snang bas dben pa yi / /
mun pa'i gling du byang chub lam rim gyi / /
dmigs rim 'chad pa'i sgron me btegs pa dang / /
nyan pa'i snang par spyod pa ngo mtshar gnas / /
bdag kyang mtha' 'khob yul du 'khyams 'khyams nas / /
chos sbyin ci rigs byed khul byas na yang| |chos tshul 'di 'dra 'chad rgyu byung ba ni / /
skal ba bzang snyam spro ba lhag par 'phel / /
'di lo nas bzung dgon pa'i bla ma dang / /
grwa pa rnams la lo rer rta re re / /
chag med phul zhing phal cher gnyis re dang / /
skabs rer sku rim yon du gsum re'ang phul / /
nyi sgrol byed la mtsho bdun dgon pa ru / /
gzhi byes mang por rdo rje 'jigs byed kyi / /
dbang dang sngags btu'i rjes gnang skyed rim gyi / /
dmigs khrid la sogs 'dod chos du ma phul / /
bstan pa'i rtsa ba gzhi gsum phyag len btsugs / /
dge 'dun rnams la rgyun par nyin re bzhin / /
ja tshul thug tshul gnyis po bla brang nas / /
gtong yang smon lam dbyar gnas lnga mchod dang / /
ja thug skol pa'i sbyin bdag gzhan byung tshe / /
de yi do dam byed dam nam phugs su / /
phan par bsam nas sbyi so'i gnyer ba gnyis / /
bskos te sbyi rdzas thegs su rta pho rgod / /
brgya dang nyi shu ra lug sum brgya dang / /
gos dar kha btag snod spyad mgron gdan sogs / /
'phran bu 'kho ba'i yo byad du ma dang / /
rta phyug 'tsho ba'i mi tshangs gcig dang bcas / /
lha khang tshogs par bcas pa'i mchod thebs sbyar| |sa skyong lo la 'jam dbyangs gong mche / /
lha khang chen mo mjal par phebs pa la / /
ser sgreng la sogs tshogs pa'i bsu ba dang / /
dkar gsum sogs kyi ston mo 'bul ba rnams / /
rang gi 'khos dang bstun pa'i gzab pa la / /
gong ma chen po dgyes pa'i stang ka mdzad / /
ded cag bla ma rnams dang ded rang gi /
zla bo ka ram rnams dang de ma chi la / /
gos ser mang nug 'brug ma'i lA ba re / /
ja sag brgya dar bzhi yi grwa pa la / /
gos lwa re dang gos re thams cad la / /
kha btags re dang sbyi sger so so la / /
sha skam sogs kyi gnang sbyin chen po mdzad / /
bdag la lha khang byi bdar mchod ba dang / /
grwa pa rnams kyi spyod lam 'don ba sogs / /
gang dang cil bkod pas thon pa 'dug /
khyod la chan shi'i lung las sbyin zhes gsungs / /
nang du byon rjes khrim ra'i blon rnams kyis / /
chen shi'i lung las ji 'dra sbyin zhus par / /
gwo shri lud las byin shes bka' lung bstsal / /
mi zad lo yi zla tshes dge ba la / /
kwon ting phu'u shan kwong tshi tA ko shri'i / /
ming dang gser yig gser dam lung las rnams / /
car gu chi gnyis be che chi gnyis kyis / /
bdag gi nang du bskyal tshe pe'i cing gi /
bla ma grwa pa sbyi yi khrims bdag gi /
gtso bo mer gen chos rjes dbu mdzad pa'i / /
bla ma dem chi rnams dang hal ha yi / /
@# / /
dza ya paN+Ti ta dang mkhar sngon gyi / /
spyi bla no yon shri ye thul sogs / /
bla ma dem chi dbon po mi bzang rnams / /
'dus nas ston sogs ster sbyin rgya chen po'i / /
dga' ston phun sum tshogs pa'i rten 'brel bsgrigs / /
thams cad 'dul la lha khang chen mo yi / /
mdun du 'du khang lcam gling bcu pa dang / /
sgo khang jong khang rnga khang rnams bsgrub cing / /
mdun gyi ra ba bskyed dang yin pe'i yang / /
mdun du spos pa thams cad legs par grub / /
kun 'dzin lo la gong ma chen po'i bkas / /
nged cag bla ma gsum dang ja sag gi /
grwa pa nyer bzhi gong ma'i phyag phyi ru / /
byon pa'i ngag dbang dpal 'byor hu thog tu / /
bstan pa ja sag la sogs dpon slob bcu / /
thams cad tshogs pas ha yi gu zhes par / /
gsar du bzhengs pa'i lha khang rab gnas bgyis / /
gong ma'i sras po a ge bco brgyad pa / /
sku khams bsnyel pa'i sku rim bya ba'i phyir / /
bka' yis shog ces 'phod mi btang byung pas / /
myur bar phyin te zhabs phyi'i bla ma dang / /
lhan cig sku rim bsgrub pas re zhig cig /
sku khams bde nyams cung zhig byung na yang| |ring por mi 'tsho 'du byas dang tshul bstan / /
sku gdung gdan 'dren zhu ba'i zhabs phyir phyin / /
nyin re bzhin du smon lam tshar re bton / /
sku gdung zhugs 'bul grub rjes bka' lung gis / /
a ge'i nor rdzas gang yod bdag la bstsal / /
skabs shig gong ma bsnyung ba'i tshul bstan tshe / /
a ge thams cad 'tshogs nas sku rim la / /
zhabs drung ngag dbang dpal 'byor hu thog tu / /
no yon shri ye thu la sogs pa yi / /
nged cag brgya rtsa brgyad kyis sman chog dang / /
gser 'od dmigs brtse ma dang gdugs sher sogs / /
bdun phrag gsum gyi ring la 'bad pas bton / /
gong ma chen po'i sku khams legs par dangs / /
a ge rnams kyis 'tsho ba gnang sbyin dang / /
bdag rkyen mthong gzos bkur sti rgya chen mdzad / /
de nas 'gal ba'i lo la gong ma yis / /
bod kyi gzhung bstan lar rgya'i don ched du / /
mi bzang dbon po bla ma mang po zhig /
rdzongs brda' mdzad tshe rje btsun dam pa dang / /
nged cag gnyis kyi mi re thong zhes pa'i / /
bka' stsal byung bas nged kyi grwa khrod nas / /
de mchi sbyin brgya mtsho zhis bgyi ba / /
bod kyi chos sde dga' ldan se ra dang / /
'bras spungs bkra shis lhun bo bzhi po dang / /
grwa tshang chos sding rnams la mang ja 'gyed / /
po ta la dang 'bras spungs gnyis kyi dpar / /
gang yod thob pa'i rgyu cha rnams bskur te / /
dbus gtsang dag pa'i zhing du mi snar mngag /
rgyal sras chen pos gong ma'i zhabs brtan du| |gser srang stong las 'jigs mdzad rdo rje yi / /
sku brnyan bzhengs par gzungs 'jug 'bul ba dang / /
tham 'dzin bla ma mnga' ris zhabs drung sogs / /
ded cag brgya rtsa brgyad kyis rab gnas bgyis / /
mnga' ris zhabs drung dam ring mkhan po la / /
bde mchog 'jigs byed gnyis kyi dbang chen phul / /
rnam 'gyur lo la a mdor 'khor @# / /
zhag la| |'gro ba'i dgongs ba zhus par dgongs pa dang / /
shing rta ser po gnang zhing ngos mjal tshe / /
'dzum pa'i bzhin gyis gang ci'i slab ston bcas| |tham ka 'dzin pa'i bla ma dbu mdzad pa'i / /
po'i cing bla ma rnams kyis rdzong ba yi / /
gnang sbyin ter cha bzang po gya nom mdzad / /
sras kyis gyo'u tse dre'u gnyis la sogs / /
rgya cher bstsal zhing bzhi pas rnga mong dang / /
lam chas gro khal sogs nyer mkho'i rigs / /
bcu gnyis pa dang bcu gsum pa gnyis kyis / /
rdzongs pa'i gnang sbyin rgya che legs bstsal zhing / /
gsum pa lnga ba la sogs gzhan gyis kyang / /
rdzongs pa'i gnang sbyin bdag rkyen chen po mdzad / /
zla tshes dge bar pe'i cing nang nas thon / /
lcags re'i phyi ru dpon po phe'i dan tA / /
skyel mar byon nas ston mo rdzong ba gzab / /
do lon nor gyi bla ma dge 'dun dang / /
no min han dang u dzum me chi yi / /
dbang gi yum chen sogs kyang skyel mar 'byor / /
so so'i ston mo rdzongs pa gzab pa mdzad / /
mkhar sngon phyogs su gong jo bzhi ba dang / /
mkhas dbang shag ? skor thur ? pa shri yi thu / /
rab 'byams chos rje ja sag a ma thu / /
blo bzang rnam rgyal sogs kyi ston mo dang / /
rdzong ba ster sbyin mthong gzos legs par gzab / /
phyogs de'i ri dgon grwa tshang thams cad la / /
mang ja'i thebs su dngul srang brgya phrag phul / /
ur du su yi dbang dang pe'i li dang / /
pe'i si la sogs dpon khag mang po dang / /
phyogs de'i o'i rong mi bzang bla ma rnams / /
'phrad pa lam khar byon nas ston mo dang / /
ster sbyin bsu skyel la sogs gzab pa mdzad / /
rim gyis zung shan phyogs su 'byor ba'i tshe / /
'bri gu bla ma tA la'i chos rje dang / /
stag lung dgon nas dpon po rab 'byams pa / /
bra rti'i bla ma zha dmar rab 'byams pa / /
ldan ma zhabs drung sems nyi zhabs drung dang / /
dgon lung spyi gnyer chos skyong sku rten pa / /
thur chen dgon pa'i khri pa dge 'dun pa / /
cag rod dpal sras sgar ba sgom sde dang / /
dgon lung khri pa thu'u gon zhabs drung dang / /
mchod rten thang gi bla ma dpon slob rnams / /
rim par 'byor zhing so sos ston chen btang / /
rang yul mthong zhing rigs mthun mi dang 'phrad / /
pha skad smra zhing pha zas longs spyod pas / /
bsam gtan dang po'i dga' bde thob bam snyam / /
the'i thung phyogs su dgon pa khag gnyis kyi / /
las 'dzin rgan pa grwa mang dang bcas pa / /
dor shi rgyal zha gnyis kyi bla ma gnyis / /
yul de'i dbon chen glu skyabs la sogs pas / /
bsu ba bsnyen bskur ston mos tshim par byas / /
beng gu rgang du thang ring chos sde yi / /
sku skyes ka ram bcas pa sum cu skor / /
bsu bar 'byor zhing rten 'brel legs par bsgrigs / /
lo pa ching nas dgon par 'byor gyi bar / /
a kya sgar pa bkra shis chos gling sogs / /
phyogs de'i ri dgon mchod yon sna tshogs dang / /
dgon lung chos sde'i grwa sa phyogs gzhan gyi / /
bla mar pheb dang sku skyes ka ram sogs / /
grwa rgan rnams @# / /
kyi rta bsu ston mo rnams / /
tshan pa tshan pa rim pa rim par byas / /
nem pa'i mkhar dang nye bar yul dpon che / /
khyi kya a li ham pa bsu bar byon / /
ston chen btang nas mi bcu skyel mar mngag /
lcang skya'i 'dab tu sleb tshe gser khog nas / /
dga' ldan dam chos gling gi spyi gnyer dang / /
grwa rgan kha shes btsan tsha sgar ba sogs| |bsu bar 'byor zhing lan pa la ? dbon chung gis / /
ded cag dpon yog bsu mi bcas pa la / /
ston mo legs btang pa yan sde sogs kyis / /
dkar gro drang zhing sgron zla'i yar tshes la / /
ser sbreng la sogs ngo mtshar bkod pa yi / /
mdun nas bsus te chos sde chen por sleb / /
sku 'bum gser khog bde chen thang ring sogs /
dgon pa khag nas 'bod pa nan che yang / /
gong ma'i dgongs pa ma khrol 'gro ma nus / /
gong smos chos sde rnams kyis gtso byas pa'i / /
rong po dgon dang gan ju'u ma thi zi / /
bar gyi dgon pa ri khrod phal cher la / /
mang rnga ? 'gyed dang nam bzhag 'bul bcas bskur / /
nged kyi gzhi mar mchod khang steng ma la / /
gser sku gya gcig mchod rten nyer bdun rnams / /
rje yi rnam thar la sogs thang kha brgyad / /
pe'i cing nang nas gsar bskrun bsgrigs pa dang / /
shong du bka' 'gyur li thang spar ma dang / /
bstan 'gyur gsar bzhengs rnams lan bza' dang / /
gdong dar glegs shing lags thag gya nom bcas / /
bla yol mchod rdzas rgya nag ma mang po / /
steng shong gnyis kar bkod pa mdzes par bshams / /
so sor bla ma khri ba la sogs pa / /
nged cag dge 'dun mang bos rab gnas bgyis / /
gong ma'i mi sna a da ha da dang / /
zi ling tsong ye bing ye khyi kya dpon / /
li kya gong 'gab gnyis kyi dpon po dang / /
gro tshang nang so shing skyong nad so dang / /
mi nyag nang so han gyi nad so dang / /
rab brtan be'i li se ching ta'i ching dang| |tshe brtan be'i li da yan tha'i ji rnams / /
'phrang du byon zhing rab brtan pe'i li yis / /
ston mo rta dang rnga mong ster cha gzab / /
a khu dbang dang ta'i ching ho sho'u chi / /
er rnge ni gnyis mer gen ta'i ching sogs / /
dpon dang bya khyung sogs kyi mi sna btang / /
chos sde'i bla spyi sku skyes grwa rgan dang / /
sgar pa lha sde rnams kyis ston mo bshams / /
tshad kya sgar pa la sogs tshang kya yi / /
mi mang spyi yis ston mo ster cha gzab / /
bla chen mnga' ris zhabs drung rin po cher / /
dril bu lugs kyi bde mchog lus dkyil kyi / /
dbang la sogs pa bzhed chos 'ga' zhig phul / /
khri chen 'jam dbyangs bla ma blo rgyam ba'i / /
sprul pa'i sku dang bde chen dpon slob gnyis / /
phib nas no min han gyis bskur ba'i skyel / /
khong rang gnyis kyi skyos ma spus gtsang zhing / /
spang mtho'i gnang sbyin ster cha legs par sprad / /
de nas sprul skus rdo cha chen mo ru / /
dam bca' bgro gling mdzad pa lta bar phyin / /
slob gnyer tshad ldan 'gyid pa'i mtshan nyid pas / /
ji ltar byid bzhin mdzad pas yid gsos gyur / /
khri chen sprul sku @# / /
zhes pa'i mtshan snyan dang / /
zhabs drung no min han gyis sku tsha ru / /
song bas rigs rus 'byor ba phun tshogs shing / /
gzhan gyis bkur sti chen po bgyid rnams kyi| |rkyen gyi thugs gnyer gsha' ma ji 'dra rang /
mdzad dam snyam pa'i som nyi legs par bsal / /
de yang khong rang bla ma de nyid kyi / /
sku yi skyes bu 'khrul med yin pa dang / /
dpon slob grags pa bstan pa yongs rdzogs kyi / /
dge bshes yin pas snyan bskul legs pa dang / /
zhabs drung skyes chen dam pa'i thugs dgongs rnams| |'dzoms pa'i mthu las byung snyam dang gus 'phel / /
sprul sku dpon slob gnyis la lus dkyil gyi / /
dbang phul dpon slob mang mang blo sbyong dang / /
lta ba'i khrid lung la sogs bzhed chos phul / /
da dung bstan 'gro'i ched du mdo sngags la / /
thugs gnyer yongs su rdzogs pa gnang dgos tshul / /
zhib rgyas zhus shing thugs yid gcig du 'dres / /
skyor lung mkhan zur gnyis dang thang ring gi /
bla zur gnyis dang khri pa sku 'bum dang / /
dam chos gling gi rgyud pa khri pa gnyis / /
ping thu chos rje gan chen bla ma yi / /
sku yi skye ba bla ma las thog pa / /
li kya chos rje yin kya zhabs drung dang / /
bra rti'i bla ma dor shi bla ma gnyis / /
mdud nag chos rje rgyal gyi mkhan zur ba| |bde thang zhabs drung la sogs bla ma dang / /
grub dbang ka chen blo bzang dar rgyas dang / /
rong po sngags ram pa sogs sgrub pa yi / /
rgyal mtshan 'dzin pa mang po phyogs phyogs nas / /
byon pa rnams dang chos sde'i khri pa dang / /
ldan ma zhabs drung la sogs bla ma dang / /
sku skyes grwa rgan kar ma la sogs pa / /
don gnyer can rnams ngoms pa brel dbang gis / /
dka' yang gang la gang 'os chos 'brel byas / /
mdo smad mkhan chen chu bzang rin po che / /
'phrad par byon nas ston mo ster cha gzab / /
spyi dang sger gyi 'phros gling sna tshogs mol / /
mkhas grub chen po bla ma ngag dbang zhes / /
grags pa don ldan byon nas dbus rang dang / /
sog rang gnyis ka'i ster cha chen po mdzad / /
khong rang sngar nas dgon 'dir rgyud grwa zhig /
tshug na snyam pa'i thugs bzhed che ba dang / /
ded cag rnams kyis skul ma zhus pa ltar / /
bla ma khri pa ldan ma zhabs drung sogs / /
rgan pa mang por 'grel pa bzhi sbrags kyi / /
lung dang zab bshad gnang zhing slab ston bstsal / /
ldan ma zhabs drung rgyud 'chang slob dpon du / /
ka chen blo rgyam bla ma dbu mdzad par / /
bskos te 'dus pa'i rgyud grwa legs par btsug /
dpon slob rang la 'jigs byed bcu gsum ma'i / /
dbang bzhi yongs rdzogs phul zhing grwa bcas la / /
ma cig grub rgyal lugs kyi tshe dbang byas / /
dgon lung 'du khang thebs su snga phyi ru / /
dngul dang gos dar gser shog sogs bskur pa / /
las byed rnams kyis do dam khur blangs te / /
'du khang ka ba brgya dang bcu gnyis dang / /
sgo 'byor ka ba bcu drug dang bcas pa / /
steng khang lcam gling brgyad cu gya bdun rnams / /
shing rtsi dang bcas @# / /
legs par 'grub 'jug cing / /
dgon pa'i khri ba thu'u gon zhabs drung gis / /
lhag bsam chen pos rang gi phyag rdzas kyis / /
ldeb ris la ni dpag bsam 'khri shing ltar / /
thub dbang 'khrungs rab zhing bgod legs par bzhengs / /
steng shod rnams la bdag gis gnam rgyan dang / /
yol ba phye phur 'phan sogs mchod rdzas dang /
sku brnyan bris 'bur mchod rten la sogs pas / /
dad ldan rnams kyi dang bas 'dren par byas / /
sman chog khang du lha tshogs yongs rdzogs kyi / /
gser sku po ti pho brang bla re dang / /
yol ba 'phan dang rtags brgyad la sogs pa'i / /
mchod rdzas gser rtsi can dang ting phor dang / /
mchod kod ? sil snyan la sogs cha tshang ba / /
zla bo ka bcu shes dar ba yis phul / /
zla tshes dge bar mkhas grub ngag dbang ba / /
mkhan chen dpon slob chu bzang rin po che / /
khri thog pa dang dgon lung gser khog gi /
rgyud pa dpon slob gnyis la sogs pa yi / /
ded cag tshogs pa lnga brgyar nye ba yis / /
rab du gnas pa bkra shis snye ma ltar / /
cho ga phyag len tshul dang mthun pa yis / /
rab gnas mdzad de dge legs char du phab / /
cho 'phrul smon lam dus su nyer mkho ba'i / /
mchod rdzas 'ga' zhig bsgrub pa 'bul ba dang / /
kun dga' ra ba ? rten gsum mchod rdzas sogs / /
bsgrub ba'i dge ba bsngo ? phyir nyin gcig la / /
smon ? lam chen mo'i skabs ltar 'tshogs pa yi / /
gral dbur dpon slob chu bzang rin po che / /
spyan drangs dge tshogs thub bstan dar phyir bsngos / /
dben gnas byang chub gling du nyin cig phyin / /
dge 'dun rnams kyis bsu ba ston mo sogs / /
gzab rgyas mdzad cing rten 'brel legs par bsgrigs / /
tshogs pa rnams la klags lung 'ga' zhig phul / /
ka /
skabs shig chos skyong chen po spyan 'dren dang / /
rten chas 'bul phyir ched gtad btsan khang du / /
pheb nas chos skyong chen po spyan 'dren zhus / /
sbub tshol legs nges gos chen 'ga' zhig dang / /
ru 'dren sde bzhi'i chas dar mdung dar dang / /
phyag mtshan dgra sta chu gri la sogs phul / /
chos skyong chen pos kha dar che legs phul / /
phyag dbang zhu sogs gus pa chen po mdzad / /
sngon chad chos skyong chen po'i 'phrin las kyi / /
gang cir legs lam che zhing slang char yang / /
sngar las g.yo med dgos gsung zhal gyis bzhes / /
skabs shig gza' skar dus sbyor legs pa'i nyin / /
'dus khang chen mor gdan drangs spyi so nas / /
rgyal ba tshe mtha' yas pa'i gser sku'i gtsos / /
rten 'brel legs 'bul tshan grangs kha shas phul / /
'dus sdes zhabs brtan chos spyod rim pa dang / /
chos skyong chen po'ang khog zhug mdzad nas phebs / /
bstan dang 'gro ba'i dpal mgon dam pa ru / /
yun ring bzhugs pa'i rten 'brel legs par bsgrigs / /
gong du chibs bsgyur nye pa'i skabs shig tu / /
slar yang chos skyong chen po spyan drangs te / /
@# / /
chos sde mchod yon gnyer gtad nan che dang / /
chos sde 'di dang dga' ldan dar rgyas gling / /
phan tshun thugs mthun lugs legs yod pa yi / /
'phrin las gang drag dgos tshul nan cher mdzad / /
gzhan yang thugs smon ji bzhin 'grub pa yi / /
'phrin 'chol gang ci'i lung bstan zhib rgyas zhus / /
'tshams 'dir nas le tshan 'ga' zhig chad 'dug pa dpar brko skabs slob bu khri zur ngag rgyam pas bsabs pa yin /
kha /
chos skyong chen pos shin du mnyes tshul gyis / /
myur du 'od ba'i lung bstan gsal po dang / /
gang ci'i bslab bya gnad don 'dus pa bstsal / /
'phrin las g.yel med sgrub par zhal gyis bzhes / /
bla spyi so so'i ston mo rgya chen dang / /
rdzong ba'i ster cha spam mtho ngos gtsang mdzad / /
'du khang ltag tu lha khang gsar bzheng gi /
thebs phul gang ci'i snyan sgron zhib rgyas zhus / /
snga phyir gzhi sngod btsun pa mang po dang| |phyogs nas byon pa thams cad sdom pa yi / /
dge tshul bsnyen rdzogs brgya phrag mang po byas / /
zla tshes dge bar byams pa gling nas btegs / /
bla ma dge 'dun rnams kyis skyel ma mdzad / /
myur du 'khor ba'i rten 'brel legs par bsgrigs / /
gser khog spyi ba chu bzang phyag mdzod pa / /
sa sgo'i dpon po lam sogs skyel mar byon / /
lcang skya mang mas bsu skyel gnyis ka'i skabs / /
bsu mi skyel mi bcas par ston mo btang / /
bla chen dgongs pa gsal gyi sku gdung la / /
bla re yol ba na bza' dbu zhwa sogs / /
skyel bar '+tang zhing bstan pa rgyas ched du / /
smon lam rnam par dag pa'i 'tshams sbyar byas / /
mar tshang gau shris snga phyir ston mo btang / /
khyi kya dpon pos slar yang ston mo dang / /
rta dang snam bu'i ster cha legs par byin / /
pha mes dus nas dgon dang 'brel che tshul / /
la sogs gang ci'i 'phros pa zhib rgyas zhus| |chos gling bla ma bzang po dar rgyas pa / /
grwa bcas skyel mar byon nas yul lugs kyi / /
ston mo btang zhing bla mas chos phyogs dang / /
'brel pa'i snyan tshig shis pa legs par brjod / /
li kya chos rje grwa bcas skyel mar byon / /
rdzod pa'i ster cha bkur bzos chen po mdzad / /
gang ci'i snyan sgron zhi brgyas legs par phul / /
dgon pa'i bla ma khri ba spyi gnyer sogs / /
skyel mar thag ring 'byon rtsi mdzad na yang / /
bing gu'i mdo ru sleb tshe de kha nas / /
phyir la log pa 'gab tshul zhus pa yis / /
phan tshun bde legs shis pa brjod bzhin pa / /
khong ba rnams ni de nas yar la pheb / /
the'i thung dgon khag gnyis dang sems nyi yi / /
zhabs drung klu skyabs yen kya zhabs drung dang / /
lu'u kya zhabs drung rnams kyis 'di skabs kyang / /
ston mo btang zhing skyel ma legs par mdzad / /
thur chen dgon pa'i bla ma la sogs pa / /
cag rid khog gi dgon pa sgar pa sogs| |kun gyis ston mo rdzong ba skyel ma mdzad / /
a bo'u be les a lag shar bos nas / /
nyin gsum ston mo btang zhing ster cha gzab / /
dpon dang ge ge gnyis @# / /
la rkyen sel gyi / /
rjes gnang 'ga' zhig thugs bzhed bzhin du byas / /
nying shar de mchi sbyin pa dbus gtsang nas / /
gsar du sleb pas bsu ba ston mo byas / /
sa sgos dpon po rnams kyis skyel ma dang / /
sa gdan sogs kyi ster cha legs par mdzad / /
bka' 'gyur pa'i les lam khar ston mo btang / /
don grub dbang gis nang du zhag ma gnyis / /
ston mo btang zhing khal rta'i phan 'dogs mdzad / /
mkhar sngon phyogs kyi bla ma che bgres kyis / /
bsu skyel la sogs mthong gzos chen po mdzad / /
do lon nor gyis ka chen twa bla mas / /
nyan len byed mi don grub dbang bar du / /
btang zhing khong rang mkhar sngon nyin sleb pa / /
cha han bu lag zhes bya'i sa char bsgug /
de ru sleb tshe ston mo bud shing sogs / /
nyer mkho'i chas kyis thams cad tshim par byas / /
sha bar thu ru bla ma rab 'byams pa / /
dem chi dge bskos spyi gnyer dbu mdzad dang / /
bla brang gzhi gnyer dge 'dun mang po sogs / /
thams cad byon nas bsu ba ston mo rnams / /
gya nom phun sum tshogs pas mgu par mdzad / /
pa yan su mer bla brang gnyer ba sogs / /
'byor nas bsu ba ston mo legs par byas / /
nan khu'i nang du a ge brgyad pa dang / /
bcu gnyis pa yis mtshams 'dri byed mi btang| |ching hor dpon po pha'i tan ta byon nas / /
ston mo btang zhing gdan dang snye 'bol sogs / /
ster cha bzang pos rten 'brel legs tshogs spel / /
a ge bzhi pas lam du ston mo bsgrigs / /
gong mar 'tshams zhus zhus par mnyes tshor mdzad / /
bong bu'i lo la nged kyi pe'i cing du / /
pA dur jAn gyi gzhi ma khang pa dang / /
bcas pa nyos nas lha khang gzhi ma btang / /
do lon nor du nged kyi gzhi ma ru / /
no min han gyis mthun rkyen legs sbyar te / /
sngar lo lha khang gsum phug lo 'di la / /
shing rtsi btang zhing rten bzhengs las mgo brtsam / /
dga' ba'i lo la gong ma chen pos bkas / /
tham 'dzin bla ma ded cag brgya rtsa brgyad / /
'tshogs te ma Ni ril bu bum sgrub byas / /
'ja' tshon 'char ba la sogs rtags mtshan legs / /
ril bu 'phel bas gong ma legs par dgyes / /
gtsang ba bla ma dge legs chos rje dang / /
ka bcu dbu mdzad blo bzang dpal 'byor gnyis / /
ston pas chos 'khor bskor tshul bgro gling mdzad / /
bdag gis bskul te shis brjod rgyas par byas / /
ril bu kha tag gos chen dngul rnams gnang / /
ded kyis phug pa'i pe'i cing lha khang du / /
dus gsum sangs rgyas tshe dpag lha dgu dang / /
gnas brtan bcu drug rten bzhengs legs par grub / /
gong mar lha khang la ni ming zhus par / /
zung gru zi zhes lha khang ming du bstsal / /
ded cag dpon slob lha khang nang du spos / /
a ge bzhi pas rten 'brel legs tshogs bsgrigs / /
rten gsum rnams la rab tu gnas par bgyis / /
do lon nor gyi ded kyi lha khang du / /
sman bla 'od dpag med dang mi 'khrugs ba / /
rigs gsum mgon po sgrol ma dkar ljang dang / /
@# / /
nor rgyun lha mo rnams kyi rten bzhengs grub / /
do lon nor gyi bla ma dge 'dun pa / /
thams cad 'tshogs te rab gnas legs par byas / /
bla ma rnams la rta gos gnyis re dang / /
dge 'dun mang mar rta re yon du phul / /
bla ma ka bcu blo bzang tshul khrims kyis / /
sngar lo mi Ta brgya rtsa'i dbang bskur ba'i / /
yon phud maN+Tal mi phyed rdo rje dang / /
las bzhi'i sna tshogs rdo rje la sogs pa'i / /
dngul spyad gos lag gos dar rta brgya dang / /
gdan dang snye 'bol la sogs sbom che ba / /
btegs te ring 'tsho rten 'brel legs par bsgrigs / /
u rad bla ma mer gen de yan chi / /
dpon slob rnams la pa ri brgya rtsa phul / /
tshangs sbyin dbang gi lha khang rab gnas la / /
gong ma'i bka' yis rab gnas byed par phyin / /
ded cag dpon slob nyer lnga de kha na / /
bzhugs pa'i bla ma bstan 'dzin bzang po sogs / /
sdom pa brgya phrag lhag gis rab gnas bgyis / /
dbang dang o chir a ge la sogs pa'i / /
tshogs pa mang por snar thang brgya rtsa yi / /
rjes gnang la sogs bzhed chos du ma phul / /
ded cag rnams la 'tsho bzhabs tog dang / /
yon 'bul bsnyen bkur rgya chen gzab nas mdzad / /
rnam rgyal lo la gong ma mtsho bdun gyi / /
lha khang chen por mjal bar chib kha bsgyur / /
ded cag rnams kyis khyer 'khos la dpag pa / /
bsub dkar 'gro'i ston mo 'bul ba gzab / /
tshogs yun gcig gi ring la gral dbur bzhugs / /
tshogs pa'i 'don pa bzang zhes legs so bstsal / /
dgyes pas bdag la gsung bgros ci rigs gnang / /
tshogs par kha btags dngul gyi gnang sbyin mdzad / /
zhag bzhi bzhugs pa'i ring la zhog kha rer / /
'o ma'i spris ma dron po drangs pa la / /
nga la 'di na ston mo 'bul pa'i rigs / /
ci tsam byung las khyod kyi 'o spris de / /
lhag ces dgyes tsher che ba'i bka' lung bstsal / /
par la 'byon khar nged kyi lha khang mjal / /
nga rang sdod pa'i khang par pheb te bzhugs / /
'phran bu'ang nyid kyi 'khris su sdod du bcug /
ded tshos gsol ja drangs pa legs par bzhes / /
sde pa'i sras sogs mtshan nyid grwa gsar bzhi / /
zhabs phyir 'brang pa'i bla ma shang ram pa / /
ka bcu dbu mdzad rnams kyi bgro gling byas / /
dgyes ngos yun ring bzhugs shing gsung bgros mdzad / /
lha khang 'di ni sog bo thams cad kyi / /
don du bzhengs shing ja sag thams cad nas / /
grwa pa bsdus te khyod rang bla mar bzhag /
khyod tshos sku rim legs par byas pa yis / /
sog po thams cad bde skyid phun sum tshogs / /
da dung sngar mos ji bzhin yun ring du / /
sdod pa'i rten 'brel ched du kha btags 'di / /
ster zhes bka' lung dang bcas kha btags gnang / /
'jam dbyangs gong mas phran bu yun ring du / /
sdod pa'i rten 'brel ngo mtshar che ba bsgrigs / / / /
