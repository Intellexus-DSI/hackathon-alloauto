@# / /
dam pa'i chos 'dul ba'i spyi don 'dul ba rgya mtsho'i snying po'i don phyogs gcig tu bsdus nas ston pa blo gsal mkhas pa'i mgul rgyan mu tig gi phreng ba ces bya ba rje btsun chos kyi rgyal mtshan dpal bzang po'i gsung rgyun bzhugs / /
@## / /
rnam dag mkhyen brtse'i gru chen la zhugs te / /
lus can srid pa'i chu bo las bsgral nas / /
rnam grol nor bu'i gling du 'khrid mdzad pa / /
de dpon shAkya'i gtso la gus phyag 'tshal / /
'dul ba 'dzin pa'i mchog tu lung bstan pa / /
nye ba 'khor dang 'od srung kun dga' bo / /
sgra can 'dzin dang 'phags pa ka ta ya / /
'phags pa yon tan 'od dang shAkya 'od / /
dga' ba'i bshes gnyen dgra bcom sa ga lha / /
bstan pa'i sgron me rnams la phyag 'tshal lo / /
kha che 'dul bzang mkhas pa dul ba lha / /
dge legs bshes gnyen paN chen tshul khrims bskyangs / /
dri med bshes gnyen chos kyi bshes gnyen sogs / /
'dul ba'i bstan 'dzin rnams la phyag 'tshal lo / /
thub bstan nyi ltar gsal mdzad tsong kha pa / /
mdo sngags bstan pa rgyas mdzad rgyal tshab pa / /
gangs can bstan pa'i dpal gyur dge legs dpal / /
yab sras rgyud par bcas la gus phyag 'tshal / /
rigs lam rtsibs stong ldan pa'i 'khor lo yis / /
thub bstan sa chen bzhi la dbang sgyur zhing / /
blo bzang bstan pa phyogs bcur rgyas mdzad pa'i / /
yongs 'dzin dam pa'i zhabs la gus pas 'dud / /
de la 'dir dam pa'i chos 'dul ba mdo rtsa ba 'chad pa la /
spyir bshad pa dang /
bye brag tu bshad pa gnyis las /
dang po la'ang /
ston pas ji ltar gsungs tshul dang /
dgra bcom pa rnams kyis bsdus tshul lo / /
dang po la /
dang por sems bskyed tshul /
bar du tshogs @# / /
bsags tshul /
mthar sangs rgyas nas chos gsungs tshul dngos / /
dang po ni /
drin lan bsab pa'i mdo las /
ston pa 'di sngon bskal ba dpag tu med pa'i snga rol nas /
shes rab dang snying rje'i stobs kyi dge ba'i rtsa ba rgya chen po bsags pa yin kyang /
bar skabs su las kyi dbang gis dmyal ba'i shing rta 'dren pa'i gyad du 'khrungs ba'i tshe /
rang gi sdug bsngal la dpags te grogs la sdug bsngal dpag med byung ba ma bzod par gshin rje'i skyes bu a pa glang mgo dang /
sdig pa sgrul mgo la /
'di'i khur kyang bdag gis khur bar ci gnang /
zhes zhus pas /
de dag khros te sems can rang rang gi las kyi bog skal myong ba la khyod kyis ci byar yod ces zer nas / /
lcags kyi tho lum mgo la bsnun pas tshe'i dus byas lha'i nang du skyes te /
der lo mang por bde ba nyams su myong bar byas te /
de nas shi 'phos nas lho phyogs kyi rgyud du khye'u snang byed du gyur par gsungs pa ltar /
dang por dmyal ba'i rten la sems bskyed pa'i tshul gcig dang /
yang rdza mkhan gyi khye'u snang byed kyis shAkya thub pa chen po la dad pa shugs drag po skyes nas gdugs gcig dang /
mchil lham zung gcig /
rdza'i bum pa byi dor byas pa phul te /
mgron bu lnga me tog tu gtor nas de bzhin gshegs pa khyed sku ci 'dra dang / /
zhes sogs brjod nas sems bskyed par gsungs te /
bskal bzang las /
nga ni sngon tshe dbul por gyur pa'i tshe / /
de bzhin gshegs pa shAkya thub chen la / /
'jam gang zhig gi dbul ba byas nas kyang / /
dang por byang chub mchog tu sems bskyed do / /
zhes gsungs pa ltar na snga ma dmyal ba'i rten la snying rje chen po skyes pa la bzhed dam dpyad do / /
gnyis pa ji srid du bsags /
pa'i yun tshad /
yul gang la ji ltar bsags tshul /
gang bsags par bya ba'i tshogs kyi ngo bo dang gsum las /
dang po ni /
bskal pa grangs med gsum du tshogs bsags pa yin te /
mdzod las /
de grangs med gsum la sangs rgyas /
zhes dang /
rgyan snang las /
grangs med sum cu rtsa gsum du tshogs bsags par bshad do / /
gnyis pa la /
thun mong ba'i rnam gzhag spyir bstan pa dang /
theg pa che chung gi khyad par so sor bshad pa'o / /
dang po ni /
grangs med dang po la rgyal ba rnam par rgyal ba'i pho brang rnam par rgyal ba'i rgyal mtshan du ston pa 'di rgyal po de'i sras gzhon nu brtson 'grus spyod du gyur te /
de bzhin gshegs pa phung po chen po las sogs pa'i sangs rgyas dang /
nyan thos kyi tshogs la bsnyen bkur zhing smon lam btab ba nas /
'dren pa rin chen gtsug tor can la thug gi bar sangs rgyas bdun khri lnga stong la rnyed pa dang bkur sti'i sgo nas tshogs gnyis rgya chen po bsags /
gnyis pa la rgyal po mdzes par snang ba'i pho brang grong khyer 'dzam bu'i gser zhes bya bar tshong dpon shes rab bzang por gyur nas /
de bzhin gshegs pa dkon mchog yan lag la bsnyen bkur zhing smon lam btab pa nas /
sangs rgyas mar me mdzad la thug gi bar sangs rgyas bdun khri drug stong la rnyed pa dang bkur sti'i sgo nas tshogs gnyis rgya chen po bsags /
gsum pa la rgyal po dgra thub kyi snang ba'i pho brang grong khyer padmo can du gzhon nu chos kyi sprin zhes bya bar gyur te /
sangs rgyas mar me mdzad la bsnyen bkur zhing @# / /
smon lam btab pa nas /
'dren ba rnam par gzigs la thug gi bar sangs rgyas bdun khri bdun stong la rnyed pa dang bkur sti'i sgo nas tshogs gnyis rgya chen po bsags te /
sangs rgyas dbang po'i tog tu mngon par rdzogs bar sangs rgyas bar mdzad ba yin no / /
de nas tshe lo sum khri pa'i dus su /
rgyal po'i pho brang gnyen ldan du sangs rgyas 'od srung byon pa'i tshe /
ston pa 'di bram ze'i khye'u bla mar sprul te /
rnyed pa dang bkur sti'i sgo nas mchod par mdzad do / /
de'i sku tshe phyi ma la dga' ldan du dam pa tog dkar du skye ba'i tshul bzhes nas gdul bya rnams dam pa'i chos kyis tshim par mdzad do / /
de ltar mdzod las /
rnam gzigs mar me rin chen gtsug /
grangs med gsum gyi tha mar 'byung / /
dang pe sha'+k+ya thub pa yin / /
zhes dang /
de'i rang 'grel las /
sangs rgyas rin chen gtsug tor can gyi tshe ni bskal pa grangs med dang po rdzogs so / /
bcom ldan 'das mar me mdzad kyi tshe ni gnyis pa rdzogs so / /
zhes gsungs pa'i phyir /
gnyis pa theg pa che chung gi khyad par so sor bshad pa la /
theg dman gyi lugs dang /
theg chen gyi lugs gnyis las /
dang po ni /
sngar grangs med gsum du tshogs bsags pa de dag kyang tshogs lam gyi gnas skabs kho na yin zhing /
dam pa tog dkar gyis rgyal po don grub tu skye ba bzhes /
rdo rje gdan du sbyor lam drod nas zad mi skye shes pa'i byang chub kyi bar stan thog gcig la mngon du byas nas gsar du sangs rgyas pa yin te /
mdzod las /
ston dang bse ru byang chub bar / /
bsam gtan mtha' rten gcig la kun / /
de yi sngon du thar cha mthun / /
zhes gsungs pa'i phyir /
gnyis pa ni /
grangs med dang po'i tshe mos spyod dang /
gnyis pa'i tshe ma dag sa bdun dang /
gsum pa'i tshe dag pa sa gsum gyi rtogs pa mngon du byas /
de'i rjes su gzhi dang snying po me tog gis brgyan pa'i zhing khams su rgyal ba dbang po'i tog ces bya bar sangs rgyas pa'i skye ba sprul sku ni lha'i bu dam pa tog dkar yin la /
de nyid kyis 'dzam bu'i gleng 'dir mdzad pa bcu gnyis kyi tshul ston par mdzad pa yin te /
lang gshegs las /
rin chen sna tshogs mdzes pa yi / /
'og min gnas mchog nyams dga' bar / /
yang dag rdzogs sangs der sangs rgyas / /
sprul pa po gcig 'dir 'tshang rgya / /
zhes gsungs pa'i phyir /
gsum pa bsags par bya ba'i tshogs kyi ngo bo ni /
phar phyin drug gis bsdus pa'i dge ba'i rtsa ba rnams ni de yin te /
sbyin dang tshul khrims bsod nams kyi / /
tshogs yin shes rab ye shes kyi / /
gsum ni gnyis char la yang gtogs / /
zhes gsungs pa'i phyir /
gsum pa mthar sangs rgyas nas chos gsungs tshul la /
sangs rgyas tshul gyi rnam bzhag spyir bstan pa dang /
mdzad pa bcu gnyis bye brag tu bshad pa gnyis /
dang po ni /
theg pa chung du ltar na /
rdza mkhan gyi khye'u snang byed nas rgyal po don grub kyi bar rnams ni tshogs lam pa kho na yin te /
rgyal po gzhon nu don 'grub kyi rdo rje gdan du bsam gtan bzhi pa'i rab mtha' la brten nas sbyor lam drod nas zad mi skye shes kyi byang chub kyi bar stan thog gcig la mngon du byas te gsar du sangs rgyas pa yin pa'i phyir /
rtags bsgrubs zin /
theg pa chen po ltar na /
sngar bshad pa ltar rgyal ba dbang po'i tog gi sprul pa bram ze'i khye'u bla ma'i tshul bzung nas 'od srung la bsnyen bkur byas nas dam pa tog dkar du skye ba bzhes pa yin no / /
gnyis pa la bcu gnyis yod pa'i /
dang po dga' ldan gyi gnas nas 'pho ba'i mdzad pa la /
sangs rgyas kyis bskul nas gzigs pa mdzad pa'i tshul /
lha'i tshogs kyis bshol btab nas lan gsungs tshul lo / /
dang po ni /
dam pa tog dkar po dga' ldan gyi lha'i tshogs la chos ston par zhugs pa'i tshe /
phyogs bcu'i sangs rgyas kyi byin rlabs kyis lha'i sil snyan gyi sgra las /
bsod nams rgya che'i tshogs mang 'dran rtogs kyis / /
blo @# / /
gros mtha' yas shes rab 'od mdzad pa / /
mtshungs med stobs mnga' rgyu rtsal rgya che ba / /
mar me mdzad kyi lung bstan dgongs par mdzod / /
ces bskul ba la brten nas gzigs pa rnam pa lnga la gzigs nas dga' ldan nas 'pho bar dgongs so / /
gzigs pa lnga ni /
yul la gzigs pa 'dzam bu'i gling gi dbus ser skya'i grong khyer /
rigs la gzigs pa rgyal rigs /
rus sam rgyud la gzigs pa bu ram shing pa sha'+k+ya'i gdung rgyud /
yum la gzigs pa g.yo sgyu mtha' dag dang bral ba sgyu ma lha mdzes /
dus la gzigs pa snyigs ma lnga bdo ba'i dus so / /
snyigs ma lnga ni /
dus snyigs ma rtsod ldan /
tshe snyigs ma mar 'grib kyi tshe lo brgya pa /
lta ba snyigs ma phyin ci log bsgyur dka' ba /
nyon mongs snyigs ma ngar drag la yun ring ba /
sems can snyigs ma rgyud dang dbang po gdul dka' ba'o / /
gnyis pa ni /
'dzam bu gling du 'byon par dgongs pa'i tshe /
lha rnams kyis 'dzam bu'i gling du gshegs pa'i dus ma lags te /
nged rnams la ston pa med pa dang /
mu stegs kyi ston pa drug gsum bco brgyad kyi bstan pa dar zhing 'dzam bu'i gling pa rnams kyi rgyud ma rungs par byas pas don mi 'grub pa'i phyir /
zhes zhus so / /
ston pa bco brgyad ni /
rtog pa drug /
rjes su sgrog pa drug /
snyoms 'jug pa drug go /
dang po ni /
ston pa rdzogs byed /
kun tu rgyu gnag lhas kyi bu /
smra 'dod kyi bu yang dag rgyal ba can /
mi pham skra'i la ba can /
ka te'i bu nog can /
gcer bu pa gnyen gyi bu ste drug go / /
gnyis pa ni /
bram ze rgyus rgyal /
bram ze bzang ldan /
bram ze gnas brdag /
bram ze tshangs pa'i tshe /
bram ze padma'i snying po / /
bram ze dmar po ste drug go / /
gsum pa ni /
rengs byed kyi bu lhag spyod /
rgyu rtsal shes kyi bu ring 'phur /
kun tu rgyu rab bzang /
bram ze'i khye'u kun rgyal /
steng rgyas 'od srung ral pa can /
drang srong nyon mongs med pa dang drug go /
de'i lan ni byang chub sems dpas lha'i bu rnams la chos snang ba'i sgo brgya rtsa brgyad bstan nas /
mi pham pa'i spyi bor rin po che'i cod pan bcings nas /
grogs po dag khyed rnams la mi pham pas chos ston par 'gyur gyi /
bag yod par spyod cig /
kho bo ni /
'dzam bu'i gling du gdul bya 'dul ba'i dus la babs te /
mu stegs kyi lta ba ngan ba char bcad nas yang dag pa'i lta ba la ci nas kyang 'god dgos pa'i phyir ro / /
zhes gsungs nas dga' ldan nas 'pho bar mdzad do / /
gnyis pa lhums su zhugs pa'i mdzad pa ni /
sa ga zla ba'i yar ngo'i tshes bco lnga'i nam gyi gung la yum gso spyong blangs pa'i rum du /
glang po che thal kar mche ba drug dang ldan pa gser gyi dra bas gdong g.yogs pa'i rnam pas lhums su zhugs par mdzad do / /
gsum pa bltams pa'i mdzad pa ni /
yum gyi lhums su zla ba bcu rdzogs par gnas nas /
dbo zla ba'i yar ngo'i tshes bcu'i rgyal phur 'dzoms pa'i dus khyad par can la mngal gyi dri mas ma gos par yum gyi glo g.yas nas bltams pa'i tshe /
lha'i tshogs rnams kyis rin po che sna lnga'i me tog gis gtor /
tshangs pa brgya byin gyis ka shi ka'i ras kyis blangs /
dga' bo dang nye dga' bo gnyis kyis khrus gsol ba dang /
'di ni nga'i skye ba mtha' ma ste /
skye ba dang /
rga ba dang /
na ba dang /
'chi ba mthar dbyung ngo / /
zhes gsungs nas /
phyogs drug tu gos pa bdun bdun dor ba la padma bdun bdun byung bar gyur to / /
de'i tshe na mkha' las lhas rin po che'i char phab pa dang /
'od zer gyis phyogs kun tu khyab pa dang /
skye 'gro rnams nad dang sdug bsngal rgyun chad pa dang /
sems rgyud dga' bde gya nom pa la sogs pa 'dod pa'i don thams cad grub pas na mtshan rgyal bu don grub tu btags so / /
rigs kyi lha mchod pa'i phyir phyin te /
sha'+k+ya mu cor smra ba rnams kyi nang nas lus ngag 'du 'dzis dben pa'i thub pa bzhin du bzhugs pas shAkya thub pa zhes btags so / /
lha'i tshogs rnams kyis zhabs kyi padmo la phyag byas pas /
lha'i lha zhes btags so / /
de'i tshe khams kyi rgyal phran bzhi la sras re re skyes pas /
ltas kyi khyad par de ngag gi mthu yin snyam nas don dang mthun pa'i ming re re btags te /
rgyal po'i khab tu padma chen po'i sras la /
gzugs can snying po / /
kau sham+bir /
rgyal bo dmag brgya ba'i sras la /
nyi ma rab shar /
'phags @# / /
rgyal du /
mu 'khyud mtha' yas kyi sras la /
gtum po rang snang /
ko sa lar tshangs byin gyi sras la gsal rgyal gyi ming du btags so / /
de'i tshe ri bo gangs can na mngon shes lnga dang ldan pa'i drang srong nag po ba zhes bya ba yod pa des ltas khyad par can de gzigs nas ser skya'i grong khyer du 'phrul gyis gshegs te /
byang chub sems dpa' de ni khyim du gnas na 'khor los sgyur ba'i rgyal por 'gyur /
rab tu byung na yang dag par rdzogs pa'i sangs rgyas su 'gyur ro zhes lung bstan do / /
'on kyang rtsod pa'i dus su 'khor los sgyur rgyal 'byung ba'i dus min pas nges par sangs rgyas su 'gyur ro zhes lung bstan do / /
bzhi ba gzhon nu rol rtsed mdzad pa'i tshul ni /
yi ge'i slob dpon kun gyi bshes gnyen la yi ge slob pa'i tshul ston pa dang /
mda' 'phang ba dang /
chu la rkyal ba dang /
glang po che 'dul ba la sogs ba'i sgo nas rigs dang stobs kyis dregs pa rnams tshar bcad nas 'gran zla med par mdzad / /
lnga pa btsun mo'i 'khor du bzhugs pa'i mdzad pa ni /
'jig rten gyi spyod pa mtha' yas pa'i sgo nas sems can la phan gdags par bya ba'i phyir du /
sha'+k+ya lag na be con gyi bu mos 'tsho ma dang ri dwags skyes ma la sogs pa'i btsun mo'i tshogs dang lhan cig tu dgung lo nyi shu rtsa dgu bzhes pa'i bar du bzhugs pa'i tshul bstan nas sems can gyi don mdzad / /
drug pa nges par 'byung ba'i tshul ston pa'i mdzad pa ni /
byang chub sems dpa' khab tu bzhugs nas dgung lo nyi shu rtsa dgu ba'i tshe /
phyogs bcu'i sangs rgyas thams cad kyi byin rlabs kyis lha'i sil snyan gyi sgra las byung ba'i tshigs su bcad pas khyim nas khyim med par rab tu 'byung bar bskul ba yin te /
ji skad du /
bum par chud ba'i bung ba 'khor ba bzhin / /
srid gsum mi rtag ston ka'i sprin dang 'dra / /
'gro ba'i skye 'chi gar la lta dang mtshungs / /
'gro ba'i tshe 'gro nam mkha'i glog dang 'dra / /
ri gzar 'bab chu bzhin du myur mgyogs 'gro /
'chi med mya ngan med ba sangs rgyas te / /
skom ba nyams thag bdud rtsis tshims byas shing / /
khyod kyis sngon smras tshig mchog dran byas te / /
grong khyer dam pa 'di nas myur du phyung / /
zhes gsungs /
de nas byang chub sems dpas grong khyer ser skya'i shar sgor rgas pa'i sdug bsngal gyis nyen ba /
lho sgor na ba'i sdug bsngal gyis gzir ba /
nub sgor 'chi ba'i sdug bsngal gyis non pa gzigs shing /
byang sgor mdzes shing yid du 'ong ba'i dge slong dur smrig 'dzin pa gzigs pas rkyen byas nas /
yab la rab tu 'byung bar zhus pas yab kyis ma gnang bar /
grong khyer ser skya'i phyogs kun nas dmag gis bskor nas gnas pa'i tshe /
brgya byin gyis dmag gi tshogs rnams gnyid kyis myos par byas te /
stobs dang brtson 'grus 'phags pa myur du bzhangs / /
sdug bsngal nyen pa'i sems can bsgrol ba dang /
bla med byang chub mngon du bya ba'i phyir / /
da ni mngon par 'byung ba'i dus la babs / /
zhes bskul nas lha'i bu bzhis chib pa rdog ldan gyi rmig pa bzhi nas btegs ste /
rim kyis mchod rten rnam dag gi drung du phyin te /
chibs pa dang rkyen cha rnams mdun pa la bskur nas /
nyid kyi dbu skra nyid kyis bregs te /
brgya byin gyis gos dur smrig phul ba kyon nas rab tu byung bar mdzad do / /
bdun pa dka' ba spyad pa'i mdzad pa ni /
rjes 'jug gi gdul bya rnams kyis byang chub sgrub pa la dka' spyad tshad med pa blang dgos par shes pa'i phyir du /
chu bo ne rany+dza na'i 'gram du lo drug tu mkha' khyab kyi ting nge 'dzin la mnyam par gzhag nas bsam gtan gyi pha rol tu phyin pa rdzogs par mdzad /
de'i tshe byang chub sems dpa'i lus skam pa dang /
shi ba dang 'dra bar rgyal po zas gtsang ma 'khor bcas kyis mthong ste /
smre sngags sna tshogs 'don bar gyur pa na byang chub sems dpang ting 'dzin de las bzhengs te /
nyi zla skar tshogs sa la ltung yang srid / /
so so'i skye bo yin yang nga mi 'chi / /
de phyir 'di la mya ngan khyod ma byed / /
ring por mi thogs byang chub sangs rgyas mthor / /
gsungs nas @# / /
dbugs dbyung bar mdzad do / /
de nas grong pa'i bu mo legs skyes mas ba stong gi 'o ma gcig bzhos pa gcig la blud pa'i 'o mas bsnyen bkur byas pas /
sngar gyi sku lus sha khrag gi rang bzhin sbyangs nas sku gser gyi mdog can 'od zer 'phro ba'i rang bzhin can du gyur to /
brgyad pa byang chub snying por gshegs pa'i mdzad pa ni /
rdo rje lta bu'i ting nge 'dzin bla na med pa'i byang chub mngon du byed bas phal pa rnams kyis rten par mi bzod par dgongs nas rdo rje gdan du gshegs te /
rtswa 'tshod bkra shis las rtswa zor ba bzhes te /
byang chub kyi shing drung du rtswa zor ba'i gdan la mnyam par bzhag nas /
stan 'dir bdag gi lus 'di bskams kyang rung / /
rus pa pags pa sha rnams zhig kyang rung / /
bskal mang rnyed dka'i byang chub ma thob par /
stan 'di las ni lus bskyod mi bya'o / /
zhes bla na med pa'i byang chub mngon du byed par dam bca' mdzad do / /
dgu pa bdud btul ba'i mdzad pa ni /
rjes 'jug gi gdul bya rnams kyis 'bras bu khyad par can mngon du byed pa la bar chad sna tshogs 'byung zhing de dag gis mi tshugs par lam mthar phyin par bya dgos par shes par bya ba'i phyir du smin 'tshams kyi mdzod spu nas 'od zer bkye ste /
bdud kyi gzhal med khang la sogs pa'i phyogs kun snang bar byas pas /
bdud sdig can rang gi 'khor gnod sbyin /
grul bum /
srin po /
yi dwags /
sha za la sogs pa mi sdug pa'i gzugs dang ldan pa'i dpung gi tshogs mtha' yas pa byang chub sems dpa'i thad du lhags te /
kha cig ni ri bo che chung sna tshogs pa 'phen /
kha cig ni sgyogs dang 'phrul 'khor sna tshogs /
kha cig ni mnga' dang mdung la sogs pa mtshon cha sna tshogs pa 'phangs kyang thams cad me tog gi char du gyur to / /
slar yang bdud kyi bu mo srang ma dang /
dga' byed ma dang /
sbyor sngags ma gsum gyis g.yo sgya'i tshul sna tshogs kyi sgo nas byang chub sems dpa' bslu bar byas kyang /
mi sdug pa'i ting nge 'dzin gyis thams cad rgas shing 'khogs pa'i rang bzhin can du byas te /
par du gcod ma nus par gyur to / /
de nas bdud sdig can gyis byang chub sems dpa' la khyod kyi bsod nams kyi cha 'di tsam gyis thar pa thob tu ga la 'gyur /
zhes smras pa dang /
byang chub sems dpas khyod kyis gtan pa med pa'i mchod sbyin gcig byas pas 'dod pa'i dbang phyug tu gyur pa yin na /
ngas gtan pa med pa'i mchod sbyin grangs med pa byas pas thar ba rnyed mi dka'o / /
zhes gsungs pa dang /
bdud na re /
ngas gtan pa med pa'i mchod sbyin gcig byas pa'i dbang por khyod yod na /
khyod kyis gtan pa med pa'i mchod sbyin grangs med byas pa'i dbang por su yang yod pa min no / /
zhes zer /
de nas byang chub sems dpas phyag g.yas pa sa la bsnun te /
sa 'di 'gro ba kun gyi gnas yin te / /
rgyu dang mi rgyu mnyam zhing nye 'khon med / /
'di ni bdag gi dbang ste bdag brdzun med / /
'di la khyod kyis bdag gi dbang byos shig /
ces gsungs nas /
phyag g.yas pas la brdabs pas sa rnam pa drug tu g.yos pa'i gser nas sa'i lha mo bstan ma gser gyi mdog can lus phyed phyung nas thal mo sbyar nas /
skyes bu chen po de de bzhin no / /
khyod kyis ji skad smras pa de bzhin te / /
'di ni bdag la mngon sum mo / /
'on kyang bcom ldan 'das nyid 'gro ba lha dang bcas pa'i 'jig rten thams cad kyi dbang du gyur pa lags so zhes smras te mi snang bar gyur to / /
de nas byang chub sems dpa'i byams pa'i ting nge 'dzin gyis bdud kyi sems rgyud byin gyis brlabs pa la brten nas /
rnam dag sku mnga' mchog tu gzugs bzang ba / /
zhes sogs kyis byang chub sems dpa' la bdud kyi tshogs kyis bstod cing 'dud par byas so / /
bcu pa mngon par byang chub pa'i mdzad pa ni nyi shu rtsa dgu khab tu bzhugs /
lo drug dka' ba spyad nas dgung lo sum cu so lnga bzhes pa'i tshe /
sa ga zla ba'i tshes bco lnga'i nyin mo'i cha la thun gsum mtshan mo'i cha la thun gsum yod pa'i dang po lnga rdzogs mtshan mo'i thun mtha' ma'i cha la bla na med pa'i byang chub brnyes pa yin te /
lung gzhi las /
byang chub sems dpa' lo nyi shu rtsa dgu bzhes nas lo drug dka' ba spyod par gyur to / /
de nas bdud rtsi rtogs par mthong ngo / /
zhes dang /
mngon par byang chub pa'i mdo las /
nam @# / /
gyi thun mtha' ma la zag pa med pa'i ye shes mngon du byas so / /
zhes gsungs pa'i phyir /
bcu gcig pa chos kyi 'khor lo bskor ba'i mdzad pa ni / /
sa ga zla ba'i tshes bco lnga'i tho rangs mngon par rdzogs par sangs rgyas nas gdul bya'i snod brtags pa'i phyir du /
zab zhi spros bral 'od gsal 'dus ma byas zhes gsungs nas zhag bdun phrag bdun phrag bdun gyi bar du 'jig rten tha mal ba'i snang ngor chos mi gsung bar btang snyoms su bzhugs par mdzad la /
de yang bdun phrag dang po la byang chub kyi shing drung na bzhugs pa la lha'i bu rnams kyis mchod cing bstod par mdzad /
gnyis pa la stong gsum ring du 'chag par mdzad /
gsum pa la byang chub kyi shing la spyan mi 'dzum pa gzigs /
bzhi pa la shar nub kyi rgya mtsho'i 'gram du 'chag par mdzad /
lnga pa la klu btang bzung gi gnas su byon /
drug pa la shing n+ya gro ta'i drung du bzhugs / /
bdun pa la shing grol rgyu'i drung na bzhugs pa'i tshe /
tshong pa ga gon dang bzang pos /
sbrang rtsi dang bur ram phul ba rgyal chen bzhis rdo'i lhung bzed phul ba'i nang du bzhes nas /
tshong pa rnams la lha yi bkra shis don grub cing / /
zhes sogs gsungs nas /
sbrang rtsi 'byung ba'i rgyal bar lung bstan to / /
de nas gdul bya gzhan gtso bor 'jug pa'i phyir du de bzhin gshegs pa'i drung du sngon gyi smon lam gyi shugs kyis /
tshangs pa gtsug phud can 'khor tshangs pa 'bum phrag drug cu rtsa brgyad dang bcas pa lhags te gser gyi 'khor lo rtsibs stong dang ldan pa phul te chos 'khor bskor bar gsol ba btab po / /
yang brgya byin 'khor dang bcas pa sbran nas /
gser gyi maN+Dal dpag tshad lnga bcu yod pa phul nas gsol ba btab po / /
de nas chu stod zla ba'i tshes bzhi'i nyin yul wa ra Na sar byon /
sangs rgyas stong gi rin po che'i khri yod pa'i /
'khor ba 'jigs /
gser thub /
'od srung gi khri la phyag dang bskor ba mdzad /
bzhi ba'i steng du bzhugs te /
lnga sde bzang po la sogs pa'i gdul bya rnams la chos kyi 'khor lo bskor bar mdzad do / /
bcu gnyis pa mya ngan las 'das pa'i mjad pa ni /
dgung lo sum cu rtsa lnga la mngon par rdzogs par sangs rgyas pa nas brtsams te /
dgung lo bzhi bcu rtsa drug gi bar du chos kyi 'khor lo rgya chen po bskor ro / /
dgung lo brgyad cu pa'i dus su sag nya ba'i chos bco lnga la mya ngan las 'da' ba'i tshul bstan te /
byang 'das las /
de nas bcom ldan 'das dge slong bye ba 'bum phrag brgyad cus bskor zhing mdun gyis bltas te /
dpyid zla tha chung gi nya'i nang bar mya ngan las 'da' ba'i dus dang nye bar gyur pa na /
zhes dang /
bye brag tu bshad pa las /
rgyal ba de ltar brgyad cu la / /
thub mchog dam pa mya ngan 'das / /
zhes gsungs pa'i phyir /
de yang gdul bya rtag 'dzin can rnams kyi rtag 'dzin bzlog pa'i phyir dang /
skal med kyi gdul bya 'ga' zhig la sangs rgyas mi snang ba la mya ngan las 'das pa'i tha snyad btags pa tsam yin gyi /
don la mya ngan las 'das pa yod pa min te /
gser 'od dam pa las /
sangs rgyas mya ngan yongs mi 'da' / /
chos kyang nub par mi 'gyur te / /
sems can rnams ni gdul ba'i phyir / /
mya ngan 'das pa ston par mdzad / /
ces gsungs pa'i phyir /
mdzad pa bcu gnyis po de yang bsdu na /
byang chub sems dpa'i mdzad pa dang /
sangs rgyas kyi mdzad pa gnyis su 'du / /
dang po yang /
khyim pa dang rab byung gi mdzad pa gnyis su 'du zhing /
dang po'i dbang du byas na /
'pho ba /
lhum su zhugs pa /
bltams pa /
bzo'i gnas la mkhas pa /
btsun mo'i 'khor gyis rol pa dang lnga gsungs /
gnyis pa'i dbang du byas na /
nges par 'byung ba /
dka' ba spyad pa /
byang chub kyi shing drung du gshegs pa /
bdud bcom pa dang bzhi gsungs /
sangs rgyas kyi mdzad pa'i dbang du byas nas /
phyi ma gsum gsungs te /
kun btus las /
bsam gyis mi khyab pa'i de bzhin gshegs pa gang zhe na /
gang dga' ldan gyi gnas na gnas pa nas bzung ste /
yongs su mya ngan las 'das pa'i bar du byang chub sems dpa'i spyod pa thams cad dang sangs rgyas kyi spyod pa yang 'dod pa'i khams su ston pa'i @# / /
gang zag ces dang /
de'i 'grel bar /
byang chub sems dpa'i spyod pa thams cad ces bya ba ni /
dga' ldan gnas na gnas pa nas bzung ste /
bdud las rgyal ba'i bar du'o / /
sangs rgyas kyi spyod pa zhes bya ba ni /
mngon par rdzogs par byang chub nas bzung ste yongs su mya ngan las 'das pa chen po'i bar du'o / /
zhes gsungs pa'i phyir /
gnyis pa bka' bsdu la /
theg chen gyi lugs dang /
theg pa thun mong pa'i lugs gnyis las /
dang po ni /
phyag na rdo rjes theg chen gyi bka' mtha' dag bsdus pa yin te /
phyag na rdo rjes sangs rgyas stong gi bstan pa bsdu bar gsang ba bsam gyis mi khyab pa'i mdo dang /
phyag na rdo rje dbang bskur ba'i rgyud las bshad pa'i phyir /
de'i rjes su rgyal po'i khab kyi lho phyogs bi ma la swa b+ha wa zhes pa'i ri la rgyal sras 'bum phrag bcu 'dus te /
'jam dpal gyis mngon pa /
byams pas 'dul ba /
kun tu bzang pos mdo sde bsdus pa yin te /
rdo rje 'bar ba las /
theg pa chen po sangs rgyas kyis gsungs pa yin te /
rtsa ba'i bsdu ba byed pa po kun tu bzang po dang /
'jam dpal dang /
gsang ba'i bdag po dang /
byams pa la sogs pa rnams kyis bsdus pa'i phyir ro / /
zhes gsungs pa'i phyir /
zhes mkhas pa kha cig gsung ngo / /
gnyis pa la /
bka' bsdu dang po /
bar pa /
gsum pa ji ltar bsdus tshul lo / /
dang po ni /
ston pa bya ngan las 'das pa'i phyi de lo dbyar khas len pa la mngon du phyogs pa'i dus su rgyal po ma skyes dgras sbyin bdag byas nas rgyal po'i khab tu 'od srung nye ba 'khor la sogs pa dgra bcom pa lnga brgyas dka' bsdu mdzad pa yin la /
de'i dgos pa ni /
theg dman gyi sde snod gsum bka' min par 'dod ba'i log rtog bsal nas /
bka' min pa 'dres ba rnams spangs te /
bka' rnam dag tu bsgrub par bya ba'i ched du yin no / /
ji ltar bsdus na /
'od srung la bstan pa gtad de /
bka' bsdu mdzad pa la dgra bcom pa lnga brgya la gcig gis ma longs pa'i tshe /
kun dga' bo drag po'i sgo nas 'dul ba'i dus la bab par gzigs nas /
'od srung gyis kun dga' bo la /
'di thams cad ni dgra bcom pa sha stag ste /
khyod rgyun du zhugs pa yin pas /
'dir ma 'dug par song zhig ces smras pa dang /
kun dga' bo na re /
bdag gis tshul khrims dang /
lta ba dang /
'tsho bsogs chos gang yang nyams pa med kyi /
de skad ma gsung zhig zhus pas /
sangs rgyas dang yun ring du 'grogs nas de tsam ngo mtshar mi che yi nyes pa brgyad yod pas tshul shing long zhig ces gsungs / /
nyes pa brgyad ni /
skye dgu'i bdag mo la sogs pa'i bud med lnga brgya bsnyen par rdzogs par nan gyis zhus pas bstan pa lo lnga brgya bri /
ston pa mya ngan las mi 'da' bar gsol ba btab na skal ba'i bar du bzhugs rgyu yin pa la gsol ba ma btab pa dang /
ston pas thugs bag phab nas dris pa la lan log pa btab pa dang /
na bza' gser gyi mdog can 'tshem pa'i tshe nam mkha' la brkyang na lhas 'dzin pa yin pa la rdog pa'i 'og tu brdzis nas btsems /
zhal skyems pa la lhung bzed nam mkha' la bzung na lhas bdud rtsi 'bul ba la chu rnyog pa can drangs /
ston pas dka' zhing nye bar 'tshe ba'i tshe bslab pa'i gzhi bag yang bya'o / /
zhes gsungs pas /
ji ltar byed ma zhus pas da lta mi mthun pa byung /
bud med dang khyim pa'i 'khor la gsang ba'i gnas sbubs su nub pa bstan pa dang /
sku gser gyi mdog can khyim pa la bstan pas khyim pa'i phyogs kyis ma rungs pa byas pa ste brgyad do / /
de nas kun dga' bo bri dzi'i gnas su byon nas 'gro ba'i sgron me sangs rgyas ni 'das /
'od srung chen pos ni bskrad snyam nas /
sems khong du chud pa'i tshe /
rang gi slob ma bri dzi'i bus /
gau ta ma khyod ni bag med ma mdzad par / /
shing drung 'thebs por brten na mya ngan 'das / /
thugs la zhog pa zhi gnas mdzod cig dang / /
myur du zhi ba'i gnas ni thob par 'gyur / /
zhes bskul ba la brten nas dben pa'i gnas su bsgoms pas dgra bcom pa'i 'bras bu thob ste /
'od srung chen pos nyes pa brgyad bstan pa yang thugs brtse bas yin par dgongs nas rgyal po'i khab tu byon pas 'od srung chen pos shin tu legs so / /
zhes gsungs nas dgra bcom pa @# / /
lnga brgya tshang bar gyur to / /
de nas snam sbyar lnga brgyar gcig gis ma tshang ba'i steng du /
nye ba 'khor gsol gnyis kyi las kyis bskos pa bzhugs te /
dang por gleng gzhi bar du 'brel dang 'tshams sbyar /
mthar 'khor dus tshul dang rjes su yi rangs bcug nas 'dul ba'i sde snod rgyal bas ji ltar gsungs pa bzhin sgro skur med par thugs nas tshar gcig gsungs /
de nas kun dga' bo bskos nas sngar bzhin mdo sde'i sde snod bsdus /
de nas 'od srung chen po bsko mkhan med par rang gi 'dzegs te sngar bzhin mngon pa'i sde snod bsdus so / /
gnyis pa ni /
bsdu ba dang po mdzad nas lo brgya dang bcu 'das pa'i dus su /
rgyal po d+ha rma a shA kas sbyin bdag mdzad nas yangs pa can gyi grong khyer du grags pa la sogs pa dgra bcom pa bdun brgyas bka' bsdu gnyis pa mdzad /
de'i dgos pa ni 'dul ba'i lag len mi rung ba'i gzhi bcu sun phyung nas 'dul ba'i bstan pa rnam dag tu sgrub pa'i ched du yin la /
de yang dgra bcom pa bdun brgyar gcig gis ma tshang ba'i tshe 'phags pa zla gur lhas bskul nas der byon pas bdun brgya tshang bar gyur to / /
mi rung ba'i bzhi bcu yang yod de /
'dul ba dang 'gal ba'i spyod pa byas nas /
hu lu hu lu zhes brjod cing thal mo brdabs pas 'dag par 'dod pa dang /
bya ba ma yin pa'i spyod pa byas nas /
chos ldan gyi gang zag gzhan la rjes su yi rangs byas pas 'dag par 'dod pa dang /
sa 'di la kun spyod pas dge slong gis brkos kyang ltung ba med par 'dod pa dang nad pas chang 'thung ba la ltung ba med par 'dod pa dang /
dus rung gi kha zas lan tsha dang lhan cig tu phyi dro long spyad pas ltung ba med pa 'dod pa dang /
yang yang za ba la dpag tshad phyed 'gro mi dgos par rgyad grags gcig phyin pas chog par 'dod pa dang /
spangs pa za bal lhag por mi dgos par sor mo gnyis kyis ri mo gtod pas chog pa dang /
phyi dro zho dang 'o ma dkrugs nas btubs pa la nyes pa med pa dang /
gding ba gsar ba rnyed pa la rnyid pa nas mtho gang glan mi dgos pa dang /
bsnyen par ma rdzogs pa'i mgo thog tu khri'u bzhag de'i steng du lhung bzed bzhag de'i nang du gser la sogs pa'i rin chen bzhag nas blangs pa la rin po che la reg pa'i ltung ba mi 'byung bar 'dod pa'o / /
gsum pa la sde ba bco brgyad ji ltar byung tshul /
bka' bsdu mdzad tshul dngos so / /
dang po la /
rtsa ba'i sde ba bzhir gyis tshul /
de dag so so'i khyad chos so / /
dang po ni /
sangs rgyas zhal bzhugs pa'i dus su gzhi thams cad yod par smra ba'i sde ba gcig pu yod pa la /
dge 'dun phal chen sde ba /
gnas brtan pa'i sde pa /
mang pos bkur ba'i sde ba bzhir gyis pa yin te /
'od ng las thams cad yod par smra ba de dag ni gzhi dang 'dra ba yin te /
legs par sbyar ba'i skad du tha snyad brjod pa'i phyir ro / /
zhes sogs gsungs pa'i phyir /
gnyis pa la bzhi yod pa las /
dang po ni /
sde ba gzhan rnams gyis pa'i gzhi yin pa dang dus gsum rdzas yod du smra bas na gzhi thams cad yod par smra ba zhes bya la /
mkhan rgyud ni rgyal po'i rigs las rab tu byung ba bslab pa la gus pa'i mchog tu lung bstan pa /
sras sgra gcan 'dzin gyi mkhan rgyud /
snam sbyar snam phran nyer lnga man chad /
dgu yan chad byed cing /
grwa'i rtags padma /
'khor lo / /
rin po che 'bri bar bzhed la /
so thar gyi mdo legs sbyar gyi skad du 'don pa /
byin len lag pa bkan te byed pa /
nub lhag nyal khru phyed dang dgus bar du chod na thub par bzhed cing /
de las gyes pa bdun yod de /
gzhi kun sde pa /
slob dpon 'od srung gi rjes su 'bring ba'i sde ba /
slob dpon sa ston gi rjes su 'brang ba'i sde pa /
slob dpon chos srung gi rjes su 'brang ba'i sde pa /
mang thos pa'i slob dpon gyi rjes su 'brang ba'i sde pa /
gos dmar ba'i sde ba rnam par phye ste smra ba'i sde ba rnams gyis pa'i phyir /
slob dpon dul ba'i lhas sde ba'i tha snyad bstan pa /
bsu ba las /
gzhi kun pa dang 'od srung ste / /
sa ston sde dang chos srung sde / /
mang thos gos dmar slob ma'i sde / /
rnam par phye ste smra ba'i ste / /
thams cad yod par smra ba yin / /
zhes gsungs pa'i phyir /
gnyis pa phal chen ba ni /
@# / /
'od srung chen po la sogs pa sngon gyi dge 'dun phal che ba 'dus pas na /
phal chen sde ba zhes bya zhing /
de yang bram ze'i rigs las rab tu byung ba sbyangs pa'i yon tan thams cad kyi mchog tu lung bstan pa 'od srung chen po'i mkhan brgyud /
rnam phran nam phran nyer gcig nas lnga' du ma gyur ba la byed cing /
grwa'i rtags su dung la sogs pa 'bri /
sa thar gyi mdo bra kri ta ste yul mi rang bzhin pa ma ga ta'i phal skad du 'don pa /
byin len snod las byed pa /
yol bas mtshams chod na nub lhag thub par 'dod /
de las gyes pa lnga yod de| shar ri la gnas ba'i sde ba /
nub ri la gnas ba'i sde ba /
gangs ri la gnas pa'i sde ba /
gangs ri la gnas pa'i sde ba /
'jig rten las 'das par smra ba'i sde ba /
rtag par smra ba'i sde ba dang lnga yod pa'i phyir /
de nyid las shar nub rir gnas gangs rir gnas /
'jig rten 'das par smra ba'i sde /
rtag par smra ba'i sde ba ste /
lnga tshan dge 'dun phal chen sde /
zhes gsungs pa'i phyir /
gsum pa gnas brtan pa'i sde ba ni gnas brten 'phags pa'i rigs yin par smra bas na gnas brtan pa'i sde ba zhes bya la /
bram ze rigs las rab tu byung ba /
mtha' khob 'dul ba'i mchog tu lung bstan pa /
'phags pa tya na'i mkhan rgyud /
rnam phran lnga nas nyer gcig gi bar zung du ma gyur ba /
grwa rtags dpal be'u la sogs pa la byed /
so thar gyi mdo bi shA tsi ste sha za'i skad du smra ba /
nub lhag thag pas chod pa dang byin len 'phrog thabs su byas pas chags par bzhed /
de las gyes pa gsum yod de /
rgyal byed tshal na gnas pa'i sde ba /
'jigs med ri la gnas pa'i sde ba /
gtsug lag khang chen pa na gnas pa'i sde ba ste gsum yod pa'i phyir te /
de nyid las /
rgyal byed tshal gnas 'jigs med gnas / /
gtsug lag khang chen gnas brtan pa / /
zhes gsungs pa'i phyir /
bzhi pa mang bkur ba ni ser skya'i tshogs mang pos bkur ba'i slob dpon gyi rjes su 'brang bas na mang pos bkur ba'i sde ba zhes bya la /
de yang 'breg mkhan gyi rigs las rab tu byung ba 'dul ba 'dzin pa'i mchog tu lung is tshul ni /
sngon tshe lo sum khri ba'am phran nyer gcig nas lnga'i bar la byed cing /
gra'i rtags su dpal be'u 'bri /
so thar gyi mdo a d+hI ? zur chag gi skad du 'don /
phyin len skyur thabs su byed pa /
ri mos bar chod na nub lhag thub par bzhed / /
de las gyes pa gsum yod de /
sa sgrogs ri la gnas pa'i sde pa /
slob dpon srung ba ba'i rjes su 'brang ba'i sde ba /
gnas ma bu ba'i sde ba rnams yin pa'i phyir te /
de nyid las /
sa sgrogs ri dang srung ba pa'i / /
gnas ma bu ba'i sde rnams ni / /
kun gyis bkur ba rnam par gsum / /
zhes gsungs pa'i phyir /
de rnams 'ga' zhig gnas kyi ming /
'ga' zhig grub mtha'i ming /
'ga' zhig gang gi rjes su 'brang ba'i slob dpon gyi sgo nas ming btags pa yin te /
de nyid las /
yul don slob dpon bye brag gis / /
tha dad rnam pa bco brgyad gsungs /
zhes gsungs pa'i phyir /
gnyis pa bka' bsdu mdzad tshul dngos ni /
ston pa mya ngan las 'das nas lo nyis brgya lon pa na rgyal po ka ni kas sbyin bdag mdzad nas /
byang chub sems dpa' lnga brgya /
dgra bcom pa lnga brgya /
so so'i skye bo'i pan+Di ta khri drug stong ste khri bdun stong gis chos log sun byung ba dang sde pa bco brgyad bstan par bsdu pa'i phyir du rgyal po kri kri'i rmi lam lung bstan pa'i mdo drangs nas bka' bsdu gsum pa mdzad pa yin te /
rtog 'bar ba nas /
ston pa mya ngan las 'das nas lo brgya dang so bdun 'das pa na /
bdud sdig can gyi sprul pa dge slong bzang po zhes bya bas chos log mang du bstan pas /
de'i slob ma gnas brtan kla dang yid brtan gnyis kyis /
chos log gi bstan pa dar bar byas pa'i rkyen gyis lo drug cu rtsa gsum du sde ba bco brgyad phan tshun bstan pa yin min rtsod cing 'khrugs long du gnas pa'i tshe bka' bsdu gsum pa mdzad pa'i phyir /
rgyal po kri kra'i rmi lam rmis tshul ni /
sngon tshe lo sum khri ba'i dus su sangs rgyas 'od srung 'jig rten du byon pa'i tshe /
rgyal opo kri kri la rmi ltas bcu byung ste /
rgyal po de nyid la nang ba sangs rgyas pa dang /
phyi rol ba'i mchod gnas gnyis yod pa las /
rmi ltas @# / /
rnams phyi rol ba'i ston pa la zhus pas /
'di ni rgyal po grongs pa'am /
grongs pa la thug par 'gyur ba yin pas snying dang 'dra ba gcig glud la gtong dgos zhes zer /
de yang rgyal po'i bu mo gser 'phreng can zhes bya ba sangs rgyas ba la shin /
tu dad pa gcig yod pa de la snying nad bya bar bsams nas smras pa yin no / /
de nas rgyal po thugs mi dga' bar 'dug pa la bu mos dris pas sngar gyi rgyu mtshan rnams gsungs pas /
bu mo na re /
yab rgyal po'i sku srog la phan na bdag 'gu ma pa bla mod kyi phyi rol pa 'di dag ma rig pa'i ling thog gi sems rgyud long bas ma 'ongs pa lung ston pa'i mthu med /
yang dag par rdzogs pa'i sangs rgyas ni shes bya thams cad la mngon sum gyi spyan dang ldan pa yin pas de nyid la zhu rigs so zer /
rgyal pos de nyid 'thad gsungs nas sangs rgyas 'od srung la zhus pas /
'di ni rgyal po 'khor bcas la ngan pa cung zad tsam yang med kyi /
ma 'ongs pa na shAkya thub pa'i bstan pa la nyan thos rnams kyi spyod tshul ngan pa sna tshogs 'byung ba'i rmi ltas yin no / /
zhes lung bstan to / /
ji ltar na glang po che skar khung nas thon kyang mjug ma la thogs ba ni /
dang po khyim nas khyim med par rab tu byung yang /
gtsug lag khang la khyim gyi 'du shes spong mi nus pa'i snga ltas so / /
glang po che phal pas spos kyi glang po che skrod pa ni /
tshul khrims 'chal pa'i dge slong gis tshul khrims rnam dag gi dge slong gnas nas skrod pa'i snga ltas so / /
mi gtsang bas bsgos pa'i spre'us spre'u gzhan la mi gtsang ba bskus pa ni /
tshul khrims 'chal pas tshul khrims dang ldan pa la nyes ba gleng ba'i snga ltas so / /
spre'u gcig gis spre'u'i tshogs la dbang bskur byad pa ni mkhan slob kyi mtshan nyid dang mi ldan pas gzhan gyi mkhan slob byed par 'gyur ba'i snga ltas so / /
tsan dan sprul gyi snying po dang shing phal pa mgo snyoms pa ni sangs rgyas kyi bka' dang mu stegs can gyi gzhung mgo snyoms pa'i snga ltas so / /
bye phye bre gang dang mu teg bre gang ba gnyis brje ba ni zang zing gi ched du chos ston pa'i snga ltas so / /
gcug lag khang gi nye 'khor na yod pa'i me tog dang 'bras bu rkun pos 'khyer ba ni /
dge 'dun gyi yo byad kyis khyim pa gso ba'i snga ltas so / /
gtsang zhing yid du 'ong ba'i chus skom ba'i mi'i rjes su bsnyegs kyang mi 'thung ba ni /
chos kyi tshig don gyis phongs pa'i gang zag la chos bstan kyang don du mi gnyer ba'i lnga ltas so / /
skye po mang po sde ris su bcad nas rtsod pa byed pa ni /
rab tu byung ba rnams grub mtha'i dbang gis sde ris su bcad nas chags sdang 'byung ba'i snga ltas so / /
ras yug kha tshar ma nyams pa gcig la mi bco brgyad kyis rtsod pa byas nas bgos pa'i tshe /
thams cad kyis ras yug ma nyams re thob cing /
rtsa ba'i ras yug ma nyams par yod pa ni shAkya thub pa'i bstan pa la sde pa bco brgyad 'byung zhing /
de thams cad rang rang gi lta spyod dang mthun par nyams su blangs pas byang chub sgrub nus shing /
rtsa ba'i byang chub sgrub pa'i lam ma nyams par yod pa'i snga ltas yin no / /
zhes lung bstan to / / / /
gnyis pa bye brag tu bshad pa la /
mtshan gyi don dang /
'gyur gyi phyag /
gzhung gi don /
mjug gi don no / / / /
dang po ni /
rgya gar skad du /
bi na ya sU tra /
bod skad du /
'dul ba'i mdo / /
zhes pas 'chad /
'di'i skabs su /
'dul ba'i don bshad pa dang /
mdo'i don bshad pa gnyis las /
dang po ni /
'dul ba de la /
sgras brjod rigs kyi sgo nas dbyen gnyis yod de / /
brjod byed tshig gi 'dul ba dang /
brjod bya don gyi 'dul ba dang gnyis su yod pa'i phyir /
dang po la /
'dul ba'i bka' dang /
'dul ba'i bstan bcos gnyis las /
dang po la yang du ma yod de /
rtsa ba'i lung so sor thar pa dang /
bshad ba'i lung sde bzhi yod pa'i phyir /
lung sde bzhi yod de /
lung gzhi /
lung rnam 'byed /
lung phran tshegs /
lung dam pa 'am /
lung bla ma rnams su yod pa'i phyir /
kha cig gis /
rtsa ba'i lung so sor thar ba de dgra bcom pa chos kyi tshong dpon sogs kyis mdzad pa'i bstan bcos yin gyi /
bka' yin pa ni mi 'thad de /
'di nyid las /
snyan pa'i ba dan 'jig @# / /
rten gsum na grags / /
dam pa'i chos sgra seng ge'i sgra sgrogs pa / /
thams cad mkhyen pa dkon mchog mdzod brnyes pa'i / /
zhabs la tshang dbang gtsug gi nor bus gtugs / /
sdug bsngal rgya mtsho gting mtha' med brgal pa'i / /
'gro ba'i gtso la spyi bos phyag 'tshal te /
zhes bcom ldan 'das la dngos sa mchod brjod mdzad pa'i phyir /
zhes zer na /
skyon med de /
de 'dra ba de zhal nas gsungs pa'i bka' min kyang /
rjes su gnang ba'i bka' yin pa'i phyir te /
de dang bar skabs kyi s+n+dom chog rnams bka' bsdu ba po rnams kyis bka' bzhin du bsdus pa yin pa'i phyir /
gnyis pa la /
'dul ba'i sde snod spyi'i dgongs 'grel gyi bstan bcos dang /
so so'i dgongs 'grel gyi bstan bcos gnyis las /
dang po du ma yod de /
'phags pa nyer sbas sogs dgra bcom pa rnams kyis mdzad pa'i bye brag bshad mdzod chen po'i nang tshan du gyur pa'i 'dul ba bye brag tu bshad pa zhes bya ba dang /
de'i rjes su slob dpon yon tan 'od kyis mdzad pa'i 'dul ba 'bum sde'i don thams cad phyogs gcig tu bsdus nas ston pa 'dul ba mdo rtsa ba /
las brgya rtsa gcig gi cho ga phyogs gcig tu bsdus nas ston pa karma sha taM /
dgra bcom pa sa ga lhas mdzad pa'i 'dul ba me tog phreng rgyud /
slob dpon shA kya 'od kyis mdzad pa'i dge tshul gyis bslab bya gtso bor ston cing der slong gi bslab bya zhar la ston pa 'dul ba sum brgya pa /
de'i rang 'grel 'od ldan /
dar ma zad 'dul ba lnga bcu pa /
dge slong gi lo dri ba /
dge tshul gyi lo dri ba rnams kyang /
'dul ba'i sde snod spyi'i dgongs 'grel gyi bstan bcos yin no / /
'o na 'dul ba lnga bcu pa de gang gis mdzad pa yin zhe na /
kha cig /
mgon po klu sgrub kyis mdzad zer /
kha cig /
slob dpon shAkya 'od kyis mdzad zer /
kha cig /
slob dpon dul ba lhas mdzad zer /
kha cig /
kha che 'dul bzang gis mdzad zer /
de dag gi nang nas 'dul ba mdo rtsa ba 'di nyid 'dul ba'i sde snod spyi'i dgongs 'grel gyi bstan bcos kun gyi mchog yin te /
'dis thams cad yod smra'i 'dul ba'i don thams cad phyogs gcig tu bsdus nas ston /
lhag chad nor ba'i skyon dang bral /
sngar bcas rjes bcas so sor byed / /
rung mthun sbyar dgos pa rnams rung mthun sbyar nas bstan pa'i phyir /
'di la 'grel pa yang du ma yod de /
slob dpon nyid kyis mdzad pa'i rang 'grel /
chos kyi bshes gnyen gyis mdzad pa'i rgya cher 'grel /
shes rab byed pa'i 'grel chung gnyis rnams su yod pa'i phyir ro / /
gnyis pa so so'i dgongs 'grel gyi bstan bcos la /
rtsa ba'i lung gi dgongs 'grel gyi bstan bcos /
bshad pa'i lung gi dgongs 'grel gyi bstan bcos gnyis las /
dang po la du ma yod de /
slob dpon dge legs bshes gnyen gyis mdzad pa'i so sor thar pa'i tshig gi 'grel pa dga' ba rgyas pa zhes bya ba /
slob dpon dri med bshes gnyen gyis mdzad pa'i 'dul ba bam po lnga bcu pa /
slob dpon dga' ba'i bshes gnyen gyis mdzad pa'i so sor thar pa'i 'grel pa rnams su yod pa'i phyir /
gnyis pa la du ma yod de /
dul ba lhas mdzad pa'i lung gzhi'i 'grel pa /
dge legs bshes gnyen gyis mdzad pa'i rnam 'byed kyi 'grel pa /
tshul khrims bskyangs kyis mdzad pa'i lung phran tshegs kyi 'grel pa /
dge legs bshes gnyen gyis mdzad pa'i gzhung dam pa'i 'grel ba rnams su yod pa'i phyir / /
gnyis pa brjod bya don gyi 'dul ba yod de /
spong bdun 'khor bcas kyi tshul khrims de brjod bya don gyi 'dul ba yin pa'i phyir /
'di rnams la 'dul ba zhes brjod pa'i rgyu mtshan ci yin zhe na /
rtsa ba'i lung so sor thar pa sogs brjod byed tshig yi 'dul ba rnams chos can /
khyod la 'dul ba zhes brjod pa'i rgyu mtshan yod de /
khyod kyis bya ba dang bya ba ma yin pa rnams ston pas slob ma rnams 'dul bar byed pa'i rgyu mtshan gyis de ltar brjod pa'i phyir /
spong bdun 'khor bcas kyi tshul khrims rnams @# / /
chos can /
khyod la 'dul ba zhes brjod pa'i rgyu mtshan yod de /
khyod kyis nyon mongs pa 'dul zhing dbang po 'dul bar byed pa'i rgyu mtshan gyis de ltar brjod pa'i phyir /
gnyis pa mdo'i don bshad pa la /
bstan bcos 'di chos can /
khyod la mdo zhes brjod pa'i rgyu mtshan yod de /
khyod kyis lung sde bzhi'i don thams cad sdom pa ma thob pa 'thob par byed pa'i thams /
thob pa mi nyams par srung bar byed pa'i thabs /
nyams na phyir bcos pa'i thabs gsum du bsdus nas ston pa'i rgyu mtshan gyis de ltar brjod pa'i phyir /
gnyis pa 'gyur phyag la zhar byung bshad pa dang /
'gyur phyag dnges gnyis las /
dang po ni /
bam po zhes pas 'chad /
gnyis pa ni /
thams cad mkhyen pa la phyag 'tshal lo / /
zhes pas 'chad /
gsum pa gzhung don la /
gzhan bstan bcos la 'jug pa'i yan lag dgos 'brel bshad pa dang /
bstan bcos dngos bshad pa gnyis las /
dang po ni /
nges par 'byung ba tshul khrims kyi dbang du byas te /
zhes pas 'chad /
'di'i skabs su mtha' bcad pa la /
dgag gzhag gnyis las /
dang po ni /
'dod pa'i sas bsdus kyi rnam par rig byed ma yin pa'i gzugs gang zhig /
'chal khrims kyi gnyen por gyur pa /
so thar gyi sdom pa'i mtshan nyid zer na /
mi 'thad de /
so thar gyi sdom pa yin na /
rnam par rig byed ma yin pa'i gzugs yin pas ma khyab pa'i phyir te /
de la rnam par rig byed kyi gzugs dang rnam par rig byed ma yin pa'i gzugs gnyis su yod pa'i phyir /
mdzod las /
'chal pa'i tshul khrims mi dge'i gzugs / /
de spong tshul khrims rnam gnyis so / /
zhes gsungs pa'i phyir /
kha cig /
'dod pa'i sas bsdus kyi tshul khrims de de'i mtshan nyid zer na /
legs smon gyi tshul khrims chos can /
mtshon bya der thal /
mtshan nyid de'i phyir te /
chos can de'i phyir /
'dod mi nus te /
nges 'byung gi bsam pas ma zin pa'i phyir te /
chos can de'i phyir /
kha cig /
'dod pa'i sas bsdus kyi tshul khrims gang zhig nges 'byung gi bsam pas zin pa /
de'i mtshan nyid zer na /
bar ma rab byung gi tshul khrims chos can /
mtshon bya der thal /
mtshan nyid de'i phyir /
rtags gnyis ka grub ste /
chos can de'i phyir /
'dod mi nus te /
sdom pa ma yin pa'i phyir te /
chos can de'i phyir /
gzhan yang /
so thar gyi sdom pa la rigs brgyad du grangs ma nges par thal /
bar ma rab byung gi tshul khrims so thar gyi sdom pa gang zhig de so thar rigs brgyad po gang rung ma yin pa'i phyir /
'dod mi nus te /
so sor thar ces bya rnam brgyad / /
ces gsungs pa'i phyir /
kha cig /
dge bsnyen yan chad la pha ma gnyis su phye nas /
bsnyen gnas la de gnyis su mi 'byed pa'i rgyu mtshan yod de /
ma ning gi rten la bsnyen gnas kyi sdom pa gsar du skye ba yod pa'i phyir /
de rgyud ldan gyi ma ning yod pa'i phyir /
zer ba mi 'thad de /
de'i rten la so thar gyi sdom pa gsar du skye ba med pa'i phyir te /
de so thar gyi sdom pa'i zhing ma yin pa'i phyir /
za ma ma ning sgra mi snyan / /
mtshan gnyis ma gtogs mi rnams la / /
zhes gsungs pa'i phyir /
gzhan yang /
de mi 'thad de / /
dge slong la de gnyis su 'byed mi rigs par thal /
dge slong gi sdom pa rgyud ldan gyi ma ning yod pa'i phyir te /
de rgyud ldan gyi nyams pa ma ning yod pa'i phyir /
der thal /
de rgyud ldan gyi gang zag nyams pa ma ning du 'gyur ba srid pa gang zhig /
der gyur pa tsam gyis sdom pa mi gtong ba'i phyir te /
mdo rtsa bar /
ma ning lnga bshad pa'i rjes su 'di las tha ma ni nyes pa bsten na bsnyil ba'o / /
zhes gsungs pa'i phyir /
kha cig /
so thar gyi sdom pa la rigs brgyad du gsungs pa ni dngos btags ma phye ba'i bshad pa yin gyi /
de phye ba'i dbang du byas na rigs bdun du grangs nges pa yin te /
dge slob ma'i sdom pa de so thar gyi sdom pa ma yin pa'i phyir te /
lam sgron las /
so sor thar pa rigs bdun gyi / /
zhes sogs gsungs pa'i phyir te /
de spong ba bzhi'i sdom pa yang ma yin /
spong ba bdun gyi sdom pa yang ma yin pa'i phyir te /
de dge tshul gyi sdom pa dang /
dge slong gi sdom pa gang rung ma yin pa'i phyir /
zer na /
'di la kha cig /
de spong ba bzhi'i sdom pa yin te /
@# / /
de len pa'i tshe dge tshul ma'i rtsa ba bzhi spong bar khas blangs pa'i steng du /
dge slob ma'i chos bcu gnyis la slob par khas blangs pa de bsnan pas dge tshul ma'i sdom pa /
dge slob ma'i sdom par gnas 'gyur ba yin pa'i phyir /
zhes zer /
dang po mi 'thad de /
de so thar gyi sdom pa ma yin pa'i shes byed du lam sgron gyi lung drangs pa 'brel med yin pa'i phyir te /
lam sgron 'grel par /
so thar rigs bdun 'dren pa'i tshe /
bsnyen gnas kyi sdom pa ma ba bgrangs par gcig shos bgrangs pa'i phyir /
phyi ma yang mi 'thad de /
shes bya chos can /
dge slob ma'i rgyud la dge tshul ma'i sdom pa med par thal /
dge tshul mas dge slob ma'i sdom pa blangs pa'i tshe dge tshul ma'i sdom pa de dge slob ma'i sdom par gnas 'gyur ba yin pa'i phyir /
'dod na /
dge slob ma mtshan 'gyur nas dge tshul phar gnas gyur ba zhig med par thal lo / /
kho na re /
thun mong ma yin pa'i pham pa 'chab bcas kyis nyams pa'i dge slong ma mtshan gyur ba'i tshe dge slong rnam dag tu 'gyur ba ma yin par thal /
des nyams pa'i dge slong ma'i rgyud la dge slong gi sdom pa rnam dag med pa'i phyir na mi mtshungs /
'dod mi nus te /
de mtshan 'gyur ba'i gang zag gi rgyud la bsnyen rdzogs kyi sdom pa rnam dag yod pa'i phyir /
gzhan yang /
dge slong ma'i rgyud la dge tshul ma'i sdom pa med par thal /
dge slob ma la de'i phyir /
rtags khas /
'dod na /
dge slong gi rgyud la dge tshul gyi sdom pa med par thal / /
'dod na /
sdom pa gsum rgyud ldan gyi gang zag gzhi ma grub par thal lo / /
kho na re /
dge slob ma'i sdom pa chos can /
ji srid 'tsho'i bar gyi sdom pa yin par thal /
so thar gyi sdom pa yin pa'i phyir /
'dod mi nus te /
lo gnyis kyi mtha' can gyi sdom pa yin pa'i phyir /
gzhan C yang| de chos can /
mtshan 'gyur bas mi gtod bar thal /
so thar gyi sdom pa yin pa'i phyir /
'dod na /
dge slob ma mtshan 'gyur ba'i dge tshul gyi rgyud la dge slob ma'i sdom pa yang yod par thal lo / /
gzhan yang /
bud med kyi rgyud la so thar gyi sdom pa rigs gcig nyid lan grangs du mar skye ba yod par thal /
de so thar gyi sdom pa yin pa'i phyir /
gzhan yang de chos can /
khyod kyi gtong rgyu yin na /
so thar gyi sdom pa'i gtong rgyu yin dgos par thal /
khyod so thar gyi sdom pa yin pa'i phyir /
'dod na /
skyes ba gzhan dang 'khrig pa bsten par khas blangs pa de chos can /
der thal /
de'i phyir /
rtags grub ste /
bsten pa'i phyir khas blangs pa ni bslab pa 'khrug par byed pa nyid do / /
zhes gsungs pa'i phyir /
'dod mi nus te /
de de'i gtong rgyur lung tshad ldan gang las yang ma bshad pa'i phyir /
gzhan yang /
de'i rtsa ba'i ltung ba yod par thal /
de so thar gyi sdom pa yin pa'i phyir /
'dod mi nus te /
'dul ba las bshad pa'i rtsa ltung de la bzhi kho nar grangs nges pa gang zhig dge slob ma'i sdom pa 'bogs pa'i sbyor dngos rjes gsum gang du yang rtsa ba bzhi spong bar dngos su khas ma blangs pa'i phyir /
gzhan yang /
dge slob ma'i sdom pa las nyams pa'i gang zag gi slar yang dge slob ma'i sdom pa blang mi rung bar thal /
de so thar gyi sdom pa yin pa'i phyir /
'dod mi nus te /
de la de yang sbyin par bya ba nyid do / /
zhes gsungs pa'i phyir /
zhes zer ba mi 'thad de /
bsnyen gnas kyi sdom pa chos can /
dang po la /
der thal /
de'i phyir /
'dod mi nus te /
nyin zhag gcig gi sdom pa yin pa'i phyir /
shes bya chos can /
ji srid 'tsho dang nyin zhag tu / /
sdom pa yang dag blang bar bya / /
zhes pa'i mdzod 'grel las /
rigs bdun ji srid 'tsho'i bar dang bsnyen gnas kyi sdom pa nyin zhag gcig pa'i sdom par bshad pa mi 'thad par thal /
dge slob ma'i sdom pa de ji srid 'tsho'i bar gyi sdom pa ma yin pa'i phyir dang /
rgya cher 'grel las /
lo gnyis nas gtong ba yang min la lo gnyis kyi bar du mi bsrung bar bya ba yang ma yin no| |zhes gsungs pa mi 'thad par thal /
de lo gnyis nas gtong ba'i phyir /
rtags khas /
gzhan yang /
dge slong ma mtshan 'gyur pa'i dge slong gi rgyud la dge slong ma'i sdom pa yod par thal /
dge slong ma'i sdom pa de mtshan 'gyur bas mi gtong ba'i phyir /
khyab pa khas /
@# / /
gzhan yang /
mtshan lan gnyis gyur zin pa'i dge slong gi rgyud kyi dge slong gi sdom pa chos can /
mtshan 'gyur bas mi gtong par thal /
so thar gyi sdom pa yin pa'i phyir /
khyab pa khas /
'dod na /
de 'dra ba'i dge slong chos can /
khyod kyi rgyud kyi dag slong gi sdom pa de khyod mtshan 'gyur ba'i tshe gtong bar thal /
khyod mtshan lan gnyis gyur ba'i dge slong gang zhig mtshan lan gsum gyur ba so thar gyi sdom pa'i gtong rgyu yin pa'i phyir /
shes bya chos can /
dge slong mas bslab pa phul nas slar yang bsnyen par rdzogs pa mi srid par thal /
bud med kyi rten la so thar gyi sdom pa gcig nyid lan grangs du mar skye ba mi srid pa'i phyir /
rtags khas /
gzhan yang /
'dul ba nas dge slong ma la thun mong ma yin pa'i pham pa bzhi bshad pa mi 'thad par thal /
'dul ba nas bshad pa'i rtsa ltung la bzhi kho nar grangs nges pa'i phyir /
rtags khas /
gzhan yang /
dge bsnyen gyi sdom pa las nyams pa'i gang zag gis slar yang dge bsnyen gyi sdom pa blang du mi rung bar thal /
de so thar gyi sdom pa yin pa'i phyir /
'dod mi nus te /
dge bsnyen gyi sdom pa brgyad pa las /
sdom pa slar yang blang bar bya /
zhes gsungs pa'i phyir /
gzhan yang /
kun btus las /
so sor thar pa'i sdom pas bsdus pa'i las gang zhe na /
rigs brgyad de /
dge slong gi sdom pa dang /
dge slong ma'i sdom pa dang /
dge slong ma'i sdom pa dang /
dge tshul gyi sdom pa dang /
dge tshul ma'i sdom pa dang /
dge bsnyen gyi sdom pa dang /
dge bsnyen ma'i sdom pa dang /
bsnyen gnas kyi sdom pa'o / /
zhes gsungs pa mi 'thad par thal /
dge slob ma'i sdom pa de de ma yin pa'i phyir /
gzhan yang /
de dge tshul ma dang dge slong ma'i bar du sbyin par bya ba'i bslab tshigs ma yin par thal /
de so thar gyi sdom pa ma yin pa'i phyir /
'dod mi nus te /
bud med la ni dge slob ma zhes bya ba'i tshigs gzhan yang yod do / /
zhes gsungs pa'i phyir /
kho na re /
kun btus las /
zhi gnas gang zhe na /
'di lta ste /
nang nyid la sems 'jog pa dang /
rgyun tu 'jog pa dang /
slan te 'jog pa dang /
nye bar 'jog pa dang /
dul bar byed pa dang /
zhi bar byed pa dang /
rnam bar zhi bar byad pa dang /
rtse gcig tu byed pa dang /
mnyam par 'jog pa'o / /
zhes gsungs pa mi 'thad par thal /
sems gnas dgu zhi gnas ma yin pa'i phyir na mi mtshungs so / /
gzhan yang /
tshang spyod nyer gnas kyi sdom pa de dge tshul ma'i sdom pa dang dge slong ma'i sdom pa'i bar du sbyin par bya ba'i bslab tshigs ma yin par thal /
de so thar gyi sdom pa ma yin pa'i phyir /
khyab pa khas /
'dod mi nus te| bud med la bslab tshigs drug dang /
skyes pa la bslab tshigs bzhi'i rnam bzhag 'thad pa'i phyir na ma grub po / /
kha cig /
khyim pa'i rten la yod pa'i so thar gyi sdom pa gang zhig nyin zhag gcig gi bar du spang bya brgyad spong bar khas len pa /
bsnyen gnas kyi sdom pa'i mtshan nyid /
khyim pa'i rten la yod pa'i rang bzhin gyi so thar gyi sdom pa gang zhig ji srid 'tsho'i bar du spang bya lnga spong bar khas len pa dge bsnyen gyi sdom pa'i mtshan nyid /
rab byung gi rten la yod pa'i so thar gyi sdom pa gang zhig ji srid 'tsho'i bar du spang bya bcu spong bar khas len pa dge tshul gyi sdom pa'i mtshan nyid /
de gang zhig lo gnyis kyi bar du rtsa ba'i chos drug dang rjes mthun gyi chos drug la slob par khas len pa /
dge slob ma'i sdom pa'i mtshan nyid /
de gang zhig ji srid 'tsho'i bar du gzhan gnod gzhi bcas mtha' dag spong bar khas len pa /
dge slong gi sdom pa'i mtshan nyid /
zer na /
dang po la /
snga dro bsnyen gnas kyi sdom pa blangs nas phyi dro bsnyen par rdzogs ma thag pa'i dge slong gi rgyud kyi bsnyen gnas kyi sdom pa chos can /
zur dang po der thal /
mtshon bya de'i phyir /
der thal /
de'i rgyud la de yod pa'i phyir te /
des de thob pa gang zhig de la de'i gtong rgyu gang yang ma byung ba'i phyir /
'dod mi nus te /
dge slong gi rten la yod pa'i de yin pa'i phyir /
gsum pa la /
dge tshul gyi sdom pa yin na /
spang bya bcu spong bas khyab par thal /
mtshan nyid de 'thad pa'i phyir /
'dod na /
de yin na /
mi tshangs @# / /
spyod spong bas khyab par thal lo / /
'dod na /
dge tshul gyi rgyud kyi srog gcod spong ba'i spong ba chos can /
der thal /
de'i phyir /
'dod mi nus te /
de'i rgyud kyi srog gcod spong ba'i spong ba dang mi tshangs spyod spong ba'i spong ba gnyis rdzas tha dad yin pa'i phyir /
de gnyis lhan cig 'byung ba'i rgyu 'bras yin pa'i phyir ro / /
khyab ste /
lhan cig 'byung gang phan tshun 'bras / /
zhes gsungs pa'i phyir /
phyi ma la dge slong gi sdom pa yin na /
bcas rang gi kha na ma tho ba'i nyes pa mtha' dag spong bas khyab par thal /
de yin na gzhan gnod gzhi dang bcas pa mtha' dag spong bas khyab pa'i phyir /
rtags khas /
'dod na /
de yin na /
ltung ba sde lnga spong bas khyab par thal lo / /
'dod na /
lnga sde bsnyen par rdzogs ma thag pa'i lnga sde'i rgyud kyi dge slong gi sdom pa chos can /
der thal /
de'i phyir /
'dod na /
de ltung ba sde lnga'i bcas pa dang 'brel par thal lo / /
'dod na /
de'i dus su ltung ba sde lnga'i bcas pa mdzad zin par thal lo / /
kho na re /
dge slong gi sdom pa la des ma khyab kyang bcas ldan dge slong gi sdom pa la des khyab / /
zhes zer na /
ltung ba sde lnga'i bcas pa byung la ma rdzogs pa'i gnas skabs kyi dge slong gi sdom pa chos can /
der thal /
de'i phyir /
'dod na /
sngar bzhin / /
kha cig /
bcas pa yongs rdzogs kyi dge slong gi sdom pa la des khyab / /
zhes zer /
de la kha cig /
ston pa shAkya thub pa'i rgyud kyi dge slong gi sdom pa chos can /
der thal /
de'i phyir /
'dod mi nus te /
ltung ba sde lnga spangs zin pa'i phyir /
zhes zer ba mi 'thad de /
de'i rgyud la spong bdun 'khor bcas kyi tshul khrims med par thal /
de'i rgyud la ltung ba sde lnga spong ba'i sdom pa med pa'i phyir /
rtags khas /
'dod mi nus te /
de'i rgyud la dge slong gi sdom pa yod pa'i phyir /
kha cig /
bye brag smra ba'i lugs la /
dge bsnyen /
dge tshul /
dge slong gi sdom pa gsum rim gyis blangs pa'i gang zag gi rgyud kyi sdom pa gsum rdzas tha dad yin la /
theg pa chen po'i lugs la de gsum rdzas gcig yin no / /
zhe na /
theg chen pa gzhir zhog de gsum rdzas tha dad yin par thal /
de gsum rgyu rkyen rdzas tha dad la snga phyi rims can du skyes pa'i phyir te /
de gsum len pa'i cho ga dang /
spang bya spong tshul sogs la mi 'dra ba'i khyad par du ma yod pa'i phyir /
kho na re /
gang zag gci gi rgyud la spong ba'i sems pa rigs mi mthun rdzas tha dad pa gsum cig car du skye ba srid par thal /
de'i rgyud kyi srog gcod spong ba'i spong ba gsum rdzas tha dad yin pa'i phyir te /
de'i rgyud kyi sdom pa gsum rdzas tha dad pa yin pa'i phyir /
'dod na /
mdo las /
sems can rnams kyi rnam par shes pa'i rgyun re re ba'o / /
zhes gsungs pa mi 'thad par thal lo / /
zhe na ma khyab /
kha cig /
dge slong pha ma'i sdom pa rdzas tha dad yin la /
des dge tshul pha ma sogs la rigs 'gre'o / /
zhes gsung /
de la kha cig /
dge slong ma mtshan 'gyur nas dge slong du gyur pa'i tshan dge slong ma'i ming 'phos pa tsam yin gyi /
sdom pa'i rdzas kyi ngo bo 'phos pa ma yin par thal /
dge slong pha ma'i sdom pa rdzas tha dad yin pa'i phyir /
'dod na /
mtshan las ming ni 'pho ba'i phyir / /
zhes gsungs pa mi 'thad par thal lo / /
gzhan yang /
so thar gyi sdom pa de rdzas kyi sgo nas bzhir 'du ba ma yin par thal /
dam bca' 'thad pa'i phyir /
'dod mi nus te /
rdzas su rnam pa bzhi yin no / /
zhes gsungs pa'i phyir /
'di la kha cig /
dge slong ma mtshan 'gyur ba'i dge slong gi sdom pa de yang dge slong ma'i sdom pa dang rdzas gcig yin par thal /
dge slong pha ma'i sdom pa rdzas gcig yin pa'i phyir /
'dod mi nus te /
dge slong ma'i sdom pa de de'i skal mnyam gyi rgyu yin pa'i phyir te /
de nga'i rigs 'dra snga ma yin pa'i phyir /
khyab ste /
skal mnyam rgyu ni 'dra'o / /
zhes gsungs pa'i phyir /
gzhan yang /
dge slong pha ma'i sdom pa chos can /
rdzas tha dad du yod par thal /
rdzas tha dad la snga phyi rim can du skyes ba'i phyir /
gzhan @# / /
yang /
dge slob ma'i bslab pa phul nas dge tshul mar gnas pa cig med par thal /
dge slob ma'i sdom pa dang /
dge tshul ma'i sdom pa rdzas gcig yin pa'i phyir /
zhes gsungs /
kha cig /
nges 'byung gi tshul khrims yin na so thar gyi tshul khrims yin dgos /
zer na /
lha'i bu'i rten la so thar gyi tshul khrims gsar du skyes pa yod par thal /
de'i rten la nges 'byung gi tshul khrims gsar du skyes pa yod pa'i phyir /
khyab pa khas /
der thal /
de la nges 'byung gi bsam pas zin pa'i de yod pa'i phyir te /
de la byang sems kyi sdom pa yod pa'i phyir /
rtsa bar 'dod na /
de la so thar gyi sdom pa yod par thal lo / /
kha cig /
so thar gyi tshul khrims yin na /
so thar gyi sdom pa yin dgos /
zer na /
bar ma rab byung gi tshul khrims chos can /
der thal /
de'i phyir te /
rab byung gi tshul khrims yin pa'i phyir /
kha cig /
so thar gyi sdom par 'gyur ba la len du su /
nges 'byung gi bsam pas nges par zin mi dgos te /
lung gzhi las /
kun dba' bo'i tsha bo gnyis dang /
phran tshegs las /
mdzes dga' dang /
rnam 'byed las /
'char ka dang nye sde rnams kyi rgyud la sdom pa len dus su nges 'byung gi bsam pa med kyang sdom pa skyes par bshad pa'i phyir /
de rnams kyi rgyud la de'i dus su de med de /
kun dga' bo'i tsha bo gnyis lto phyir rab tu byung /
'char ka dang mdzes dga' gnyis ston pa'i ngo ma ldog pa kho nas rab tu byung /
nye sde srog 'tsho ba'i phyir du rab tu byung ba'i phyir zhes zer ba mi 'thad de /
so thar gyi sdom pa len pa la mngon du phyogs pa'i kun dga' bo'i tsha bo gnyis chos can /
khyod kyi rgyud la nges 'byung gi bsam pa yod par thal /
khyod srid pa tha ma pa'i gang zag yin pa'i phyir /
gzhan yang /
lung gzhi las /
'char ka rang nyid dad pas kyang rab tu byung ngo / /
zhes dang /
phrags tshegs 'grel par /
bcom ldan 'das kyi zhabs drung du nye bar 'khod pa na de'i sems 'dod chags kyi kun nas bslang ba nye bar log pa dang dge ba'i sems mngon du gyur ba yin pas dge ba'i sems dang sdom nga skye ba zhes bya ba la ni 'gal ba yod pa ma yin no / /
zhes gsungs pa mi 'thad par thal /
'char ka dang mdzes dga' gnyis ston pa'i ngo ma ldog pa kho nas rab tu byung ba'i phyir /
kho na re /
nges 'byung gi bsam brgyud ldan gyi phyi rol ba yod par thal /
so thar gyi sdom pa rgyud la skye ba la nges 'byung gi bsam pas zin dgos pa gang zhig so thar gyi sdom pa rgyud la skye kha ma'i phyi rol pa yod pa'i phyir /
dang po dngos /
gnyis pa der thal /
dge bsnyen gyi sdom pa rgyud la skye kha ma'i de yod pa'i phyir /
de dge bsnyen nyid du byas pa'i mtha' can de la dge 'dun gyi las kyi gnas pa sbyin la zla ba bzhir gnas par bya'o / /
zhes gsungs pa'i phyir na ma khyab ste /
dkon mchog gsum la skyabs su song ba'i phyir rol pa yod par thal /
skyabs 'gro rgyud ldan gyi de yod pa'i phyir /
khyab ste /
mdzod 'grel las /
skyabs su 'gro ba nyid ni sdom pa yang dag par blangs pa thams cad la sgor gyur pa'o / /
zhes gsungs pa'i phyir /
gnyis pa rang lugs la /
spyi don /
tshig don /
'phros don gsum las /
dang po la /
dgos 'brel gyi dbye ba /
phye ba so so'i rang bzhin /
dgos pa /
gzhung gi bstan tshul /
rtsod pa spong ba'o / /
dang po ni /
dgos 'brel la dbye na du ma yod de /
ngag tsam la yod pa'i dgos sogs chos bzhi /
dgos 'brel ngag la yod pa'i de /
bstan bcos lus la yod pa'i de rnams su yod pa'i phyir /
dang po ngag tsam la yod pa ni /
bum par chu long zhig ces pa lta bu la mtshon na /
ngag de'i dgos sogs chos bzhi yod de /
bum par chu len pa de dag de'i brjod bya dang /
de la brten nas don go ba de dag de'i dgos pa /
de la brten nas skyes bu don dang phrad pa de ngag de'i nyid dgos /
de gsum phyi ma phyi ma snga ma snga ma la rag las pa de de'i 'brel pa yin pa'i phyir /
dgos 'brel ngag la yod pa'i dgos sogs chos bzhi yod de /
bstan bcos lus la yod pa'i dgos sogs chos bzhi de @# / /
de'i brjod bya /
de la brten nas bstan bcos lus la dgos sogs chos bzhi yod par rtogs pa de de'i dgos pa /
de la brten nas gdul bya bstan bcos la thos bsam gyis zhugs pa de de'i nyid dgos /
de gsum phyi ma phyi ma snga ma snga ma la rag las pa de de'i 'brel pa yin pa'i phyir /
bstan bcos lus kyi dgos sogs chos bzhi yod de /
lhag pa tshul khrims kyi bslab pa de de'i brjod bya /
'di la brten nas lhag pa tshul khrims kyi bslab pa phyin ci ma log par rtogs pa de de'i dgos pa /
lhag med myang 'das de de'i nyid dgos /
de gsum phyi ma phyi ma snga ma snga ma la rag las pa de de'i 'brel pa yin pa'i phyir /
gsum pa ni /
bstan bcos kyi dang por dgos 'brel gyi dag bkod pa la dgos pa yod de /
gdul bya bstan bcos la dgos sogs chos bzhi yod dam snyam pa'i don 'gyur gyi the tshom bskyed pa'i sgo nas thos bsam gyis gzhug par bya ba'i ched yin pa'i phyir /
de ltar yang rgya cher 'grel las /
'di ltar rtogs pa sngon du btang ba dag ni brjod par bya ba med pa dang /
dgos pa med pa dang /
'brel pa med pa'i tshig kyang khas mi len na /
bstan bcos la sogs pa gzhan lta ci smos /
de bas na 'dul ba'i mdo 'di'i brjod par bya ba med pa'i dogs pa bsal ba'i phyir brjod par bya ba bsnyad do / /
'bras bu med par dogs pa bsal ba'i phyir dgos pa bsnyad do / /
thabs med par dogs pa bsal ba'i phyir 'brel ba bsnyad do / /
'di'i don bsgrub pa'i phyir dgos pa'i yang dgos pa bsnyad do / /
zhes gsungs pa'i phyir /
bzhi pa ni /
gzhung 'dis dgos sogs chos bzhi bstan na tshul ji ltar du bstan zhe na /
de bstan pa yin te /
nges par 'byung ba zhes pas nyid dgos de dngos su bstan /
tshul khrims kyi dbang du byas te zhes pas brjod bya de dngos su bstan /
dgos pa dang 'brel pa shugs la bstan pa'i phyir /
lnga pa la /
brjod bya la rtsod pa spang pa /
dgos pa la /
nyid dgos la /
'brel pa la rtsod pa spang ba'o / /
dang po ni /
kho na re /
bstan bcos 'dis lhag pa'i tshul khrims kyi bslab pa brjod byar byed pa mi 'thad par thal /
'dis lhag pa tshul khrims kyi bslab pa ngo bo'i sgo nas dngos su ma bstan pa'i phyir /
'dis lhag pa'i tshul khrims kyi bslab pa'i mtshan nyid dang dbye ba sogs dngos su ma bstan pa'i phyir /
zhe na /
skyon med de /
'dis lhag pa'i tshul khrims kyi bslab pa ngo bo'i sgo nas dngos su ma bstan kyang lhag pa'i tshul khrims kyi bslab pa rgyas par dngos su bstan pa'i phyir /
'dir sdom pa thams cad ma thob pa 'thob par byed pa'i thabs /
thob pa mi nyams par srung ba'i thabs /
nyams na phyir 'chos pa'i thabs rnams dngos su rgyas par bstan pa'i phyir /
gnyis pa dgos pa la rtsod spong ni /
kho na re /
bstan bcos 'dis lhag pa'i tshul khrims kyi bslab pa 'dul ba lung sde bzhi nas 'byung ba ston nam /
mi 'byung ba ston /
dang po ltar na /
'di lung snga bzhi dang zlos skyon du 'gyur la /
gnyis pa ltar na /
'di bstan bcos rnam dag ma yin par thal lo / /
zhe na /
bstan bcos 'dis lhag pa'i tshul khrims kyi bslab pa 'dul ba lung sde bzhi nas 'byung ba ston kyang zlos skyon med de /
'di brtsams pa la dgos pa khyad par can yod pa'i phyir /
'di brtsams pa la ma rtogs pa rtogs pa'i dgos pa /
log rtogs sel ba'i dgos pa /
mdor bsdus pa la dga' ba'i bsam ba skong ba'i dgos pa rnams su yod pa'i phyir /
dang po grub ste /
rtsa 'grel du ma rtogs pa rtogs pa'i dgos pa /
sngar bcas rjes bcas sum rtogs pa rtogs pa'i dgos pa /
rung mthun du ma rtogs pa rtogs pa'i dgos pa /
tshig gzhan gyis don gzhan bstan pa ma rtogs pa rtogs pa'i dgos pa rnams su yod pa'i phyir /
dang po grub ste /
lung gzhi /
rnam 'byed /
phran tshegs /
zhu ba sogs go @# / /
rims 'khrugs pa lta bur snang ba las /
'dir gzhi'i skabs su /
dang por gzhi /
de rjes su phran tshogs de rjes su zhu ba bstan pas /
gzhi rtsa ba phran tshogs 'grel ba /
zhu ba 'grel bshad lta bur rtogs pa'i dgos pa yod pa'i phyir /
rnam 'byed kyi skabs su dang por rnam 'byed /
de rjes phran tshogs /
de rjes zhu ba sogs bstan pas /
rnam 'byed rtsa ba /
phran tshegs 'grel pa /
zhu ba 'grel bshad lta bur rtogs pa'i dgos pa yod pa'i phyir /
gnyis pa grub ste /
lung du /
sgrub pa'i rjes su sgrub pa /
gnang ba'i rjes su gnang ba /
dgag pa'i rjes su dgag pa bcas pa sogs zlos pa lta bu dang /
sgrub pa dang gnang ba'i rjes su dgag pa /
dgag pa'i rjes su sgrub pa dang gnang ba'i rjes su dgag pa /
dgag pa'i rjes su sgrub pa dang gnang ba bcas pa sogs 'gal blta bur snang ba las /
'dir gtso che ba'i sgo nas bstan pa bde blag tu rtogs pa'i dgos pa yod pa'i phyir /
dper na /
lung du /
dang por bran rab tu byung ba gnang nas /
de la nyis dmigs 'ga' zhig gzigs nas phyis bran rab tu byung ba bkag pa gnyis las /
phyi ma gtso cha bas 'dir bran bkol ba dang sbyar nas bshad pa bzhin no / /
gsum pa grub ste /
lung du /
chos la la gzhi gcig kho na dang sbyar nas bshad kyang /
'dir spyir bstan pas gzhi gzhan la sbyor ba yang bde blag tu rtogs nus pa'i phyir /
dper na /
lung du /
bslab pa ma phul /
bslab pa nyams par ma byas par mi tshangs par spyod pa 'khrig pa'i chos bstan na dge slong de yang pham par 'gyur pas gnas par mi bya'o / /
zhes bslab pa ma phul ba mi tshangs spyod kho na dang sbyar nas bshad kyang 'dir spyir bstan pas ma byin len sogs dang sbyor ba bde blag tu rtogs nus pa bzhin no / /
bzhi pa grub ste /
lung du| khyams su rnal 'byor bsgom par mi bya'o / /
sgo khang dang /
gnas khang dang /
dgon par yang rnal 'byor bsgom par mi bya'o / /
zhes gsungs pa la /
de dag tu rnal 'byor mi bsgom na /
rnal 'byor bsgom pa'i gnas gzhan mi rnyed pas /
de'i don slob dpon gyis spyod yul du zhugs pas rnal 'byor bsgom par mi bya'o / /
rnam par g.yeng bar byed pa dang /
gtum po dang /
gya tshom pa dag spang bar rigs so / /
zhes mi mang po mngon par 'du ba'i khyams dang ca co la sogs pa rnam par g.yeng ba yod pa'i gnas khang dang /
chom rkun dang seng+ge la sogs pa yod pa'i dgon pa dang /
kyal ka can la sogs pa gya tshom pa yod pa'i sa phyogs su rnal 'byor bsgom par mi bya /
zhes pa'i don du bstan pa lta bu /
gnyis pa log rtog sel ba'i dgos pa yod de /
spyir mdo kun gyis log rtog sel ba yin la /
khyad par du sdom pa ma thob pa 'thob par byed pa'i skabs su /
gsol ba'i 'og tu yang rung ngo / /
zhes dang /
thob pa mi nyams par srung ba'i skabs su /
des phyi snang byung snyam pa'i blo gros gang yin pa de ni bkur ba'i 'o / /
zhes dang /
nyams pa nyid 'chos pa'i skabs su / /
de kha cig ni nan gyi tshul du bstan / /
de ni mi bzang ngo / /
mdo sde dang 'gal ba'i phyir /
zhes gsungs pa rnams kyi log rtog sel bar byed pa'i phyir /
gsum pa mdor bsdus la dga' ba'i bsam pa skong ba'i dgos pa yod de /
dbang po rnon po tshig nyung dus don rgya chen po rtogs par 'dod pa dang /
dbang po rtul po lung gi tshig rgyas pa 'dzin mi nus pa rnams rjes su bzung ba'i phyir du /
'dir tshig nyung dus don tshang bar bstan pa'i phyir /
gsum pa nyid dgos la ni /
kho na re /
lam zag med bstan bcos 'di'i nyid dgos yin nam min /
yin na /
rgya cher 'grel las /
ci'i phyir zag pa med pa'i lam mi bzung zhe na gtso bo ma yin pa'i phyir /
zhes gsungs pa dang 'gal /
ma yin na /
phran tshegs 'grel par sdug bsngal la chos shes pa'i bzod pa nas bzung ste /
phung po lhag ma med pa'i mya ngan las 'das pa'i bar gang yin pa de ni dgos pa yin no / /
zhes pa dang yang 'gal lo zhe na /
skyon med de /
lung dang pos lam zag med mthar thug gi nying dgos ma yin pa la dgongs /
lung gnyis pas de gnas skabs kyi nying dgos yin pa la dgongs pa'i phyir /
bzhi pa 'brel ba la ni /
kho na re /
lhag med myang ngan las 'das pa bstan bcos @# / /
'di'i lus la de byung du 'brel par thal /
de 'di'i nying dgos gang zhig de'i nying dgos dgos pa la 'brel /
dgos pa bstan bcos 'di la 'brel ba'i 'brel pa de de byung 'brel du rgya cher 'grel las gsungs pa'i phyir /
'dod na /
lhag med mya ngan las 'das pa de 'dus byas su thal lo zhe na /
skyon med de /
lhag med mya ngan las 'das pa dang /
lhag med myang 'das kyi thob pa gnyis po 'di'i nyid dgos yin pas /
rgya cher 'grel las de ltar gsungs pa de de'i thob pa la dgongs pa'i phyir /
gnyis pa tshig don ni /
nges par zhes pa'i sgra de don du ma la 'jug kyang /
'dir ni gdon mi za ba la 'jug la /
'byung bzhes pa'i sgra yang du ma la 'jug kyang /
'dir ni thob pa la 'jug ste /
nges par zhes pa'i khyad par gyi tshig dang 'brel ba'i phyir /
de don du ma la 'jug ste /
lam dang /
rkang dang /
rta dang /
glang po che dang /
grong dang /
grong khyer sogs la yang 'jug pa'i phyir te /
lam nas 'byung zhes pa dang /
rkang thang gis 'byung zhes pa dang /
rta dang grang po che'i gzhon pas 'byung /
zhes dang /
grong dang grong khyer nas 'byung zhes brjod pa mthong pa'i phyir /
dbang du bya ba'i skad dong a tha zhes pa don du ma la 'jug ste /
bkra shis pa 'di las yun ring du 'tsho ba dang mthun pa brjod par bya'o / /
zhes bkra shis pa la yang 'jug /
de nas bcom ldan 'das kyi zhes pa'i de nas zhes p-I tshig phrang la yang 'jug /
de ma thag so ma nyi thams cad rnam par spangs te zhes pa'i de ma thag pa la yang 'jug /
sgra'i rjes su 'brang ba'i dbang du byas te /
zhes pa'i dbang du byas pa la yang 'jug pa'i phyir /
de rnams kyi nang nas 'dir ni phyi ma la 'jug ste /
myang 'das dang 'brel ba'i sgra yin pa'i phyir /
gzhung 'dis rtsom par dam bca' ston te /
'dis nges par 'byung ba'i zhes pa nas /
phyi ma dang mthun la /
snga ma dang 'gal ba ni rung ngo / /
zhes pa'i bar rnams lhag pa'i tshul khrims kyi bslab pa'i dbang du byas nas bshad ces bstan pa'i phyir /
de yang nges par 'byung ba /
zhes pa bshad pa'i gzhir bzhag pa gang las na /
khams gsum gyi 'khor ba las so / /
gang du na /
thar ba myang 'das su'o / /
gang gi stobs kyis ni /
tshul khrims rnam par dag pa bsrungs ba'i stobs kyis so / /
tshul ji ltar na /
gdon mi za ba'am /
slar mi ldog pa'i tshul gyis so / /
ngag don ni /
thar ba 'dod ba rnams kyis tshul khrims rnam par dag pa bsrung dgos te /
thar pa myang 'das kyi go 'phang 'thob pa tshul khrims rnam par dag pa bsrungs pa la rag las pa'i phyir /
gsum pa 'phros don la /
so thar gyi sdom pa'i ngo bo / /
mtshan nyid /
dbye ba /
bsdu ba /
gcig dang tha dad gang yin la dpyad pa /
sgra bshad pa'o / /
dang po ni /
so thar gyi sdom pa de shes bya gzhi lnga'i nang nas snang ba gzugs kyi gzhi yin la /
de la rnam par rig byed kyi gzhugs dang rnam par rig byed kyi gzugs ma yin pa gnyis su yod /
gnyis pa ni /
'chal khrims kyi dngos kyi gnyen po byed pa'i rigs su gnas pa'i chos 'di pa'i spong ba gzugs can pa gang zhig 'dod pa'i sas bsdus pa de so thar gyi sdom pa'i mtshan nyid /
de la 'chal khrims kyi gnyen po zhes pas mi dge ba gcod /
dngos kyi gnyen po zhes pas dge ba bar ma rnams gcod /
chos 'di pa'i zhes pas phyi rol ba'i rgyud la so thar gyi sdom pa yod pa gcod /
spong ba zhes pa sdom pa'i ngo bo yin la /
gzugs can ba zhes pas so thar gyi sdom pa shes pa yin pa gcod / /
'dod pa'i sas bsdus pa zhes pas bsam gtan dang zag med kyi sdom pa gcod par byed do / /
gsum pa ni / /
de la dbye na /
so thar rigs brgyad yod de /
bsnyen gnas kyi sdom pa /
dge bsnyen pha ma'i sdom pa /
dge tshul pha ma'i sdom pa /
dge slob ma'i sdom pa /
dge slong pha ma'i sdom pa rnams su yong pa'i phyir /
bzhi pa ni /
rdzas kyi sgo nas bzhir 'du ste /
bsnyen gnas kyi sdom pa rdzas gcig dge bsnyen pha ma'i sdom pa rdzas gcig dge tshul pha ma'i sdom pa dang /
dge slob ma'i sdom pa gnyis rdzas gcig /
dge slong pha ma'i sdom pa rdzas gcig yin pa'i phyir /
rten gyi sgo nas gnyis su 'du ste /
dang po gsum khyim pa'i sdom pa dang /
tha ma lnga rab byung gi sdom par 'du @# / /
ba'i phyir /
lnga pa ni /
dge bsnyen /
dge tshul /
dge tshul dge slong gsum gyi sdom pa rim can du blangs pa'i gang zag gi rgyud kyi sdom pa gsum po de rdzas gcig dang rdzas tha dad gang yin zhe na /
rdzas tha dad yin te /
de gsum rdzas gcig yin na /
dge slong gi bslab pa phul nas dge tshul du gnas pa cig med par thal ba'i skyon yod pa'i phyir /
drug pa ni /
so thar gyi sdom pa chos can /
khyod la tshul khrims zhes brjod pa'i rgyu mtshan yod de /
khyod kyis nyon mongs pa'i gdub ba sel bar byed pa'i rgyu mtshan gyis de ltar brjod pa'i phyir /
gnyis pa bstan bcos dngos bshad pa la /
slob pa po'i rten gyi gang zag bshad pa /
des ji ltar bslab pa'i rim pa bshad pa'o / /
dang po la /
gzhi'i skabs nas 'byung tshul bshad pa dang /
phran tshegs las 'byung ba dang zhu ba nas 'byung ba gsum las / /
dang po ni /
sngon chog dang da ltar gyi chog gnyis las /
dang po ni /
dge 'dun thams cad 'dus pa na cha lugs 'di bzhin byas rgan rims la phyag 'tshal te /
thal mo sbyar /
tsog tsog bur 'dug cing gsol ba btab par gyur pa gsum dang| gsol ba dang bzhi'i las kyis cig car rab tu 'byung ba dang /
bsnyen par rdzogs pa nye bar bsgrub par gyur pa lta bu ni sngon gyi cho ga'o / /
zhes pa'i skabs su dgag gzhag gnyis las /
dang po ni /
kha cig /
sngon chog la bcu yod de /
ston pa sangs rgyas dang rang sangs rgyas rang byung gi sgo nas bsnyen par rdzogs /
lnga sde bzang po ye shes khong chud kyis bsnyen par rdzogs /
'od srung chen po ston par khas blangs pas bsnyen par rdzogs /
grags pa la sogs pa tshur shog gis bsnyen par rdzogs /
bzang sde'i tshogs drug cu skyabs su 'gro bar khas blangs pas bsnyen par rdzogs /
legs sbyin dri bas ma nyes pas bsnyen par rdzogs /
skye dgu'i bdag mo la sogs pa bud med lnga brgya lci ba'i chos brgyad spong bar khas blangs pas bsnyen par rdzogs /
mchod sbyin ma 'phrin gyi sgo nas bsnyen par rdzogs /
yul dbus su bcu tshogs kyis bsnyen par rdzogs /
mtha' 'khob tu lnga'i tshogs kyis bsnyen par rdzogs pa rnams su yod pa'i phyir /
zhes zer na /
shes bya chos can /
lnga sde bsnyen par rdzogs pa'i cho ga yod par thal /
de ye shes khong chud kyis bsnyen par rdzogs pa de sngon chog gi sgo nas bsnyen par rdzogs pa yin pa'i phyir /
rtags khas /
'dod na /
bden bzhi'i chos kyi 'khor lo de de yin par thal lo / /
'dod na /
de chos can /
'dul ba'i sde snod yin par thal lo / /
'dod mi nus te /
mngon pa'i sde snod yin pa'i phyir te /
chos can de'i phyir /
gzhan yang /
'phrin gyi sgo nas bsnyen par rdzogs pa'i chog chos can /
sgrub byed mkhan po lam brten par thal /
sngon chog yin pa'i phyir /
rtags khas /
'dod mi nus te /
'grel chung las mkhan po las lung nod te phrin pas 'phrin dpag po| |zhes gsungs pa'i phyir /
gzhan yang /
de chos can /
skal pa dang ldan pa'i gang zag la da ltar gyi dus su byar mi rung bar thal /
sngon chog yin pa'i phyir /
'dod mi nus te /
mdo rtsa las /
skal pa dang ldan pa'i rang bzhin can la mngags pa 'dra bas rab tu 'byin du gzhug pa ni chog ma yin pa ma yin no / /
zhes gsungs pa'i phyir /
gzhan yang de chos can /
rab byung bsnyen rdzogs gyi sdom pa cig car du skye ba'i chog yin par thal /
sngon chog yin pa'i phyir /
'dod mi nus te /
mchod sbyin ma la rab byung dang bsnyen rdzogs kyi sdom pa rim can du sbyin par lung las bshad pa'i phyir /
gzhan yang /
yul dbus su bcu'i tshogs dang mtha' 'khob tu lnga'i tshogs kyis bsnyen par rdzogs pa'i chog chos can /
da ltar gyi chog bcas pa'i rjes su gnang ba'i skabs mi srid par thal /
sngon chog yin pa'i phyir /
'dod na /
da ltar gyi bsnyen par rdzogs pa'i cho gcig med par thal lo / /
gzhan yang /
sngon chog la lnga tshogs dang bcu tshogs kyi dbye ba cig med par thal /
de la mtshams nang de na gnas pa'i dge 'dun thams cad 'du dgos pa'i phyir te /
dge 'dun thams cad 'dus pa na /
zhes gsungs pa'i phyir /
gzhan yang /
@# / /
dkyil 'khor ba'i las la brten nas bsnyen rdzogs kyi sdom pa skye ba'i sngon chog yod par thal /
yul dbus su bcu tshogs dang mtha' 'khob tu lnga tshogs kyis bsnyen par rdzogs pa'i cho ga de sngon chog yin pa'i phyir /
'dod mi nus te /
rgya cher 'grel las| dge 'dun thams cad ces smos pa ni dkyil 'khor ba'i las la brten nas bsnyen bar rdzogs pa dgag pa'i phyir /
zhec gsungs pa'i phyir /
kha cig /
sngon chog la brgyad yod de /
'dren pa rang rgyal rang byung tshul gcig dang /
ye shes khong chud tshur shog skyabs 'gro dang| |ston par khas blangs dri ma nyes lci chos spong / /
gsol bzhi'i las kyi sngon chog dang ni brgyad / /
ces sbyar bar bya ba yin no / /
zhes gsung ba mi 'thad de /
lci ba'i chos brgyad spong bar khas blangs pa'i sgo nas bsnyen par rdzogs pa'i chog chos can /
da ltar gyi cho ga bcas pa'i rjes su gnang ba ma yin par thal /
sngon chog yin pa'i phyir /
'dod mi nus te /
kun dga' bo da ltar gyi chogs bsnyen par rdzogs pa gang zhig kun dga' bos ngo chen mdzad nas skye dgu'i bdag mo la sogs pa'i bud med lnga brgya lci ba'i chos brgyad spong bar khas blangs pa'i sgo nas bsnyen par rdzogs par lung las gsungs pa'i phyir /
dang po grub ste /
'od srung chen po kun dga' bo'i mkhan po yin par bka' bsdu'i skabs las 'byung ba'i phyir /
tshur shog gi sgo nas bsnyen par rdzogs pa'i chog la brgyad du 'byed pa mi 'thad par thal /
sngon chog yin na /
gsol bzhi'i las kyi sngon chog yin dgos pa'i phyir te /
lta bu ni sngon gyi cho ga'o / /
zhes pa'i thad kyi rgya cher 'grel las /
sngon gyi chog ni rnam pa 'di lta bur rig par bya'o / /
rnam pa gzhan ni yod pa ma yin no / /
zhes gsungs pa'i phyir /
kho na re /
rang gi 'grel par| sngon gyi cho ga ni nga ltar gyi chog las snga rol tu 'di lta bu'i rab tu dbye ba can /
zhes gsungs pa mi 'thad par thal /
sngon chog la du mar dbye mi rigs pa'i phyir /
zhe na ma khyab ste /
de ni sngon chog la sgras brjod rigs kyi sgo nas du mar 'byed pa'i don yin pa'i phyir /
gzhan yang /
sangs rgyas dang rang sangs rgyas rang byung gi sgo nas bsnyen par rdzogs pa'i cho ga yod par thal /
de 'dra'i cho ga sngon chog yin pa'i phyir /
'dod mi nus te /
de gnyis rang byung gis bsnyen par rdzogs pa la dag gi rnam par rig phyed mi dgos pa'i phyir /
kha cig /
sngon chog gnang ba'i dus yod de / /
ston pa sangs rgyas nas mya ngan las ma 'das kyi bar du sngon chog gnang ba'i phyir zhes zer na /
de la kha cig /
ston pa sangs ma rgyas pa'i snga rol du sngon chog ma gnang bar thal /
dam bca' 'thad pa'i phyir /
'dod na /
de'i snga rol tu rang sangs rgyas rang byung gis bsnyen par rdzogs pa ma yin par thal lo / /
des na /
kho rang gi lugs kyi sngon chog gnang ba'i dus yod de /
ston pa rab du byung ba nas mya ngan las ma 'das kyi bar du sngon chog gnang ba'i phyir /
zhes zer na /
lugs gnyis ka mi 'thad cing khyad par du khas blangs phyi ma la nang 'gal yod de /
shes bya chos can /
ston pa rab tu ma byung ba'i snga rol du sngon chog ma gnang bar thal /
dam bca' 'thad pa'i phyir /
'dod na /
de'i snga rol du rang sangs rgyas rang byung gis bsnyen par rdzogs pa ma yin par thal /
'dod pa'i phyir /
'khor gsum /
kha cig |ston pas sangs rgyas nas lo bcu gnyis kyi bar du sngon chog kho na gsungs shing /
lo bcu gsum pa la da ltar gyi cho ga bcas so / /
zhes zer ba de mi 'thad de /
ston pa sangs rgyas nas lo drug gi dus su shA ri'i bus mkhan po mdzad nas 'char ka da ltar gyi cho gas bsnyen par rdzogs pa yin pa'i phyir /
de'i dus su yab sras 'jal ba'i 'phrin pa 'char ka yin par lung las gsungs pa gang zhig de'i dus su 'char ka bsnyen par rdzogs zin pa'i phyir /
gnyis pa grub ste /
lung khri rkang gi gleng gzhi las 'char ka btsun mo rnams kyi khyim du @# / /
bshos gsol pa na khri rkang chag pa la 'dug go /
zhes gsungs pa'i phyir /
kho na re /
'char ka bsnyen par rdzogs pa'i dus su ltung bar gyur pa'i chos bzhi brjod pa yod par thal /
de da ltar gyi cho gas bsnyen pa rdzogs pa'i phyir /
'dod mi nus te /
de'i dus su pham pa bzhi'i bcas pa ma mdzad pa'i phyir na /
rtsa bar ma khyab /
'on kun dga' bo bsnyen par rdzogs pa'i tshe pham par gyur pa'i chos bzhi brjod pa yod par thal /
de da ltar gyi cho gas bsnyen par rdzogs pa'i phyir /
khyab pa khas /
'dod mi nus te /
de'i dus su ma byin len gyi bslab pa bcas ma zin pa'i phyir /
kha cig /
gsol bzhi'i las kyi sngon chog de ston pa sangs rgyas te ring por ma lon pa nas mya ngan las ma 'das kyi bar du gnang ba yin /
zhes zer na /
de da ltar gyi cho ga bcas rjes su yang gnang bar thal /
dam bca' 'thad pa'i phyir /
'dod na /
de ston pa'i bstan pa ji srid gnas kyi bar du yang gnang bar thal lo / /
'dod na /
da ltar gyi cho ga bcas pa la dgos pa med par thal lo / /
kha cig /
'phrin gyi sgo nas bsnyen par rdzogs pa'i cho ga de gsol bzhi'i las kyi sngon chog gi snga rol kho nar byung zhing /
de yang sgrub byed mkhan po la mi rten pa yin no / /
zhe na /
de 'dra'i cho ga de da ltar gyi cho ga bcas rjes su gnang ba ma yin par thal /
de gsol bzhi'i las kyi sngon tshe ga gi snga rol kho nar byung ba gang zhig gsol bzhi'i las kyi sngon chog de da ltar gyi cho ga bcas rjes su gnang ba'i skabs med pa'i phyir /
'dod na /
rnam 'byed las /
skye dgu'i bdag mos mkhan mo mdzad nas u pa la'i mdog can da ltar gyi cho gas bsnyen par rdzogs par gsungs pa dang /
phran tshogs las /
dge 'dun sde gnyis kyis uT pa la'i mdog can phrin par mngags nas mchod sbyin ma 'phrin gyis go nas bsnyen par rdzogs par gsungs pa mi 'thad par thal lo / /
lung de gnyis kyis sgrub byed mkhan po la yang mi rten pa khegs so / /
kha cig /
'phrin chog ma gtogs lhag ma dgu po thams cad da ltar gyi cho ga'i snga rol ston pa zhal bzhugs dus kho nar gnang /
zhes zer ba mi 'thad de /
lci ba'i chos brgyad spong bar khas blangs pa'i sgo nas bsnyen par rdzogs pa'i cho ga de da ltar gyi cho ga bcas rjes su gnang ba'i phyir /
kha cig /
sngon chog gnang ba'i rten gyi gang zag de la che de la mthong lam thob zin pa'am 'thob par nges pa gang rung zhig dgos shig khyad par du rang byung bsnyen rdzogs ye shes khong chud ston par khas blangs tshur shog lci ba'i chos brgyad spong bar khas blangs pa'i sgo nas bsnyen par rdzogs pa'i rten gyi gang zag la srid ba tha ma pa cig nges par dgos zhes zer na /
shA ri'i bu chos can /
srid pa tha ma pa yin par thal /
tshur shog gis bsnyen par rdzogs pa'i rten gyi gang zag yin pa'i phyir te /
mchog zung cig tshur shog gis bsnyen par rdzogs pa yin pa'i phyir /
'dod mi nus te /
dgra bcom yin pa'i phyir / / / /
gnyis par rang lugs la /
bsnyen par rdzogs tshul spyir bstan pa dang /
sngon chog bye brag tu bshad pa gnyis las /
dang po ni /
bsnyen par rdzogs tshul la bcu yod de /
sangs rgyas dang rang sangs rgyas rang byung gis bsnyen par rdzogs /
lnga sde ye shes khong chud kyis bsnyen par rdzogs /
'od srung chen po ston par khas blangs pa'i sgo nas bsnyen par rdzogs /
bzang sde'i tshogs drug cu skyabs su 'gro bar khas blangs pa'i sgo nas bsnyen par rdzogs /
shA ri'i bu la sogs pa tshur shog gis go nas bsnyen par rdzogs /
legs sbyin dri bas mnyes pa'i sgo nas bsnyen par rdzogs /
skye dgu'i bdag mo la sogs pa bud med lnga brgya lci ba'i chos brgyad spong bar khas blangs pa'i sgo nas bsnyen par rdzogs /
mchod sbyin ma 'phrin gyi sgo nas bsnyen par rdzogs /
yul dbus su bcu tshogs kyi sgo nas bsnyen par rdzogs /
mtha' 'khob tu lnga tshogs kyis bsnyen par rdzogs pa dang /
gsol bzhi'i las kyi sngon chog la brten nas bsnyen par rdzogs pa rnams su @# / /
yod pa'i phyir /
gnyis pa sngon chog ji ltar bcas tshul /
sngon chog gi ngo bo sngon chog gnang ba'i rten gyi gang zag /
sngon chog dang da ltar gyi cho ga'i khyad bar /
da ltar gyi dus su sngon chog la brten nas bsnyen rdzogs kyi sdom pa skye mi skye la dbyad pa /
sgra bshad pa dang drug las /
dang po ni /
sngon chog ji ltar bcas tshul yod de /
ston pa sangs rgyas nas ring po ma lon pa na phal cher tshur shog gis bsnyen par rdzogs par mdzad la /
de dus su dge slong 'ga' zhig gi drung du rab byung bsnyen rdzogs kyi ched du 'ongs bston pa'i drung du btang pas bar skabs su tshe'i bar chad du gyur pa la brten nas /
bcom ldan 'das kyis /
kye ma /
nga'i nyan thos thag ring po nas 'ongs pa dag sdug bsngal bar gyur to snyam du dgongs nas /
ded phyin chad dge 'dun 'dus pas rab tu byung ba dang bsnyen par rdzogs par bya ba gnang / /
zhes sngon chog gnang ba'i phyir /
gnyis pa ni /
rab byung dang bsnyen rdzogs kyi sdom pa cig car du 'thob par byed pa'i gsol bzhi'i las de sngon chog gi mtshan nyid /
gsum pa ni /
sngon chog gnang ba'i rten gyi gang zag bzhag tu yod de /
smin pa gsum shas che zhing sgrib pa gsum shas chung ba'i gang zag cig la gnang ba'i phyir /
smin pa gsum ni rgyud smin pa /
shes rab smin pa /
dbang po smin pa dang gsum la byed /
rgyud smin pa ni skye ba snga ma rnams su lam la legs par sbyangs pa /
shes rab smin pa ni de'i stobs kyis skyes stobs kyi shes rab che ba /
dbang po smin pa ni de'i dbang gis dang sogs kyi dbang po rno ba la byed do / /
sgrib pa gsum ni /
rnam smin gyi sgrib pa /
las kyi sgrib pa /
nyon mongs pa'i sgrib pa gsum la byed /
dang po ni /
ngan song ba'i rgyud kyi khung kham skye mched lta bu /
gnyis pa ni /
mtshams med lnga /
pham pa bzhi /
chos spong gi las lta bu /
gsum pa skabs 'di'i nyon mongs pa'i sgrib pa shas che ba ni /
nyon mongs pa rgyun ring zhing gnyen po skye dka' ba la byed kyi nyon mongs pa rno ba tsam mi byed de /
'char ka sogs srid pa tham pa'i gang zag 'ga' zhig la yang nyon mongs pa rno btsam yod pa'i phyir /
bzhi pa ni /
sngon cho ga dang da ltar gyi cho ga la khyad par yod de /
gang las nod ba yul gyi khyad par gang gis nod brten gyi khyad par /
ji ltar nod pa cho ga'i khyad par /
yongs su rdzogs pa 'bras bu'i khyad par rnams su yod pa'i phyir /
dang po grub ste /
da ltar gyi cho ga la lnga tshogs dang bcu tshogs la sogs pa gsungs la /
sngon chog la mtshams nang de na yod pa'i dge 'dun thams cad 'du dgos pa'i phyir te /
dge 'dun thams cad 'dus pa na /
zhes gsungs pa'i phyir /
gnyis pa grub ste /
cha lugs kyi khyad par /
lus pas 'dud pa'i khyad par /
spyod lam gyi khyad par /
gsol ba 'debs tshul gyi khyad par rnams su yod pa'i phyir /
dang po yod de /
da ltar gyi cho ga la chos gos gsum mkhan pos byin gyi brlabs te skon pa yin la /
sngon chog la de mi dgos par bsgrub bya rang nyid kyis gyon pa nyan thos kyi cha lugs bzhin du byas pas chog pa'i phyir te /
cha lugs 'di bzhin byas /
zhes gsungs pa'i phyir /
gnyis pa yod de /
da ltar gyi cho ga la phyag tshan lan bcu gcig dgos la /
sngon chog la de mi dgos par rgan rims la yan lag lnga sa la phab pa'i phyag tshan tshar gcig gis chog pa'i phyir te /
rgan rims la phyag 'tshal /
zhes gsungs pa'i phyir /
gsum pa yod de /
da ltar gyi cho ga la pha gu'i steng du rtwa pa ting ba la rting pa gzar te 'dug pa sogs dgos la /
sngon chog la stan med par thal ma sbyar tsog tsog por 'dug pas chog pa'i phyir te /
thal mo sbyar tsog tsog por 'dug cig zhes gsungs pa'i phyir /
bzhi pa yod de /
da ltar gyi cho ga la mkhan pos do chen mdzad de /
las slob kyis brda sprad nas gsol ba 'debs pa yin la /
sngon chog la bsgrub bya rang nyid kyis gsol ba lan gsum btab pas chog pa'i phyir te /
gsol ba btab par gyur pa gsum dang /
zhes gsungs pa'i phyir /
rtsa rtags gsum pa grub ste /
da ltar gyi chog la 'gal rkyen dang bral ba dang /
mthun rkyen tshang ba sogs brjod @# / /
dgos la sngon chog la de ltar mi dgos pa'i phyir /
bzhi pa grub ste /
da ltar gyi cho ga la rab byung dang bsnyen rdzogs rim gyis sgrub la /
sngon chog la de gcig car du sgrub par byed pa'i phyir te /
gsol pa dang bzhi'i las kyis gcig car rab tu 'byung ba dang /
bsnyen par rdzogs pa nye bar bsgrub par gyur pa lta bu ni sngon gyi cho ga'o / /
zhes gsungs pa'i phyir /
lnga pa da ltar dus su sngon cho ga la bsten rung mi rung la dbyad pa ni /
da ltar gyi dus su gsol bzhi'i las kyi sngon cho ga la brten nas bsnyen par rdzogs par byar mi rung la /
gal te byas na bsnyen rdzogs kyi sdom pa skye ba yod de /
da ltar gyi dus su mkhan po med pa dang bar chad ma dris par bsnyen rdzogs kyi sdom pa skye ba yod pa'i phyir /
drug pa ni /
ci'i phyir sngon chog ces bya zhe na| de ltar brjod pa'i rgyu mtshan yod de /
da ltar gyi cho ga'i snga rol du byung ba'i cho ga yin pas na de ltar brjod pa'i phyir /
ngag don ni /
sngon chog chos can /
khyad chos bzhi dang ldan te /
gang la nod pa yul gyi khyad par /
gang gis nong brten gyi khyad par /
ji ltar nong ba cho ga'i khyad par /
yongs su rdzogs pa 'bras bu'i khyad par dang ldan pa'i phyir /
kho na re /
sngon chog gi mtshan nyid de mi 'thad par thal /
rab byung dang bsnyen rdzogs kyi sdom ba cig car du thob par byed pa'i da ltar gyi cho ga yod pa'i phyir te /
da ltar gyi cho ga la brten nas mkhan po med pa dang /
bar chad ma dris par yang bsnyen rdzogs kyi sdom pa skye ba yod pa'i phyir /
zer na ma khyab /
gzhan yang /
gsol bzhi'i las kyi sngon chog gi nang tshan du gyur ba'i brjod pa dang po chos can /
gsol bzhi'i las kyi sngon cho ga yin par thal /
sngon chog yin pa'i phyir /
khyab pa khas /
der thal /
sngon chog gi mtshan nyid yod pa'i phyir /
rtsa bar 'dod na /
de chos can /
khyod la gsol bzhi'i las tshang bar thal lo / /
gzhan yang /
sngon chog gi sbyor chog tshes can /
gsol bzhi'i las yin a ba' ar thal /
sngon chog yin pa'i phyir te /
chos can de'i phyir na /
ma khyab /
kho na re /
da ltar gyi chog bcas pa la dgos pa med par thal /
da ltar gyi dus su sngon chog la brten nas bsnyen par rdzogs par byas na /
bsnyen rdzogs kyi sdom pa skye ba'i phyir na ma khyab /
bud med bsnyen par rdzogs pa'i chog bcas ba dgos pa med par thal /
skyes pa bsnyen par rdzogs pa'i cho gas bud med bsnyen par rdzogs par byas na bsnyen rdzogs kyi sdom pa skye ba'i phyir /
khyab pa khas /
der thal /
dge slong dang dge slong ma nyid dag gis las gzhan byed pas ma yin no / /
zhes gsungs pa'i phyir /
kha cig /
da ltar gyi dus su dge slong bzhis las byas pa las bsnyen rdzogs kyi sdom pa skye ba yod par thal /
da ltar gyi dus su sdom chog la brten nas bsnyen rdzogs kyi sdom pa skye ba yod pa'i phyir /
'di la kha cig 'dod de /
lung zhu ba las /
dge slong lnga ma chis bzhin du bzhis bsnyen par rdzogs na bsnyen par rdzogs zhes ba gyi'am ma rdzogs zhes bgyi /
uT pa'i /
rdzogs zhes bya ste /
bsnyen par rdzogs pa ni 'das pa dang bcas pa'i phyir ro / /
zhes gsungs pa'i phyir /
zhes zer /
de ni lung mdag pa yin te| dag pa las dge slong lnga las lhag pa mchis bzhin du lngas bsnyen par rdzogs na zhes sogs gsungs pa'i phyir / / / /
gnyis pa da ltar gyi cho ga bshad pa la /
sdom pa ma thob pa thob par byed pa'i thabs /
thob pa mi nyams par srung ba'i thabs /
'gal rkyen bar chad kyi mtshan nyid bshad pa'o / /
dang po la /
tshigs snga ma dge tshul du sgrub pa'i cho ga dang /
tshigs phyi ma bsnyen rdzogs su sgrub pa'i cho ga bshad pa'o / /
dang po la /
sbyor ba'i chog dang /
dngos bzhi'i cho ga bshad pa gnyis las /
dang po la /
rgyud phun sum tshogs pa'i phyir du mkhan po la brten dgos par bshad pa /
rgyud dag par bya ba'i phyir du bar chad dris shing yongs su dag pa bzung ba /
bstan pa la rim gyis bslab pa'i phyir du sdom pa gsum sbyin pa'i go rim bsha29d pa /
rgyud snod rung du bya ba'i phyir du rab tu byung ba dang bzhi las /
dang po ni /
@# / /
rab tu 'byung ba dang bsnyen par rdzogs pa de'i phyir dge slong 'ga' zhig la mkhan po nyid du gnas pa la'o / /
zhes pa'i skabs su /
da ltar gyi cho ga bcas pa'i tshul /
bcas pa'i dus /
mtha' bcad gsum las /
dang po ni /
da ltar gyi cho ga bcas pa'i tshul yod de /
sngon chog la brten nas bsnyen par rdzogs pa'i dge slong 'ga' zhig chos gos legs par ma bgos /
rgyud legs par ma sbyangs /
spyod lam rgod bag can du gyur pa dang /
nad pa 'ga' zhig la nad g.yog med par gzigs nas /
bcom ldan 'das kyis /
deng phyin chad nga'i nyan thos rnams gcig gis gcig bsdu par bya ba dang /
nad pa rnams la rim gro bskyed pa'i phyir du /
mkhan po dang slob dpon dang bcas pas rab tu byung ba dang /
bsnyen par rdzogs par bya bar gnang ngo / /
zhes da ltar gyi cho ga bcas pa'i phyir /
gnyis pa ni /
kha cig /
ston pa sangs rgyas nas lo bcu gsum pa la da ltar gyi cho ga bcas pa yin te /
lo bcu gnyis kyi gong yan chad du bstan pa la skyon med cing /
rma ma byung bas mi tshangs spyod sogs kyi bslab pa ma bcas pa'i phyir /
zhes zer ba mi 'thad de /
ston pa sangs rgyas nas lo drug pa'i dus su shA ri'i bus mkhan po mdzad nas 'char ka da ltar gyi cho gas bsnyen par rdzogs par byas pa bsgrubs zin pa'i phyir /
gsum pa ni /
kha cig /
rab byung dang bsnyen rdzogs kyi sdom pa skye ba la mkhan po nges par dgos zer ba mi rigs te /
sngon chog la bsten nas de skye ba yod pa'i phyir te /
cig car rab tu 'byung ba dang / /
zhes gsungs pa'i phyir /
kha cig /
da ltar gyi cho ga la brten nas bsnyen rdzogs kyi sdom pa skye ba la mkhan po nges par dgos zer ba mi 'thad de /
de la brten nas mkhan po med par yang de skye ba yod pa'i phyir te /
de dang ldan pa'i ltar mkhan po med pa nyid la yang ngo / /
zhes gsungs pa'i phyir /
ngag don ni /
da ltar gyi cho ga la brten nas nyes med phun tshogs kyi rab byung dang bsnyen rdzogs kyi sdom pa thob par 'dod pa'i gang zag chos can /
rang gi mkhan por 'os pa'i dge slong la mkhan po nyid du gnas pa la brten dgos te /
chos can de yin pa'i phyir /
gnyis pa ni /
dang po'i mkhan po nyid kyis bar chad dris nas yongs su dag pa la skabs dbye'o / /
zhes pa'i skabs su /
kha cig /
bsgrub bya yul gyi dang po'i mkhan po yin na /
de'i mkhan po yin dgos zer na /
de'i mkhan po'i sta gon la gnas pa'i dge slong chos can /
der thal /
de'i phyir te /
chos can de'i phyir te /
'dod na /
de chos can /
bsgrub bya yul gyis gsol ba lan gsum btab pa'i mthar mkhan por khas blangs zin po'i gang zag yin par thal lo / /
'dod mi nus te /
chos can de'i phyir /
ngag don ni /
bsgrub bya yul gyi dang po'i mkhan po chos can /
khyod kyi las su bya ba yod de /
bsgrub bya yul la sdom pa skye ba dang /
gnas pa dang /
mdzes pa dang /
khyad par du gyur pa'i bar chad dang ldan me ldan dris nas mi ldan par shes nas kho bos khyod rab tu byung ngo zhes skabs dbye bar bya ba yin pa'i phyir /
gsum pa ni /
dge bsnyen nyid dang dge tshul nyid dang /
dge slong nyid dag gi snga ma bsnyen par ma rdzogs pa la phyi ma mi bya'o / /
zhes pa'i skabs su /
kha cig /
da ltar gyi cho ga la brten nas dge bsnyen gyi sdom pa dang dge tshul gyi sdom pa sngon du ma song bar bsnyen rdzogs kyi sdom pa skye ba yod kyang bar ma rab byung gi tshul khrims sngon du ma song ba de skye ba med zha na /
'o na /
de la brten nas mkhan po med par de skye ba med par thal /
dam bca' 'thad pa gang zhig /
de la brten nas bar ma rab byung gi tshul khrims skye ba la mkhan po nges par dgos pa'i phyir /
kha cig /
bar ma rab byung gi tshul khrims skye ba la mkhan po nges par dgos zer ba mi 'thad de /
sngon chog la brten nas bar ma rab byung gi tshul khrims skye ba yod pa'i phyir te /
cig car rab tu byung ba dang / /
zhes gsungs pa'i phyir /
byas pa la kho na re /
sngon chog la brten nas /
dge tshul dang bsnyen rdzogs kyi sdom pa cig car du skye ba de de'i don yin zhe na /
mi 'thad de /
dge tshul la sngon chog ma gsungs pa'i phyir /
kha cig /
dge tshul la dge tshul zhes brjod pa'i rgyu mtshan yod de /
dge tshul gyi @# / /
skad dod shra ma Ner zhes pa /
mig mchi mas gang ba la 'jug la /
de mig mchi mas gang ba dang 'dra ba'i rgyu mtshan gyis de ltar brjod pa'i phyir /
de de dang 'dra ste mig mchi mas gang bas thag nye ba'i gzugc mthong yang /
thag reng ba'i gzugs mi mthong ba bzhin du /
dge tshul gyis rang gi bslab bya'i gnas ston pa'i 'dul ba'i sde snod nyan du rung yang /
dge slong gi de nyan mi rung ba'i phyir /
zhes zer na /
lung las /
sde snod gsum la mkhas pa'i dge tshul zhes bshad pa mi 'thad par thal /
dge tshul gyis dge slong gi bslab bya'i gnas ston pa'i 'dul ba'i sde snod nyan mi rung ba'i phyir /
rtags khas /
kha cig /
sna gcig spyod pa'i dge bsnyen dang sna 'ga' spyod ba'i dge bsnyen sogs dge bsnyen mtshan nyid pa yin zer na /
de chos can /
spang bya lnga spong ba'i sdom pa la gnas pa'i gang zag yin par thal /
dge bsnyen yin pa'i phyir /
khyab ste /
spang bya lnga brgyad bcu dang ni / /
thams cad spong bar nod pa las / /
dge bsnyen dang ni bsnyen gnas dang / /
dge tshul phye dang dge slong nyid / /
zhes gsungs pa'i phyir /
kho na re /
rab byung yin na /
rab byung gi sdom pa rgyud ldan yin dgos par thal /
dge bsnyen la de'i phyir na ma khyab ste /
gsal ba der thal /
dge tshul la de'i phyir /
khyab pa khas /
'dod na /
bar ma rab byung chos can /
der thal /
de'i phyir /
rtags grub cing /
'dod mi nus te /
chos can de'i phyir /
kha cig /
bsnyen gnas kyi sdom pa dang dge bsnyen gyi sdom pa len pa'i yul la dge slong yin pa gcig dgos zer na /
de mi dgos par thal /
khyim bdag mgon med zas sbyin gyis rang gi 'khor rnams la zla ba byung ngo cog gi nya stong brgyad gsum la bsnyen gnas kyi sdom pa 'bogs par lung las bshad pa'i phyir /
rang lugs la /
tshigs snga ma sngon du ma song bar phyi ma skye ba yod med la dpyad pa /
tshigs snga ma sbyin pa'i mjug thogs de ma thag tu phyi ma sbyin rung mi rung la dpyad pa /
sdom pa gsum la gnas pa'i gang zag gi rnam bzhag bshad ba'o / /
dang po ni /
dge bsnyen gyi sdom pa dang dge tshul gyi sdom pa sngon du ma song bar bsnyen rdzogs kyi sdom pa skye ba yod de /
tshigs snga ma med pa la ni nyes byas tsam du zad do / /
zhes dang /
rgya cher 'grel las /
dge bsnyen gyi sdom pa med par dge tshul gyi sdom pa yang dag par blang du rung ba nyid yin la /
de bzhin du dge tshul gyi sdom pa med par dge slong gi sdom pa yang dag par blangs na rung ba nyid yin no / /
zhes dang /
lung las /
btsun pa /
khyim pa rab tu ma byung ba gcig bsnyen par rdzogs nas bsnyen par rdzogs zhes pa gyi 'am /
ma rdzogs bzhes bgyi /
nye bar 'khor /
rdzogs zhes bgyi ste /
zhes sogs gsungs pa'i phyir /
gnyis pa ni /
dge bsnyen gyi sdom pa sbyin pa'i mjug thogs de ma thag tu dge tshul dang /
dge tshul gyi sdom pa sbyin pa'i mjug thogs de ma thag tu bsnyen rdzogs kyi sdom pa sbyin du rung ngam mi rung zhe na /
de rung ba yod de /
mu stegs can ma yin pa'i khyim pa lo nyi shu lon pa de dge tshul du bsgrubs pa'i 'jug thogs de ma thag tu dge slong du bsgrub rung ba'i phyir te /
phran tshegs las /
yo byad drug tshang nas rab tu byung bar bya zhing bsnyen par rdzogs par bya'o / /
zhes gsungs pa'i phyir /
shAkya dang me pa ral pa can ma gtogs pa'i sems mgu bar ma byas pa'i mu stags can rnams dge bsnyen du bsgrubs pa'i mjug thogs de ma thag tu dge tshul bsgrub tu mi rung ste /
de sangs rgyas kyi bstan pa la mgu ba brtag pa'i phyir du dge bsnyen du bsgrubs nas zla ba bzhir gnas dgos pa'i phyir te /
de dge bsnyen nyid du byas pa'i mtha' can de la /
zhes sogs gsungs pa'i phyir /
bud med la dge tshul gyi sdom pa sbyin pa'i mjug thogs de ma thag tu bsnyen rdzogs kyi sdom pa sbyin du mi rung ste /
de la de gnyis kyi bar skabs su dge slob ma'i sdom pa sbyin dgos pa'i phyir te /
bud med la ni dge slob ma zhes bya ba'i tshigs gzhan yod do / /
zhes gsungs pa'i phyir /
de yang khyim so bzung ba'i bud med la lo bcu lon pa'i tshe dge slob ma'i sdom pa blangs nas bcu gnyis @# / /
lon pa na dge slong ma'i sdom pa len par byed pa yin la /
khyim so ma bzung na bco brgyad lon pa'i tshe dge slob ma dang nyi shu lon pa'i tshe dge slong ma'i sdom pa sbyin par bya ba yin pa'i phyir te /
bud med bsnyen par rdzogs pa'i lo dang po ni bcu gnyis / /
zhes gsungs pa'i phyir /
gsum pa la /
rten gyi gang zag bshad pa dang /
rgyud kyi tshul khrims bshad pa gnyis las /
dang po la gsum las dang po dge bsnyen la /
mtshan nyid /
dbye ba /
sgra bshad pa'o / /
dang po ni /
ji srid 'tsho'i bar du spang bya'i gtso bo lnga spong bas rab tu phye ba'i sdom pa la gtso bor gnas pa'i gang zag dge bsnyen gyi mtshan nyid /
gnyis pa ni /
de la rten gyi sgo nas pha ma gnyis yod do / /
spyir btang la /
dge bsnyen bdun gsungs te /
skyabs gsum 'dzin pa'i /
sna gcig spyod pa'i /
sna 'ga' spyod pa'i /
phal cher spyod pa'i /
yongs rdzogs kyi /
tshangs spyod kyi /
go ma'i dge bsnyen rnams su gsungs pa'i phyir /
dge bsnyen gyi ming can gang zhig ji srid 'tsho'i bar du dkon mchog gsum la skyabs su 'gro bar khas len pa /
dang po'i mtshan nyid /
de gang zhig /
ji srid 'tsho'i bar du spang bya lnga'i nang nas sna gcig tsam spong bar khas len pa /
gnyis pa'i mtshan nyid /
de gang zhig de'i bar du de'i nang nas gnyis tsam spong bar khas len pa /
gsum pa'i mtshan nyid /
de gang zhig de'i bar du de'i nang nas gsum mam bzhi spong bar khas len pa de /
bzhi pa'i mtshan nyid /
dge bsnyen gang zhig /
de'i bar du spang bya'i gtso bo lnga spong bar khas len pa /
lnga pa'i mtshan nyid /
de gang zhig de'i bar du mi tshangs spyod spong bar khas len pa /
drug pa'i mtshan nyid /
dge bsnyen gang zhig /
de'i bar du bsnyen gnas kyi spangs bya brgyad spong bar khas len pa'i rab byung gi rtags can /
bdun pa'i mtshan nyid /
'o na /
de rnams kyi sdom pa thob tshul ji lta bu zhe na /
kha che bye brag smra ba na re /
sdom pa len pa'i tshe spang bya lnga spong bar khas blangs nas /
srung ba'i tshe ma byin len sogs gang yang rung pa gcig bsrungs pas chog ces zer de ltar yang /
gal te thams cad sdom yin na / /
sna gcig spyod sogs ji lta bu / /
de bsrungs ba la srung zhes grags / /
zhes gsungs pa'i phyir /
de la mdo sde pa na re /
ston pas gdul bya khrims 'chal la sbyor bar thal /
sdom pa len pa'i tshe spang bya lnga spong bar khas blangs nas srung ba'i tshe ma byin len sogs gang yang rung ba gcig bsrungs pas chog par bka' stsal pa'i phyir zer na /
de la bye brag smra ba na re /
ston pas gdul bya khrims 'chal la sbyar bar thal /
dbyar khas len pa'i tshe zla ba gsum gnas par khas blangs nas gso sbyong gnyis sam gsum song nas dgag dbye byas chog par bka' stsal ba'i phyir zhe na /
mi mtshungs te /
dge tshul gyi sdom pa len pa'i tshe spang bya bcu spang bar khas blangs nas bsrung pa na sna gcig gam gnyis bsrung bar gnang bas gdul bya khrims 'chal la sbyar ba'i nye bar mi 'gyur bar thal /
dbyar khas len la de'i phyir /
rtags khas /
gsum pa ni /
dge bsnyen zhes brjod pa'i rgyu mtshan yod de /
dge ba myang 'das la bsnyen pa ste nye ba'i rgyu mtshan gyis de ltar brjod pa'i phyir /
gnyis pa dge tshul la gsum las /
dang po ni /
ji srid 'tsho'i bar du spang bya gtso bo bcu spong ba'i sdom pa la gtso bor gnas pa'i gang zag de dge tshul gyi mtshan nyid / /
gnyis pa ni /
de la rten gyi sgo nas pha ma gnyis yod /
gsum pa ni /
dge tshul gyi skad dod sha ma Ne ra zhes pa ngal ba la 'jug pa ltar na dge tshul zhes brjod pa'i rgyu mtshan yod de /
rang gi bla ma'i bya ba la ngal zhing dub bar byed pa'i rgyu mtshan gyis de ltar brjod pa'i phyir /
gsum pa dge slong la gsum las /
dang po ni /
spong bdun 'khor bcas kyi tshul khrims la gtso bor gnas pa'i gang zag dge slong gi mtshan nyid /
gnyis pa ni /
de la rten gyi sgo nas pha ma gnyis yod /
sgras brjod rigs kyi sgo nas ming gi dge slong /
khas che ba'i dge slong /
slong ba'i dge slong /
nyon mongs bcom pa'i dge slong /
gsol bzhi'i las kyis bsnyen par rdzogs pa'i dge slong dang lnga yod /
gsum pa ni /
dge slong zhes brjod pa'i rgyu @# / /
mtshan yod de /
dge ba slong ba de 'tshol bar byed pa'i rgyu mtshan gyi de ltar brjod pa'i phyir /
gnyis pa la gsum las /
dang po ni /
khyim pa'i sdom pa gang zhig /
ji srid 'tsho'i bar du spang bya'i gtso bo lnga spong bar khas blangs pa la brten nas thob pa| dge bsnyen gyi sdom pa'i mtshan nyid /
dbye na dge bsnyen pha ma'i sdom pa gnyis /
gnyis pa ni /
rab byung gi sdom pa gang zhig /
de'i bar du spang bya'i gtso bo bcu spong bar khas blangs pa la brten nas thob pa /
dge tshul gyi sdom pa'i mtshan nyid /
dbye na /
pha ma'i de gnyis /
gsum pa ni /
de gang zhig /
de'i bar du gzhan gnod bzhi bcas mtha' dag spong bar khas blangs pa la brten nas thob pa'i rigs su gnas pas rab tu phye ba /
dge slong gi sdom pa'i mtshan nyid /
dbye na /
dge slong pha ma'i sdom pa gnyis yod do / /
ngag don ni /
da ltar gyi cho ga la bsten nas dge bsnyen gyi sdom pa dang dge tshul gyi sdom pa sngon du ma song bar bsnyen rdzogs kyi sdom pa blang bar bya ba ma yin te /
de ltar byar mi rung ba'i phyir /
skyabs su 'gro ba khas blangs pa'i tshig rtsom pa dang dge bsnyen nyid dang dge tshul nyid du khas blangs pa'i tshig bya'o / /
zhes pa'i skabs su /
kha cig /
gzugs sku de la gnyis su yod de /
rtsa ba'i gzugs sku rgyal ba shAkya thub pa lta bu dang des sprul sku gnyis su yod pa'i phyir /
gzugs sku sangs rgyas yin te /
gzugs sku'i rgyud kyi zad mi skye shes pa'i ye shes de rang rgyud ldan gyi gang zag sangs rgyas su byed pa'i byed chos yin pa'i phyir te /
gang zhig gsum la skyabs 'gro ba / /
sangs rgyas dge 'dun byed pa'i chos / /
mi slob pa dang gnyis ga dang / /
mya ngan 'das la skyabs su 'gro /
zhes gsungs /
gzugs sku gnyis chos can /
skyabs yul du gyur pa'i sangs rgyas dkon mchog ma yin te /
rnam smin gyi phung po gang zhig zag bcas yin pa'i phyir /
dang po grub ste /
so so'i skye bo'i phung po'i rgyun yin pa'i phyir /
gnyis pa grub ste /
lam bden las gzhan pa'i 'dus bya yin pa'i phyir /
khyab ste /
lam ma gtegs pa'i 'dus byas rnams / /
zag bcas /
zhes gsungs pa'i phyir /
zhes zer ba mi 'thad de /
shes bya chos can /
dge tshul gyi sdom pa ster ba'i che /
rkang gnyis rnams kyi mchog /
sangs rgyas la skyabs su mchi'o / /
zhes sogs kyis skyabs 'gro rtsom byed du byas nas ster ba mi 'thad par thal /
rgyal ba shAkya thub pa de skyabs yul du gyur pa'i sangs rgyas dkon mchog ma yin pa'i phyir /
rtags khas /
kha cig /
gzugs sku sangs rgyas su thal /
rgyal ba shAkya thub pa sangs rgyas gang zhig /
de gzugs sku yin pa'i phyir /
gnyis pa ma grub na /
de chos can /
der thal /
mchog gi sprul sku yin pa'i phyir /
de der thal /
mchog gi sprul sku cig yod pa'i phyir te /
sprul sku yod pa'i phyir na ma khyab /
zer ba mi 'thad de /
rgyal ba shAkya thub pa chos can /
sprul sku ma yin par thal /
rten de la gsar du sangs rgyas pa'i sangs rgyas yin pa'i phyir /
gzhan yang /
gzugs sku sangs rgyas ma yin par thal /
rgyal ba shAkya thub pa'i gzugs phung sangs rgyas ma yin pa'i phyir te /
de sdug bden yin pa'i phyir /
kho na re /
de bzhin gshegs pa'i sku la ngan sems kyis khrag phyung ba'i mtshams med kyi las mi srid par thal /
gzugs sku sangs rgyas ma yin pa gang zhig /
chos sku la sus kyang khrag 'byin mi rung ba'i phyir /
zhe na /
chos mngon pa me la bsregs pa'i chos spong mi dge ba'i las mi srid par thal /
brdar brtags pa'i chos mngon pa ni chos mngon pa ma yin /
don dam pa'i chos mngon pa sus kyang mer bsreg mi nus pa'i phyir /
khyab pa khas /
cig cig /
rgyal ba shAkya thub pa sangs rgyas ma yin zer ba mi 'thad de /
de chos can /
sangs rgyas su thal /
sangs rgyas 'phags pa yin pa'i phyir /
de der thal /
de'i mtshan gzhi cig yod pa'i phyir /
gzhan yang /
de sangs rgyas su thal /
de mngon par rdzogs par sangs rgyas pa'i phyir /
ston pa sangs rgyas nas lo drug pa la da ltar gyi cho ga @# / /
bcas pa'i phyir /
gzhan yang /
lung las /
sangs rgyas la sogs pa'i dge slong gi dge 'dun /
zhes gsungs pa mi 'thad par thal /
dam bca' 'thad pa'i phyir /
gzhan yang /
sangs rgyas rang byung gis bsnyen par rdzogs pa ma yin par thal /
rang byung gi bsnyen par rdzogs pa'i sangs rgyas med pa'i phyir /
gzhan yang /
rgyal ba shAkya thub pa de gang zag ma yin par thal /
de sangs rgyas kyang ma yin /
sems can yang ma yin pa'i phyir /
kha cig /
nyan thos mthong lam pa'i rgyud kyi zad mi skye shes pa'i ye shes dang /
nyan thos dgra bcom pa'i rgyud kyi zad mi skye shes pa'i ye shes dge 'dun dkon mchog yin gyi /
nyan thos dgra bcom dang de gnyis de ma yin /
zhe na /
shes bya chos can /
nyan thos dgra bcom pa dge 'dun dkon mchog yin par thal /
de'i rgyud kyi zad mi skye shes pa'i ye shes de rang rgyud ldan gyi gang zag dge 'dun dkon mchog tu byed pa'i byed chos yin pa'i phyir te /
sangs rgyas dge 'dun byed pa'i chos /
zhes gsungs pa'i phyir /
gzhan yang /
tshul khrims dang ldan pa'i dge slong bzhi tshogs pa la dge 'dun du 'jog pa ma yin par thal /
dge 'dun dang gang zag gi gzhi mthun med pa'i phyir te /
nyan thos dgra bcom pa dang nyan thos mthong lam pa gnyis dge 'dun dkon mchog ma yin pa'i phyir /
ngag don ni /
dge bsnyen gyi sdom pa dang dge tshul gyi sdom pa sbyin pa'i tshul yod de /
skyabs 'gro rtsom byed du byas te sbyin par bya ba yin pa'i phyir /
bzhi pa rgyud snod rung du sgrub pa'i phyir du rab tu byung ba la /
sbyor ba'i chog dang /
dngos gzhi'i cho ga'o / /
dang po ni /
rang gis dge bsnyen nyid du nye bar bsgrubs nas /
dge 'dun la zhu ba'i dge slong la gtad par bya'o / /
zhes gsungs pa'i phyir gnyis pa ni /
skyabs su 'gro ba rtsom pas rab tu byung ba nye bar bsgrub par bya'o / /
zhes pas 'chad /
'di'i skabs su /
kha cig /
rab byung gang zhig /
rab byung gi sdom pa dang mi ldan pa de bar ma rab byung gi mtshan nyid zer na / /
bar ma rab byung sngon du ma song bar dge tshul gyi sdom pa blangs la ma skyes pa'i gang zag chos can mtshon bya der thal /
mtshan nyid de'i phyir /
dang po grub ste /
de 'dra ba cig yod pa'i phyir /
gnyis pa sla /
'dod mi nus te /
bar ma rab byung gi tshul khrims ma blangs pa'i gang zag yin pa'i phyir /
kha cig /
rang rgyud ldan gyi gang zag bar ma rab byung du byed pa'i byed chos su gyur pa'i tshul khrims de bar ma rab byung gi tshul khrims kyi mtshan nyid zer na /
sngon chog gis bsnyen par rdzogs pa'i dge slong gi rgyud kyi bar ma rab byung gi tshul khrims chos can /
mtshan nyid der thal /
mtshon bya de'i phyir /
rtags grub ste /
de yod pa'i phyir /
cig car rab tu byung ba dang /
zhes pa'i rab byung gi tshul khrims de bar ma rab byung gi tshul khrims la byed rigs pa'i phyir te /
de ltar du gzhi 'grel las bshad pa'i phyir /
rtsa bar 'dod na /
de lta bu'i dge slong de bar ma rab byung du thal lo / /
gzhan yang /
bar ma rab byung gi tshul khrims dang dge tshul gyi sdom pa dang dge slong gi sdom pa gsum rim gyis blangs pa'i gang zag gi rgyud kyi bar ma rab byung gi tshul khrims chos can /
mtshan nyid der thal /
mtshon bya de'i phyir /
rtags grub ste /
de yod pa'i phyir te /
des de thob pa gang zhig /
de la de'i gtong rgyu gang yang ma byung ba'i phyir /
kha cig /
bar ma'i tshul khrims yin na /
bar ma rab byung gi tshul khrims yin dgos zer na /
de mi dgos par thal /
dge tshul gyi bar ma'i tshul khrims kyang yod / /
dge slong gi bar ma'i tshul khrims kyang yod pa'i phyir te /
bsnyen rdzogs kyi sdom pa blangs la ma skyes pa'i gang zag de'i rgyud la dge slong gi bar ma'i tshul khrims cig yod pa'i phyir te /
de lta bu'i gang zag de ltung ba sde lnga'i rgyu la sbyar na nyes byas skyes pa'i phyir te /
mdo rtsa bar nyams pa dang ma chags pa gnyis ltung ba la sbyor na nyes byas so / /
zhes gsungs pa'i phyir /
kha cig /
so thar gyi sdom pa rgyud ldan gyi rab byung yin na /
rab byung gi sdom pa rgyud ldan gyi rab byung yin pas khyab zer na /
dge bsnyen gyi sdom pa rgyud ldan gyi bar ma rab byung chos can /
der thal /
de'i phyir te /
@# / /
dge bsnyen gyi sdom pa rgyud ldan gyi rab byung yin pa'i phyir /
'dod mo nus te /
bar ma rab byung yin pa'i phyir /
kha cig /
khyim pa yin na rang nyid kyi mkhan po med pas khyab zer na /
mkhan por 'os pa'i dge slong la gsol ba lan gsum btab pa'i mthar des kyang mkhan por khas blangs nas gtsug phud bregs pa la spro pa ma dris pa'i gnas skabs kyi sgrub bya chos can /
der thal /
de'i phyir /
chos can de'i phyir /
'dod mi nus te /
chos can de'i phyir /
khyab ste /
mkhan por gsol ba khas blangs pa na der gyur to / /
zhes gsungs pa'i phyir /
gzhan yang bsnyen par ma rdzogs pa'i gang zag yin na /
rang nyid kyi gsang ste ston pa'i slob dpon med pas khyab par thal /
dam bca' de 'thad pa'i phyir /
'dod na /
gsang ste ston pa'i slob dpon du 'os pa'i dge slong gis klog tu bar chad dris nas dge 'dun gyi nang du 'ong ba zhus pa'i gnas skabs kyi sgrub bya de chos can /
der thal /
de'i phyir /
rtags gsal gnyis ka grub ste /
chos can de'i phyir /
rang lugs ni /
rab byung gi tshul khrims gang zhig /
dge tshul gyi sdom pa'i snga rol tu sbyin par bya ba'i rigs su gnas pa de /
bar ma rab byung gi tshul khrims kyi mtshan nyid /
ngag don ni /
bar ma rab byung du sgrub pa'i tshul gzhag du yod de /
skyabs 'gro rtsom byed du byas te sgrub par bya ba yin pa'i phyir /
gnyis pa dngos gzhi'i cho ga la /
dngos dang zhar byung gnyis las /
dang po ni /
dge tshul nyid du nye bar sgrub par byed pa'i dge slong la gtad par bya'o / /
zhes pas 'chad /
gnyis pa la /
bla ma rnams kyi dbye ba /
bla mar gyur pa'i dus /
gyur zin nas mtshan nas smos pa'i rim pa'o / /
dang po ni /
de ni slob dpon yin no gsang ste ston pa dang /
las byed pa dang /
gnas sbyin pa dang /
klog pa yang ngo / /
zhes bas 'chad /
'di'i skabs su /
kha cag skabs 'dir bstan gyi bla ma de la drug yod pa'i /
dang po mkhan po la mkhan por 'os pa dang /
yin pa gnyis las /
btsun cing brtan pa'i yan lag tu bsnyen par rdzogs nas sdom rgyun bar mchad du lo bcu lon pa /
mkhas shing phan 'dog kyi yan lag tu lnga phrugs nyer gcig po gang rung dang ldan pa'i dge slong de /
dang po'i mtshan nyid /
sgrub bya yul gyi mkhan por gsol ba lan gsum btab pa'i mthar mkhan por khas blangs pa'i gang zag de /
sgrub bya de'i mkhan po'i mtshan nyid /
dge slong chos drug ldan gang zhig /
dge slong chos drug ldan gang zhig /
dge tshul gyi sdom pa 'bog pa'i cho ga tshig phyed kyang ma 'khrul par blo las thon pa de /
dge tshul gyi slob dpon du 'os pa'i mtshan nyid /
sgrub bya'i rgyud la dge tshul gyi sdom pa skye ba'i cha nas de'i slob dpon du bzhag pa de /
de'i dge tshul gyi slob dpon gyi mtshan nyid /
sgrub bya la lkog tu bar chad 'dri ba la mkhas pa'i dge slong de /
gsang ste ston pa'i slob dpon du 'os pa'i mtshan nyid /
de la lkog tu bar chad dris zin pa'i cha nas de'i slob dpon du bzhag pa /
de'i gsang ste ston pa'i slob dpon gyi mtshan nyid /
kha skong gi chos bco lnga dang ldan pa'i steng du dge slong gi sdom pa 'bogs pa'i cho ga tshig phyed kyang ma 'khrul par blo las thon pa de /
bsnyen rdzogs kyi las slob tu 'os pa'i mtshan nyid /
sgrub bya'i rgyud la bsnyen rdzogs kyi sdom ba skyes ba'i cha nas de'i slob dpon du gzhag pa de /
de'i las slob kyi mtshan nyid /
gnas kyi slob dpon du 'os pa ni mkhan por 'os pa dang 'dra'o / /
gnas pa slob ma dang lhan cig tu gnas su bzung pa'i cho ga byas ste de'i rgyud la gnas med kyi nyes pa zhag gcig bkag pa'i cha nas de'i slob dpon du bzhag pa de /
gnas pa de'i mkhan po las gzhan pa'i gnas kyi slob dpon gyi mtshan nyid /
rab byung sde lnga po gang rung gi sdom pa g+g+so rung yan chad dang ldan pa /
lta ba mthun pa /
mtshan mthun pa /
lus tha mal du gnas pa /
sa rang bzhin du gnas pa /
rang gi bslab par bya ba'i chos la mkhas pa de klog pa'i slob dpon du 'os pa'i mtshan nyid /
bka' 'am de'i dgongs 'grel du gyur pa'i @# / /
tshigs su bcad pa gcig lan gsum bzlas pa'i cha nas de'i slob dpon du bzhag pa de de'i klog pa'i slob dpon gyi mtshan nyid zer na /
dang po la bsnyen par rdzogs nas sdom rgyun bar ma chad du lo bcu lon pa'i rgyal ba shAkya thub pa chos can /
mtshon bya der thal /
mtshan nyid de'i phyir /
'dod na /
de chos can /
las kyi kha skong du 'os par thal lo / /
'dod na /
kha skong gi chos lnga 'dren pa'i tshe /
dkon mchog gzhan min pa /
zhes gsungs pa mi 'thad par thal lo / /
shes bya chos can /
bsgrub bya yul gyi dge tshul gyi slob dpon de de'i las slob yin par thal /
las slob kyi mtshan nyid 'thad pa'i phyir /
'dod na /
dge tshul gyi las slob yod par thal /
'dod pa'i phyir /
'dod na /
dge tshul gyi sdom pa 'bogs pa'i las kyi cho ga yod par thal lo / /
'dod mi nus so / /
gzhan yang /
shes bya chos can /
dge slob ma dang tshang spyod la nyer gnas kyi las slob med par thal /
bsgrub bya de'i las slob yin na /
de'i bsnyen rdzogs kyi las slob yin dgos pa'i phyir te /
de yin na bsgrub bya de'i rgyud la bsnyen rdzogs kyi sdom pa skyes pa'i cha nas de'i las slob tu bzhag dgos pa'i phyir /
rtags khas /
'dod mi nus te /
de gnyis kyi sdom pa de dge 'dun gyi gsol gnyis kyi las la brten nas ster dgos par lung las gsungs pa'i phyir /
gzhan yang /
shes bya chos can /
pham par 'gyur ba ma byung ba mdo sde dang 'dul ba dang ma mo 'dzin pa /
lo nyi shu las mi nyung ba grong khyer ba'i skad smra ba /
dge slong ma la lus nye bar gzhol ba phyir bcos byas pa /
dge slong ma'i ston par bsko'o / /
zhes gsungs pa mi 'thad par thal /
dge slong ma'i ston par 'os pa la mtshan mthun pa nges par dgos pa'i phyir te /
klog pa'i slob dpon du 'os pa la de ltar dgos pa'i phyir /
gzhan yang /
bcom ldan 'das kyis 'phags pa lam chung dge slong ma rnams kyi ston par bskos pa mi 'thad par thal /
de dge slong ma'i ston par mi 'os pa'i phyir te /
de'i slob dpon du 'os pa la mtshan mthun pa nges par dgos pa'i phyir /
rtags khas /
gzhan yang /
dge slong ma rnams kyis dge slong gi dge 'dun la gdam ngag gnod dgos par bshad pa mi 'thad par thal /
klog pa'i slob dpon du 'os pa la mtshan mthun pa cig dgos pa'i phyir /
kha cig /
sngags tshig lan gsum bzlas pa'i sgo nas bsgrub bya yul la dge tshul gyi sdom pa ster bar byed pa'i dge slong de bsgrub bya yul gyi slob dpon gyi mtshan nyid /
bsgrub bya la lkog tu bar chad 'dri bar byed pa'i dge slong de de'i gsang ste ston pa'i slob dpon gyi mtshan nyid /
gsol bzhi'i las kyi sgo nas bsgrub bya la bsnyen rdzogs kyi sdom pa ster bar byed pa'i dge slong de de'i bsnyen rdzogs kyi las slob kyi mtshan nyid /
thob pa'i sdom pa mi nyams shing gnas pa'i bdag rkyen gtso bor gyur pa de de'i gnas kyi bla ma'i mtshan nyid /
nye bar mkho ba'i gdams pa dang rjes su bstan pa phyin ci ma log par 'doms pa'i bzlas pa gsum gyis khyad par du byas pa'i slob dpon de bsgrub bya yul gyi klog pa'i slob dpon gyi mtshan nyid zer na /
bsgrub bya yul la dge tshul gyi sdom pa ster bzhin pa'i dge slong chos can /
mtshon bya dang po der thal /
mtshan nyid de'i phyir /
chos can de'i phyir /
'dod na /
de chos can /
khyod de'i rgyud la dge tshul gyi sdom pa skyes pa'i cha nas de'i slob dpon du bzhag par thal /
'dod pa'i phyir /
khyab ste /
dper na gzhan brjod pa'i dus na dge tshul nyid bzhin no / /
zhes gsungs pa'i phyir /
'dod mi nus te /
chos can de'i phyir /
gzhan yang /
des mtshan nyid gnyis pa gsum pa la sogs pa yang rigs 'gre'o / /
shes bya chos can /
klog pa'i slob dpon du gyur pa la bzlas pa gsum gyis khyad par du byas pa mi dgos par thal /
don go na bka' 'am de'i dgongs 'grel du gyur pa tshigs su bcad pa gcig lan gcig brjod pas kyang slob dpon du 'gyur ba'i phyir te /
rgya nag gi dka' 'grel du drangs pa las /
tshigs bcad gcig tsam bstan pa la /
gang gis bla @# / /
mar mi 'dzin pa /
khyi yi skye gnas brgyar skyes nas /
rme sha can du skye bar 'gyur /
zhes gsungs pa'i phyir /
kha cig /
gnas pa sleb ma dang lhan cig gnas su bzung ba'i cho ga byas te /
de'i rgyud la gnas med kyi nyes pa zhag gcig bkag pa'i cha nas de'i slob dpon du bzhag pa /
bsgrub bya de'i gnas kyi slob dpon gyi mtshan nyid zer na /
mi 'thad de /
mkhan po gnas kyi slob dpon du 'gyur ba la gnas 'cha' ba'i cho ga bya mi dgos pa'i phyir te /
mkhan po de nyid gnas pa nyid yin no / /
de'i phyir de la de mi bca' 'o / /
zhes gsungs pa'i phyir /
kha cig /
bsgrub bya de'i mkhan po yin na de'i gnas kyi slob dpon yin dgos zer na /
mkhan por 'os pa'i dge slong la mkhan por gsol ba btab ste /
des kyang khas blangs shing gtsug phud 'breg pa la spro ba ma dris pa'i gnas skabs kyi bsgrub bya de'i mkhan po chos can /
der thal /
de'i phyir /
'dod na /
sdom pa gnas pa la sdom pa skye ba sngon du 'gro mi dgos par thal lo / /
kha cig /
bsgrub bya de'i gsang ste ston pa'i slob dpon du 'os pa'i dge slong chos can /
khyod de'i gsang ste ston pa'i slob dpon du gyur pa'i dus yod de| de la lkog tu bar chad dris zin pa de'i tshe der 'gyur pa'i phyir /
de'i bsnyen rdzogs kyi las slob tu 'os pa'i dge slong chos can /
khyod bsgrub bya de'i las slab tu gyur pa'i dus yod de /
de'i rgyud la bsnyen rdzogs kyi sdom pa skyes pa'i tshe khyod der gyur pa yin pa'i phyir /
zhes zer la /
bsgrub bya la lkog tu bar chad dris zin pa'i tshe na de'i gsang ste ston pa'i slob dpon du 'gyur ba mi rigs par thal /
de'i tshe gsang ston gyi dgos pa thams cad rdzogs par ma grub pa gang zhig gsang ste ston pa'i slob dpon du gyur pa la de rdzogs dgos pa'i phyir /
dang po grub ste /
de'i tshe dge 'dun gyi nang du 'ong ba zhus ma zin pa'i phyir /
gnyis pa grub ste /
rgya cher 'grel las /
gsang ste'i dges pa thams cad yongs su rdzogs pa nyid na gsang ste ston pa'i slob dpon du 'gyur ro / /
zhes gsungs pa'i phyir /
gzhan yang /
de'i rgyud la bsnyen rdzogs kyi sdom pa skyes pa'i tshe na de'i las slob tu 'gyur ba ma yin par thal /
de'i tshe na der gyur zin pa'i phyir /
kha cig /
'dul pa nas bshad pa'i bla ma de la bdun du grangs nges te /
de la mkhan po gnyis dang slob dpon lngar grangs nges pa'i phyir /
dang po grub ste /
bar ma rab byung gi mkhan po dang bsnyen rdzogs kyi mkhan po gnyis su grangs nges pa'i phyir /
gnyis pa grub ste /
dge tshul gyi slob dpon /
gsang ste ston pa'i slob dpon /
las byed pa'i slob dpon /
gnas sbyin pa'i slob dpon /
klog pa'i slob dpon dang lngar grangs nges pa'i phyir /
zhes zer na /
mkhan po la gnyis su grangs ma nges par thal /
dge slob ma'i mkhan po yod pa'i phyir /
slob dpon la lngar grangs ma nges par thal /
dge bsnyen gyi sdom pa 'bogs pa'i slob dpon de yang 'dul ba nas bshad pa'i slob dpon yin /
'phrin chog 'bogs pa'i 'phrin pa de yang de yin pa gang zhig de dag sngar bshad pa'i slob dpon lnga po gang rung ma yin pa'i phyir /
kho na re /
lung las /
mkhan po ni gnyis /
slob dpon ni lnga'o / /
zhes gsungs pa mi 'thad par thal /
'dul ba nas bshad pa'i bla ma la bdun du grangs ma nges pa'i phyir zhe na ma khyab bo / /
rang lugs la /
bla ma'i dbye ba /
bsdu ba so so'i rang bzhin /
don grub gyi tshad bstan pa'o / /
dang po ni /
spyir bla ma la du ma yod de /
mkhan po gsum dang slob dpon bdun yod pa'i phyir /
mkhan po gsum yod de /
rab byung gi mkhan po /
dge slob ma'i mkhan po /
bsnyen rdzogs kyi mkhan po rnams su yod pa'i phyir /
slob dpon bdun yod de /
dge bsnyen gyi slob dpon /
dge tshul gyi slob dpon /
gsang ste ston pa'i slob dpon /
bsnyen rdzogs kyi slob dpon /
gnas kyi slob dpon /
'phrin gyi slob dpon /
klog pa'i slob dpon rnams su yod pa'i phyir /
gnyis pa ni /
de thams cad bsdu na gnyis su 'du ste /
mkhan po dang slob dpon gnyis su 'du pa'i phyir /
gsum pa @# / /
ni /
brtan mkhas kyi yon tan gnyis dang ldan pa'i dge slong gang zhig /
las kyi kha skong du 'os ba mkhan por 'os pa'i mtshan nyid /
bsgrub bya yul gyi mkhan por gsol ba lan gsum btab pa'i mthar mkhan por khas blangs pa /
bsgrub bya de'i mkhan po'i mtshan nyid /
dge slong chos drug ldan gyi steng du dge tshul gyi sdom pa 'bogs pa'i cho ga tshig phyed kyang ma 'khrul bar blo las thon pa de /
dge tshul gyi slob dpon du 'os pa'i mtshan nyid /
bsgrub bya'i rgyud la dge tshul gyi sdom pa skyes pa'i cha nas de'i slob dpon du bzhag pa sgrub bya yul gyi dge tshul gyi slob dpon gyi mtshan nyid /
dge slong chos drug ldan gyi steng du lkog tu bar chad dri ba la mkhas pa gsang ste ston pa'i slob dpon du 'os pa'i mtshan nyid /
bsgrub bya la lkog tu bar chad dris pa'i cha nas de'i slob dpon du bzhag pa de de'i gsang ste ston pa'i slob dpon gyi mtshan nyid /
dge slong chos drug ldan gyi steng du bsnyen rdzogs kyi sdom pa 'bogs pa'i cho ga tshig phyed kyang ma 'phrul bar blo las thon pa de /
bsnyen rdzogs kyi las slob tu 'os pa'i mtshan nyid /
bsgrub bya'i rgyud la bsnyen rdzogs kyi sdom pa skyes pa'i cha nas de'i slob dpon du bzhag pa de de'i bsnyen rdzogs kyi las slob kyi mtshan nyid /
brtan mkhas kyi yon tan gnyis dang ldan pa'i dge slong de gnas kyi slob dpon du 'os pa'i mtshan nyid /
gnas pa slob ma dang lhan cig tu gnas su bzung ba'i cho ga byas te /
de'i rgyud la gnas med kyi nyes pa zhag gcig bkag pa'i cha nas de'i slob dpon du bzhag pa 'am /
de'i mkhan po gang rung du dmigs pa de /
gnas pa de'i gnas kyi slob dpon gyi mtshan nyid /
rab byung sde lnga gang rung gi sdom pa gso rung yan chad dang ldan pa'i rang gi bslab par bya ba'i chos la mkhas pa de /
klog pa'i slob dpon du 'os pa'i mtshan nyid /
bka' 'am de'i dgongs 'grel du gyur pa'i tshigs su bcad pa gcig gam gsum bzlas sam /
de'i dod thub gang rung bzlas pa'i cha nas de'i slob dpon du bzhag pa de de'i klog pa'i slob dpon gyi mtshan nyid /
bzhi pa la /
mkhan por gyur pa'i dus dang /
slob dpon du gyur pa'i dus gnyis las /
dang po ni /
mkhan por gyur pa'i dus yod de /
mkhan por gsol ba 'debs pa'i cho ga la mkhan por gsol gyi /
zhes pa cha dang po dang /
mkhan po mdzad du gsol /
zhes pa cha gnyis pa dang /
mkhan po mkhan pos /
zhes pa cha gsum pa yin la /
mkhan po mkhan pos /
zhes pa'i tshig byung ba dang dus mnyam du bsgrub bya de'i mkhan por gyur pa'i phyir /
slob dpon du gyur pa'i dus la lnga yod de /
dge tshul gyi /
gsang ste ston pa'i /
las kyi /
gnas kyi /
klog pa'i slob dpon du gyur pa'i dus rnams su yod pa'i phyir /
dge tshul gyi slob dpon du gyur pa'i dus yod de /
dge tshul gyi sdom pa 'bogs pa'i cho ga la brjod pa gsum yod pa'i skyabs brjod dang /
bdag brjod rdzogs nas /
gzhan brjod pa dang mnyam du bsgrub bya'i rgyud la dge tshul gyi sdom pa skyes shing /
rang nyid bsgrub bya de'i slob dpon du gyur pa yin pa'i phyir /
gsang ste ston pa'i slob dpon du gyur pa'i dus yod de /
bsgrub bya la lkog tu bar chad dris /
dge 'dun gyi nang du 'ong ba zhus /
bsgrub bya dge 'dun la phyag 'tshal du bcug /
rang nyid gral du 'dug pa'i tshe na de'i gsang ste ston pa'i slob dpon du gyur pa yin pa'i phyir /
bsnyen rdzogs kyi las slob tu gyur pa'i dus yod de /
bsnyen rdzogs kyi sdom pa 'bogs pa'i cho ga la brjod pa gsum yod pa'i brjod pa tha ma la yang ngo bo brjod pa /
bya ba brjod pa /
byed pa brjod pa gsum yod pa'i dang po gnyis rdzogs /
byed pa rdzogs pa dang dus mnyam du bsgrub bya'i rgyud la bsnyen rdzogs kyi sdom pa skye zhing rang nyid bsgrub bya de'i bsnyen rdzogs kyi las slob tu gyur ba yin pa'i phyir /
gnas 'cha' ba'i dbang du byas na /
gnas kyi slob dpon du gyur pa'i dus yod de /
gnas pa slob mas lhan cig gnas su bzung ba'i cho ga byas te bya ba zhus shing @# / /
lhan cig gnas gcig tu nyal /
der sang gi skya rengs shar ba'i tshe gnas kyi slob dpon du 'gyur ba yin pa'i phyir /
ngag don /
skabs 'dir bstan gyi slob dpon de la lnga yod /
dge tshul gyi /
gsang ste ston pa'i /
las kyi /
gnas kyi| klog pa'i slob dpon rnams su yod pa'i phyir /
kho na re /
gsang ste ston pa'i slob dpon du gyur pa bsgrub bya'i rgyud la sdom pa skyes pa la mi ltos pa thal /
gsang ste ston pa'i slob dpon du gyur pa'i dus de'i phyir /
'dod na /
gsang ston gyi slob dpon de sdom pa ma thob pa 'thob par byed pa'i slob dpon ma yin par thal lo / /
'dod na /
de slob dpon ma yin par thal /
'dod pa gang zhig /
de thob pa mi nyams par bsrung ba'i de yang ma yin nyams na phyir 'chos par byed pa'i de yang ma yin pa'i phyir /
zhe na /
shes bya chos can /
mkhan po de sdom pa ma thob pa 'thob par byed pa'i mkhan po ma yin par thal /
mkhan por 'gyur ba la bsgrub bya'i rgyud la sdom pa skye ba la mi ltos pa'i phyir /
khyab pa khas /
kho na re /
don grub gzhan rnams la rgyas bshad bstan nas gsang ston gyi don grub la rgyas bshad ma bstan pa la dgos pa med par thal / /
gsang ston gyi slob dpon du 'gyur ba bsgrub bya'i rgyud la sdom pa skye ba la mi ltos pa'i phyir na ma khyab /
gnyis pa bla mar gyur pa'i dus la /
bstan bshad gnyis las /
dang po la /
slob dpon du gyur pa'i dus dang /
mkhan por gyur pa'i dus mdor bstan pa gnyis las /
dang po ni /
don grub na gyur pa nyid do / /
zhes pas 'chad /
ngag don ni /
bsgrub bya yul gyi gsang ste ston pa'i slob dpon du 'os pa'i dge slong chos can /
khyod de'i gsang ste ston pa'i slob dpon du gyur pa'i dus yod /
bsgrub bya la lkog tu bar chad dris /
dge 'dun gyi nang du 'ong ba zhus /
dge 'dun la yongs dag go bar byas /
bsgrub bya dge 'dun la phyag 'tshal du bcug ste /
rang nyid gral du 'khod pa'i tshe khyod bsgrub bya de'i gsang ste ston pa'i slob dpon du gyur pa yin pa'i phyir /
gsum pa gyur nas mtshan smos kyi rims pa de 'chad pa la /
don gyi slad du mtshan nas smos te zhes bya ba dang bcas pa ma smros par mkhan po'i ming mi bzung ngo / /
zhes pas 'chad do / /
gnyis pa tshigs phyi ma bsnyen rdzogs su sgrub pa'i cho ga la /
sbyor ba'i cho ga dang /
dngos gzhi'i cho ga dang /
mjug gi cho ga dang gsum las /
dang po ni dge 'dun las bsnyen par rdzogs par bya'o / /
zhes sogs kyi skabs su /
kha cig /
da ltar gyi cho ga la brten nas bsnyen rdzogs kyi sdom pa skye ba la mngon 'gyur bcu tshang ba cig nges par dgos zer na /
de mi dgos par thal /
de la brten nas mkhan po mngon du ma gyur ba dang /
yongs su dag pa mngon du ma gyur par yang bsnyen rdzogs kyi sdom pa skye ba yod pa'i phyir te /
de dang ldan pa'i ltar mkhan po med pa la yang ngo / /
zhes dang /
bar chad ma dris pa la yang ngo / /
zhes gsungs pa'i phyir /
kha cig ni /
de la brten nas chos gos gsum ma tshang bar bsnyen rdzogs kyi sdom pa skye ba med zer na /
de yod par thal /
zhu ba las /
chos gos gsum dang lhung bzed med par bsnyen par rdzogs zhes bya ba 'das pa dang bcas pa'o / /
zhes gsungs pa'i phyir /
kha cig /
yul dbus su dge slong bcu dang mtha' 'khob tu lnga'i grangs tshang na grangs kyi nyes ba skye ba med zer na /
mi 'thad de /
de ltar tshang yang grangs kyi nyes ba skyed pa zhig yod pa'i phyir te /
yul dbus su mtshams po che bcad pa'i nang du dge slong nyi shu las lhag pa yod na'ang de thams cad las la 'du dgos pa'i phyir te /
mtshams po che bcad pa'i dgos pa ni ma 'dus pas mi mthun pa dgag pa'i phyir du yin pa'i phyir /
ngag don ni /
da ltar gyi cho ga la brten nas bsnyen rdzogs kyi sdom pa thob par 'dod pa'i gang zag chos can /
mtshan nyid bzhi ldan gyi dge 'dun las bsnyen par rdzogs par bya dgos te /
khyod chos can de yin pa'i @# / /
phyir /
gnyis pa ni /
bsnyen par rdzogs pa nye bar bsgrub par bya'o / /
zhes pas 'chang /
gsum pa la bsnyen bkur gyi gnas dang gnas ma yin pa shes pa'i phyir du dus bsgo ba dang /
bslab bya srung tshul shes pa'i phyir du gdam ngag brjod pa gnyis las /
dang po ni /
de ma thag tu grib tshong rig par bya'o / /
zhes sogs kyis 'chang /
gnyis pa ni /
gnas rnams brjod par bya'o / /
zhes sogs kyis 'chang /
gnyis pa mi nyams par srung ba'i thabs la /
gnas dang gnas pa'i tshul khrims bshad pa dang /
gnas dang gnas pa'i mtshan nyid bshad pa dang gnyis /
dang po ni /
gnas pas gnas la ma zhus par bya ba rnams mi bya'o / /
zhes sogs so / /
gnyis pa la bcas pa'i skabs nas 'byung ba dang /
rdzas bcas kyi skabs nas 'byung ba gnyis /
dang po la /
btsun cing brtan pa'i yan lag dang /
mkhas shing phan 'dogs pa'i yan lag gnyis las /
dang po ni /
bsnyen par rdzogs nas lo bcu ma lon par mkhan po nyid dang /
gnas nyid dang /
mi gnas par 'dug par mi bya'o / /
zhes pas 'chad /
'di'i skabs su /
kha cig ni /
gzhan gyi mkhan sogs gsum byar rung ba la bsnyen par rdzogs nas sdom rgyun bar ma chad du lo bcu lon ba zhig nges par dgos zer na /
ston pa mngon par rdzogs par sangs rgyas nas lo drug pa'i dus su shA ri'i bus mkhan po mdzad nas 'char ka da ltar gyi cho gas bsnyen par rdzogs par bshad pa mi 'thad par thal /
dam bca' 'thad pa'i phyir /
gzhan yang /
rang nyid gnas kyi bla ma ma bsten par 'dug tu rung ba'i dge slong yin na /
bsnyen par rdzogs nas sdom rgyun bar ma chad du lo bcu lon pas khyab par thal /
dam bca' 'thad pa'i phyir /
'dod na| bsnyen par rdzogs ma thag pa'i rgyal ba shAkya thub pa chos can /
der thal /
de'i phyir te /
chos can de'i phyir /
'dod mi nus te /
bsnyen par rdzogs ma thag pa'i gang zag yin pa'i phyir /
gzhan yang /
bsnyen par rdzogs nas lo lnga lon zhing ltung shes kyi lnga phrugs dang /
ldan pa'i dge slong chos can /
dam bca' la der thal /
de'i phyir /
lo lnga lon zhing lhan cig sbyar ba tha ma dang ldan na gnas ma bcas par ljongs rgyur 'gro bar bya'o / /
zhes gsungs pa'i phyir /
ngag don ni /
spyir btang gi dbang du byas na / /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu ma lon par gzhan gyi mkhan bo sogs gsum byar mi rung ste /
gzhan gyi mkhan po sogs gsum byar rung ba la bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa zhig dgos pa'i phyir /
gnyis pa la /
bstan bshad gnyis las /
dang po ni /
'og nas 'byung bdag las lhan cig sbyar ba gang dang yang mi ldan pas ni ma yin no / /
zhes pas 'chang /
gnyis pa la /
sde snod gnyis shes pa'i yon tan /
sde snod gsum shes pa'i yon tan /
dge sbyong gi tshul gyi yon tan /
'dul ba'i sde snod shes pa'i yon tan dang bzhi /
dang po ni /
nad g.yog dang 'gyod pa sel ba dang /
zhes sogs kyis 'chang /
'di'i skabs su /
lnga phrugs dang po lo bcu lon pa'i lnga phrugs bzhag tu yod de /
nad g.yog byed dam byed du 'jug nus pa /
'gyod pa sel bar byed dam byed du 'jug nus pa /
sdig pa can gyi lta ba'i rnam pa spong dam spong bar byed du 'jug nus pa /
gnas mngon par mi dga' ba 'dor bar byed dam byed du 'jug nus pa /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa rnams lo bcu lon pa'i lnga phrugs yin pa'i phyir /
gnyis pa la /
yan lag thun mong ba dang thun mong ma yin pa gnyis /
dang po ni /
slob pa nyid yan chad lnga pa min pa la tshul khrims dang ldan pa nyid dang mang du thos pa nyid sbyar ro / /
zhes pas 'chang /
gnyis pa la /
tshig don gnyis ka shes pa'i yon tan dang /
don shes pa'i yon tan gnyis /
dang po ni /
sde snod mngon par shes pa nyid do / /
de dag 'dzin du 'jug nus pa nyid do / /
zhes pas 'chad /
'di'i skabs su /
sde snod mngon par shes pa'i lnga phrugs de la lnga las /
sde snod 'dzin pa'i @# / /
lnga phrugs yod de /
sde snod gsum gyi tshig don mi brjed par 'dzin nus pa'i steng du mang thos tshul ldan gnyis bsnan pa de sde snod 'dzin pa'i lnga phrugs yin pa'i phyir /
sde snod la mkhas pa'i lnga phrugs yod de /
sde snod gsum gyi tshig don ma 'dres par 'byed nus pa'i steng du mang thos tshul ldan gnyis bsnan pa de sde snod gsum la mkhas pa'i lnga phrugs yin pa'i phyir /
sde snod rigs pa'i lnga phrugs yod de /
sde snod gsum rang nyid kyis rtsom nus pa'i steng du mang thos tshul ldan gnyis bsnan pa de sde snod rigs pa'i lnga phrugs yin pa'i phyir /
sde snod gsal ba'i lnga phrugs yod de /
rang nyid kyis brtsams pa'i sde snod gsum gzhan la gsal bar byad nus pa'i steng du mang thos tshul ldan gnyis bsnan ba de sde snod gsal ba'i lnga phrugs yin pa'i phyir /
sde snod 'dzin du 'jug nus pa'i lnga phrugs yod de /
sde snod gsum rang nyid kyis 'dzin nus par ma zad gzhan 'dzin du 'jug nus pa'i steng du mang thos tshul ldan gnyis bsnan pa de sde snod 'dzin du 'jug nus pa'i lnga phrugs yin pa'i phyir /
'di rnams kyi yan lag tu gyur pa'i mang du thos pa ni /
phyi rol pa dang thun mong pa'i bstan bcos mang du thos pa la byed /
gnyis pa ni /
lhag pa'i tshul khrims dang /
sems dang shes rab la slob pa nyid do / /
slob tu 'jug kyang nus pa nyid do / /
zhes sogs kyis 'chad /
'di'i skabs su /
bslab pa gsum la sloba'+l+nga phrugs yod de /
lhag pa tshul khrims dang sems dang shes rab la rang nyid kyis bslab nus pa'i steng du mang thos tshul ldan gnyis bsnan pa de bslab pa gsum la slob pa'i lnga phrugs yin pa'i phyir /
bslab pa gsum la slob tu 'jug nus pa'i lnga phrugs yod de /
lhag pa'i tshul khrims dang sems dang shes rab la rang nyid kyis slob nus par ma zad gzhan slob tu 'jug nus pa'i steng du mang thos tshul ldan gnyis bsnan pa de de yin pa'i phyir /
'di gnyis kyi yan lag tu gyur pa'i mang du thos pa ni phyi rol pa dang thun mong pa'i bstan bcos mang du thos ba la byed /
lhag pa'i tshul khrims ni 'dul ba nas gsungs pa'i bslab pa'i gnas thams cad la byed /
ting nge 'dzin ni bsam gtan bzhi pa'i sems la byed /
shes rab ni zag med kyi shes rab la byed /
lhag pa'i spyod pa dang 'dul ba dang so sor thar pa la yang de bzhin no / /
zhes pa'i skabs su /
'dul ba la slob pa'i lnga phrugs yod de /
lhag pa'i spyod pa dang 'dul ba dang so sor thar pa la slob nus pa'i steng du mang thos tshul ldan gnyis bsnan pa de 'dul ba la slob pa'i de yin pa'i phyir /
'dul ba la slob tu 'jug nus pa'i lnga phrugs yod de /
lhag pa'i spyod pa dang 'dul ba dang so sor thar pa la rang nyid kyis slob nus par ma zad gzhan slob tu 'jug nus pa'i steng du mang thos tshul ldan gnyis bsnan pa de de yin pa'i phyir /
'di gnyis kyi yan lag tu gyur pa'i mang du thos pa ni 'dul ba'i sde snod mang du thos pa la byed /
lhag pa'i spyod pa ni 'dul ba nas gsungs pa'i 'gro 'chag nyal 'dug gi spyod lam bzhi la byed /
'dul ba ni lung sde bzhi la byed /
so sor thar pa ni so sor thar pa gnyis la byed do / /
dad pa dang tshul khrims dang thos pa dang gtong ba dang shes rab phun sum tshogs pa nyid do / /
zhes pa'i skabs su /
phun sum tshogs pa dang po'i lnga phrugs yod de /
dad pa dang tshul khrims dang thos pa dang gtong ba dang shes rab phun sum tshogs pa rnams phun sum tshogs pa dang po'i lnga phrugs yin pa'i phyir /
'di'i yan lag tu gyur pa'i thos pa phun sum tshogs pa ni /
'dul ba mang du thos pa la byed do / /
tshul khrims dang ting nge 'dzin dang shes rab dang rnam par grol ba dang de shes pa dang mthong ba rnams kyis kyang ngo / /
zhes pa'i skabs su /
phun sum tshogs pa 'og ma'i lnga phrugs yod de /
tshul khrims dang ting nge 'dzin dang shes rab dang rnam par grol ba dang de shes de mthong phun sum tshogs pa rnams phun sum tshogs pa 'og ma'i de yin pa'i phyir /
'di'i yan lag tu gyur pa'i rnam par grol ba ni nyon sgrib zad par spangs pa'i @# / /
rnam grol lam la byed /
de shes ni zad mi skye shes pa'i ye shes la byed /
de mthong ni mi slob pa'i yang dag pa'i lta ba la byed do / /
brtson 'grus rtsom pa nyid dang shes rab dang ldan pa gnyis dang yang sbyar ro / /
dran ba dang ldan pa nyid dang nang du yang dag par bzhag pa nyid dang mnyam par bzhag pa nyid do / /
zhes pa'i skabs su /
dran pa dang ldan pa'i lnga phrugs yod de /
dran pa dang ldan pa dang /
mang thos tshul ldan gnyis /
brtson 'grus rtsom pa /
shes rab dang ldan pa rnams de yin pa'i phyir /
nang du yang dag par 'jog pa'i lnga phrugs yod de /
nang du yang dag par 'jog pa /
mang thos tshul ldan gnyis /
brtson 'grus rtsom pa /
shes rab dang ldan pa rnams nang du yang dag par 'jog pa'i de yin pa'i phyir /
mnyam par bzhag pa'i lnga phrugs yod de /
mnyam par bzhag pa /
mang thos tshul ldan gnyis /
brtson 'grus rtsom pa /
shes rab dang ldan pa gnyis de yin pa'i phyir /
'di gsum gyi yan lag tu gyur pa'i mang du thos pa ni 'dul ba mang du thos pa la byed /
nang du yang dag par 'jog pa dang /
mnyam par bzhag pa'i khyad par yod de /
de gnyis ka ting nge 'dzin la mnyam par bzhag pa mtshungs kyang /
bying rgod phra mo'i skyon dang ma bral ba'i gnas skabs la nang du yang dag par 'jog pa /
de dang bral ba'i gnas skabs la mnyam par bzhag par 'jog pa'i phyir /
gsum pa dge sbyong tshul gyi yon tan ni /
slob pa nyid do / /
mi slob pa nyid do / /
zhes pa'i skabs su slob pa'i lnga phrugs yod de /
slob pa'i tshul khrims dang ting nge 'dzin dang shes rab dang rnam par grol ba dang de shes de mthong phun sum tshogs pa rnams de yin pa'i phyir /
'di'i yan lag tu gyur pa'i tshul khrims ni slob lam gyi ngo bor gyur ba'i zag med kyi tshul khrims la byed /
rnam par grol ba ni nyon sgrib ci rigs spangs pa'i rnam grol lam la byed /
bye brag smra ba ltar na de shes ni shes pa brgyad dang de mthong ni mthong lam bzod pa brgyad la byed /
mi slob pa'i lnga phrugs yod de /
mi slob pa'i tshul khrims dang /
ting nge 'dzin dang /
shes rab dang /
rnam par grol ba dang /
de shes de mthong phun sum tshogs pa rnams de yin pa'i phyir /
phun sum tshogs pa 'og ma'i de dang 'di gnyis la khyad par yod de /
yan lag phyi ma bzhi la khyad par med kyang /
mi slob pa'i lnga phrugs kyi yan lag tu gyur ba'i 'dul ba shes pa la tshul khrims kyi ming gis btags nas bstan pa yin pa'i phyir /
bzhi pa 'dul ba'i sde snod shes pa'i yon tan ni /
byung ba dang bcas pa dang /
rjes su bcas pa dang /
bkag pa dang gnang ba mngon par shes pa nyid do / /
zhes pas 'chang /
bar du gcod pa dang bar du gcod pa ma yin pa mngon par shes pa nyid dang /
smra ba po nyid dang /
rjes su ston pa nyid dang /
gnas nyid dang /
re zhig gnas 'char gzhug nus pa nyid dang yang sbyar ro / /
zhes pa'i skabs su /
gnas 'char gzhug nus pa'i lnga phrugs yod de /
bar du gcod pa dang bar du gcod pa ma yin pa mngon par shes pa nyid dang /
smra ba po nyid dang /
rjes su ston pa nyid dang /
rang gi gnas pa slob ma de /
gnas kyi bla ma gzhan la dus rtag tu gnas 'char gzhug nus pa rnams de yin pa'i phyir /
re zhig gnas 'char gzhug nus pa'i lnga phrugs yod de /
snga ma rnams kyi steng du /
rang gi gnas slob ma de gnas kyi bla ma gzhan la dus re zhig gnas 'char gzhug nus pa de yin pa'i phyir /
ltung ba dang ltung ba ma yin pa dang /
yang ba dang lci ba nyid mngon par shes pa nyid dang /
so sor thar ba dang /
rgyas pa thon pa nyid do / /
zhes sogs kyi skabs su ltung shes kyi lnga phrugs yod de /
ltung ba dang ltung ba ma yin pa dang /
yang ba dang lci ba nyid mngon par shes pa nyid dang /
so sor thar ba dang lung rgyas pa kha ton du thon pa rnams de yin pa'i phyir gzhung de rnams kyi nang nas /
byung ba dang bcas pa dang /
zhes sogs kyi skabs su /
kha cig /
gzhan gyi mkhan sogs gsum byed pa la lnga phrugs nyer gcig po thams cad dang ldan dgos zer na /
mi 'thad de /
de thams cad rgyud ldan gyi gang zag yin pa mi srid pa'i @# / /
phyir te /
slob pa'i lnga phrugs dang mi slob pa'i lnga phrugs gnyis ka dang ldan pa yin pa mi srid pa'i phyir te /
mi slob pa'i lnga phrugs thob pa'i tshe slob pa'i lnga phrugs btang zin pa'i phyir /
'o na /
slob pa dang mi slob pa'i lnga phrugs kyi skabs su 'dul ba shes pa gang gis bstan zhe na /
kha cig ni /
lnga phrugs nyer gcig po thams cad la lo bcu len pa med mi rung gi yan lag tu bstan pas grub ste /
slob pa dang mi slob pa 'di dag 'phags pa yin pas bslab pa la gus pa'i phyir lo bcu'i nang du 'dul ba slob pas khyab /
blo gros kyi mig dang ldan pa'i phyir lo bcu'i nang du 'dul ba shes par yang nus pa'i phyir /
lnga phrugs nyer gcig po thams cad la lo bcu lon pa med mi rung gi yan lag tu dgos pa yin te /
rgya cher 'grel las /
lo bcu lon pa dang 'dul ba la gnas pa'i don ni 'da' bar bya ba min pa'i yan lag yin no / /
zhes gsungs pa'i phyir zer na /
lo lnga lon zhing lhan cig sbyar ba tha ma dang ldan na gnas ma bcas par ljongs rgyur 'gro bar bya'o / /
zhes gsungs pa mi 'thad par thal /
ltung shes kyi lnga phrugs la lo bcu lon pa med mi rung gi yan lag tu nges par dgos pa'i phyir te /
lnga phrugs nyer gcig po thams cad la de dgos pa'i phyir /
rtags khas /
kha cig ni /
gzhung du lnga pa grangs tshang bar bstan pa'i lnga phrugs de /
lnga phrugs rang dbang can gyi mtshan nyid zer na /
mi slob pa'i lnga phrugs chos can /
mtshan nyid der thal /
'tshon bya de'i phyir /
'dod na /
mi slob pa nyid do zhes pa'i gzhung 'di mi slob pa'i lnga phrugs 'chang byed kyi gzhung ma yin par thal lo / /
kha cig ni /
lnga phrugs gang zhig /
rang nyid rgyud la ldan pa la lnga phrugs gzhan rgyud la ldan pa sngon du 'gro dgos pa de /
rang dbang can ma yin pa'i lnga phrugs kyi mtshan nyid /
de gang zhig de ltar du mi dgos pa de /
lnga phrugs rang dbang can gyi mtshan nyid zer na /
mi slob pa'i lnga phrugs chos can /
mtshan nyid gnyis pa'i zur gnyis pa der thal /
mtshon bya de'i phyir /
'dod na /
de dgos par thal /
de rgyud la ldan pa la slob pa'i lnga phrugs rgyud la ldan pa sngon du 'gro dgos pa'i phyir /
kha cig ni /
sde snod gsum shes pa'i yon tan dang ldan pa'i lnga phrugs de /
lnga phrugs khyad par can gyi mtshan nyid /
de yang lnga phrugs dang po bcu bdun lnga phrugs khyad par can dang /
phyi ma bzhi lnga phrugs khyad par can ma yin pa yin /
zhes zer /
'o na /
lo bcu lon pa'i lnga phrugs chos can /
mtshan nyid der thal /
mtshon bya de'i phyir /
'dod mi nus te /
de sde snod gnyis shes pa'i yon tan dang ldan pa'i lnga phrugs yin pa'i phyir /
kha cig ni /
phun sum tshogs pa 'og ma'i lnga phrugs de /
mi slob ba'i lnga phrugs yin zhes zer na /
shes bya chos can /
mi slob pa'i rgyud kyi lnga phrugs yin na /
mi slob pa'i lnga phrugs yin dgos par thal /
dam bca' 'thad pa'i phyir /
'dod na /
slob pa'i rgyud kyi lnga phrugs yin na /
slob ba'i lnga phrugs yin dgos par thal lo / /
'dod na /
nyan thos tshogs lam pa'i rgyud kyi ltung shes kyi lnga phrugs chos can /
der thal /
de'i phyir te /
chos can de'i phyir /
de der thal /
de yod pa'i phyir te /
'dul ba'i tshig don mtha' dag la mkhas pa'i nyan thos tshogs lam pa yod pa'i phyir /
'dod na /
de chos can /
'phags rgyud kyi lnga phrugs su thal lo / /
kho na re /
dam bca' 'thad par thal /
de'i yan lag tu gyur pa'i rnam grol lam de mi slob pa'i rnam grol lam la byed rigs pa'i phyir na ma khyab /
der thal /
de nyon sgrib spangs ba'i rnam grol lam la byed rigs pa'i phyir /
zhes zer /
kha cig /
bsnyen par rdzogs nas sdom rgyun bar ma chad du lo bcu lon zhing /
lnga phrugs nyer gcig po gang rung dang ldan pa'i dge slong de gang zag rang dbang can gyi mtshan nyid zer na /
'char ka bsnyen par rdzogs ma thag pa'i gnas skabs kyi shA ri'i bu chos can /
zur dang po der thal /
mtshon bya de'i phyir /
gzhan gyi mkhan sogs gsum byar rung ba'i dge slong yin pa'i phyir /
'dod na /
ston pa sangs rgyas nas lo drug pa'i dus su shA ri'i bus mkhan po mdzad nas 'char ka da ltar gyi cho gas bsnyen par rdzogs par lung las gsungs pa mi 'thad par thal lo / /
kha cig /
lnga phrugs nyer gcig po thams @# / /
cad bsdu na gnyis su 'dus te /
rtogs pa kho na'i yon tan dang ldan pa'i lnga phrugs dang /
lung rtogs gnyis ka'i yon tan dang ldan pa'i lnga phrugs gnyis su 'du ba'i phyir te /
slob pa'i lnga phrugs dang mi slob pa'i lnga phrugs gnyis rtogs pa kho na'i yon tan dang ldan pa'i lnga phrugs yin la /
lhag ma rnams gcig shos yin pa'i phyir /
zhes zer na shes bya chos can /
mi slob pa'i lnga phrugs de /
'dul ba shes pa yan lag tu mi ldan par thal /
de rtogs pa kho na'i yon tan dang ldan pa'i lnga phrugs yin pa'i phyir /
'dod na /
ldan par thal /
mi slob pa'i lnga phrugs nge 'dul ba shes pa gzhir byas kyi yan lag tu ldan pa'i phyir te /
lnga phrugs nyer gcig po thams cad 'dul ba shes pa gzhir byas kyi yan lag tu ldan pa'i phyir /
kha cig ni /
de thams cad bsdu na gnyis su 'dus te /
'phags pa kho na'i rgyud kyi lnga phrugs dang /
skye 'phags thun mong ba'i lnga phrugs gnyis su 'du ba'i phyir te /
phun sum tshogs pa 'og ma'i lnga phrugs /
slob pa'i lnga phrugs /
mi slob pa'i lnga phrugs gsum dang po yin la /
lhag ma rnams cig shos yin pa'i phyir /
zhes zer ba mi 'thad de /
bslab pa gsum la slob pa'i lnga phrugs dang /
slob tu gzhug nus pa'i lnga phrugs gnyis kyang 'phags pa kho na'i rgyud kyi lnga phrugs yin pa'i phyir te /
de gnyis kyi yan lag tu gyur pa'i shes rab de zag med kyi shes rab la byed rigs pa'i phyir te /
de ltar du rgya cher 'grel las gsungs pa'i phyir /
kha cig /
phun tshogs gnyis kyi lnga phrugs de la phun sum tshogs pa zhes brjod pa'i rgyu mtshan yod de /
de gnyis gzhung du lnga pa grangs tshang bar bstan pa'i rgyu mtshan gyis de ltar bshad pa'i phyir /
zhes zer na /
shes bya chos can /
byung shes kyi lnga phrugs dang /
ltung shes kyi lnga phrugs gnyis po re yang phun sum tshogs pa'i lnga phrugs su thal /
de gnyis gzhung du lnga pa grangs tshang bar bstan pa'i lnga phrugs yin pa'i phyir /
khyab pa khas /
'dod na /
phun sum tshogs gnyis zhes grangs nges smos pa la dgos pa med par thal lo / /
kha cig /
yan lag gcig las med kyang rang nyid kyi lnga phrugs 'cha' ba'i gzhi zhes zer ba mi 'thad de /
ting nge 'dzin dang shes rab dang skongs su 'gro mi dgos pa de /
yan lag rang dbang can gyi don dang /
rang nyid kyi lnga phrugs 'cha' ba'i gzhi mi byed cing /
lnga phrugs kyi yan lag ma tshang ba gzhan gyi kha skongs su 'gro dgos pa de yan lag rang dbang can ma yin pa'i don yin la /
de yang mang thos tshul ldan gnyis /
brtson 'grus rtsom pa dang shas rab gnyis /
bar du gcod pa dang bar du gcod pa ma yin pa mngon par shes pa gnyis /
smra ba po dang rjes su ston pa gnyis te brgyad ni /
yan lag rang dbang can ma yin pa yin cing /
lhag ma rnams ni dang po yin /
zhes zer ba mi 'thad de /
ting nge 'dzin dang shes rab dang rnam par grol ba dang de shes de mthong rnams yan lag rang dbang can ma yin pa yin pa'i phyir te /
de rnams lnga phrugs kyi yan lag ma tshang ba gzhan gyi kha skong du 'gro dgos pa'i yan lag yin pa'i phyir te /
de rnams slob pa'i lnga phrugs dang mi slob pa'i lnga phrugs gnyis ka'i yan lag ma tshang ba'i kha skong du 'gro dgos pa'i phyir / /
nga cig /
slob pa'i lnga phrugs kyi yan lag tu gyur pa'i de shes de mthong lam shes pa brgyad la byed zer zhing /
bstan bcos 'di bye brag smra ba'i bstan bcos su 'dod pa nang 'gal te /
shes bya chos can /
mthong lam shes pa brgyad yod par thal /
dam bca' 'thad pa'i phyir /
'dod na /
bye brag smra ba des mthong lam shes pa brgyad khas len par thal /
'dod pa gang zhig bstan bcos 'di bye brag smra ba'i bstan bcos yin pa'i phyir /
'dod mi nus te /
des lam rjes shes sgom lam du khas len pa'i phyir /
kho na re /
'di bye brag smra ba'i bstan bcos su thal /
'di las dge slong dgra bcom pa'i rgyud la ltung ba skyed pa yod par bshad pa'i phyir te /
lo lnga lon zhing lhan cig sbyar ba tha ma dang ldan na gnas ma bcas par ljongs rgyur 'gro bar bya'o / /
gzhan du na gsum rig pa yin yang mi bya'o / /
zhes gsungs pa'i phyir na /
shes bya chos can /
bstan bcos 'di mdo sde'i bstan bcos su thal /
'di las 'dul ba'i sde snod dang mdo sde'i sde snod @# / /
yas logs su gyur pa'i mngon pa'i sde snod med par bshad pa'i phyir te /
'dul ba dang ldan pa nyid do / /
mdo sde la ni nyes byas so / /
zhes gsungs pa'i phyir /
khyab pa rim bzhin song /
rang lugs la /
spyir bstan pa dang /
bye brag tu bshad pa gnyis las /
dang po la /
mtshan nyid /
dbye ba /
bsdu ba /
khyad par can yin min gyi don la dpyad pa /
skye 'phags gang gi lnga phrugs yin min gyi don la dpyad pa /
gang zag dang yan lag dang lnga phrugs gsum rang dbang can yin min gyi don la dpyad pa /
gzhan gyi mkhan sogs byed pa la yon tan kha bsdus kyi chog mi chog bshad pa dang bdun /
dang po ni /
gnas kyi bla ma'i mtshan nyid shes pa'i phyir du /
lung las /
lnga tshan du bsdebs pa'i yon tan de lnga phrugs kyi mtshan nyid /
gnyis pa ni /
de la dbye na nyi shu rtsa gcig yod de /
lo bcu lon pa'i /
sde snod 'dzin pa'i /
sde snod la mkhas pa'i /
sde snod rig pa'i /
sde snod gsal ba'i /
sde snod 'dzin du gzhug nus pa'i /
bslab pa gsum la slob pa'i /
slob tu 'jug nus pa'i /
'dul ba la slob pa'i /
de la slob tu 'jug nus pa'i /
phun sum tshogs pa dang po'i /
yun sum tshogs pa 'og ma'i /
dran pa dang ldan pa'i /
nang du yang dag par 'jog pa'i /
mnyam par bzhag pa'i /
slob pa'i /
mi slob pa'i /
byung shes kyi /
gnas 'char gzhug nus pa'i /
re zhig gnas 'char gzhug nus pa'i /
ltung shes kyi lnga phrugs rnams su yod pa'i phyir /
de skad du yang /
lung gi bar sdom las /
lo bcu lon dang 'dzin mkhas dang / /
rigs dang gsal dang 'dzin 'jug dang / /
slob dang slob 'jug rnam pa gnyis / /
phun tshogs gnyis ldan rnam pa gsum / /
slob dang mi slob byung shes dang / /
gnas 'cha' 'char 'jug ltung shes dang / /
lho yi ri la rgyu ba yi / /
sde tshan sdom du bsdus pa'o / /
zhes gsungs /
gsum pa ni /
de thams cad bsdu na gnyis su 'du ste /
lnga phrugs khyad par can dang khyad par can ma yin pa'i lnga phrugs gnyis su 'du ba'i phyir /
bzhi pa ni /
lnga phrugs khyad par can yin min gyi don gzhag tu yod de /
'dul ba'i sde snod las gzhan pa'i sde snod gnyis gang rung shes pa'i yon tan dang ldan pa'i lnga phrugs de lnga phrugs khyad par can dang /
'dul ba'i sde snod rkyang pa shes pa'i yon tan dang ldan pa'i lnga phrugs de lnga phrugs khyad par can ma yin pa'i don du 'jog pa yin pa'i phyir /
lnga pa ni /
bslab pa gsum la slob pa'i lnga phrugs /
slob tu 'jug nus pa'i lnga phrugs /
phun sum tshogs pa 'og ma'i lnga phrugs /
slob pa'i lnga phrugs /
mi slob pa'i lnga phrugs rnams 'phags pa kho na'i rgyud kyi lnga phrugs dang /
lhag ma rnams skye 'phags thun mong ba'i lnga phrugs yin no / /
drug pa la| gang zag rang dbang can yin min gyi don la dpyad pa /
yan lag rang dbang can yin min gyi don la dpyad pa /
lnga phrugs rang dbang can yin min gyi don la dpyad pa dang gsum las /
dang po ni /
gang zag rang dbang can yin min gyi don gzhag tu yod de /
brtan mkhas kyi yon tan dang ldan pa'i dge slong de gang zag rang dbang can /
de las zlog pa'i gang zag rnams gang zag rang dbang can min pa yin pa'i phyir /
gnyis pa ni /
yan lag rang dbang can yin min gyi don gzhag tu yod de /
rang nyid gyi lnga phrugs 'cha' pa'i gzhi byed cing /
lnga phrugs kyi yan lag ma tshang ba gzhan gyi kha skong du 'gro mi dgos pa'i yan lag rnams yan lag rang dbang can dang /
de las ldog pa'i yan lag rnams yan lag rang dbang can ma yin pa yin pa'i phyir /
de yang mang thos tshul ldan gnyis /
brtson 'grus brtsams shes gnyis /
bar du gcod pa dang bar du gcod pa ma yin pa mngon par shes pa gnyis /
ting nge 'dzin dang shes rab dang rnam par grol ba dang de shes de mthong rnams yan lag rang dbang can ma yin pa yin la /
yan lag lhag ma rnams yan lag rang dbang can yin pa'i phyir /
gsum pa ni /
lnga phrugs rang dbang can yin min gyi don gzhag tu yod de /
rang nyid rgyud la ldan pa la lnga phrugs gzhan zhig rgyud la ldan dgos pa'i lnga phrugs de rang dbang can ma yin pa'i lnga phrugs dang /
de ltar mi dgos pa'i lnga phrugs de lnga phrugs rang dbang can yin pa'i phyir /
bdun pa ni /
kha cig /
gzhan gyi mkhan sogs @# / /
gsum byed pa la /
yon tan kha bsdus kyis chog ste /
sum brgya par /
tshul khrims ldan zhing 'dul ba'i cho ga shes / /
nad par snying brtse 'khor ni dag pa ste / /
chos dang zang zing phan 'dogs la brtson pa / /
dus su 'doms pa de la bla mar bsngags / /
zhes gsungs pa'i phyir na yang khyab pa ma nges te /
de 'dra'i gzhung de spyir phun sum tshogs pa'i yon tan ston byed kyi gzhung yin gyi /
gzhan gyi mkhan sogs gsum bya rung gi yon tan ston pa'i gzhung ma yin pa'i phyir /
gnyis pa bye brag tu bshad pa ni /
byung ba dang bcas pa dang rjes su bcas pa dang bkag pa dang gnang ba mngon par shes pa rnams ni byung shes kyi lnga phrugs yin la /
de yang byung ba la /
byung la ma bcas pa dang byung la bcas pa gnyis /
dang po ni /
gleng gzhi byung yang bcas pa ma mdzad pa ste /
dper na sras sgra gcan 'dzin gyis shes bzhin gyi rdzun smras pa la gleng gzhi byung yang bcas pa ma mdzad pa lta bu /
gnyis pa ni /
gleng gzhi yang byung bcas pa yang mdzad pa ste /
dper na /
dge slong bzang sbyin la brten nas mi tshangs spyod spong ba'i bslab pa bcas pa lta bu yin la /
de rnams mngon par shes pa ni byung ba mngon par shes pa'o / /
bcas pa mngon par shes pa gzhag tu yod de /
dgag sgrub gnang gsum gyi bslab pa'i gzhi ston pa'i sangs rgyas kyi bka' ni bcas pa'i ngo bo yin la /
de rnams mngon par shes pa ni bcas pa mngon par shes pa yin pa'i phyir /
rjes su bcas pa mngon par shes pa ni bzhag tu yod de /
bcas pa'i rigs gcig la bcas pa lan gnyis mdzad pa ni rjes su bcas pa yin la /
de mngon par shes pa ni de yin pa'i phyir /
rjes bcas de la mu dgu yod de /
sgrub pa'i rjes su sgrub pa bcas pa sogs dgu yod pa'i phyir /
de la sgrub pa'i rjes su sgrub ba bcas pa ni /
dang por dbyar snga mkhas len dgos par bcas nas /
de'i rjes su dbyar snga ma khas len ma grub na dbyar phyi ma khas len dgos par bcas pa lta bu /
sgrub pa'i rjes su gnang ba bcas pa ni /
tshes brgyad dang bcu bzhi la sogs pa'i mtshan mo chos bshad nyan byed dgos par bcas nas /
nad pa la de ma grub kyang /
nyes med du gnang ba lta bu /
sgrub pa'i rdzas su dgag pa bcas pa ni /
dang por gso sbyong dang dbyar khas len byed dgos par bcas nas /
de'i rjes su gnas kyi bla ma bsten pa dang nang 'doms pa'i tshe gang du gnas med par gso sbyong dang dbyar gnas par khas blang bar mi bya'o / /
zhes bcas pa lta bu /
gnang ba'i rjes su gnang ba bcas pa ni dang por mchil lham sna'i sbubs can gnang nas /
phyis yu ring dang yu thung gnang ba lta bu /
gnang ba'i rjes su sgrub pa bcas pa ni /
sngar lam grogs dang bcas te lam du 'gro ba gnang nas lam grogs ma rnyed na nges par nad g.yog byed dgos par bcas pa lta bu /
gnang ba'i rjes su dgag pa bcas pa ni /
sngar mchil lham gnang nas phyis sgra krog krog zer ba'i mchil lham bkag pa lta bu /
dgag pa'i rjes su dgag pa bcas pa ni /
sngar dge slong bzang sbyin la brten nas mi tshangs spyod bkags pa'i rjes su dgon pa ba sdig can la brten nas spra mo la mi tshangs sbyong byed pa bkag pa lta bu /
dgag pa'i rjes su sgrub pa bcas pa ni /
sngar phyi bzhin 'gro ba'i dge slong mdun du 'gro ba bkags nas /
de'i rjes su nyam nga ba'i tshe de'i mdun du 'gro dgos par bcas pa lta bu / /
dgag pa'i rjes su gnang ba bcas pa ni /
rab tu byung ba rnams la phyi dro'i kha zas bkags nas nad pa la de nyes med du gnang ba lta bu'o / /
bkag pa mngon par shes pa gzhag tu yod de| nga ston par khas len pa rnams kyis chang rtsa'i chog mas kyang mi btung ngo / /
zhes bcas pa lta bu ni bkag pa yin la /
de mngon par shes pa ni bkag pa mngon par shes pa yin pa'i phyir /
gnang ba mngon par shes pa bzhag tu yod de /
bya ba de byas kyang ltung ba med ma byas kyang ltung ba med pa ste /
dper na /
phas kyi rgol ba tshar gcod pa'i phyir du nyi ma'i sum cha'i bde ba ma yin pa la phyi rol pa'i bstan bcos klog dgos par gnang ba lta bu ni gnang ba yin la /
de mngon par shes pa ni gnang ba mngon par shes pa @# / /
yin pa'i phyir /
ngag don ni /
byung shes kyi lnga phrugs yod de /
byung ba dang bcas pa dang rjes su bcas pa dang bkag pa dang gnang ba mngon par shes pa de yin pa'i phyir /
gsum pa 'gal rkyen bar chad kyi mtshan nyid bshad pa la /
spyi don /
gzhung don /
zhar byung dang bcas pa bshad pa'o / /
dang po ni /
bsgrub bya bar tshad dang mi ldan pa gcig dgos pa'i dbang du byas na /
rab tu 'byung ba'i phyir nye bar 'ongs pa la /
zhes sogs kyi skabs su / /
gnyis pa dgag bya'i bar tshad de la du ma yod de /
sdom pa skye ba la bar du gcod pa /
gnas pa la /
mdzes pa la /
khyad par du gyur pa la bar du gcod pa rnams su yod pa'i phyir /
dang po la yang bzhi yod de /
rten gyi dbang gis mi skye ba /
las sgrib kyi dbang gis mi skye ba /
rtags kyi dbang gis mi skye ba /
bsam pa'i dbang gis mi skye ba rnams su yod pa'i phyir /
dang po de la bcu yod de / /
sprul dang ma ning pho mo dang / /
lan gsum mtshan gyur mtshan dug can / /
mtshan med za ma dud 'gro dang / /
mi min sgra mi snyan pa'o / /
zhes gsungs pa rnams su yod pa'i phyir /
gnyis pa de la drug yod de /
rku thabs mu stegs can zhugs pa dge slong ma sun mtshams med byas / /
'chab bcas sngon rab byung ba'o / /
zhes gsungs pa rnams su yod pa'i phyir /
gsum pa de la'ang bzhi yod de / /
sdom pa len pa'i lo ma lon / /
khyim pa'i rtags 'dzin rab byung gi /
rtags rnams spong zhing rgyu las ni /
ldog pa'i chad pa khas mi len / /
zhes gsungs pa rnams su yod pa'i phyir /
bzhi pa yod de /
mu stegs lta gnas len sems log /
dug gsum drag pos gzir ba dang / /
sdom pa thob par mi shes pa'o / /
zhes gsungs pa rnams su yod pa'i phyir /
rtsa ba'i gnyis pa yod de /
rgyal pos bkrabs te ma gnang ba / /
bu lon chags pa la sogs pa rnams yin pa'i phyir /
gsum pa yod de /
lag rdum can la sogs pa rnams yin pa'i phyir /
bzhi pa yod de /
nad pa la sogs pa rnams yin pa'i phyir /
bar chad de rnams bsdu na gnyis su 'du ste /
ngo bo'i sgo nas dang /
dus kyi sgo nas sdu ba gnyis su yod pa'i phyir /
dang po la /
gnyis yod de /
gtso bo'i bar chad dang /
gtso bo ma yin pa'i bar chad gnyis su yod pa'i phyir te /
sdom pa skye ba'i bar chad rnams dang po dang /
skye la nyes byas su gsungs pa rnams gnyis pa yin pa'i phyir /
dus kyi sgo nas gnyis su 'du ste /
gtan du bar chad dang /
gtan du ma yin pa'i bar chad gnyis yod pa'i phyir te /
pha ma bsad pa lta bu dang po dang /
pha mas ma gnang ba lta bu gnyis pa yin pa'i phyir /
de rnams kyi byed las yod de /
sdom pa 'bogs pa po dang len pa po la nyes byas skyed pa'i phyir /
de yang pha mas ma gnang ba rab byung byed pa lta bu len pa po dang 'bogs pa po gnyis ka la thun mong du nyes pa skyed /
len sems log pa lta bu len pa po kho na la skyed pa yin no / /
bar chad de rnams rten gang la 'jog pa yang yod de /
bud med lta bu'i skyes pa dang /
bud med kyis dub pa lta bu skyes pa kho na la bzhag /
thun mong ma yin pa'i pham pa byung ba lta bu bud med kho na'i rten la bzhag /
pha ma gsod pa sogs bud med dang skyes pa gnyis ka'i rten la bzhag pa'i phyir /
pho mo ma ning gi rten la bzhag pa'i ma ning la lnga yod de /
skye gnas ma ning /
zla phyed ma ning /
'khyud pa ma ning /
phrag dog ma ning /
nyams pa ma ning rnams su yod pa'i phyir / /
gnyis pa phran tshogs kyi skabs nas byung ba la /
thun mongs pa dge slong pha'i spros pa dang /
thun mongs ma yin pa dge slong ma'i sgros ba bshad pa gnyis /
dang po la 'gal rkyen bar chad kyi spros pa bshad pa dang /
mthun rkyen cho ga'i spros pa bshad pa dang /
thob pa mi nyams par bsrung ba'i spros pa bshad dang gsum las / /
gnyis pa la lus kyi rtags dang /
snod kyi rtags gnyis las /
dang po ni /
dgon pa bas skra sor gnyis las /
zhes sogs kyis 'chad / /
gnyis pa snod spyad kyi rtags 'chad pa ni /
lhung bzed med par rab tu byung ba dang /
bsnyen par rdzogs par mi bya'o / /
zhes pas 'chad /
'di'i skabs su dgag gzhag gnyis las dang @# / /
po la /
kha cig /
rung ba tshad dang ldan pa'i sgo nas rab byung gi snod spyad kyi gtso bor dmigs pa lhung bzed kyi mtshan nyid zer na /
lhung bzed 'brel med chos can /
mtshan nyid der thal /
mtshon bya de'i phyir /
de der thal /
de yod pa'i phyir /
rtsa bar 'dod na /
lhung bzed 'brel med lhung bzed kyi 'chang spang byung ba'i dge slong gi chad las su bcang bar bya ba ma yin par thal lo / /
rin po che las byas pa'i lhung bzed kyang chos can /
mtshan nyid der thal /
mtshon bya de'i phyir /
tshad la bu ston thams cad mkhyen pa ni tshong 'dus 'gur mo'i gser bre'i bre bdun dang lnga phul do shong ba'i lhung bzed de dge slong pha'i lhung bzed chung tshad /
de gnyis 'gyur shong ba che tshad /
de'i bar 'bring tshad yin /
zhes gsung /
bya 'dul 'dzin pa ni /
phul bcu shong ba dge slong pha'i lhung bzed chung tshad /
nyi shu shong ba che tshad /
bco lnga shong ba 'bring tshad yin /
zhes gsung /
shes bya chos can /
bcas ldan dge slong gis sbyin bdag gcig la dus gcig la phul sum cu blang du rung bar thal /
des de la dus gcig la lhung bzed chung tshad gsum blang du rung ba gang zhig /
phul bcu shong ba'i lhung bzed de dge slong pa'i lhung bzed chung tshad yin pa'i phyir /
'dod na /
lhung bzed do gsum tsam las lhag pa blangs pa'i ltung byed 'chad pa'i skabs su /
des dus gcig la de la phul nyi shu rtsa bdun las lhag pa blang du mi rung bar bshad pa mi 'thad par thal lo / /
! / /
rang lugs ni /
mtshan nyid /
dbye ba /
gang zag gang gis bcang ba /
tshul ji ltar du bcang ba /
bcangs pa'i dgos pa /
sgra bshad pa dang drug /
dang po ni /
rung ba tshad dang ldan pa'i sgo nas rab byung gi snod spyad kyi gtso bor dmigs pa /
ston pas gnang ba'i lhung bzed kyi mtshan nyid /
'o na /
ston pas gnang ba'i lhung bzed de la rung ba tshad dang ldan pa zhig dgos na rung ba ni gang /
tshad ni ji lta bu zhe na /
rung ba la rgyu'i sgo nas dang /
kha dog gi sgo nas /
dbyibs kyi sgo nas /
ngo bo'i sgo nas /
cho ga'i sgo nas rung ba dang lnga las /
dang po ni| rgyu'i sgo nas rung ba zhig dgos te /
rgyu lcags dang sa gang rung las byas pa zhig dgos kyi /
zangs dang /
ra gan dang /
'khar ba dang /
shing sogs las bya mi rung ba'i phyir te /
byin gyis brlab tu rung ba na gnyis te /
lcags las byas pa dang /
sa las byas pa'i / /
zhes gsungs pa'i phyir /
kha dog gi sgo nas rung ba zhig dgos te /
kha ma med par bya rog gi mig ltar gnag cing gsal ba cig dgos pa'i phyir te /
skya bo dang dkar ba dang cha ba rnams ni rung ba nyid ma yin no / /
zhes gsungs pa'i phyir /
dbyibs kyi sgo nas rung ba zhig dgos te| sgo nga phyed pags pa ltar zlum pa zhig dgos pa'i phyir /
ngo bo'i sgo nas rung ba zhig dgos te /
lhan pa bzhi man chad phog kyang rung la lnga yan chad ma phog pa zhig dgos pa'i phyir /
cho ga'i sgo nas rung ba ni /
byin gyis brlab tu rung ba'i lhung bzed la lhung bzod 'brel med ma yin pa zhig dgos te /
lhung bzed 'brel med lhung bzed kyi 'chang spang byung ba'i dge slong gi chad las su bcang bar bya nga yin gyi /
byin gyis brlab tu mi rung ba'i phyir /
tshad kyang gzhag tu yod de /
lhung bzed kyi kha'i cha ste mu kho nas mthe po'i lto gang gi lhag mar 'bras 'thug po ste skam po ma ga ta'i bre'u chung gang btsos pa gsum 'phel du song ba'i chal phul drug /
tshod ma'i cha la phul gang /
sran tshod kyi cha la phul gang mthe po'i lto gang gi cha la phul gang ste phul dgu shong pa'i lhung bzed de dge slong pha'i lhung bzed chung tshad dang /
de nyis 'gyur shong ba che tshad dang /
de'i bar shong pa 'bring tshad yin no / /
bod bre'i dbang du byas na /
bod kyi bre phyed do / /
phul gyi dbang du byas na /
phul dgu /
khor ba'i dbang du byas na /
ya khyor sum cu phyed dang so gnyis shong pa'i lhung bzed de dge slong pha'i lhung bzed chu 'tshad de nyis 'gyur shong pa che tshad /
de'i par shong pa 'bring tshad yin no / /
'o na /
ma ga ta'i bre'u chung gi tshad de gang zhe na /
de'i tshad yod de /
srang gi dbang du byas na /
bod kyi gsar srang sum cu rtsa gnyis kyi lced dang mnyam pa'i 'bras la ma ga ta'i bre'u chang gang du 'jog pa yin pa'i phyir te /
rgya cher 'grel las /
de bas na 'dir chu srang @# / /
bcu drug la ma ga ta'i brer brjod pa zhes bya bar rtogs par bya'o / /
zhes gsungs pa gang zhig /
ma ga ta'i srang gang la bod srang dor 'jog pa'i phyir te /
bam po lnga bcu pa las /
ma ga ta'i bre'u chung gang la 'bras stug po che grus pa ma ga ta'i srang bcu drug yod la /
ma ga ta'i srang gcig la bod kyi srang gnyis yod do / /
de nas srang tshad du brtsis na bod srang sum cu rtsa gnyis yod de /
zhes gsungs pa'i phyir /
phul gyi dbang du byas na /
drug phul do la ma ga ta'i bre'u chung gang du 'jog pa yin te /
ma ga ta'i bre'u chung gang la /
bdun phul do dang ya khyor gang yod pa gang zhig de dang drug phul do tshad mnyam pa'i phyir /
dang po grub ste /
rgya cher 'grel las /
ma ga ta'i bre'u chung gang la bdun phul do dang ya khyor gang yod do / /
zhes dang /
bam po lnga bcu pa las /
phul tshad du brtsis na bdun phul do dang ya khyor gang yod do / /
zhes gsungs pa'i phyir /
gnyis pa grub ste /
tshe lo brgya ba'i dus kyi 'dzam gu gling ba'i mi na tshod nar son pa gcig gi ya khyor nyi shu rtsa gcig la bod bre gang /
bod bre gang gi bdun cha la bdun phul dang drug cha la drug phul du 'jog pa yin pa'i phyir /
dge slong ma'i lhung bzed kyi tshad kyang yod de /
dge slong ba'i lhung bzed chung tshad la /
de'i che tshad dang /
dge slong ma rang nyid ci tsam gyis 'grangs pa'i zas shong pa chung tshad dang /
de'i bar 'bring tshad yin pa'i phyir /
dge slong pha lhung bzed che ba dang /
ma lhung bzed chung ba'i rgyu mtshan yod de /
'jig rten na skyes ba kham phor che bud med kham pho re chung bar grags pas 'jig rten pa'i grags tshod dang bstun pa yin pa'i phyir /
gnyis pa ni /
de la du mar yod de /
dge slong pha'i lhung bzed chung 'bring chen po gsum /
dge slong ma'i lhung bzed chung 'bring chen po gsum ste drug /
de re re la sa las byas pa dang /
lcags las byas pa gnyis gnyis te bcu gnyis yod do / /
gsum pa ni /
gang zag gang gis bcang ba yod de /
rab byung sde lnga po thams cad kyis bcang bar bya ba yin pa'i phyir /
bzhi pa ni /
lhung bzed ji ltar 'chang ba'i tshul yod de /
'greng bzhin du gzhug pa dang dbyung ba dang lag pa bkrus pa'i chu dang zas kyi lhag ma sogs mi blug cing /
dge tshul bag med pa'i chos can la byi dor byar mi gzhug pa sogs kyi sgo nas bcang bar bya ba yin pa'i phyir /
lnga pa ni /
lhung bzed bcangs pa la dgos pa yod de /
bcom ldan 'das kyi bcas pa dang mthun pa /
dge slong gi dran gso ba /
shAkya'i sras kyi rjes 'jug tu go ba /
de thams cad nges 'byung gi bsam pas zin bar byas bas gnas skabs mngon mtho dang /
mthar thug nges legs thob par 'gyur ba'i phyir /
drug pa ni /
ci'i phyir lhung bzed ces bya zhe na zas lhung ba bzed pa'i snod yin pa'i rgyu mtshan gyis de ltar brjod pa'i phyir /
ngag don ni /
lhung bzed med par rab byung dang bsnyen par rdzogs par mi bya ste /
de ltar bya mi rung ba'i phyir / /
gnyis pa thun mong ma yin pa dge slong ma'i spros pa bshad pa la /
gang las skye ba mthun rkyen rgyu'i khyad par / /
'gal rkyen bar chad kyi khyad par dang gnyis /
dang po ni /
dge slong gi gnas su dge slong ma'i / /
zhes pas bshad /
'di'i skabs su /
dgag gzhag gnyis las /
dang po ni /
kha cig /
dge bsnyen ma /
bar ma rab byung ma| dge tshul ma /
dge slong ma /
tshangs spyod la nyer gnas kyi sdom pa sngon du ma song bar dge slong ma'i sdom pa skye ba med zer na /
de yod par thal /
lci ba'i chos brgyad spong bar khas blangs pa la brten nas dge slong ma'i sdom pa skye ba yod pa'i phyir /
kha cig /
da ltar gyi cho ga la brten nas de rnams sngon du ma song bar de skye ba med zer na /
de yod par thal /
de la brten nas dge tshul ma'i sdom pa sngon du ma song bar dge slong ma'i sdom pa skye ba yod pa'i phyir te /
de la brten nas dge slong ma'i sdom pa sngon du ma song bar dge slong ma'i sdom pa skye ba yod pa'i phyir /
kha cig /
dge tshu ma'i sdom pa sngon du ma song bar dge slob ma'i sdom pa skye ba yod zer na /
dge tshul ma'i sdom pa ma blangs pa'i dge slob ma chos can /
khyod dge slob ma ma yin par thal /
khyod kyi rgyud la rab byung gi sdom pa med pa'i phyi @# / /
rtags khas /
kha cig /
da ltar gyi cho ga la brten nas tshangs spyod la nyer gnas kyi sdom ba ma thob par dge slong ma'i sdom pa skye ba med zer na /
de yod par thal /
de la brten nas skyes ba bsnyen par rdzogs pa'i cho gas bud med bsnyen par rdzogs na yang bsnyen rdzogs kyi sdom pa skye ba'i phyir ro / /
! / /
gnyis pa rang lugs la /
gang la nod ba yul gyi khyad par /
gang gis nod pa rten gyi khyad par /
ji ltar nod pa cho ga'i khyad par /
bslab pa'i tshig gi khyad par /
rgyud snod du rung ba'i khyad par dang lnga las /
dang po la /
mkhan po'i khyad par /
slob dpon gyi khyad par /
dad pa'i yul dge 'dun gyi khyad par dang gsum las /
dang po ni /
skyes pa bsnyen par rdzogs pa dang /
bud med bsnyen par rdzogs pa'i mkhan po'i khyad par yod de /
spyir btang gi dbang du byas na /
skyes pa bsnyen par rdzogs pa'i mkhan po la /
bsnyen par rdzogs nas sdom rgyun bar ma chad du lo bcu lon zhing /
pham pa bzhis ma gos pa zhig dgos shing /
bud med bsnyen par rdzogs pa la mkhan mo bsnyen par rdzogs nas sdom rgyun bar ma chad du lo nyi shu lon zhing /
pham pa brgyad kyis ma gos pa zhig dgos pa'i phyir /
gnyis pa ni /
slob dbon gyi khyad par yod de /
skyes pa bsnyen par rdzogs pa la las slob gcig gis cho ga la /
bud med bsnyen par rdzogs pa la las kyi slob dpon ma dang las slob gcig ste las slob gnyis dgos pa'i phyir /
gsum pa ni /
dad pa'i yul dge 'dun gyi khyad par yod de /
skyes pa bsnyen par rdzogs pa la yul dbus su dge slong bcu dang mtha' 'khob tu lnga'i grangs tshang dgos /
bud med bsnyen par rdzogs ba la yul dbus su dge slong bcu dang dge slong ma bcu gnyis te nyer gnyis dang /
mtha' 'khob tu dge slong lnga dang dge slong ma drug ste bcu gcig gi grangs tshad dgos pa'i phyir /
gnyis pa gang ge nod pa rten gyi khyad par la /
cha lugs kyi khyad par /
na tshod kyi khyad par /
tshigs snga ma sngon du song ba'i khyad par dang gsum las /
dang po yod de /
lhung bzed che chung dang /
chos gos grangs mang nyung gi khyad par yod pa'i phyir te /
skyes ba bsnyen par rdzogs pa la chos gos gsum gyis chog /
bud med bsnyen par rdzogs pa la chos gos gsum rdul gzan dang shing nga dpung bcad de chos gos lnga tshang dgos pa'i phyir /
gnyis pa yod de /
skyes ba bsnyen par rdzogs pa la lo nyi shu lon pa dgos la /
bud med khyim so bzung na lo bcu gnyis dang ma bzung na lo nyi shu lon pa zhig dgos pa'i phyir /
gsum pa yod de /
nyes med phun tshogs kyi dbang du byas na skyes ba bsnyen bar rdzogs pa la /
dge bsnyen /
bar ma rab byung /
dge tshul rnams sngon du 'gro dgos /
bud med bsnyen par rdzogs pa la /
dge bsnyen /
bar ma rab byung ma /
dge tshul ma /
dge slob ma /
tshangs spyod la nyer gnas ma rnams sngon du 'gro dgos pa'i phyir /
gsum pa ji ltar nod pa cho ga'i khyad par la /
sbyor dngos mjug gsum las /
dang po la /
bar chad dri tshul gyi khyad par /
gsol ba 'debs tshul gyi khyad par gnyis las /
dang po yod de /
bud med bsnyen par rdzogs pa la sbyor ba'i cho ga'i skabs su las slob kyis bar chad 'dri ba'i tshe dge slong ma gzhan zhig gis bar du bsgribs te 'dri dgos la /
skyes pa la de ltar mi dgos pa'i phyir ro / /
gnyis pa yod de /
bud med bsnyen par rdzogs pa la sbyor ba'i cho ga'i gnas skabs su gnyis ka'i dge 'dun la gsol ba gdab dgos la /
skyes pa la de ltar mi dgos pa'i phyir /
dngos gzhi'i cho ga la ming gi rjod tshul la khyad par yod de /
skyes pa bsnyen par rdzogs pa'i tshe dge slong zhes pa'i gnas skabs thams cad du /
bud med bsnyen par rdzogs pa'i tshe dge slong ma zhes brjod par bya ba yin pa'i phyir /
mjug gi cho ga'i khyad par yod de /
skyes ba bsnyen par rdzogs pa'i tshe mjug chog gi skabs su tshangs par spyod pa'i gnas bzhi dang /
ltung bar 'gyur ba'i chos bzhi dang /
dge sbyod du byed pa'i chos bzhi ste /
gdams ngag rnam pa bcu gnyis brjod dgos la| bud mad bsnyen par rdzogs pa'i mjug chog gi skabs su /
gnas shing drung pa ma gtogs tshangs par spyod pa'i gnas gsum dang /
pham pa brgyad kyang brjod dgos pa'i phyir /
pham pa brgyad yod de /
thun mong pa'i pham pa bzhi /
reg pa'i pham pa /
'chab pa'i pham pa /
zlog pa'i @# / /
pham pa /
lus bkan gyi pham pa rnams su yod pa'i phyir /
khyad par gzhan yang yod de /
bud med la de'i skabs su lci ba'i chos brgyad brjod dgos la /
skyes ba la de mi dgos pa'i phyir /
lci ba'i chos brgyad yod de /
dge slong ma rnams kyi zla ba byed phyed cing dag slong gi dge 'dun la gdams ngag nod du yod bzhin du mi nod pa dang /
dge slong mas dge slong gi dge 'dun med pa'i sa phyogs su dbyar gnas par khas blangs pa dang /
dgag dbye byed pa'i tshe gnyis ka'i dge 'dun la dgag dbye mi byed pa dang /
dge slong mas mkhan po byed pa'i tshe gnyis ka'i dge 'dun la gsol ba 'debs su mi 'jug pa dang /
dge slong gsar bu la phyag mi 'tshal ba dang /
dge slong gsar bu la co 'dri ba dang /
dge slong la ltung ba gleng dran byed pa dang /
mgu ba sbyong ba'i tshe gnyis ka'i dge 'dun la mi spyod pa rnams su yod pa'i phyir /
ngag don /
skyes pa bsnyen par rdzogs pa dang bud med bsnyen par rdzogs pa'i cho ga la khyad par yod de /
skyes pa bsnyen par rdzogs pa'i tshe dge slong zhes pa'i gnas skabs thams cad du /
bud med bsnyen par rdzogs pa'i tshe dge slong ma zhes bya ba yin pa'i phyir /
kho na re dge slong ma de dge slong ma yin par thal /
dge slong gi dge 'dun med pa'i sa phyogs su dge slong mas dbyar gnas par khas blangs pa zhig yod pa'i phyir /
'dod na /
de de yin par thal /
dge slong ma'i rgyud kyi bsnyen rdzogs kyi sdom pa de dge slong gi sdom pa yin pa'i phyir te /
de spong bdun 'khor bcas kyi tshul khrims yin pa'i phyir na rtsa bar ma khyab /
bzhi pa bslab pa'i tshigs kyi khyad par la /
tshigs gzhan yod pa nyid du bstan pa ni /
bud med la ni dge slong ma zhes bya ba'i tshigs gzhan yod do / /
zhes pas 'chad /
'di'i skabs su /
dge slong ma'i sngom pa'i rnam gzhag bshad pa la /
yul gang la nod pa /
rten gang gis nod pa /
sbyin pa dang spyad pa'i dus /
ji ltar sbyin pa'i cho ga dang bzhi las /
dang po ni /
mkhan mo dang /
las byed pa'i dge slong ma dang /
dge 'dun grangs chad ba rnams las nod par bya ba yin pa'i phyir /
dge 'dun grangs tshang ba dges te /
yul dbus su dge slong ma bcu gnyis dang /
mtha' 'khob tu drug gi grangs tshang ba dgos pa'i phyir /
gnyis pa ni /
khyad par bzhi dang ldan pa zhig dgos te /
lus phun sum tshogs pa /
cha lugs phun sum tshogs pa /
bsam pa phun sum tshogs pa /
tshigs snga ma sngon du song ba'i khyad par dang ldan pa zhig dgos pa'i phyir /
dang po dang ldan pa zhig dgos te /
lus la brten pa'i bar chad dang mi ldan zhing nar son ba zhig dgos pa'i phyir /
de yang khyim so bzung na lo bcu dang /
ma bzung na lo bco brgyad lon pa zhig dgos so / /
gnyis pa dang ldan pa zhig dgos te /
snam sbyar ma gtogs pa'i chos gos lhung bzed dang bcas pa tshang ba zhig dgos pa'i phyir /
gsum pa dang ldan pa zhig dgos te /
dge slob ma'i sdom pa thob par 'dod pa zhig dgos pa'i phyir /
bzhi pa dang ldan pa zhig dgos te /
nyes med phun tshogs kyi dbang du byas na /
dge bsnyen ma dang /
dge tshul ma'i sdom pa sngon du song ba zhig dgos pa'i phyir / /
bzhi pa ni /
sbyor dngos mjug gsum las /
dang po sbyor ba'i cho ga yod de /
ston pa sangs rgyas la phyag 'tshal ba dang /
dge 'dun re re la phyag gsum gsum 'tshal ba dang /
mkhan mor gsol ba 'debs pa rnams su yod pa'i phyir /
dngos gzhi'i cho ga yod de /
gsol gnyis kyi las kyi sbyin par bya ba yin pa'i phyir /
mjug gi cho ga yod de /
las kyi mjug sdud pa dang /
sdom pa thob pa'i dus dang /
gdam ngag rnam pa bcu gnyis brjod pa rnams mjug chog yin pa'i phyir /
gdam ngag bcu gnyis ni yod de /
rtsa ba'i chos drug dang rjes mthun gyi chos drug rnams yod pa'i phyir /
rtsa ba'i chos drug ni karma sha tam las /
gcig pur lam du 'gro mi bya / /
chu ba'i pha rol rkyal mi bya / /
skyes ba la ni reg mi bya / /
skyes ba dang ni 'dug mi bya / /
gnyin du 'gyur ba mi bya zhing / /
kha na ma tho 'chab mi bya / /
zhes gsungs pa ltar ro / /
rjes mthun gyi chos drug ni /
de nyid las /
gser la gzung bar mi bya zhing / /
'doms kyi spu ni breg mi bya / /
sa ni go bar mi bya @# / /
ste| |rtsa sngon mi gtsang 'dor mi bya / /
sbyin len ma byas bza' mi bya / /
sog 'jog byas pa'ang bza' mi bya / /
zhes gsungs pa ltar ro / /
ngag don ni /
nyes med phun tshogs kyi dbang du byas na /
bud med bsnyen par rdzogs pa'i tshe dge chul ma'i sdom pa sbyin pa'i mjug thogs de ma thag tu dge slong ma'i sdom pa sbyin du mi rung ste /
de gnyis kyi bar du sbyin par bya ba'i dge slob ma zhes bya ba'i tshigs gzhan yod pa'i phyir /
lnga pa rgyud snod rung gi khyad par ni /
tshangs par spyod pa la nye bar gnas pa'i sdom pa ma thob par bsnyen par rdzogs par mi 'gyur /
zhes pas 'chad /
'di'i skabs su /
tshangs spyod la nyer gnas kyi sdom pa'i rnam gzhag la /
yul gang las nod pa /
rten gang gis nod pa /
tshul ji lta bus nod pa dang gsum las /
dang po yod de /
mkhan mo dang /
las byed pa'i slob dpon ma dang /
gsang ste ston pa'i slob dpon ma dang /
dge slong ma'i dge 'dun rnams las nod par bya ba yin pa'i phyir /
gnyis pa la khyad par bzhi dang ldan pa zhig dgos te /
lus phun sum tshogs pa /
cha lugs phun sum tshogs pa /
bsam pa phun sum tshogs pa /
tshigs snga ma sngon du song ba'i khyad par rnams dang ldan pa dgos pa'i phyir /
dang po dgos te /
lus la brten pa'i bar chad dang mi ldan zhing dngos po dang bsam pa'i sgo nas na tshod nar son pa dgos pa'i phyir /
de yang khyim so bzung na lo bcu gnyis dang /
ma bzung na lo nyi shu lon pa dgos pa'i phyir /
gnyis pa dang ldan pa dgos te /
chos gos lnga lhung bzed dang bcas pa tshang ba zhig dgos pa'i phyir /
gsum pa dang ldan pa dgos te /
bsam pa thag pa nas tshangs spyod la nyer gnas ma'i sdom pa thob par 'dod pa zhig dgos pa'i phyir /
bzhi pa dang ldan pa zhig dgos te /
nyes med phun tshogs kyi dbang du byas na /
dge bsnyen ma'i sdom pa /
dge tshul ma'i sdom pa /
dge slob ma'i sdom pa rnams sngon du 'gro dgos pa'i phyir /
gsum pa yod de /
sbyor dngos mjug gsum gyi sgo nas nod par bya ba yin pa'i phyir /
des na da ltar gyi cho ga la brten nas bud med bsnyen par rdzogs par byed pa'i skabs su /
tshangs spyod la nyer gnas ma'i sdom pa sbyin pa la dgos pa yod de /
bsnyen rdzogs kyi sdom pa skye ba'i snod rung du bya ba'i ched yin pa'i phyir te /
ngag don ni /
da ltar gyi cho ga la brten nas bud med bsnyen par rdzogs par byed pa la tshangs spyod la nyer gnas ma'i sdom pa ster dgos te| de ma thob par bud med kyi da ltar gyi cho ga la brten nas nyes med phun tshogs kyi bsnyen rdzogs kyi sdom pa thob par mi 'gyur ba'i phyir / /
gnyis pa des bslab par bya ba'i rim pa bshad pa la /
spang bya ldog pa'i bslab bya bshad pa dang /
nyams su blang bya sgrub pa'i bslab bya bshad pa gnyis /
dang po la /
sde lnga so so'i mtshan nyid bshad pa dang /
zhu ba spyir bstan pa gnyis las /
dang po la /
dge slong pha'i ltung ba sde lnga bshad pa dang /
dge slong ma'i ltung ba sde lnga bye brag tu bshad pa gnyis /
dang po la /
thun mong ba bslab pa 'bul chog bshad pa dang /
ltung bsde ltung bshad pa dngos gnyis las /
dang po ni /
rang bzhin nyams pas byas pa nyid ni phul ba nyid ma yin no / /
zhes pas 'chad /
'di'i skabs su spyi don dang gzhung don gnyis las /
dang po la /
bslab pa 'bul chog dang por 'chad pa'i rgyu mtshan /
zhar la sdom pa'i gtong rgyu bshad pa dang /
bslab pa 'bul chog bye brag tu bshad pa gsum /
dang po ni /
lung du bslab pa 'bul chog mi tshangs spyod kyi skabs su bshad kyang slob dpon gyi bstan bcos 'dir ltung ba sde lnga'i dang por 'chad pa'i rgyu mtshan yod de /
ltung ba sde lnga bskyed pa'i rtan de la bslab pa ma phul ba zhig dgos so| |zhes shes par bya ba'i ched yin pa'i phyir /
gnyis pa ni /
so thar gyi sdom pa'i gtong rgyu de la du ma yod de /
bslab pa phul ba /
shi 'phos pa /
mtshan gnyis cig car du byung ba /
dge rtsa chad pa /
mtshan mo'i mtha' las 'das pa ste /
mdzod las gsungs pa lnga /
lo nyi shu ma lon pa la der 'du shes pa /
mtshan lan gsum gyur pa /
ma ning du gyur nas 'gyur ba bsten pa /
bslab pa nyams par byas pa /
mi tshangs par spyod par khas blangs pa rnams su yod pa'i phyir /
de ltar yang mdzod las /
bslab pa phul dang shi 'phos dang / /
mtshan gnyis dag ni byung ba dang / /
rtsa ba @# / /
chad dang mchan 'das las / /
so sor thar pa'i 'dul ba gtong / /
zhes gsungs pa'i phyir /
de yang lo nyi shum lon pa la der 'du shes pa ni /
dge slong pha'i sdom pa'i thun mong ma yin pa'i gtong rgyu dang /
mi tshangs par spyod pa khas blangs pa ni /
dge slob ma'i sdom pa'i thun mong ma yin pa'i gtong rgyu /
mtshan mo'i mtha' las 'das pa ni /
bsnyen gnas kyi sdom pa'i thun mong ma yin pa'i de yin no / /
gsum pa la /
yul gang la 'bul ba /
rten gyi gang zag gang gis 'bul ba /
dngos po gang 'bul ba /
tshul ji ltar 'bul ba /
phul ba'i dgos pa /
bslab pa phul nyams kyi khyad par /
bslab pa phul ba dgag sgrub gang gi bslab bya yin min la dpyad pa'o / /
dang po ni /
mi yin pa /
smra shes pa /
don go ba /
shes pa rang bzhin du gnas pa /
lus tha mal du gnas pa /
ma ning dang mtshan gnyis pa ma yin pa'i gang zag la'o / /
gnyis pa yod de /
lus tha mal du gnas pa /
shes pa rang bzhin du gnas pas so / /
gsum pa yod de /
rang rgyud kyi bslab pa de 'bul bar bya ba yin pa'i phyir /
bzhi ba yod de /
bsam pa thag pa nas bslab pa 'bul bar 'dod pas kun nas bslangs te /
bslab pa 'bul lo zhes pa'i tshig pha rol pos don go ba zhig dgos pa'i phyir /
der ma zad dkon mchog gsum dang /
sde snod gsum dang /
mkhan slob la 'bul bar smras pas phul bar 'gyur la lag brdas kyang 'bul bar rung bar bshad do / /
bye brag tu dge slong gis bdag dge tshul du gzung du gsol /
zhes dang dge tshul gyis bdag dge bsnyen du gzung du gsol /
dge bsnyen gyis bdag bsnyen gnas su gzung du gsol /
zhes brjod na sdom pa 'bul chog tu 'gro ste /
dang po ni mdo las gsungs shing /
phyi ma gnyis rigs 'gre las grub pa'i phyir /
lnga pa ni /
dgos pa yod de /
srung ma nus na phul nas phyis blangs na skye ba sogs kyi dgos pa yod pa'i phyir /
drug pa ni /
bslab pa phul nyams kyi khyad par yod de /
rnam par rig byed gang gis bslab pa 'bul ba dngos su go bar byed pa ni bslab pa phul ba dang /
bslab pa 'bul ba brgyud nas go bar byed pa ni bslab pa nyams par byas pa yin pa'i phyir /
de brgyud nas go bar byed pa'i don yang dge slong 'ga' zhig dge slong gi tshul gtong bar 'dod pas dge slong zhig gi drung du phyin te /
tshangs par spyod pa spyad dka'o / /
rab tu dpen pa bya dka'o / /
pha ma dang /
phu nu dang /
bu dang /
sring mo dag kyang dran no / /
zhes dge slong gi tshul gtong bar 'dod pa'i tshig smra ba'o / /
bdun pa ni /
bslab pa 'bul ba spyir btang la dgag pa'i bslab bya yin te /
chos 'di'i rab tu byung ba rnams kyis bslab pa 'bul du mi rung ba'i phyir /
dmigs bsal la sgrub pa'i bslab byar 'gyur ba yang yod de /
bslab pa srung bar mi nus pa rnams kyis bslab pa 'bul bar gnang pa'i phyir ro / /
gnyis pa gzhung don ni /
smyo ba la sogs pas blo'i rang bzhin nyams par byas pa'i gang zag rnams kyis bslab pa phul ba ni bslab pa phul ba byas pa nyid ma yin te /
de la bya mi bya'i rang dbang med pa'i phyir /
! /
gnyis pa la /
gcod par byed pa pham pa'i sde /
gso ba dge 'dun la rag las pa dge 'dun lhag ma'i sde /
zhag gi chad las dang 'brel ba ltung byed kyi sde /
smre sngags kyi sgo nas so sor bshags dgos pa sor bshags kyi sde /
bslab bya nyes byas kyi sde bshad pa dang lnga las /
dang po ni /
sdom las /
mi tshangs spyod dang rku ba dang / /
mi la gsad par mi bya ba / /
brdzun du smra dang bcas pa yi / /
chos bzhi 'dir ni gsungs pa yin / /
zhes gsungs pa ltar /
rang gzhan gnyis ka'i tshangs spyod la gnod pa mi tshangs spyod kyi pham pa /
gzhan gyi longs spyod la gnod pa ma byin len gyi pham pa /
gzhan gyi lus srog la gnod pa srog gcod kyi pham pa /
rang gzhan gnyis ka'i don sgrub pa la gnod pa rdzun smra ba'i pham pa dang bzhi las /
dang po 'chad pa la /
lung gi bye brag bzhi las /
rnam 'byed kyi skabs nas 'byung ba ni /
bcug reg nyams su myong bar byas na'o / /
zhes sogs kyi skabs su /
dgag gzhag gnyis las /
dang po ni /
dge slong gi ltung ba de la nyis brgya lnga bcu rtsa gsum du nges ni /
sbom po de gang gi sngar gtogs yin zhe na /
kha cig /
sbom po de pham lhag gang rung gi sder @# / /
gtogs pa yin te /
sbom po yin na pham lhag gang rung gi spyir ltung yin dgos pa gang zhig /
pham lhag gang rung gi sbyor ltung de pham lhag gang rung gi sder gtogs pa'i phyir /
zhes zer na /
'o na /
bcas ldan dge slong gis lha'i rdzas rin thang tshang ba rkus shing /
thob blo skyes pa las byung ba'i ltung ba chos can /
dang por der thal /
de'i phyir /
ma byin len gyi mthar thug grub pa la yan lag gcig kho na ma tshang ba'i ltung ba yin pa'i phyir /
rtsa bar 'dod na /
de chos can /
khyod pham lhag gang rung gi sbyor ltung ma yin par thal /
khyod rang nyid kyi dngos gzhi yongs su rdzogs pa'i ltung ba yin pa'i phyir te /
chos can de'i phyir /
kha cig /
ston pa'i bcas pa dang 'gal pa'i rab byung gi kha na ma tho ba ltung ba'i mtshan nyid /
bsnyen par rdzogs pa'i rten la 'byung ba'i dngos gzhi yongs su rdzogs pa'i ltung ba gang zhig khyod dag byed chad las kyi bslab pa byin ba la ltos pa pham pa'i mtshan nyid /
de gang zhig /
khyod dag byed mgu ba spyod pa'i chad las la ltos pa /
dge 'dun lhag ma'i mtshan nyid /
de gang zhig dge 'dun lhag ma las yang /
sor bshags las lci ba ltung byed kyi mtshan nyid /
ltung byed gang zhig khyod dag byed dngos po spangs pa'i chad las la ltos pa spang ltung gi mtshan nyid /
ltung byed gang zhig /
bshags pa kho nas dag par 'gyur ba ltung byed 'ba' zhig pa'i mtshan nyid /
zer na /
shes bya chos can /
dge bsnyen gyi ltung ba med par thal /
ltung ba yin na rab byung gi kha na ma tho ba yin dgos pa'i phyir /
rtags khas /
'dod na /
dge bsnyen gyi rtsa ltung med par thal la / /
gzhan yang /
so thar gyi pham pa 'chab bcas chos can /
mtshan nyid gnyis pa'i zur gnyis pa der thal /
mtshon bya de'i phyir /
'dod na /
so thar gyi pham pa 'chab bcas tshe de nyid la 'dag pa srid par thal /
de rang nyid 'dag byed chad las kyi bslab pa sbyin pa la ltos pa'i phyir /
'dod mi nus te /
so thar gyi pham pa 'chab bcas de chos 'dul ba 'di las yos mes tshig pa bzhin du slar mi skye ba'i chos can du gsungs pa yin pa'i phyir /
gzhan yang /
dge 'dun lhag ma'i mtshan nyid de yang mi 'thad par thal /
sngar byas la 'gyod sems dang /
phyin chad la sdom sems dang ldan pa'i dge slong sde snod 'dzin pas dge slong gcig gi mdun du bshags pas dge 'dun lhag ma dag pa zhig yod pa'i phyir /
gzhan yang /
bcas ldan dge slong gis khab ral 'chos pa las byung ba'i ltung ba chos can /
mtshan nyid lnga pa'i zur gnyis pa der thal /
mtshon bya de'i phyir /
'dod na /
de chos can /
khyod bshags pa kho nas dag byed ma yin par thal /
khyod rang nyid dag byed dngos po spangs pa'i chad las la ltos pa'i ltung ba yin pa'i phyir /
de der thal /
gal te ma bcag na ma bshags pa nyid yin no / /
zhes gsungs pa'i phyir /
kha cig /
bsnyen par rdzogs pa'i rten la 'byung ba'i dngos gzhi yongs su rdzogs pa'i ltung ba gang zhig /
khyod dag byed chad las kyi bslab pa sbyin pa la ltos pa'i rigs can /
pham pa'i mtshan nyid zer na| byang sems kyi pham pa chos can /
zur dang po der thal /
mtshon bya de'i phyir /
'dod na /
khyim pa'i byang sems med par thal lo / /
kha cig /
kha na ma tho ba gang zhig /
rgyu nyon mongs pa can gyi sems kyis kun nas bslangs pa /
rang bzhin gyi kha na ma tho ba'i mtshan nyid /
de gang zhig /
rgyu nyon mongs pa can ma yin pa'i sems kyis kun nas bslangs pa bcas pa'i kha na ma tho ba'i mtshan nyid /
zer na /
bcas ldan dge slong gis sred pas chang btungs pa las byung ba'i nyes ltung chos can /
y+m+tshon bya dang po der thal /
mtshan nyid de'i phyir /
rtags gnyis pa grub ste /
chos can de yin pa'i phyir /
'dod mi nus te /
bcas pa'i kha na ma tho ba yin pa'i phyir /
de der thal /
mdzod las /
bcas pa'i kha na ma tho ba / /
myos 'gyur las gzhan srung phyir ro / /
zhes dang /
de'i rang 'grel las /
ji ltar myos par 'gyur ba 'thung ba bcas pa'i kha na ma tho ba yin zhe na /
rang bzhin gyi kha na ma tho ba'i mtshan nyid med pa'i phyir /
zhes gsungs pa'i phyir /
kha cig /
kha na ma tho ba gang zhig khyim pa dang rab byung gnyis ka la sdig tu 'gyur ba de rang bzhin gyi kha na ma tho ba'i mtshan nyid /
de gang zhig /
rab byung kho na la sdig tu 'gyur ba de bcas pa'i kha na ma tho ba'i mtshan nyid zer @# / /
na /
de la kha cig /
ltung ba yin na sdig pa yin dgos par thal /
mtshan nyid gnyis pa 'thad pa'i phyir /
'dod na dgra bcom pa'i rgyud la sdig pa 'byung ba yod par thal /
de'i rgyud la ltung ba 'byung ba yod pa gang zhig /
'dod pa'i phyir /
dang po der thal /
lo lnga lon zhing lhan cig sbyar ba tha ma dang ldan na gnas ma bcas par yang ljongs rgyur 'gro bar bya'o / /
gzhan du na gsum rig pa yang mi bya'o / /
zhes gsungs pa'i phyir /
rtsa bar 'dod na /
dgra bcom pa'i rgyud la mi dge ba yod par thal lo / /
zhes zer /
kha cig gis /
kha na ma tho ba gang zhig /
rkyen la ltos te gnang ba mi 'byung ba de rang bzhin gyi kha na ma tho ba'i mtshan nyid /
de gang zhig /
de la ltos te gnang ba 'byung pa bcas pa'i de'i mtshan nyid /
zer na /
bcas ldan dge slong gis chang btung ba las byung ba'i ltung ba chos can /
zur gnyis pa der thal /
mtshon bya gnyis pa de'i phyir /
rtags grub cing 'dod mi nus te /
rnam 'byed las /
nga ston par khas blangs pa rnams kyis chang rtsa'i chog mas kyang mi '+tung ngo / /
zhes gsungs pa'i phyir /
kha cig gis /
de gang zhig /
rang nyid kha na ma tho bar 'gyur ba /
bcom ldan 'das kyis bcas pa'i mtshams rnam par bzhag pa la mi ltos pa rang bzhin gyi de'i mtshan nyid /
de gang zhig /
rang nyid kha na ma tho bar 'gyur ba /
de la ltos pa de bcas pa'i de'i mtshan nyid /
zer na /
srog gcod kyi pham pa chos can /
mtshan nyid dang po'i zur gnyis pa der thal /
mtshon bya de'i phyir /
rang bzhin gyi ltung ba yin pa'i phyir /
'dod na /
bcom ldan 'das kyis bcas pa ma mdzad gong du pham pa 'byung ba yod par thal lo / /
kha cig ni /
sdig ltung ngo bo tha dad yin te /
de gnyis rten yang tha dang /
skyed byed kyi rgyu yang tha dad /
gnyen po yang tha dad yin pa'i phyir /
dang po grub ste /
sdig pa de khyim pa dang rab byung gnyis ka'i rten la 'byung /
ltung ba de rab byung kho na'i rten la 'byung ba'i phyir /
gnyis pa grub ste /
sdig pa de dngos po'i stobs las byung /
ltung ba de bcas pa'i stobs las byung ba'i phyir /
gsum pa grub ste /
sdig pa de stobs bzhi'i sgo nas 'dag par byed dgos /
ltung pa de ming rigs kyi sgo nas phyir bces pas dag par byed dgos pa'i phyir /
zhes zer /
shes bya chos can /
bcas ldan dge slong gi bshags yul mtshan nyid dang ldan pa'i drung du ltung ba ming rigs kyi sgo nas phyir bcos byas pa la gnyen po'i stobs bzhi ma tshang bar thal /
sdig pa de gnyen po stobs bzhi'i sgo nas dag par byed dgos /
ltung ba de ming rigs kyi sgo nas phyir bcos pas dag par byed dgos pa'i rgyu mtshan gyis sdig ltung ngo bo tha dad yin par 'jog rigs pa'i phyir /
'dod mi nus te /
bshags yul mtshan nyid dang ldan pas rten gyi stobs tshad /
sngar byas la 'gyod sems dang ldan pas rnam par sun 'byin pa'i stobs tshang /
phyin chad sdom sems dang ldan pas nyes pa las slar ldog pa'i stobs tshang /
ltung ba ming rigs kyi sgo nas phyir bcos pas gnyen po kun tu spyod pa'i stobs tshang ba'i phyir /
gzhan yang /
bcas ldan dge slong gis mi gcig bsad pa la srog gcod kyi las lam gnyis 'byung bar thal /
rtsa ba'i dam bca' de'i phyir /
'dod mi nus te /
lung las /
ltung byed ces bya ba ni sems can dmyal ba dang /
dud 'gro dang /
yi dwags dang /
ngan song dang /
ngan 'gro dang /
log par ltung ba rnams su sreg par byed /
'tshed par byed pas na ltung byed do / /
zhes dang /
mdzod las /
'chal pa'i tshul khrims mi dge'i gzugs / /
zhes gsungs pa'i phyir /
gzhan yang /
bcas ldan dge slong gis dud 'gro bsad pa'i ltung byed de mi dge ba ma yin par thal /
de 'dra'i sdig ltung ngo bo tha dad yin pa'i phyir /
rtags las /
'dod mi nus te /
de rang 'bras rnam smin yid mi 'ong 'byin byed yin pa'i phyir /
de la kho na re /
bcas ldan dge slong gis de bzhin gshegs pa'i sku la ngan sems kyis khrag phyung ba'i ltung ba sbom po de dag pas 'tshams med de yang dag par 'gyur bar thal /
de 'dra'i sdig ltung ngo bo gcig yin pa'i phyir /
'dod na /
de 'dra'i sdig pa 'tshams med de tshe 'dir bshags bas 'dag pa srid par thal /
de 'dra'i ltung ba spom pa de tshe 'dir bshags pas 'dag pa srid pa gang zhig /
'dod pa'i phyir /
'dod mi nus te /
mdzod las /
'phags dang 'tshams med byas pa dag /
yang @# / /
dag log pa nyid du nges / /
zhes gsungs pa'i phyir /
zhe na /
shes bya chos can /
lcags gong dmar 'bar ba'i tshogs pa na yod pa'i me'i rgyun log pa'i tshe na lcags gong de'i rgyun yang log par thal /
lcags gong dmar 'bar ba'i tshogs pa na yod ba'i me lcags gnyis po ngo bo gcig yin pa'i phyir /
khyab pa khas /
gzhan yang /
bcas ldan dge slong gis phyi dro'i kha zas zos pa'i sdig pa stobs bzhis sbyangs /
ltung ba ming rigs kyi sgo nas phyir bcos ma byas pa de'i tshe de'i ltung ba de yang dag pa yin par thal /
de'i sdig ltung gnyis ngo bo gcig yin pa'i phyir /
'dod na /
de lta bu'i gnas skabs kyi dge slong de las kyi kha skong du 'os par thal lo / /
zhe na /
shes bya chos can /
bslab byin dge slong du gyur pa'i phyir mi 'ong de las kyi kha skod du 'os par thal /
de 'dra ba'i phyir mi 'ong pham pas dag pa'i phyir /
khyab pa khas /
der thal /
thun mong ba'i pham pa yin na mi dge pa yin pas khyab pa gang zhig /
de mi dge bas dag pa'i phyir /
dang po grub ste /
'chal ba'i tshul khrims mi dge'i gzugs / /
zhes gsungs pa'i phyir /
gnyis pa grub ste /
des 'dod nyon ma lus par spangs pa'i phyir /
des na bcas ldan dge slong gis phyi dro'i kha zas zos pa'i sdig pa stobs bzhis bshags /
ltung ba phyir bcos ma byas pa'i gnas skabs kyi bcas ldan dge slong de las kyi kha skong du mi 'os te /
de ltung bas dag kyang ltung ba des dag ces pa'i tha snyad mi 'thob pa'i phyir /
dper na /
bslab byin dge slong du gyur pa'i phyir mi 'od de pham pas dag kyang pham pas dag ces pa'i tha snyad mi 'thob pa bzhin no / /
! / /
gnyis pa rang lugs la /
sde lnga bshad pa dang /
mi tshangs spyod kyi pham pa byed brag tu bshad pa gnyis las /
dang po la /
ltung ba'i dbye ba /
bsdu ba /
ngo bo /
grangs nges /
go rims /
sgra bshad pa /
bsrungs pa'i phan yon /
ma bsrungs pa'i nyes dmigs dang brgyad /
dang po ni /
ltung ba de la ngo bo'i sgo nas dbye na du ma yod de /
dge slong la khrims nyis brgya lnga bcu rtsa gsum dang /
dge slong ma la khrims sum brgya drug cu rtsa bzhi yod pa'i phyir /
dang po grub ste /
pham pa bzhi /
dge 'dun lhag ma bcu gsum /
spang ltung sum cu /
'ba' zhig pa dgu bcu /
sor bshags bzhi /
nyes byas brgya dang bcu gnyis rnams su yod pa'i phyir /
gnyis pa grub ste /
pham pa brgyad /
lhag ma nyi shu /
spang ltung so gsum /
'ba' zhig pa brgya dang brgyad cu /
sor bshags bcu gcig /
nyes byas brgya dang bcu gnyis rnams su yod pa'i phyir /
sde tshan gyi sgo nas dbye na /
sde lnga yod de /
gcod par byed pa pham pa'i sde /
gso ba dge 'dun la rag las pa dge 'dun lhag ma'i sde /
ltung par byed pa ltung byed kyi sde /
smre sngags kyi sgo nas so sor bshags par bya ba sor bshags kyi sde /
bslab bya nyes byas kyi sde rnams su yod pa'i phyir /
gnyis pa la /
dngos dang /
bcas rang gi khyad par gnyis /
dang po ni /
ltung ba de thams cad dngos po dang bsam pa'i sgo nas gnyis su 'du ste /
dngos po gtso che ba'i ltung ba dang /
'du shes gtso che ba'i ltung ba gnyis su 'du ba'i phyir te /
pham lhag dang po gnyis dang po dang /
lhag ma rnams gnyis pa yin pa'i phyir /
byed las kyi sgo nas gnyis su 'du ste /
sdom pa'i ltag ma gso mi rung ba'i ltung ba dang /
gso rung ba'i ltung ba gnyis su 'du ba'i phyir te /
thun mod pa'i pham pa 'chab bcas bzhi dang po dang /
lhag ma gzhan rnams gnyis pa yin pa'i phyir /
ngo bo'i sgo nas kyang gnyis su 'du ste /
bcas pa'i ltung ba dang /
rang bzhin gyi ltung ba gnyis su 'du ba'i phyir /
gnyis pa ni /
myos 'gyur 'thung ba'i ltung ba dang /
rkyen la ltos nas gnang ba 'byung ba'i ltung ba'i rigs gang rung yin pa de /
bcas pa'i ltung ba'i mtshan nyid /
myos 'gyur 'thung ba'i ltung ba las gzhan pa gang zhig /
rkyen la ltos te gnang ba mi 'byung ba'i ltung ba'i rigs su gnas pa rang bzhin gyi ltung ba'i mtshan nyid /
'o na /
bcas rang gi khyad par de ltar yin na /
sdig ltung ngo bo gcig dang tha dad gang yin zhe na /
sdig ltung gnyis po de ngo bo gcig la ldog pa tha dad yin te /
rang bzhin gyi ltung ba de yang sdig pa dang ngo bo gcig yin /
bcas ltung mi dge ba de yang sdig pa dang ngo bo gcig yin pa'i phyir /
dang po grub ste /
rang bzhin gyi ltung ba de sdig pa yin @# / /
pa'i phyir te /
'dul ba'i tshig le'ur byas pa las /
bsad na ngan 'gror 'gro ba yi / /
sdig pa spom po 'thob par 'gyur / /
zhes gsungs pa'i phyir /
gnyis pa grub ste /
lung las /
ltung byed ces bya ba ni gang gis ltung ba de byas na byas ma thag tu sems can dmyal ba dang dud 'gro dang yi dwags dang ngan song dang ngan 'gro dang log par ltung ba rnams su sreg par byed /
'tshed par byed pa'o / /
zhes gsungs pa'i phyir /
kho na re /
sdig ltung ngo bo gcig la ldog pa tha dad ma yin te /
bye brag tu smra bas ngo bo gcig la ldog pa tha dang khas mi len pa'i phyir te /
des tha dad la rdzas tha dad kyis khyab pa khas len pa'i phyir zer na /
des ngo bo gcig la ldog pa tha dad khas len te /
phyi rol don grub las /
du ma'i dbus na 'dug pa'i phyir /
du ma nyid du rnam rtog la / /
'di ltar ldog pa'i sgo nas ni / /
mang po nyid du'ang spyir rtogs byed / /
ces gsungs pa'i phyir gsum pa ni /
ltung ba de thams cad rnam par rig byed kyi gzugs dang /
rnam par rig byed ma yin pa'i gzugs gnyis po gang rung gis bsdus pa yin te /
'chal ba'i tshul khrims mi dge'i gzugs / /
de spong tshul khrims rnam gnyis so / /
zhes gsungs pa'i phyir /
ston pa'i bcas pa dang 'gal ba'i kha na ma thob so thar gyi ltung ba'i mtshan nyid /
bsnyen rdzogs kyi rten la 'byung ba'i dngos gzhi yongs su rdzogs pa'i ltung ba gang zhig /
khyod dag byed chad las kyi bslab pa byin pa la ltos pa'i rigs can de so thar gyi pham pa'i mtshan nyid /
de gang zhig /
rang gi ngo bo'i sgo nas dbyung bas 'dag tu rung ba'i rigs can de /
dge 'dun lhag ma'i mtshan nyid /
de gang zhig /
dge 'dun lhag ma las yang /
sor bshags las lci ba de /
ltung byed kyi mtshan nyid /
dbye na /
spang ltung dang /
ltung byed 'ba' zhig pa gnyis /
ltung byed gang zhig /
chad las spang bral gyis 'dag ba'i rigs can de /
dang po'i mtshan nyid /
de gang zhig /
bshags pa kho nas 'dag pa'i rigs can de /
gnyis pa'i mtshan nyid /
de gang zhig /
ltung byed 'ba' zhig pa las yang /
nyes byas las lci ba de /
sor bshags kyi mtshan nyid /
de gang zhig /
sor bshags las yang ba /
sdom gyis bsdus pa'i nyes byas kyi mtshan nyid bzhi pa ni /
dge slong gi ltung ba de la lngar grangs nges te /
de la der dbyer yod /
de las mang mi dgos shing /
nyung na mi 'du ba yin pa'i phyir /
kho na re /
dge slong gi ltung ba de la sde lngar grangs nges pa mi 'thad de /
spom po dang ma nges pa'i sde gnyis kyang yod pa'i phyir /
zhe na /
sbom po sde lngar ma 'dus pa'i skyon med de /
sbom po de la pham pa'i char gtogs pa'i sbom po dang /
dge 'dun lhag ma'i char gtogs pa'i de gnyis su grangs nges pa'i phyir /
pham pa'i char gtogs pa'i sbom po de pham pa'i char gtogs /
dge 'dun lhag ma'i char gtogs pa'i sbom po de dge 'dun lhag ma'i char gtogs pa'i phyir /
dang po grub ste sbom po yin na pham lhag gang rung gi na smad kyi ltung ba yin dgos pa'i phyir /
ma nges pa'i sde gnyis po sde lnga'i nang du ma 'dus pa'i skyon med de /
gsum du ma nges pa'i sde ni /
pham pa dang lhag ma dang ltung byed gsum po gang rung gi sder gtogs /
gnyis su ma nges pa'i sde ni /
lhag ma dang ltung byed gang rung gi sder gtogs pa'i phyir /
'o na /
de gnyis so so'i ngo bo gang zhe na /
gsum du ma nges pa'i ngo bo bzhag tu yod de /
bcas ldan dge slong gis bud med dang lhan cig 'dom gang gis bar du ma bcad par / /
'dod pa bsten du rung bar gnas pa las byung ba'i ltung ba de gsum du ma nges pa'i sde yin pa'i phyir /
gnyis su ma nges pa'i sde bzhag tu yod de /
bcas ldan dge slong gis bud med dang lhan cig 'dom gang gis bar du bcad de /
'dod pa bsten du mi rung bar gnas pa las byung ba'i ltung ba de gnyis su ma nges pa'i sde yin pa'i phyir / /
lnga pa ni /
ltung ba sde lnga po de go rims 'di ltar ston pa'i rgyu mtshan yod de /
lci yang gi rim pa'i dbang du byas nas de ltar bstan pa'i phyir /
drug pa ni /
pham pa zhes brjod pa'i rgyu mtshan yod de /
mi mthun phyogs rgyal zhing / /
gnyen po pham par byed pa'i rgyu mtshan gyis de ltar brjod pa'i phyir /
dge 'dun lhag ma zhes brjod pa'i @# / /
rgyu mtshan yod de /
phyir bcos byed pa dge 'dun la rag las shing /
sdom pa'i lhag ma cung zad lus pa'i rgyu mtshan gyis de ltar brjod pa'i phyir /
ltung byed ces brjod pa'i rgyu mtshan yod de /
ngan song du ltung bar byed pa'i rgyu mtshan gyis de ltar brjod pa'i phyir /
sor bshags zhes brjod pa'i rgyu mtshan yod de /
'chab sems med kyang so sor mthol ba dang bshags pa sogs bya dgos pa'i rgyu mtshan gyis de ltar brjod pa'i phyir /
nyes byas zhes brjod pa'i rgyu mtshan yod de /
legs pa ma yin pa byas pa'i rgyu mtshan gyis de ltar brjod pa'i phyir /
bdun pa ni /
tshul khrims rnam par dag pa bsrungs pa la phan yon du ma yod de /
bam po lnga bcu pa las /
'chal tshul gyis yid gdungs ba'i 'gyod pa med pa'i sgo nas chos 'thob par 'gyur ba dang /
de'i sgo nas 'chi ba'i dus byed par 'gyur ba dang /
phyogs su snyan grags kyis khyab par 'gyur ba dang /
bde bar gnyid log cing bde bar sad par byed par 'gyur ba dang /
gnyid log pa'i tshe lha rnams kyis bsrungs bar 'gyur ba dang /
sdig pas 'jigs yo dang sdangs ba med par 'gyur ba dang /
mi ma yin pa rnams kyis mi gnod cing phan 'dogs par 'gyur ba dang /
chos gos la sogs pa tshegs chung dus thob par 'gyur ba dang /
smon lam yang dag par 'grub pa son sa kyi phan yon 'byung bar gsungs pa'i phyir /
brgyad pa ni /
ma bsrungs pa la nyes dmigs du ma yod de /
ston pa dang mkhan slob sogs kyis smod pa dang /
bdag nyid kyis smod pa dang /
spyir yang chos nyid kyis smod pa dang /
sngar thos pa brjed pa dang /
mi snyan par thos pa dang /
phyogs su mi snyan pa'i byung ba dang / /
'gyod bzhin du 'chi bar 'gyur ba dang /
shi yang ngan 'gror skye ba sogs kyi nyes dmigs yod par gsungs pa'i phyir /
!gnyis pa la /
gleng gzhi /
dgag bya /
ngo bo /
yan lag gi rtsa ba rnam par bzhag pa bzhi las /
dang po yod de /
yul spong byed du dge slong bzang sbyin gyis nyon mongs pa 'dod chags kyis kun nas bslangs te nyes pa mi tshangs par spyad pa la brten nas /
bcom ldan 'das kyis ltung ba pham par bcas la /
de'i rjes su dgon pa ba sdig can gyis spra mo la 'dod chags spyad pas gnyis pa bcas pa'i phyir /
gnyis pa yod de /
rang nyid ngan song du skye bar 'gyur ba dang /
sa lam la sgrib pa dang /
rang gzhan gyi tshangs spyod la gnod pa sogs kyi dgag bya yod pa'i phyir /
gsum pa yod de /
bcas ldan dge slong gis rma'i sgo gsum po gang rung du nor bu bcug reg gi bde ba nyams su myong ba la brten nas byung ba'i dngos gzhi yongs su rdzogs pa'i ltung ba de mi tshangs spyod kyi pham pa yin pa'i phyir /
bzhi pa la /
gzhi /
bsam pa /
sbyor ba /
mthar thug gi yan lag dang bzhi las /
dang po la /
gang la bgrod pa'i yul ni rma'i sgo gsum po gang rung yin pa /
mnyams pa /
pa gas rim dang po'i nang tshun chad du gtogs pa'o / /
gang gis bgrod pa'i rten ni nor bu yin pa /
las su rung ba /
rang gi rgyud du gtogs pa'o / /
bsam pa la gnyis las /
kun slong ni mi tshangs par spyod 'dod pa'o / /
'du shes 'khrul ma 'khrul 'dra ste dngos po gtso che ba'i ltung ba yin pa'i phyir /
sbyor ba ni /
bcug reg gi bde ba myong ba'i phyir du reg cing rtsol ba'o / /
mthar thug ni sbyor ba de la brten nas bcug reg gi bde ba nyams su myong nas bdag gis byas pa'o / /
ngo bo ni gang byas pas mi tshangs spyod kyi pham par 'gyur ba'i tshul yod d /
e bcas ldan dge slong gis rma'i sgo gsum gang rung du nor bu bcug reg gi bde ba lus kyis myong zhing yid shes kyi bdag gir byas pa na ming tshangs spyod kyi pham par 'gyur ba'i phyir ro / /
!gang gi sgra gzhan gyi longs spyod la gnod pa ma byin len gyi ram pa la /
lung gi bye brag bzhi las /
rnam 'byed kyi skangs nas 'byung ba la /
ltung ba'i rnam par bzhag pa dang /
bslab bya gnyis /
dang po la /
bstan bshad gnyis las /
dang po ni /
rku 'am rkur bcug pa dag gi mchog @# / /
mdag pas kyang ngo / /
ma byin pa'o / /
mA shaka lnga la sogs pa'o / /
zhes sogs kyis 'chang /
'di'i skabs su /
kha cig /
ma byin len gyi pham pa skyed pa'i rdzas de la /
rin thang tshang ba /
mi'i rgyud kyis bdag gir byas sha'i dbang ba /
dur khrod pa'i rdzas ma yin pa /
g.yos su byas pa'i zas ma yin pa te /
khyad chos de dag dang ldan pa zhig nges par dgos zhes zer na /
shes bya chos can /
dur khrod pa'i rdzas brkus pa la ma byin lan gyi pham pa bskyed pa zhig mi srid par thal /
ma byin len gyi pham pa bskyed pa'i rdzas de la ngur khrod pa'i rdzas ma yin pa zhig nges par dgos pa'i phyir /
rtags khas /
'dod na /
rgya cher 'grel las /
dur khrod kyi yongs su 'dzin pa ni rnam pa gnyis te /
bdag nyid kyis bdag gir byas pa 'di thams cad bdag gi yin no / /
zhes bdag pos bdag gir byas pa'i dur khrod pa'i rdzas gang yin pa brkus na pham par 'gyur ro / /
zhes gsugns pa mi 'thad par thal lo / /
gzhan yang rgya cher 'grel las /
de bzhin gshegs pa mya ngan las 'das pa'i rjes su de bzhin gshegs pa'i rdzas brkus pa la sbom po bskyed par bshad pa mi 'thad par thal /
de bzhin gshegs pa mya ngan las 'das pa'i rjes su de bzhin gshegs pa'i dkor brkus pa la sbom po mi skyed pa'i phyir te /
de bzhin gshegs pa zhal bzhugs dus su de bzhin gshegs pa'i rdzas brkus pa la ma byin len gyi pham pa mi skyed pa'i phyir /
ma grub na song /
'o na /
de bzhin gshegs pa zhal bzhugs pa'i dus kyi de bzhin gshegs pa'i rdzas de mi'i rgyud kyis bdag gir byas par thal /
ma grub pa de'i phyir /
khyab pa khas /
'dod na /
de bzhin gshegs pa'i rgyud la bdag 'dzin yod par thal lo / /
kho na re /
de bzhin gshegs pa'i rdzas brkus ba la ma byin len gyi pham pa mi skyed par thal /
so so thar pa'i 'grel ba mgo gnon las /
de bzhin gshegs pa'i rdzas brkus pas mi pham te /
yongs su 'dzin pa med pa'i phyir /
zhes dang /
bi ma la mi tra'i 'grel par /
de bzhin gshegs pa dang /
nyan thos dang /
rang rgyal phyi nang brkus pa la ni lha'i nor brkus pa dang 'dra'o / /
zhes gsungs pa'i phyir /
gzhan yang /
de bzhin gshegs pa'i rdzas brkus pa la de mi skyed par thal /
de bzhin gshegs pas bdag 'dzin ma lus par spangs pa'i phyir /
zer na /
shes bya chos can /
ma byin len gyi pham pa bskyed pa'i rdzas de la gzhan gyis yongs su bzung ba dang bcas pa zhig dgos zhes pa'i yongs su bzung ba de bdag 'dzin la byed rigs par thal /
de bzhin gshegs pas bdag 'dzin ma lus par spangs na de bzhin gshegs pa'i rdzas brkus pa la ma byin glen gyis pham pa mi bskyed pas khyab pa'i phyir /
'dod na /
byang gi sgra mi snyan na ni yongs su 'dzin pa med pa nyid do / /
zhes pa'i yongs su 'dzin pa de yang bdag 'dzin la byed rigs par thal lo / /
'dod na /
sgra mi snyan pa'i rgyud la bdag 'dzin med par thal lo / /
gzhan yang /
mya ngan las 'das pa ni lha nyid do / /
zhes pa'i /
rgya cher 'grel las /
phung po lhag ma med pa'i mya ngan las 'das pa'i dbyings su bzhugs pa ni rnam par dag pa'i lha nyid do / /
zhes lhag med myang 'das la dmigs kyis bkar nas gsungs pa mi 'thad par thal /
lhag bcas myang 'das la gnas pa'i de bzhin gshegs pa'i dkor brkus pa la ma byin len gyi pham pa mi skyed pa'i phyir /
rtags khas /
kho na re /
de bzhin gshegs pa'i rgyud la nga'o snyam pa'i blo med zer na /
de yod par thal /
de'i rgyud la nga'i chos gos nga'i lhung bzed do snyam pa'i blo yod pa'i phyir te /
de bzhin gshegs pa zhal bzhugs dus kyi de bzhin gshegs pa'i rdzas brkus pa la pham bskyed pa yod par bshad pa la 'brel yod pa'i phyir /
kha cig /
ma byin lan gyi pham pa skyed pa la gnas spags mthar thug gi yan lag tu dgos te /
lung rnam 'byed las /
gnas nas gnas su spo par byed na pham par bstan te /
ji ltar gnas nas gnas su spo bar byed ce na /
gang du gnas pa'i gnas de nas spags shing gzhan du 'jog par byed na pham par 'gyur ro / /
zhes gsungs pa'i phyir /
zhes zer /
@# / /
shes bya chos can /
zhing dang khang pa brkus pa la ma byin len gyi pham bskyed pa cig mi srid par thal /
dam bca' 'thad pa'i phyir /
kho na re /
ma khyab ste /
gnas spags zhes pa'i don rdzas de gnas nas spags pa la mi byed kyi /
thob blo skyes pa la byed rigs pa'i phyir te /
TIk chen las /
pham ba skyed pa la grub blos khyad par du byas pa'i gnas spags mthar thug gi yan lag tu dgos par gsungs pa'i phyir /
zer na /
ma khyab ste /
lam rim chen mor /
gnas spags zhes pa'i don rdzas de gnas nas spags pa la bshad pa'i phyir /
kha cig /
de'i pham pa skyed pa la grub blos khyad par du byas pa'i gnas spags mthar thug gi yan lag tu dgos te /
'od ldan las /
pha rol gyi re ba ma chad pa'i gnas nas re ba chad pa'i gnas su phyin par byed pa ni gnas nas gnas gzhan du spo par byed pa dang /
gal te bla'i grwar rtsod na der pha rol po ma pham pa'i gnas nas pham pa'i gnas su phyin par byed pa ni gnas nas gzhan du spo bar byed pa zhes bya ba la sogs par sbyar ba lta bu'o / /
zhes gsungs pa'i phyir /
zhes zer /
shes bya chos can /
dam bca' de mi 'thad par thal /
rkun po rnams kyang ngo / /
'di la blo gros du ma nyid yin na thob na brkus pa yin no / /
zhes gsungs pa'i phyir /
kha cig /
de skyed pa la rku ba'i yul dus der rin thang tshang ba mthar thug gi yan lag tu nges par dgos zer na /
shes bya chos can /
dbyar dus su rin thang ma tshang ba'i rdzas brkus nas thob blo ma skyes par ston gyi dus su rku sems yod bzhin du thob blo skyes pa la ma byin len gyi pham pa skyed pa zhig med par thal /
dam bca' 'thad pa'i phyir /
'dod na /
dge tshul gyi rten la dge slong gi ched du rku ba'i sbyor pa byas nas thob blo ma skyes par dge slong gi rten la rku sems yod bzhin du thob blo skyes pa na de skye ba zhig med par thal lo / /
'dod mi nus te /
tshigs snga mar sbyor ba byas pa la yang ngo / /
zhes dang /
de'i thad kyi /
rgya cher 'grel las /
yod na ni kha na mtho ba yongs su rdzogs par 'gyur ro / /
zhes gsungs pa'i phyir /
rang lugs la bzhi las /
dang po ni /
gleng gzhi bzhag tu yod de /
yul rgyal po'i khab tu gang zag rdza mkhan las rab tu byung ba dge slong nor can gyis nyon mongs pa 'dod sred kyis kun nas bslangs te /
rgyal po'i shing ma byin par blangs pa la brten nas bcom ldan 'das kyis ltung ba pham par bcas pa yin pa'i phyir /
gnyis pa dgag bya yod de /
byed pa rgyu mthun la skye ba phyi mar gzhan gyi nor rku ba la dga' ba dang /
myong ba rgyu mthun la longs spyod kyis 'phongs par 'gyur ba dang /
bdag 'bras la sad dang ser ba sogs gnod pa mang po yod pa'i yul du skye ba sogs kyis nyes dmigs yod pa'i phyir /
gsum pa ngo bo yod de /
bcas ldan dge slong gis rang dang shes rgyud nor tha dad pa'i mi'i rdzas rin thang tshang pa brkus shing thob blo skyes pa la brten nas byung ba'i dngos gzhi yongs su rdzogs pa'i ltung ba de ma byin len gyi pham pa yin pa'i phyir /
bzhi pa la bzhi las /
dang po la /
gang la brku ba'i yul ni rang dang shes rgyud nor tha dad cing sgra mi snyan pa ma yin pa'i mi yin pa /
gang brku ba'i rdzas ni /
rin thang tshang ba mi'i rgyud kyis yongs su bzung ba /
g.yos su byas pa'i zas ma yin pa /
gshed ma la sogs pas blo bur du bdag gir byas pa ma yin pas mi dman pa'o / /
bsam pa la gnyis las /
'du shes ni ma 'khrul ba kun slong gzhan gyi yin te ma gnang yang /
bdag nyid kyi 'tsho ba'i phyir du rku sems rgyun ma chad pa'o / /
sbyor ba ni rang dam bskos pa dang /
mthus phrogs pa dang /
'jab bus rku ba la sogs pa'o / /
mthar thug ni thob blo skyes pa'o / /
rin thang gi tshad la /
brku bya rku byed gnyis ka la ltos pa'i rin thang tshang pa /
sbyor ba gcig la ltos pa'i rin thang tshang ba /
yul dus la ltos pa'i rin thang tshang ba zhes gsungs la /
dang po'i don ni /
rdzas bdag bcu'i 'jog rdzas dge slong bcu'i @# / /
'jog rdzas kyi phyir du brkus na rin thang tshang ba gcig gis pham pa bskyed la /
rdzas bdag bcu'i bgo rdzas dge slong bcus bgo rdzas kyi phyir du brkus na rin thang chad ba bcu thob dgos shing /
rdzas bdag bcu'i 'jog rdzas dge slong bcus bgo rdzas kyi phyir du brkus pa dang /
rdzas bdag bcu'i bgo rdzas dge slong bcus 'jog rdzas kyi phyir du brkus na ni rin thang tshang ba bcu bcu thob dgos pa'i don no / /
gnyis pa'i don ni /
rku sems kyis rgyun ma log na sbyor ba tha dad kyang pham pa bskyed pa yod la /
log na sbyor ba gcig la rin thang tshang ba dgos pa'i don no / /
gsum pa'i don ni /
dmigs bsal gyi dbang du byas na mtha' gcig tu ma nges kyang /
spyir btang la rku ba'i yul dus der rin thang tshang ba dgos pa'i don no / /
'o na rin thang gi tshang dngos ni ji lta bu zhe na /
'di la rgya 'dul 'dzin pa na re /
rta rgod ma gcig brkus pa la rin thang gi tshad du 'jog ste /
ma byin len gyi pham pa dang gsod pa'i chad pa gnyis sgo bstun nas gsungs pa'i phyir te /
lung las /
gyod la bkri zhing srog dang bral bar byed / /
ces gsungs shing| zhes gsung /
sbal ti na re /
nas khal bzhi tsam la rin thang gi ched du 'jog ste /
'od ldan las /
chu gtong dgog gi skabs su nas khal bzhi tsam la rin thang gi dper gsungs pa'i phyir /
zhes zer /
rje red mda' pa na re /
gser zho phyed tsam la rin thang gi tshad du 'jog ste /
de ltar du mkhas pa rnams la grags pa'i gtam rgyud las byung pa'i phyir /
zhes gsung /
lugs dang po /
ma byin len gyi pham pa de gsod pa'i chang pa dang sgo bstun nas gsungs pa rtags ma grub ste /
lung las /
gsod dam 'ching ngam bcug kyang rung ste /
zhes gsungs pa'i phyir /
lugs phyi ma gnyis mi 'thad de /
kar+Sha pa ni'i bzhi cha la ma byin len gyi rin thang gi tshad du gsungs pa dang 'gal pa'i phyir /
rang lugs la /
rin thang gi tshad bzhag tu yod de /
kar+Sha pa ni'i bzhi cha la rin thang gi tshad du 'jog pa'i phyir /
kA ri ka lnga bcu pa las /
kar+Sha pa ni'i bzhi cha gcig /
de brkus tshul khrims zhig par 'gyur / /
zhes gsungs pa'i phyir /
kar+Sha pa ni'i bzhi cha'i tshad la du ma yod de /
mA sha ka lnga la der 'jog pa yang yod /
de bzhi la der 'jog pa yang yod /
de bcu la dar 'jog pa yang yod pa'i phyir /
dang po grub ste /
ston pas ma byin len gyi bcas pa mdzad pa'i dus su mA sha ka lnga la kar+Sha pa ni bzhi char 'jog pa'i phyir /
lnga nyid ni kar+Sha pa ni'i bzhi cha'i dpe yin no / /
zhes gsungs pa'i phyir /
gnyis pa grub ste /
slob dpon chos kyi bshes gnyen gyis rgya cher 'grel rtsom pa'i dus su mA sha ka bzhi la kar+Sha ba ni'i bzhi char 'jog pa'i phyir te /
rgya cher 'grel las /
ding sang ni pa na bzhi brkus na pham par 'gyur ba rig par bya ste /
kar+Sha pa ni gcig ni pa na bcu drug gi tshad yin pa'i phyir ro / /
zhes gsungs /
gsum pa grub ste /
yul gang na mA sha ka bcu gnyis la kar+Sha pa ni gcig tu byed pa yod pa'i phyir /
lung gtam gyi gzhi las /
mA sha ka gsum brkus na pham par 'gyur ba ma chis sam /
yod de gang na mA sha ka bcu gnyis la kar+Sha pa ni gcig tu byed pa na'o / /
zhes gsungs pa'i phyir /
bzhi pa grub ste /
de nyid las /
mA sha ka lnga 'am lnga las lhag pa brkus na pham par 'gyur ba mchis sam /
yod de gang na mA sha ka bzhi bcu la kar+Sha pa ni gcig tu byed na'o / /
zhes gsungs pa'i phyir 'o na /
kar+Sha pa ni de gang zhe na /
'di la mtshan nyid pa dang /
btags pa ba gnyis las /
dang po ni /
gser dngul gang rung la byas pa /
mi'i gzugs la sogs pa ri mo'i khyad par dang ldan pa /
btsong du rung pa'i zong gi khyad par zhig ste /
zhu 'grel las /
kar+Sha pa ni ni zong gi khyad par ste /
dngul las byas pa /
gzugs su dod pa /
btsong du rung pa nyid de /
sngon rgyal po rma bya zhes pas byas nas spyod du bcug pa ste /
zhes gsungs pa'i phyir /
gnyis pa ni /
ston pas ma byin len gyi pham pa'i bcas pa @# / /
mdzad pa'i dbang du byas na /
'gron bu stong phrag gcig dang drug brgya la /
kar+Sha pa na gcig tu 'jog pa yin te /
'gron bu bzhi brgya la kar+Sha pa ni'i bzhi char 'jog pa'i phyir /
mA sha ka lnga la kar+Sha pa ni'i bzhi char 'jog pa gang zhig 'gron bu bzhi brgya la mA sha ka lngar 'jog pa'i phyir /
dang po grub ste /
lnga nyid ni kar+Sha pa ni'i bzhi cha'i dpe yin no / /
zhes gsungs pa'i phyir /
gnyis pa grub ste /
'gron bu brgyad cu la mA sha ka gcig tu 'jog pa gang zhig /
'gron bu nyi shu la ka ka ni gcig tu 'jog pa'i phyir /
dang po grub ste /
ka ka ni bzhi la mA sha ka'o / /
zhes gsungs pa'i phyir /
gnyis pa grub ste /
rgya cher 'grel las /
ka ka ni bun Tik ste /
'gron bu nyi shu'i rin thang gi ming ngo / /
zhes gsungs pa'i phyir /
ngag don ni /
ma byin len gyi pham pa'i ngo bo bzhag tu yod de /
bcas ldan dge slong gis rang dang shes rgyud nor rdzas tha dad ba'i mi'i rgyud kyis yongs su bzung ba'i rdzas rin thang tshang ba brkus shing thob blo skyes ba las byung ba'i dngos gzhi yongs su rdzogs pa'i ltung ba de ma byin len gyi pham pa yin pa'i phyir /
gnyis pa /
rgyas par bshad pa la /
yan lag gi mtshan nyid /
sel ba /
mthar thug gi rab dbye bshad pa dang gsum las /
dang po ston par byed pa la /
khyer ba nyid na bsam pas ma btang ba ni bdag po nyid dang ma bral ba yin no / /
zhes so / /
gnyis pa la ltung med dang /
na smad du 'gyur tshul gnyis las| gnyis pa ni /
thams cad du sbyor pa la ni nyes byas so / /
sde tshan de la gal te dngos gzhi yin na sbom po'o / /
zhes pas bshad /
'di'i skabs su /
dgag gzhag gnyis las /
dang po ni /
rgya 'dul 'dzin pa na re /
sbom po la sbyor ba'i sbom po dang dngos gzhi'i sbom po gnyis su grangs nges zhes gsungs /
de la phyis gyi 'dul 'dzin kha cig /
'dun pa log pa'i sbom po de sbom po ma yin par thal /
dam bca' 'thad pa gang zhig /
de sbyor ba'i sbom po yang ma yin /
dngos gzhi'i sbom po yang ma yin pa'i phyir /
gnyis pa grub ste /
des ltung ba dngos gzhi la mi sbyor ba'i phyir /
zhes gsungs /
de la ni la pa paN+Di ta na re /
des ltung ba dngos gzhi la mi sbyor kyang sbyor ba dngos yin pas sbyor ba'i sbom por 'thad do / /
zhes gsung /
sha min re /
spom po la sbyor ba'i sbom po /
sbyor ba'i rnam pa'i sbom po /
dngos gzhi'i sbom po gsum du grangs nges la /
sbyor ba'i sbom po ni /
bcas ldan dge slong gis pham pa skye nges kyi rdzas la no ma nyug byed pa'i skabs kyi sbom po lta bu /
sbyor ba'i rnam pa'i sbom po ni /
de'i gnas skabs su 'dun pa log pa'i sbom po lta bu /
dngos gzhi'i spom po ni rma'i sgo gsum po gang rung ma nyams par log par spyad pa las byung ba'i spom po lta bu /
zhes gsung /
bya 'dul na re /
sbom po la sbyor ba'i sbom po /
sbyor ba'i rnam pa'i sbom po /
dngos gzhi'i sbom po /
dngos gzhi'i rnam pa'i sbom po bzhir grangs nges la /
dang po ni /
pham lhag gi sbyor ltung lta bu /
gnyis pa ni /
gzhan gyi rdzas la sri ba med par longs spyad pa las byung ba'i sbom po lta bu /
gsum pa ni /
bcas ldan dge slong gis mi'i rdzas rin thang /
tshang pa brkus shing thob blo skyes pa las byung ba'i sbom po lta bu /
bzhi pa ni /
bcas ldan dge slong gis ma'i rdzas rin thang tshang ba gzhan ngom rkus shing thob blo skyes pa las byung ba'i sbom po lta bu /
zhes gsung /
dmar ston pa na re /
sgra yangs pa'i dbang du byas na /
sbom po la sbyor sbom gyis khyab cing /
dog pa'i dbang du byas na /
sbom po la sbyor ba'i sbom po dang /
sbyor ba'i rnam pa'i sbom po gnyis su grangs nges /
zhes gsung mod kyi /
lugs dang po mi 'thad de /
shes bya chos can /
bcas ldan dge slong gis yi dwags kyi 'gro ba pa bsad pa las byung ba'i sbom po de dngos gzhi'i sbom po yin par thal /
sbom po la sbyor ba'i sbom po dang /
dngos gzhi'i de gnyis su grangs nges pa gang zhig /
de sbyor ba'i de ma yin pa'i phyir /
dang po dngos /
gnyis pa ma grub na /
de chos can /
de ma yin par thal /
mthar thug gi sbom po yin par thal /
mthar thug gi sbom po yin pa'i phyir /
sbom po gang zhig /
ltung ba @# / /
rang nyid la ltos pa'i mthar thug grub pa'i ltung ba yin pa'i phyir /
rtsa bar 'dod na /
bcas ldan dge slong gis yi dwags kyi 'gro ba bsad ba la srog gcod kyi pham pa dngos gzhi skyed pa yod par thal /
'dod pa'i phyir /
sha mi'i bzhed pa yang mi 'thad de /
shes bya chos can /
sbyor ba'i sbom po yin na /
ltung ba dngos gzhi la sbyor bas khyab par thal /
bcas ldan dge slong gis pham pa skyed nges kyi rdzas la nom nyung byed pa'i gnas skabs kyi 'dun pa log pa'i sbom po de sbyor ba'i rnam pa'i sbom po yin zhing /
sbyor ba'i sbom po ma yin pa'i khyad par 'thad pa'i phyir /
'dod na /
skad cig gnyis par srog dbang 'gag par nges pa'i dge slong gi rgyud kyi sbyor ba'i sbom po chos can /
der thal /
de'i phyir /
'dod mi nus te /
chos can de'i phyir /
bya 'dul ba'i bzhed pa de yang mi 'thad de /
bcas ldan dge slong gis gzhan gyi rdzas la sri ba med par longs spyad pa las byung ba'i sbom po chos can /
sbyor ba'i rnam pa'i sbom po ma yin par thal /
mthar thug gi sbom po yin pa'i phyir te /
sbom po gang zhig /
ltung ba rang nyid la ltos pa'i mthar thug grub pa'i ltung ba yin pa'i phyir /
gzhan yang /
sbom po bzhir 'byed pa mi 'thad de /
de la sbyor ba'i sbom po dang mthar thug gi de gnyis su grangs nges ba'i phyir te /
de la rang nyid la ltos pa'i mthar thug grub pa'i sbom po dang /
de ma grub pa'i sbom po gnyis su grangs nges ba'i phyir /
dmar ston pa'i bzhed pa yang mi 'thad de /
bcas ldan dge slong gis yi dwags kyi 'gro ba bsad pa las byung ba'i sbom po chos can /
sbyor sbom du thal /
sbom po yin pa'i phyir /
khyab pa khas /
'dod na /
des mi bsad pa las byung ba'i pham pa de sbyor ba'i pham pa yin par thal lo / /
kha cig /
mthar ma thug pa'i sbom po gang zhig /
pham lhag ci rigs pa'i dngos gzhi la sbyor ba de /
sbyor sbom gyis mtshan nyid /
de gang zhig /
de la mi sbyor pa de sbyor ba'i rnam pa'i sbom po'i mtshan nyid /
mthar thug pa'i sbom po gang zhig /
gzhi'i yan lag mtshang ba de /
dngos gzhi'i sbom po'i mtshan nyid /
de gang zhig /
gzhi'i yan lag la sel bzhugs pa de /
dngos gzhi'i rnam pa'i sbom po'i mtshan nyid /
zer ba yang mi 'thad de /
sbyor ba'i sbom po yin na /
ltung ba dngos gzhi la sbyor bas ma khyab pa dang /
sbom po la bzhir 'byed pa mi rigs pa sogs sngar bshad pa'i rigs pas khegs pa'i phyir /
kha cig /
sbom po la bzhir 'byed pa mi 'thad de /
de la sbyor ba'i rnam pa'i sbom po dang dngos gzhi'i sbom po gnyis su grangs nges pa'i phyir /
zer ba mi 'thad de /
shes bya chos can /
sbyor ba'i sbom po med par thal /
dam bca' 'thad pa'i phyir /
'dod mi nus te /
pham lhag gi sbyor ltung sbom po yin pa'i phyir /
kha cig /
bcas ldan dge slong gis gsod sems med par mi'i lag pa bcad pa las byung ba'i sbom po de sbom po mtshan nyid pa ma yin te /
de ltung ba rnam gzhag gis kun nas ma slangs pa'i phyir /
zhes zer ba mi 'thad de /
bcas ldan dge slong gis gsod sems med par mi'i lag pa bcad pa la brten nas pha rol bo shi ba la srog gcod kyi dngos gzhi skyed pa zhig yod pa'i phyir /
kha cig /
sbom po'i ming rigs kyi sgo nas phyir bcos pas 'dag pa'i ltung ba de sbom po'i mtshan nyid zer na /
de la kha cig /
pham lhag gi sbyor ltung chos can /
mtshan nyid der thal /
mtshon bya de'i phyir /
'dod mi nus te /
pham lhag gi sbyor ltung de pham lhag dngos gzhi phyir bcos pas dag par byed dgos pa'i phyir /
zhes zer /
lugs phyi ma mi 'thad de /
pham pa'i sbyor sbom yin na /
pham pa dngos gzhi la sbyor bas khyab par thal /
pham lhag gi sbyor ltung de pham lhag dngos gzhi phyir bcos pas dag par byed dgos pa'i phyir /
gzhan yang /
pham lhag gi sbyor ltung ming rigs kyi sgo nas phyir bcos pas 'dag pa mis rid par thal /
de pham lhag gi dngos gzhi phyir bcos pas dag par byed dgos pa'i phyir /
'dod na /
ming dang rigs dang ldan par brjod na ltung ba las ldang 'o / /
zhes gsungs ba mi @# / /
'thad par thal /
lo / /
kha cig /
sbom po mtshan nyid pa de dge slong pha ma kho na'i rgyud la yod zer na /
mi 'thad de /
byang sems kyi spom po rgyud ldan gyi khyim pa yod pa'i phyir /
gnyis pa rang lugs la /
so so'i mtshan nyid /
dbye ba /
rnam gzhag la dpyad pa dang gsum las /
dang po ni /
pham lhag gang rung gi na smad kyi ltung ba de sbom po'i mtshan nyid /
gnyis pa ni /
sgras brjod rigs kyi sgo nas dbye na /
ming du chags pa'i sbom po dang /
yon tan sgra'i sbom po gnyis /
dang po dang sbom po mtshan nyid pa don gcig /
gnyis pa dang sbom po btags pa pa don gcig /
yang sbom po la dbye na /
sbyor ba'i sbom po dang /
mthar thug gi sbom po gnyis su yod /
dang po sla /
gnyis pa ni /
bcas ldan dge slong gis mi'i rdzas rin thang tshang ba gzhan don du brkus shing thob blo skyes pa las byung ba'i sbom po lta bu /
gsum pa la /
ngo bo'i khyad par /
sde tshan gyis khyad par /
rten gyi khyad par /
sgra bshad pa'o / /
dang po sbom po de ngo bo'i khyad par dang ldan te /
pham lhag ci rigs la btags pa yin pa'i phyir /
sde tshan gyi khyad par dang ldan te /
pham lhag gang rung gi sder gtogs pa'i phyir| rten gyi khyad par dang ldan te /
so thar gyi sbom po mtshan nyid pa de /
dge slong pha ma kho na'i rgyud la yod /
btags pa ba rab byung sde lnga ga'i rgyud la yod pa'i phyir /
sgra bshad ni /
sbom po zhes pa'i rgyu mtshan yod de /
nyes pa che ba la sbom po'i ming gis btas pa'i phyir / /
ngag don ni /
ltung ba thams cad kyi sbyor ba la nyes byas tsam zhig skyed pas ma khyab ste /
pham lhag gi sbyor ba las sbom po bskyed pa'i phyir /
gsum pa gzhan gyi lus srog la gnod pa srog gcod kyi pham pa la /
lung gi bye brag bzhi las /
rnam 'byed kyi skabs nas byung ba la gsum /
ltung ba dang 'brel ba'i bslab bya /
ltung ba'i rnam gzhag /
bcas pa dang 'brel ba'i bslab bya'i / /
dang po la /
gtam dang 'brel pa'i bslab bya /
nad g.yog dang 'brel ba'i bslab bya /
rdzas dang 'brel ba'i bslab bya /
bya ba ma yin pa dang 'brel ba'i bslab bya'o / /
dang po ni /
nad pa la 'chi ba'i sems pa dang rjes su mthun pa'i nye bar sgrub pa nye bar sgrub par mi bya'o / /
zhes pas bshad /
ngag don ni /
nad pa la 'chi ba'i sems dang rjes su mthun pa nye bar bsgrub par mi bya ste /
de ltar bya mi rung pa'i phyir / /
gnyis pa ltung ba'i rnam gzhag la /
bstan bshad gnyis /
dang po ni /
srog bcad na'o / /
de ltar bsam pas so / /
mir gyur pa'i 'o / /
de ltar 'du shes pas so / /
gang yang rung bas so / /
zhes pas bshad /
'di'i skabs su /
gleng gzhi /
dgag bya /
ngo bo /
yan lag gi rtsi ba rnam par bzhag pa'o / /
dang po yod de /
yul spong byed kyi chu klung yid 'ong ldan gyi 'gram du /
dge slong rab tu mang pos mi sdug pa'i ting nge 'dzin bsgoms pas /
lus mi gtsang ba 'di dang bral na ci ma rung snyam du bsam nas /
dge slong sbed byed la /
chos gos dang lhung bzed sogs byin te gsod du bcug pa la brten nas bcom ldan 'das kyis ltung ba pham par bcas pa yin pa'i phyir /
gnyis pa yod de /
rang gzhan gyis rog la gnod pa sogs kyi dgag bya yod pa'i phyir /
gsum pa yod de /
bcas ldan dge slong gis rang dang rgyud tha dad pa'i mi 'am mir chags pa gang rung gsod sems kyis kun nas bslangs te bsad pa las byung ba'i dngos gzhi yongs su rdzogs pa'i ltung ba de srog gcod kyi pham pa yin pa'i phyir /
bzhi pa la bzhi /
gzhi bsam pa /
sbyor ba /
mthar thug gi yan lag go /
dang po ni /
srog gcod kyi pham pa skyed pa'i gzhi la mi'am mir chags pa gang rung zhig dgos te /
bcas ldan dge slong gis mi ma yin bsad pa la sbom po /
dud 'gro bsad pa la ltung byed /
rang nyid bsad pa la sbom po tsam skyed pa'i phyir /
mi dang mir chags pa'i khyad par yod de /
mer mer po / /
nur nur po /
ltar ltar po / /
'khrang 'gyur ba /
rkang lag 'gyus ba /
rnams ni mir chags pa /
byis pa gzhon nu /
dar ma /
dar yol rgan po rnams ni mi'i gnas skabs so / /
de yang dang po rkang lag 'gyus pa yan chad mngal gyi gnas skabs zhes bya la /
btsas nas smra mi shes pa'i bar gyis pa /
de nas 'khrig pa bsten mi nus pa'i bar gzhon nu /
de nas lo sum cu'i bar dar la @# / /
babs pa /
de nas lnga bcu'i bar dar yel /
de yan chad rgas pa'o / /
gnyis pa la gnyis las /
'du shes ni yid gnyis tshun chad kyis ma 'khrul ba'o / /
kun slong ni sbyor ba brtsams nas mthar thug ma shi'i bar du gsod par 'dod pa rgyun ma chad pa'o / /
gsum pa ni /
rang ngam bskos pas mtshon bslun pa sogs so / /
bzhi pa ni /
sbyor ba de'i rkyen gyis rang nyid kyi snga rol du bsad bya'i srog dbang 'gags pa'o / /
de ltar yang mdzod las /
snga dang mnyam du shi ba la / /
dngos med lus gzhan skyed phyir ro / /
zhes gsungs /
ngag don ni /
srog gcod kyi pham pa skyed pa'i tshul yod de /
bcas ldan dge slong gis rang las shes rgyud tha dad pa'i mi la der 'du shes pas gsod sems kyis kun nas bslangs te rang ngam bskos pas bsad na srog gcod kyi pham pa skyed pa'i phyir /
! /
bzhi pa rang gzhan gnyis ka'i don sgrub pa la gnod pa rdzun smra ba'i pham pa bshad pa la /
lung gi rnam gzhag gsum las /
rnam 'byed kyi skabs nas 'byung ba la /
ltung ba'i rnam gzhag dang /
bslab bya gnyis las /
dang po bstan bshad gnyis las /
dang po ni /
'du shes bsgyur te bdag nyid mi'i chos bla ma dang ldan pa nyid du smras na'o / /
zhes pas bshad /
'di'i skabs su bzhi las /
dang po ni /
gleng gzhi yod de /
yul yangs pa can du nya pa las rab tu byung ba'i dge slong lnga brgyas nyon mongs pa rnyed pa 'dod pas kun nas bslangs te ma'i chos bla ma ma thob bzhin du thob par smras pa la brten nas bcom ldan 'das kyis ltung ba pham par bcas pa'i phyir /
gnyis pa dgag bya yod de rang gzhan gyi don sgrub pa la gnod pa'i dgag bya yod pa'i phyir /
ngo bo yod de /
bcas ldan dge slong gis 'du shes bsgyur te /
mi chos bla ma ma thob bzhin du thob ces smras pas pha rol pos don go ba las byung ba'i ltung ba dngos gzhi de rdzun smra ba'i pham pa yin pa'i phyir /
yan lag gi rtsi ba rnam par bzhag pa la /
gzhi /
bsam pa /
sbyor ba /
mthar thug gi yan lag go /
dang po ni /
gang la smra ba'i yul ni /
mi yin pa /
smra shes pa /
don go ba /
shes pa rang bzhin du gnas ba /
ma ning dang mtshan gnyis pa min pa ste /
tha snyad lnga dang ldan pa /
gang gis smra ba'i ngag ni ngag yin pa /
rang gi yin pa /
bdag nyid dang 'brel pa /
ma nor par smras pa /
mngon sum du smras pa /
gsal por smras pa ste mtshan nyid drug dang ldan pa /
gang smra ba'i dngos po ni /
mi'i chos bla ma ste bsam gtan dang po'i nyer bsdogs yan chad kyi sas bsdus pa'i yon tan no / /
de yang sgrib pa lnga bo ni mi rnams kyi chos yin la /
de spangs ba ni bla ma'i don no / /
sgrib pa lnga yod de /
'dod pa la 'dun pa /
gnod sems /
gnyid rmugs /
rgod 'gyod /
the tshom rnams su yod pa'i phyir /
smra tshul la gsum las /
ngo bo'i sgo nas smra ba ni /
lha rnams dang /
klu rnams dang /
gnod sbyin rnams dang /
dri za rnams dang /
mi'am ci rnams dang /
lto 'phye chen po rnams dang /
srul po rnams dang /
lus srul po rnams mthong ngo / /
de dag dang gtam 'dre'o / /
de dag dang phebs par smra'o / /
zhes sogs smras pa'o / /
'bras bu'i sgo nas smra ba ni /
ma thob bzhin du mi rtag pa la sogs pa'i 'du shes nyi shu dang /
bsam gtan bzhi dang /
gzugs med bzhi dang /
de dag gi nyer bsdegs brgyad dang /
tshad med bzhi dang /
spyan lnga mngon shes sogs thob bo / /
zhes smras pa'o / /
'du shes nyi shu yod de /
mi rtag pa la sogs pa'i 'du shes bcu dang /
mi sdug pa sogs kyi 'du shes bcu yod pa'i phyir /
dang po grub ste /
'dus byas thams cad la mi rtag pa'i 'du shes /
mi rtag pa la sdug bsngal ba'i 'du shes /
sdug bsngal ba la bdag med pa'i 'du shes /
zas la mi mthun pa'i 'du shes /
'jig rten thams cad la mngon par mi dga' ba'i 'du shes /
nyes dmigs kyi 'du shes /
spong ba'i 'du shes /
'gog pa'i 'du shes /
'dod chags dang bral ba'i 'du shes /
'chi ba'i 'du shes rnams su yod pa'i phyir /
gnyis pa grub ste /
mi sdug pa'i 'du shes /
rnam par bsngos pa'i 'du shes /
rnam par brnags pa'i 'du shes /
rnam par dmar ba'i 'du shes /
rnam par bam pa'i 'du @# / /
shes| rnam par zos pa'i 'du shes /
rnam par 'bus zhig pa'i 'du shes /
rnam par 'thor ba'i 'du shes /
rus gong gi 'du shes /
mnyam pa nyid du so sor rtogs pa'i 'du shes rnams su yod pa'i phyir /
ldan pa'i sgo nas smras pa ni /
gang dur khrod chen po bsil ba'i tshal du zhag gcig gnas pa la mi ma yin gyi gnod pa ma byung ba de ni dgra bcom par nges pa yin la /
kho bos dur khrod chen po bsil ba'i tshal du mtshan mo zhag gcig nyal ba la mi ma yin gyi gnod pa ma byung ngo / /
zhes pa lta bu dang /
khyim bdag che ge mo zhig gi nang bu stan khra bo la dbang ba de ni dgra bcom par nges la /
kho bos kyang khyim bdag che ge mo'i nang du stan khra bo la dbang bar byas so / /
zhes smras pa lta bu'o / /
bsam pa la gnyis las /
'du shes ni bden pa'i 'du shes bsgyur te rdzun pa'i 'du shes kyis smra 'dod pa'o / /
kun slong ni ma thob bzhin du thob par smra 'dod pa rgyun ma chad pa'o / /
sbyor ba ni ngag mtshan nyid drug ldan gyis smra bar rtsom pa'o / /
mthar thug ni /
pha rol pos don go ba'o / /
! ? / /
ngag don ni /
rdzun smras pa'i pham pa skyed pa'i tshul yod de /
bcas ldan dge slong gis 'du shes bsgyur te mi'i chos bla ma ma thob bzhin du thob par smras pas pha rol pos don go ba na rdzun smras pa'i pham pa skyed pa'i phyir /
gnyis pa gso ba dge 'dun la rag las ba dge 'dun lhag ma'i sde bshad pa la /
thun mong gi mtshan nyid dang /
ltung ba'i rnam gzhag gnyis las /
dang po ni /
rmi lam ni med pa dang 'dra'o /
zhes sogs kyis 'chad /
'di'i skabs su /
dge 'dun lhag ma'i rnam gzhag bshad pa la /
dbye ba dang /
phye ba so so'i don bshad pa'o / /
dang po ni /
dge 'dun lhag ma de la dbye na /
lung gi bar sdom las /
khu ba 'dzin dang 'khrig tshig rnyed bkur gnyen / /
khang pa khang chen dang ni gzhi med pa / /
bag tsam dge 'dun dbyen dang de rjes phyogs / /
khyim sun 'byin dang bka' blo mi bde ba'o zhes pa ltar yod pa'i phyir /
de yang bsdun dngos po las gyur pa dang /
bsgro ba las gyur ba gnyis las /
dang po la /
chags pas kun nas bslang pa dang /
gnod pas kun nas bslang ba gnyis /
dang po la /
sems can la chags pas kun nas bslang ba dang /
phyi rol la chags pas kun nas bslang ba gnyis las /
dang po la /
bdag nyid 'dod pa sten pa dang /
gzhan sten du 'jug pa gnyis las /
dang po la lus kyi reg pa'i bde ba la chags pa dang /
smra ba'i bde ba la chags pa dang gnyis /
dang po la /
rang gi lus kyi reg pa'i bde ba la chags pa dang /
gzhan gyi reg pa'i bde ba la chags pa gnyis las /
dang po'i dbang du byas nas /
khu ba 'byin pa'i lhag ma dang /
gnyis pa'i dbang du byas nas 'dzin pa'i dge 'dun lhag ma bzhag /
smra ba'i de'i dbang du byas nas /
'khrig tshig gi de dang /
bsnyen bkur bsngags pa'i de gnyis gzhag / /
gnyis pa /
gzhan bsten du 'jug pa la /
gnyen gyi de bzhag /
phyi rol la chags pa'i dbang du byas nas /
khang pa khang chen gyi de gnyis bzhag /
gnad pas kun nas bslang ba la /
gzhi med bag tsam gyi dge 'dun lhag ma rnams bzhag /
bsgo ba las 'gyur ba la gzhan rnams bzhag pa yin no / /
! / /
gnyis pa dbye ba so so'i don bshad pa la bcu gsum yod pa'i /
dang po khu ba 'byin pa'i dge 'dun lhag ma ni /
phyung na'o / /
der 'dun pas so / /
rang gi khu ba'o / /
dang po la'o / /
zhes sogs kyis 'chad /
'di'i skabs su /
gleng gzhi dgag bya /
ngo bo /
yan lag gi rtsi ba rnam par bzhag pa'o / /
dang po yod de /
yul mnyan yod du dge slong 'char gas nyon mongs pa 'dod chags kyi kun nas bslangs te rang gi lus kyi khu ba phyung ba la rten nas bcom ldan 'das kyis ltung ba lhag mar bcas pa'i phyir /
gnyis pa yod de /
sa dang lam la sgrib pa dang /
'khrig pa'i 'dod chags 'phel bar 'gyur ba dang /
pham pa dang po la reg par 'gyur ba sogs kyi dgag bya yod pa'i phyir /
ngo bo yod de /
bcas ldan dge slong gis chags sems kyis kun nas bslangs te rang gi lus kyi khu ba phyung ba'i bde ba bdag gir byas pa las byung ba'i ltung ba dngos gzhi de khu ba 'byin pa'i dge 'dun lhag ma yin ba'i phyir /
bzhi ba la bzhi las /
dang po la /
gang dbyung pa'i gzhi ni rang gi lus kyi khu ba @# / /
yin pa /
dang po'i gnas na gnas pa'o / /
bsam pa ni chags sems kyis dbyung 'dod rgyun ma chad pa'o / /
sbyor ba ni dbyung bar rtsom pa'o / /
mthar thug ni dbyung ba'i bde ba bdag gir byas pa'o / /
! / /
gnyis pa 'dzin pa'am reg pa'i dge 'dun lhag ma ni /
lus kyi reg pa bdag gir byed na'o / /
'dir lan du ni de dang ldan pa nyid do / /
de dang 'brel ba'i gos la yang ngo / /
zhes sogs kyi 'chad /
'di'i skabs su bzhi las /
dang po ni /
yul mnyan yod du dge slong 'char gas khyim bdag gi chung ma dad pa can /
bcom ldan 'das 'khor bcas rtsal pa dang bsnyen bkur byed par lhags pa rang gi spyil bu'i nang du chos ston par brtsams pa na /
chags sems kyis lus la reg pa sna tshogs byas pas khyim bdag mo ma dad pa la brten nas bcom ldan 'das kyis ltung ba lhag mar bcas pa'i phyir /
dgag bya yod de /
sa dang lam la sgrib pa dang /
pham pa dang po'i rgyur 'gyur ba sogs kyi dgag bya yod pa'i phyir /
ngo bo yod de /
bcas ldan dge slong gis chags sems kyis kun nas bslangs te bud med kyi lus la reg pa'i bde ba bdag gir byas pa las byung ba'i ltung ba dngos gzhi de reg pa'i dge 'dun lhag ma yin pa'i phyir /
bzhi pa la bzhi las /
dang po ni /
gang la reg pa'i yul ni bud med don byed nus pa dang ldan pa /
bsten du rung ba /
lus tha mal du gnas pa /
shes pa rang bzhin du gnas pa /
ma ning dang mtshan gnyis ma yin pa /
lus dngos sam /
de dang 'brel pa'i skra'am skra mdud sogs gang yang rung ba'o / /
bsam pa ni chags sems kyis reg 'dod rgyun ma chad pa'o / /
sbyor ba ni /
reg par rtsom pa'o / /
mthar thug ni /
reg pa'i bde ba bdag gir byas pa'o / /
kha cig ni /
gang la reg pa'i dge 'dun lhag ma skyed pa'i yul de la mi yin pa mi dgos te /
bcas ldan dge slong gis chags sems kyis bud med kyi ro la reg pa la de bskyed pa'i phyir /
lung bla mar /
bud med kyi ro dang lhan cig reg par byas na cir 'gyur /
dge 'dun lhag ma'o / /
zhes gsungs pa'i phyir /
zhes zer /
shes bya chos can /
bcas ldan dge slong gis chags sems kyis de la reg pa la de mi skyed par thal /
chags sems kyis sha med pa'i rus pa dang skra la sogs pa rnams kyis bud med kyi lus la reg pa la de mi skyed pa gang zhig /
de las cig shos la reg pa dgag bya chung ba'i phyir /
gzhan yang /
de la de mi skyed par thal /
de la sbom po tsam zhig skyed pa'i phyir /
rgya cher 'grel las /
bud med kyi ro la reg pa la ni sbom po las na smad pa med do / /
zhes gsungs pa'i phyir /
des na sngar gyi lung des ni sbom po la dge 'dun lhag ma'i ming gis btags pa'o / /
! / /
gsum pa 'khrig chig smra ba'i dge 'dun lhag ma ni /
'khrig pa smras na'o / /
rgya la sogs pa'i don gyis so / /
gang la go bar bya ba nyid do / /
zhes sogs kyis 'chad /
'di'i skabs su bzhi las /
dang po ni /
yul mnyan yod du dge slong 'char gas nyon mongs pa chags sems kyis kun nas bslangs te bud med la 'khrig tshig smras pa la brten nas bcom ldan 'das kyis ltung ba lhag mar bcas pa'i phyir /
dgag bya yod de /
snga ma ltar yod pa'i phyir /
ngo bo yod de /
bcas ldan dge slong gis chags sems kyis kun nas bslangs te bud med la 'khrig tshig gis smras pa pha rol pos don go ba las byung ba'i ltung ba dngos gzhi de 'khrig tshig smras pa'i dge 'dun lhag ma yin pa'i phyir /
bzhi pa la bzhi las /
dang po ni /
gang la smra ba'i yul ni bud med kyi mtshan don byed nus pa dang ldan pa| lus tha mal du gnas pa /
shes pa rang bzhan du gnas pa /
ma ning dang mtshan gnyis pa ma yin pa'o / /
gang smra ba'i dngos po ni yul dus der 'khrig tshig tu grags pa rgyan nu can la sogs pa'o / /
bsam pa ni /
chags sems kyis 'khrig tshig smra 'dod rgyun ma chad pa'o / /
sbyor ba ni /
ngag mtshan nyid drug ldan gyis smra par rtsom pa'o / /
mthar thug ni /
pha rol pos don go ba'o / /
! / /
bzhi pa bsnyen bkur bsngags pa'i dge 'dun lhag ma ni /
bdag nyid dang 'khrig pa kun tu spyod pa bsngags na'o / /
des bsngags pa la rjes su yi rang @# / /
ba'i don gyis tshig ni de dang 'dra'o / /
de nyid phyir bzlas na'o / /
zhes sogs kyis 'chad /
'di'i skabs su bzhi las /
gleng gzhi yod de /
yul mnyan yod du dge slong 'char gas nyon mongs pa chags sems kyis kun nas bslangs te bud med la 'khrig pa'i bsnyen bkur bsngags pa la brten nas bcom ldan 'das kyis ltung ba lhag mar bcas pa'i phyir /
dgag bya sngar bzhin /
ngo bo yod de /
bcas ldan dge slong gis chags sems kyis bud med la 'khrig pa'i bsnyen bkur bsngags pa pha rol bos don go ba las gyur pa'i ltung ba dngos gzhi de bsnyen bkur bsngags pa'i dge 'dun lhag ma yin pa'i phyir /
bzhi pa la bzhi las /
dang po ni /
gang la smra ba'i gzhi sngar bzhin no / /
smra tshul ni /
kho bo lta bu'i dge slong tshul khrims dang ldan pa dge ba'i chos tsan la 'khrig pa'i chos 'dis bsnyen bkur byas na de ni bsnyen bkur rnams kyis mchog yin no / /
zhes smras ba'o / /
bsam pa ni /
chags sems kyis bsngags 'dod rgyun ma chad pa'o / /
sbyor ba ni /
bsngags par rtsom pa'o / /
mthar thug ni /
pha rol bos don go ba'o / /
! / /
lnga ba gnyen byed pa'i dge 'dun lhag ma ni /
'phrad na'o / /
gzhan dang ngo /
gzhan du'o / /
de'i phyir du mi mthun pa mthun par sgrub pa'i phyir /
zhas sogs kyis 'chad /
'di'i skabs su bzhi las /
dang po gleng gzhi la /
byung la ma bcas pa dang /
byung la bcas pa gnyis las /
dang po ni /
ri dwags 'dzin gyi bu nag pos skyes pa dang bud med gnyen byas pa la gleng gzhi byung yang bcas pa ma mdzad la /
gnyis pa ni /
yul mnyan yod du dge slong 'char gas nyon mongs pa 'dod chags kyi sems kyis kun nas bslangs te skyes pa dang bud med gnyen byas pa la brten nas bcom ldan 'das kyis ltung ba lhag mar bcas pa yin pa'i phyir /
dgag bya sngar bzhin /
ngo bo yod de /
bcas ldan dge slong gis skyes pa dang bud med gnyen byas te de gnyis phrad ba las byung ba'i ltung ba dngos gzhi de gnyen byed pa'i dge 'dun lhag ma yin pa'i phyir /
bzhi pa la bzhi las /
dang po ni /
gang gnyen byed pa'i bzhi ni /
skyes pa dang bud med mtshan don byed nus pa dang ldan pa /
lus tha mal du gnas pa /
shes pa rang bzhin du gnas pa /
ma ning dang mtshan gnyis pa min pa'o / /
bsam pa ni /
gnyen byed 'dod rgyun mchod pa'o / /
sbyor ba ni /
gnyen byed par rtsom pa'o / /
mthar thug ni /
de gnyis kyis 'khrig pa bsten pa'o / /
! / /
drug pa khang pa khang chen gyi dge 'dun lhag ma bshad pa ni /
gnas byed du bcug na'o / /
mthar ro / /
zhes dang /
gcig gi don du'o / /
tshad las lhag pa'o / /
zhes sogs kyis 'chad /
'di'i skabs su /
chos rje dmar ston pa na re /
tshogs pa'i don du brtsigs pa de khang pa khang chen gnyis su phye ba'i khang chen gyi don gang zag gcig gi don du brtsigs pa de de ltar phye ba'i khang ba'i don yin /
zhes gsung /
'o na /
ston pa zhal bzhugs dus su ston pa'i bzhugs gnas kho nar brtsigs pa'i khang pa chos can /
de ltar phye ba'i khang par thal /
gang zag gcig gi don du brtsigs pa'i khang pa yin pa'i phyir /
khyab ba khas /
'dod mi nus te /
de ltar phye ba'i khang chen yin pa'i phyir te /
sangs rgyas dkon mchog gi ched du brtsigs pa'i khang pa yin pa'i phyir /
khyad ste /
lud rnam 'byed las /
khang chen zhes bya ba ni sbyin par zhes bya ba'i chos kyi che ba yin gyi /
tshad kyi che ba ni ma yin no / /
zhes gsungs pa'i phyir /
gzhan yang /
sdig byed kyi khyim pa bzhi'i don du brtsigs pa'i khang pa chos can /
de ltar phye ba'i khang chen yin par thal /
tshogs pa'i don du brtsigs pa'i khang pa yin pa'i phyir /
khyab pa khas /
'dod mi nus te /
drangs ma thag pa'i lung don grub pa'i phyir /
sog 'dul 'dzin na re /
dkon mchog dang po gnyis gang rung gi ched du brtsigs pa de de ltar phye ba'i khang chen dang /
dge 'dun dkon mchog dang de las gzhan pa'i gang zag gcig gi don du brtsigs pa khang pa'i don yin no / /
zhes gsung /
shes bya chos can /
bcas @# / /
ldan dge slong gi dge 'dun brgya stong sogs kyi khang ba'i tshad la srid du khru bco brgyad /
zheng du khru byed dang bcu gcig las lhag pa byar mi rung bar thal /
dge 'dun dkon mchog gi tshad du brtsigs pa'i khang pa de de ltar bye ba'i khang pa gang zhig de ltar bye ba'i khang pa'i tshad la srid du bco brgyad /
zheng du khru phyed dang bcu gcig las lhag pa ma gnang ba'i phyir /
gzhan yang /
dge 'dun dkon mchog gi ched du brtsigs pa'i khang pa yin na /
de ltar phye ba'i khang chen yin dgos par thal /
dge 'dun dkon mchog de gtsug lag khang gi mdzod 'dzin pa yin pa'i phyir /
khyab ste /
rnam 'byed kyi lung drangs ma thag pa de'i phyir /
mtsho sna pa na re /
dkon mchog gsum gang rung gi ched du brtsigs pa'i khang pa de de ltar phye ba'i khang chen gyi don dang /
khyim pa'am rab byung du gyur ba'i gang zag gcig gi don du brtsigs pa de de ltar phye ba'i khang pa'i don no / /
zhes gsungs 'o na /
rgyun zhugs su gyur pa'i dge slong gcig gi don du brtsigs pa'i khang pa chos can /
de ltar phye ba'i khang par thal /
chos can de'i phyir /
'dod na /
ma yin par thal /
de ltar phyir pa'i khang tshan yin pa'i phyir te /
dge 'dun dkon mchog gi don du brtsigs pa'i khang pa yin pa'i phyir te /
rgyun zhugs kyi don du brtsigs pa'i khang pa yin pa'i phyir /
khayb ste /
rgyun zhugs yin na /
dge 'dun dkon mchog yin dgos pa'i phyir te /
de yin na /
'phags pa yin dgos pa'i phyir /
rang lugs la /
khang pa'i dge 'dun lhag ma bshad pa dang /
khang chen gyi dge 'dun ltag ma bshad pa dang /
khang pa khang chen gyi khyad par bshad pa'o / /
dang po la bzhi las /
gleng gzhi yod de /
yul mnyan yod du dge slong rab tu mang pos nyon mongs pa 'dod chags shas che bas kun nas bslangs te gzhi yang dag par mi rigs pa'i khang pa tshad las lhag pa la brten nas bcom ldan 'das kyis ltung ba ltag mar bcas pa'i phyir /
dgag bya yod da /
srog chags gzhan la gnod par 'gyur ba dang /
gzhan dang rtsod pa rgyas par 'gyur ba dang 'don dang bya ba mang bar 'gyur 'gyur ba'i dgag bya yod pa'i phyir /
ngo bo yod de /
bcas ldan dge slong gis gzhi ma dag par tshad las lhag pa'i khang pa rang don du brtsigs pa las byung ba'i ltung ba dngos gzhi de khang pa'i dge 'dun lhag ma yin pa'i phyir /
bzhi pa la bzhi las /
dang po ni /
gang du brtsigs pa'i gzhi ni gzhan gyis bdag tu bzung ba'i cha nas rtsod pa dang bcas pa /
grog sbur sogs srig chags phra mo rgyu ba'i cha nas gnod pa dang bcas pa /
khron pa dang 'bab chu sogs rgyu pa'i cah nas brtsom du mi rung ba'o /
gang rtsig pa'i dngos po ni phal cher bskor zhing /
phal cher g.yogs pa sogs gnas kyi ngo bor gyur pa gzhan gyi byed 'khro sogs gzhi'i sesl bar gtogs pa ma yin pa /
tshad las lhag pa'o / /
tshad kyang yod de /
srid du khru bco brgyad dang /
zheng du khru gyed dang bcu gcig po che tshad dang /
sbyod lam bzhi shong ba de chung tshad yin pa'i phyir /
spyod lam bzhi ni| 'dug pa'i tshe na skyi la mo krung bcas te 'dug tu rung ba /
nyal ba'i tshe na rkang lag brkyang te nyal du rang ba /
ldang ba'i tshe mgo ma thub par ldang du rang ba /
'gro ba'i tshe na gom pa gsum 'dor du rung ba /
bsam pa ni /
khang pa rtsig 'dong rgyun ma chad pa'o / /
sbyor ba ni /
de ltar rtsom pa'o / /
mthar thug ni /
gnas kyi ngo bor grub pa'o / /
gnyis pa khang chen gyi dge 'dun lhag ma ni /
tshogs kyi don du'o / /
zhes sogs kyis 'chad /
'di'i skabs su bzhi las /
dang po ni /
gleng gzhi dang dgag bya sngar bzhin no / /
ngo bo yod de /
bcas ldan dge slong gis gzhi ma dag par dkon mchog gsum gyi ched du 'am dngos kyi bdag po sogs kyi don du gnas brtsigs pa las byung ba'i dngos gzhi'i ltung ba de khang chen gyi dge 'dun lhag ma yin pa'i phyir /
bzhi pa la bzhi las /
dang po gnyis sngar bzhin la /
bsam pa ni /
rtsig 'dod rgyun ma chad pa'o / /
sbyor ba ni /
de ltar rtsom pa'o / /
mthar thug ni /
gnas kyi ngo bor grub pa'o / /
gsum pa ni /
khang pa khang chen gyi khyad par bzhag tu yod de /
snga ma dkon mchog las gzhan pa'i don du brtsigs pa dgos kyi /
phyi ma dkon mchog gi ched du brtsigs pa dgos pa'i phyir dang /
sa bzhi @# / /
dang yo byad btsal dgos mi dgos kyi khyad par dang /
tshad las lhag pa dgos mi dgos kyi khyad par yod pa'i phyir ro / /
! / /
brgyad pa gzhi med skur 'debs kyi dge 'dun lhag ma ni /
rdzun du sma bas so / /
gang yang rung ba la go bar byas na'o / /
nyams par 'dun pas so / /
zhes sogs kyis 'chad /
'di'i skabs su bzhi las /
dang po gling gzhi yod de /
ston pa 'od ma'i tshal du bzhugs pa'i tshe mdza'o dang sa las skyes gnyis kyis sngon gyi 'khon rgyu mtshan du byas nas 'phags pa gyang bu nor la dge slong ma mdza' mo mi tshangs spyod kyi skur pa 'debs su bcug pa la brten nas de ltar bcas pa'i phyir /
dgag bya yod de /
sa dang lam la sgrib pa sogs kyi dgag bya yod pa'i phyir /
ngo bo yod de /
bcas ldan dge slong gis rang dang lta ba mthun pa'am mi mthun kyang pham pas ma gos pa'i dge slong pha ma smra shes don go shes pa rang bzhin du gnas pa lus tha mal du gnas pa la nyams 'dod kyi bsam pas kun nas bslangs te gzhi med par skur pa btab pa la brten nas byung ba'i ltung ba dngos gzhi de gzhi med skur 'debs kyi dge 'dun lhag ma yin pa'i phyir /
bzhi pa la bzhi las /
dang po /
gang la skur pa 'debs pa'i yul ni /
pham pas ma gos pa'i dge slong pham gang yang rung ba smra shes pa don go ba shes pa rang bzhin du gnas pa lus tha mal du gnas pa la'o / /
bsam pa ni /
nyams 'dod kyi bsam pa rgyun ma chad pa'o / /
sbyor ba ni /
ngag gsal por smra bar rtsom pa'o / /
mthar thug ni /
pha rol pos don go ba'o / /
! / /
dgu ba bag tsam gyi dge 'dun lhag ma ni /
brjod par bya ba gzhan la gnas pa'i tshig gis rdzun na'o / /
zhes sogs kyis 'chad /
'di'i skabs su bzhi las / /
dang po gleng gzhi yod de /
de'i tshe 'phags pa gyad bu ner gyis dge slong ma ud pa la'i mdog can la chos bstan pa'i tshe mdza' bo dang sa las skyes kyis slar yang mi tshangs spyod kyi skur ba btabs pa la de ltar bcas pa'i phyir /
dgag bya sla /
ngo bo yod de /
bcas ldan dge slong gis rang dang lta ba mthun pa 'am mi mthun kyang pham pas ma gos pa'i dge slong pham gang yang rung ba smra shes don go sogs la nyams 'dod kyi bsam pas kun nas bslangs te bag tsam gyi skur ba btab pa las byung ba'i dngos gzhi'i ltung ba de bag tsam gyi skur pa 'debs pa'i dge 'dun lhag ma yin pa'i phyir /
bzhi pa la bzhi las /
dang po sngar bzhin /
bsam pa ni /
nyams 'dod rgyun ma chad pa'o / /
sbyor ba ni /
smra bar rtsom pa'o / /
mthar thug ni /
pha rol pos don go ba'o / /
bag tsam gyi skur ba 'debs pa'i dpe yang yod de /
gyad pu nor dang uT pa la'i mdog can mthong ngo / /
mi tshangs par spyod pa yang mthong ngo / /
zhes mi gsal bar skur ba btab ba'o / /
'di yan chad kyi lhag ma dgu po la dngos po las gyur pa zhes brjod de /
zlog pa la ma ltos par bya ba de la zhugs pa nyid kyis ltung ba dngos gzhi rdzogs par 'gyur ba yin pa'i phyir /
phyi ma bzhi la bsgo gyur gyi ltung ba zhes bya ste /
de rnams kyi ltung ba dngos gzhi rdzogs par skyed ba bzlog bsgo la ltos dgos pas de ltar brjod pa'i phyir /
! /
bcu pa dge 'dun gyi dbyen gyi lhag ma ni /
rtul par byed pa nyid do / /
dbye na la'o / /
dge 'dun gyi'o / /
zhes sogs kyi 'chad /
'di'i skabs su /
gleng gzhi dang ltung ba dngos gnyis las /
dang po ni /
ston pa rgyal po'i khab tu bzhugs pa'i dus su /
dge slong lhas byin gyis ma skyes dgra dad par byas te lha byin la bsnyen bkur mang du byas pas lhas byin 'khor lnga brgya tsam dang ldan par gyur pa'i tshe lhas byin gyis 'khor rnams la /
dge slong go'u ta ma ni sha za /
gos dras shing drub ba gyon /
'o ma 'thung /
lan tsha za /
dgon pa nyid du gnas par byed /
'u cag de dag mi bya'o / /
de ci'i phyir zhe na /
gzhi de dag la brten nas srog chags la gnod pa dang tha ga pa'i rtsal bcom pa dang /
be'u la gnod pa dang /
dbang phyug gi mi gtsang ba yin pa dang /
sems can gyi don mi 'grub @# / /
pa'i phyir ro / /
zhes bslab tshigs lnga bcas de dge 'dun gyi dbyen la zhugs pa la dge slong gzhan rnams kyis bzlog kyang mi gtong ba la brten nas de ltar bcas pa'i phyir /
gnyis pa ni /
bcas ldan dge slong gis dge 'dun chos phyogs las chos ma yin gyi phyogs su 'byed pa las byung ba'i ltung ba dngos gzhi de dge 'dun dbyen gyi lhag ma yin pa'i phyir /
dge 'dun 'khor lo'i dbyen de yang khyad par lnga dang ldan te /
gang du dbye ba'i gnas /
gang dbye ba'i dge 'dun /
dus nam gyi tshe dbye ba| gang las dbye ba'i don /
gang gis 'byed pa'i rten rnams su yod pa'i phyir /
dang po yod de /
mdzod las /
'dzam bu gling na'o / /
zhes dang /
'tshams ma bcad pa dag tu yang / /
'khor lo'i dbyen ni mi 'byung ngo / /
zhes sogs gsungs pa ltar /
gling 'di yin pa /
mtshams gcig gi nang yin pa /
ston pa mngon sum bzhugs pa'i gnas las gzhan yin pa gcig dgos pa'i phyir te /
gling gzhan na 'gran zla ston pa med pa dang /
mtshams tha dad yin na /
mtshams kyi sgo nas phye zin pas dgag bya chung ba dang /
ston pa mngon sum du bzhugs pa'i sar ston pa'i gzi brjid mi bzod pas dbye mi nus pa'i phyir /
gnyis pa grub ste /
so so skye bo'i dge 'dun yin pa /
chos phyogs pa bzhi /
chos min phyogs pa bzhi ste brgyad yan chad kyi grangs tshang ba'i steng du 'byed pa po dang dgu tshang ba las kyi kha skongs su 'os pa rnams yin pa'i phyir te /
'phags pas chos min la chos phyogs su lta ba mi srid pa'i phyir dang /
'byed pa po ma gtogs brgyad ma tshang na phan tshun so sor dge 'dun ma longs pa las kyi kha skongs su mi 'os pas las mi chags pa'i phyir /
gsum pa grub ste /
dang po mtha' skyon zung gcig gi /
snga rol thub pa nongs pa dang / /
zhes 'byung ba ltar /
ston pa sangs rgyas ma thag ma yin par sangs rgyas nas yun lon pa /
bstan pa la skyon chags pa'i dus yin pa /
mya ngan las 'da' kha ma yin pa /
mchog zung gcig yod pa'i dus yin pa /
sangs rgyas pa'i snga rol ma yin pa /
mya ngan las 'das zin pa ma yin pa gcig dgos pa'i phyir /
bzhi pa grub ste /
chos phyogs las chos min phyogs su phye ba de de yin pa'i phyir /
lnga pa grub ste /
tshul khrims rnam par dag cing sde snod kyi grub mtha' la mkhas pa gcig dgos pa'i phyir /
de med na gzhan gyis tshad mar mi 'dzin pa'i phyir /
kha cig ni /
dge 'dun gyi dbyen dang /
dbyen gyi mtshams med dang /
dbyen byed kyi lhag ma gsum la khyad par yod de /
ngo bo'i /
ldan pa'i /
las dang po ba la 'byung mi 'byung gi /
dge slong ma la 'byung mi 'byung gi /
dge 'dun bye ba dgos mi dgos kyi /
bzlog pa lnga yan lag tu dgos mi dgos kyi /
mthar thug grub dus kyi /
'byed pa po'i khyad par te /
brgyad yod pa'i phyir /
dang po yod de /
dge 'dun gyi dbyen ni dge 'dun thugs mi mthun pa'i mi 'phrod pa'i rang bzhin gyi ldan min 'du byed lung du ma bstan pa dang /
dbyen gyi mtshams med ni /
dge 'dun bye ba las byung ba'i rnam smin mnar med du skye 'gyur gyi nyes pa dngos gzhi dang /
dbyen byed lhag ma ni /
bcas pa dang 'gal ba'i ltung ba dngos gzhi yin pa'i phyir /
gnyis pa yod de /
dge 'dun gyi dbye na dge 'dun la ldan /
lhag ma mtshams med gnyis 'byed pa po la ldan pa'i phyir /
gsum pa yod de /
las dang po pa lha sbyin lta bus dge 'dun dbye bas dbyen dang dbyen gyi mtshams med 'byung la dge 'dun lhag ma mi 'byung ba'i phyir /
bzhi pa yod de /
dge slong ma la dbyen byed lhag ma dang las kyi dbyen 'byung /
dbyen byed mtshams med dang 'khor lo'i dbyen mi 'byung ba'i phyir /
dbyen gyi 'tshams med rgyud ldan gyi dge slong ma yod de /
de rgyud ldan kyi dge slong ya mtshan byur pa yod pa'i phyir /
lnga pa yod de /
dge 'dun dbyen dang dbyen gyi 'tshams med gnyis la dge 'dun phye ba yan lag tu dgos /
dbyen byed lhag ma skyed pa la de mi dgos pa'i phyir /
drug pa yod de /
dang po gnyis la bzlog pa @# / /
yan lag tu mi dgos /
dbyen byed lha ga ma la de dgos pa'i phyir /
bdun pa yod de /
dang po gnyis dag 'dun bye ba'i dus der grub /
phyi ma brjod pa gsum pa'i mtha' la ma btang ba'i dus su grub pa'i phyir /
brgyad pa yod de /
'khor lo'i dbyen dang dbyen gyi 'tshams med skyed pa la 'byed pa po las kyi kha skong bar 'os pa dgos /
dbyen byed lhag ma skyed ba la de mi dgos pa'i phyir /
zhes gsungs /
! /
bcu gcig pa de rjes phyogs kyi dge 'dun lhag ma ni /
de'i grogs nyid rjes su sgrub par byed pa'o| |zhes pas bshad /
'di'i skabs su gnyis las /
dang po gleng gzhi yod de /
dge slong ko ka li ka dang /
khan da dra ba bya dang /
rgya mtshos byin dang /
ka ta mo rak ka ti sha ya bzhis lha byin gyi dbyen byed pa'i grogs byed pa na dge slong gzhan gyis bzlog kyang mi gtong ba las der bcas so / /
gnyis pa ni /
bcas ldan dge slong gis dge slong pha rol pos dge 'dun 'byed pa'i grogs byas pa la brten nas byung ba'i ltung ba dngos gzhi de de rjes phyogs kyi lhag ma yin pa'i phyir /
! /
bcu gnyis pa khyim sun 'byin gyi dge 'dun lhag ma ni /
rang skrod par byed pa'i dge 'dun la log pa'i bsam pas de de la de ltar zhugs so / /
zhes rdzun du smras pa nyid do / /
zhes pas bshad /
'di'i skabs su gnyis las /
dang po yod de /
yul mnyan yod du dge slong nam so dang /
'gro ma gyogs dang dmar ser can gsum gyis khyim bdag dad pa can spyod pa ngan pa'i sgo nas ma dad par byas pas /
dge slong rnams kyis bsod snyoms ma rnyed bar gyur to / /
de'i tshe bcom ldan 'das kyis khyim pa sun 'byin pa dag gtsug lag khang nas bskrad pa'i las kyis shig gsungs pas /
dmar ser can gyis de thos nas nyes pa phyir bcos /
nam so dang 'gro mgyogs gnyis gtsug lag khang nas bskrad pas de gnyis kyis dge 'dun 'di ni 'dun pas 'gro ba'o / /
'jigs pas 'gro ba'o / /
zhes sogs 'gro ba gnyis bskur pa 'debs pa la zhugs pa la /
dge 'dun gzhan gyis bzlog kyang mi gtong ba la de ltar bcas so / /
gnyis pa ni /
bcas ldan dge slong gis rang gi tshul khrims dang 'gal ba 'am gzhan la skur pa btab pa'i sgo nas khyim pa sun 'byin pa la dge 'dun gyis bskyed pa nan cur byas pa'i tshe dge 'dun la 'gro ba bzhis bskur pa 'debs pa las byung ba'i ltung ba dngos gzhi khyim pa sun 'byin gyi dge 'dun lhag ma yin pa'i phyir /
! /
bcu gsum pa bka' blo mi bde ba'i dge 'dun lhag ma ni /
dge slong gi lhag pa'i tshul khrims kyi gleng ba nyid na bdag nyid de la dge slong gis brjod pa mi bya ba nyid du byed pa'o / /
zhes sogs kyis 'chad /
'di'i skabs su gnyis las /
dang po yod de /
yul ko'u sham+l+hir 'dun pas /
srog chags dang bcas pa'i chu la spyad pa'i ltung ba byung ba na /
dge 'dun gyi ltung ba gleng bas| 'dun pa na re /
khyod dge yang rung sdig kyang rung khyed la ltung ba mi gleng ngo / /
nga dge yang rung /
sdig kyang rung nga la ltung ba ma gleng zhig zer zhing bka' blo mi bde ba'i gzhi la zhugs pa bzlog pa'i rkyen gyis bzlog kyang mi gtang ba la de ltar bcas so / /
gnyis pa ni /
bcas ldan dge slong gis rang las gzhan pa'i dge slong pha rol pos rang gi bslab pa'i gzhi la gleng ba na /
dge yang rung sdig kyang rung bdag la cang ma smra zhig /
ces smras pa las byung ba'i ltung ba dngos gzhi de bka' blo mi bde ba'i dge 'dun lhag ma yin pa'i phyir /
ma nges pa'i sde la gnyis yod de /
pham lhag ltung byed gsum du ma nges pa dang /
lhag ma ltung byed gnyis su ma nges pa gnyis su yod pa'i phyir /
dang po ni /
bud med dang lhan cig 'dom gang gi nang du gnas pa las byung ba dang /
gnyis pa ni /
de dang lhan cig de'i phyi rol tu gnas pa las byung ba yin no / /
dang po'i gleng gzhi yod de /
dang po 'char ga la /
gnyis pa shi ri ka la bcas pa'i phyir /
! /
gsum pa chad las dang 'brel ba ltung byed kyi sde la /
zhag gi chad las dang 'brel ba'i spang ltung /
bshags pa tsam dang 'brel ba ltung byed 'ba' zhig pa gnyis /
@# / /
dang po la /
thun mongs pa dang /
thun mongs ma yin pa gnyis las /
dang po la /
dgos don /
bsdus don gnyis las /
dang po ni /
lung du /
ltung ba so sor gsungs pa rnams 'dir bsdus te bstan pa la dgos pa yod de /
tshigs tshogs chung ba dang /
mtshan nyid mtshungs pa rnams la rung mthun go bar bya ba'i dgos pa yod pa'i phyir /
gnyis pa la dus dang 'brel ba'i thun mong ba /
bdag po dang 'brel ba'i thun mong ba /
shan dang 'brel ba'i thun mong ba /
phyir bcos dang 'brel ba'i thun mong ba /
sbad pa dang po gsum dang 'brel ba dang lnga las /
dang po ni /
nyin mtshan gyi dang po ma yin pa la tha ma ma yin pa med pa nyid do / /
zhes sogs kyis 'chad /
'di yang lung gi bye brag bzhi las /
rnam 'byed kyis btus so / /
'di'i skabs su /
spyir dus 'brel gyi ltung ba de la /
'chad gnyis bral gnyis zla 'jog dang / /
ras chen gtad byung gsog 'jog dang / /
dmag gnas 'chab dang nub lhag nyal /
snang bcas spang snyil lhan cig nyal te bco lnga las /
'chad 'jog bzhi /
dgon ba'i bral sbang /
ras chen dang nub lhag ste bdun po de skyed pa la rang rang gi zhag grangs kyi tha ma'i mtshan mo'i mtha'i skad cig ma la ltos dgos pa yin te /
gos dang lhung bzed zhag bcu 'chad spang skyed pa la zhag bcu'i mtshan mo'i mtha'i skad cig ma la ltos /
zla 'jog gi spang ltung bskyed pa la zhag sum cu'i mtshan mo'i mtha'i skad cig ma la ltos /
gsog 'jog gi spang ltung bskyed pa la zhag bdun gyi de la ltos /
dgon pa ba'i 'bral spang skyed pa la zhag drug gi de la ltos pa'i phyir /
'di dus 'brel gyi ltung ba gzhag brgyad la mi sbyor te /
'di zhag dang po kho na la dogs pa gcod dgos pa gang zhig /
phyis rnam gnyis la zhag dang po la dogs pa bcad mi dgos /
gzhan rnams kyi mtshan gzhi 'og nas ston pa'i phyir /
'o na /
nyin par dus 'brel gyi ltung ba skyed pa yod dam zhe na yod de /
dmag nang du nyin par gnas na sbyor ltung skyed pa'i phyir te /
der gnas pa tsam la dgag bya nyes dmigs che ba'i phyir te /
rgya cher 'grel las /
dmag gi nang na gnas pa ni nyin par gnas na yang sbyor ba'i snod nyid kyi rgyu'i dngos por 'gyur te /
der gnas pa tsam nyid na nyas par 'gyur ba yin pa'i phyir /
zhes gsungs pa'i phyir /
nyin mtshan gyi dang po ma yin pa ni| mtshan mo'i mtha'i skad cig ma yin la /
de ma yin pa med pa ni /
de la ma ltos par zhag bcu 'chang spang sogs kyi ltung ba mi 'byung zhes sbyor /
nyin mtshan gyi dang po yod de /
skya rengs la gsum yod pa'i dang po de de yin pa'i phyir /
skya rengs dang po shar ba'i tshad yod de /
nam gyi cha bgos pa'i cha nas de shar ba dang /
mtshan ma gsal ba'i cha nas de shar ba'i tshad gnyis yod pa'i phyir /
sbyir nam gyi cha de la srod gung dang tho rangs dang gsum du phye zhing de re re la thun gsum gsum du phye ba'i tha ma'i dang po'i phyed nas skya rengs dang po shar ba yin te /
dge slong ma'i rnam 'byed las /
thun tha ma'i dang ba'i phyed nas rnga brdung du nye ba'i mtshan mo'i skya rengs dang po shar ba'i dus yin /
zhes sogs gsungs pa'i phyir /
gnyis pa yod de /
tho rangs shar phyogs kyi nam mkha' sngo skyar gyur cing skar ma'i gdong gi 'od cung nyams par gyur pa'i tshe skya rengs dang po shar /
de ser skyar gyur cing skar ma'i gdong gi 'od chung ngur gyur pa'i tshe skya rengs bar pa /
de dmar skyar gyur cing rgyu skar rnams kyi 'od med pa'i tshe skya rengs tha ma shar ba yin pa'i phyir /
'od ldan du skar ma'i mdo drangs pa las /
skya rengs dang po shar ba na / /
shar phyogs su ni sdor snang zhing / /
skar ma'i gdong gi 'od nyams la / /
nam mkha' sngo skyar 'gyur ba yin / /
skya rengs bar ba shar ba na / /
des ni shar phyogs skya zhing dmar / /
rgyu skar 'od ni chung pa dang / /
nam mkha' sar skyar 'gyur ba yin /
skya rengs tha ma shar ba na / /
rgyu skar 'od ni med pa dang / /
skya rengs tha ma 'od zer shar / /
'od zer nyi ma shar bar du / /
zhes gsungs pa dang /
shes rab byed par skya rengs gsum po shing 'dzam bukri k+Sha'i lo ma'i 'od @# / /
dad /
de la nyi ma 'phog pa dang / /
nyi ma nam mkha' la byung ba la bshad pa dang /
rnam 'byed sogs mthun par 'byung ba'i phyir /
! /
gnyis pa ni /
spang pa la ni 'du shes las gtso cher rang gi nyid do / /
zhes sogs kyis 'chad /
'di ni lung ko lbags kyi gzhi las btus /
'di'i skabs su /
spyir bdag 'brel gyi ltung ba de la /
'chang 'jog 'khrur 'jug bcu tshan bar ba dang /
snod 'chang 'thag 'jug ras chen gtad mtha' ste /
bcom brgyad po thams cad kyi yo byad rang nyid kyis dbang ba la dbang bar 'du shes pa dngos gzhi skyed pa'i yan lag tu dgos te /
gzhan gyi rdzas la gzhan gyi yin par 'du shes na dngos gzhi mi skyed /
rang gi rdzas la gzhan gyi yin par 'du shes na'ang mi skyed gzhan gyi rdzas la rang nyid kyi yin par 'du shes na'ang dngos gzhi mi skyed pa'i phyir /
dang po grub ste /
'chad gnyis dang zla 'jog dang /
ras chen bzhag 'phyis dang /
dbyar rnyed bgo 'phyis pa dang lnga la der 'du shes na ltung ba med pa dang /
rin po che la reg pa la der 'du shes na spang ltung las gzhan ltung byed 'ba' zhig par 'gyur ba dang /
bcu tshan dang po'i 'khrur 'jug dang /
bcu tshan bar pa'i rin po che la reg pa ma gtogs dgu dang /
bcu tshan tha ma'i thag 'jug pa dang /
gsog 'jog rnams la der 'du shes na rang rang gi na smad du 'gyur ba yin pa'i phyir /
gnyis pa grub ste /
'chang ba sogs lnga las ltung byed dang /
rin po che la reg pa la longs pa gzhir gtogs kyi na smad dang /
'khrur 'jug sogs bcu gnyis la ches na smad du 'gyur pa'i phyir / /
gsum pa grub ste /
bcom brgyad po thams cad la nyes byas su 'gyur pa'i phyir /
zhag bcu 'chang spang skyed pa la gos de khyim pa dang rab byung gang rung la bsam pa thag pa nas bsdos pa ma yin pa dgos te /
bsdos na bdag tu 'dzin pa bral ba yin pas ltung ba mi 'byung ba'i phyir ro / /
rab tu byung ba su rung rung la star snyam du nges par byas pa yang snga ma dang 'dra la /
lhag pa'i yo byad la mkho ba'i yo byad du byin gyis brlabs kyang ltung byed nyid du shes par bya'o / /
! / /
gsum pa ni /
'di la rjes su zhugs pa nyid kyang nyams pa yin no / /
zhes sogs kyis 'chad| 'di rnam 'byed las btus /
'di'i skabs su /
gzhung 'dis shan dang 'brel ba'i thun mong ba bstan pa yin te /
des spang ltung rnams la shan 'byung bar bstan pa yin pa'i phyir te /
dngos su chos gos gzhan la bsdos pa dang /
snam sbyar byin rlabs byas na shan 'byung ba nyams pa dang /
dge slong sa rang bzhin du mi gnas pa la shan mi 'byung bar bstan pa la de rnams las log na shan 'byung ba don gyis bstan pa'i phyir /
shan 'byung ba yang yod de /
'chang gnyis dang zla 'jog dang /
sman zhag bdun pa'i gsog 'jog dang /
dge slong mas zla ba phyed phyed cing chos gos byin gyis ma rlabs pa lnga la zhag shan gyis khyab /
dge slong khyad par can ma yin pa'i rgyud kyi spang ltung sum cu po thams cad la spang shan gyis khyab pa'i phyir /
dge slong khyad par can gyi rgyud kyi spang ltung sum cu la spang shan gyi ma khyab ste /
de'i rgyud kyi zhag bcu 'chang spang la des ma khyab pa'i phyir te /
de spang shan rdeg byed ma yin pa'i phyir te /
de phyir bcos byed pa'i tshe phyis rnyed kyi yo byad rnams spang dgos rung du gnas pa ma yin pa'i phyir te /
de'i tshe na spang bral sngon du btang ba la ltos mi dgos pa'i phyir /
zhag shan la yang khyad par can dang /
khyad par can ma yin pa gnyis las /
dang po la yang /
gos dang ltung bzed dang /
sman zhag bdun pa'i zhag shan khyad par can rnams su yod pa'i phyir /
dus rung dang thun tshod du rung ba dang /
ji srid 'tsho'i sman gsum la rang stobs kyi gsog 'jog dang /
de la brten pa'i spang ltung skyed pa yin kyang shan stobs mi 'byung ngo / /
gnyis pa la /
gos kyi zhag shan khyad par can yin pa dang ma yin pa dang /
lhung bzed kyi zhag shan khyad par can yin pa dang ma yin pa gnyis gnyis yod /
zhag shan @# / /
khyad par can yin ma yin re re la shan rdeg byed dang brdeg bya gnyis gnyis yod do / /
gos dang lhung bzed kyi shan rdeg byed yin na rang gi shan brdeg bya las phyis rnyed ma yin pas khyab kyang /
sngar rnyed yin pas ma khyab ste /
dus mnyam du rnyed pa'i gos dang lhung bzed kyi shan brdeg bya rdeg byed gnyis yod pa'i phyir te /
dge slong gi gos gnyis mnyam du rnyed pa la gcig byin gyis brlabs gcig byin gyis ma brlabs par zhag bcu 'das na /
phyi ma la rang stobs snga ma la shan stobs kyi zhag bcu 'chang spang skyed pa'i phyir /
de bzhin du gos dang ltung bzed kyi shan brdeg bya yin na /
rang gi shan rdeg byed kyi sngar rnyed ma yin pas khyab kyang /
phyi rnyed yin pas ma khyab pa'i tshul shes par bya'o / /
sman la ni mi 'dra ba'i khyad par /
zhag bdun pa'i sman gyi zhag shan rdeg byed yin na rang gi brdeg bya las sngar byung bas khyab pa dang /
de'i shan brdeg bya yin na /
rang gi shan rdeg byed las phyis byung ba'i rnam gzhag kyang shes ngar bya'o / /
gos dang lhung bzed kyi zhag shan khyad par can yin ma yin gyi don yod de /
snga ma shan rdeg byed byin gyis ma brlabs brdeg bya byin gyis brlabs pa la rdeg pa'i sgo nas bzhag /
phyi ma rdeg byed byin gyis ma brlabs brdeg bya yang byin gyis ma brlabs pa la brdeg pa'i sgo nas bzhag pa'i phyir /
sman zhag bdun pa lta bu la zhag shan khyad par can 'jog ste /
brdeg bya byin gyis brlabs pa la rdeg pa sha stag yin pa'i phyir te /
sman byin gyis ma brlabs pa sman gzhan gang la yang zhag shan rdeg pa med pa'i phyir te /
dus rung gi sman gyi dus rung gi zas la shan rdeg pa med pa'i phyir /
gzhan yang /
sman zhag bdun pa la /
rdeg byed byin gyis rlabs pas rdeg bya byin gyis brlabs pa la shan rdeg pa sha stag yin par thal /
sman zhag bdun pa'i shan rdeg byed yin na /
byin brlabs can yin pas khyab /
de'i shan brdegs bya yin na yang byin rlabs can yin dgos pa'i phyir /
dang po der thal /
sman byin gyis ma brlabs pa la rang stobs kyis zhag bdun pa'i spad ltung skyed pa med pa'i phyir te /
dge slong gis chos gcig la bu ram rnyed nas byin gyis ma brlabs par zhag bdun 'das pa'i tshe gsog 'jog gi ltung ba mi skyed pa'i phyir te /
dge slong gi snga dro bu ram rnyed pa byin len ma byas par gung 'das pa'i che gsog 'jog tu mi 'gyur ba'i phyir te /
gsog 'jog gi rgyur byin len nges par dgos pa'i phyir /
rtsa rtags gnyis pa grub ste /
sman zhag bdun par byin gyis brlabs pas byin gyis ma brlabs pa'i sman la shan rdeg pa mi srid pa'i phyir te /
sman zhag bdun pa byin gyis brlabs pa de nad pa la tshegs chung zhing ltung ba 'byung ring ba'i ched du gnang ba gang zhig de ltar shan rdeg pa yod na ltung ba 'byung nye bar 'gyur ba'i phyir /
spang shan la spang shan brdeg bya spang shan rdeg byed gnyis su yod cing /
de gnyis kyi ngo bo bzhag tu yod de /
gang zag khyad par can ma yin pa'i rgyud kyi spang ltung yin pa gzhir byas la ngo bo shes shing dran par nus pa de dang po dang /
spang ltung byung ba'i phyi nas rnyed pa'i yo byad yin pa gzhir byas pa la da ltar spang 'os su gnas pa gnyis pa'i ngo bo yin no / /
gang zag khyad par can yin ma yin gyi don yang yod de /
spang ltung phyir bcos byed pa'i tshe dngos po ma spangs par dge slong gcig gi drung du bshags pas dag pa'i dge slong de dang po dang /
de'i tshe dngos po spang dgos pa'i dge slong de gnyis pa yin pa'i phyir /
dang po grub ste /
spo mgu spyad mi dgos par dag 'dun lhag ma gang zag gcig gi drung du bshags pas 'dag pa'i dge slong de lhag ma phyir bcos byed pa'i skabs su khyad par can du gsungs pa dang 'dra ba'i phyir /
des na dge slong gis gos byin gyis rlabs pa la brtson par byed dgos te /
de yod na dngos pa de lta bu gzhan la yang 'byung ba nyid do / /
zhes gsungs pa'i dgongs pas byin gyis ma rlabs pa'i chos gos gcig yod na phyis rnyed kyi bcas pa rigs mthun pa'i yod byad dngos po gzhan rnams la yang spang shan 'byung ba'i @# / /
phyir /
mtha' gcig tu khyab pa ma nges te /
mar dang bu ram zhag bdun pa'i sman sogs su byin gyis rlob rung ba'i bcas pa rigs 'thun pa yin kyang byin gyis ma brlabs na /
zhag bdun bar byin gyis rlob pas phyis rnyed bu ram la shan mi 'byung ba'i phyir te /
zhag bdun pa la ni rigs 'thun pa la'o / /
zhes gsungs /
spang ltung byung ba'i tshe phyir bcos byed pa la yang brtson par bya dgos te /
de ma bshags par yod na phyis rnyed kyi yo byad rigs mthun pa dang mi mthun pa spang dgos pas tshegs shin tu che ba'i phyir te /
ltung ba de yod na yo byad tsam bdag gir byas pa la spang ba nyid do / /
zhes gsungs pa'i phyir /
! /
bzhi pa ni /
chung ba nyid kyi dum bu de ni mi 'gyur ro / /
dge 'dun gyi yang ngo / /
'di la med pa de nyid gtso bo'o / /
zhes pas bshad /
'di zhu ba las btus / /
gzhung 'dis phyir bcos dang 'brel ba'i thun mong ba bstan te /
des spang ltung phyir bcos byed pa'i tshe /
khru gang las chung ba'i gos kyi dum bu dang /
dge 'dun gyi chos gos dang /
gang la spang ltung phog pa'i yo byad gzhan la gtad na med pa bcal nas spang dgos pa ma yin par bstan pa'i phyir /
de rnams spang dgos pa yang ma yin te /
dang po spang rin med /
gnyis pa bdag nyid gcig pu'i dbang bya ma yin /
gsum pa de nyid rang gi spangs pa'i gtso bo yin pa'i phyir /
des na khru gang yan chad kyi gos dang bdag nyid 'ba' zhig la dbang byar yod pa dang da lta lag na yod pa spang dgos la /
spang tshul yang /
spangs pa'i gnas dang /
yun ji tsam du spang ba gnyis las /
dang po yod de /
gnas tha dad par spang bar bya ba yin pa'i phyir /
gnyis pa grub ste /
re zhig gi spang ba dang /
gtan du spang ba gnyis yod pa'i phyir te /
ltung bzed mang po yod pa'i tshe gces po lhag po gcig ma gtogs lhag ma thams cad rang byung sde lnga gang yang rung ba gcig la gtad pa'i sgo nas gtan du spang dgos /
byin 'phrog gi yo byad ni gang la phrogs pa de la gtan du spang dgos /
de las gzhan pa rnams re shig zhag gcig tu dgong re la spangs pa tsam gyis chog pa'i phyir /
ltung bzed gces po lhag po de nyid rab byung sde lnga gang rung la gtad pa'i sgo nas gtan du spang ba ma yin te /
gces po de dge 'dun rgan rim la brims te dma' brjes pa'i lhung bzed de sngar rang la dbang byar yod pa'i ltung bzed dang mnyam du 'chang dgos pa'i phyir /
! /
lnga pa ni /
'di gsum ni sra brkyang bting ba la mi byung ngo / /
zhes pas bshad /
'di yang rnam 'byed las btus /
'dis spang pa dang po gsum dang 'brel ba'i thun mong ba bstan pa yin te /
des sra brkyang bting ba la bting bar shes shing /
byin gyis brlabs la ma zhig pa'i bag yangs kyi dge slong la 'chad 'bral 'jog gsum gyi spang ltung mi 'byung bar bstan pa'i phyir ro / /
! / /
gnyis pa thun mong ma yin pa la bcu tshan gsum yod pa'i dang po ni /
sdom las /
'chad ba 'bral ba 'jog pa dang / /
'khrur 'jug pa dang len pa dang / /
slong dang stod g.yogs smad g.yogs bcas / /
rin thang so sor bskur ba'o / /
zhes gsungs pa ltar bcu yod pa'i dang po / /
gos zhag bcu 'chang spang gi ltung ba ni /
yod na'o / /
rang gi nyid do / /
zhag bcur rjes su zhugs pa ting ngo / /
gzhan gyi nyi ma'i dang po la'o / /
gos la'o / /
'khor gsum khebs pa'i mtha' tshad la'o / /
byin gyis brlabs pa dang ma 'brel ba la'o / /
'brel kyang rjes su zhugs pa dang bcas pa la'o / /
zhes pas bshad /
'di'i skabs su gleng gzhi dang /
ltung ba rang gi ngo bo gnyis las dang po ni /
ston pa mnyan yod du bzhugs dus dge slong rab tu mang pos gos kyi phrugs du ma bcangs pa dang rtsal sgrub byas pa'i dbang gis bsam gtan dang klog pa'i bar chad du gyur pa la brten nas bcas so / /
gnyis pa yod de /
bcas ldan dge slong gis gnas skabs rang la dbab byar yod pa'i gos byin gyis ma brlabs par bzhag na rang stobs sam shan stobs kyi zhag bcu 'das na spang ltung du 'gyur ba'i phyir /
de yang kun slong zhag bcu'i bar du 'chad 'dod rgyun ma chad pa zhig dgos @# / /
shing /
'du shes ma 'khrul ba zhig dgos te /
zhag bcu 'das kyang ma 'das par 'du shes na dngos gzhi mi 'byung ba'i phyir /
'o na /
spang ltung byung ba'i gos byin gyis ma brlabs par yun ring du bcangs na cir 'gyur zhe na /
kha cig /
rgyun ji tsam bzhag na'ang ltung ba gtan mi skyed par dkar 'byam du 'dod /
kha cig /
de phyin chad zhag bcu bcu nas spang ltung re re skyed gzhan mi skyed pa khra bor 'dod /
kha cig /
de phyin chad zhag bcu tshun chad zhag re re la spang ltung re re 'byung la de phan mi 'byung ba nag 'byams du 'dod /
kha cig /
de phyin chad zhag re re la spang ltung re 'byung ba nag 'byam chen mor 'dod de /
sman gsog 'jog tu gyur pa zhag re re la / /
spang ltung 'byung bar gsungs pa'i phyir dang /
khyim bzhi la sogs pa'i sgo gtan 'das pa la khyim re re la ltung byed du gsungs pa dang mtshungs pa'i phyir /
zhes gsung /
! /
gnyis pa bral pa'i spang ba ni /
byin gyis brlabs pa dang /
gnang ba ma thob pa ni byed pa po nyid do / /
de'i gnas nye 'khor dang bcas pa nas gzhan na gan te skya rengs shar na'o / /
zhes sogs kyis 'chad /
'di'i skabs su gnyis las /
dang po ni /
de'i tshe dge slong rab tu mang pos chos gos rnam gsum yod bzhin du stod g.yogs dang smad g.yogs tsam la brten nas ljongs rgyu ba na khyim pa dang mu stegs can dag 'phya ba la brten nas bcas so / /
gnyis pa yod de /
bcas ldan dge slong gis rang gi 'tsho ba'i yo byad du byin gyis brlabs pa'i chos gos kyi gtso bo gsum gang rung yod pa'i gnas nas mtshams tha dad du gnas te skya rengs shar ba na spang ltung du 'gyur ba yin pa'i phyir /
ltung ba skyed pa la chos gos byin gyis brlabs pa dang /
snam sbyar gyi cha nas mi 'bral ba'i gnang ba ma thob pa zhig dgos te /
de gnyis ltung ba 'di'i byed pa po yin pa'i phyir /
snam sbyar dang mi 'bral ba'i gnang ba ni 'od srung chen po la sbyin pa yin la /
de yang snam sbyar lci ba'i cha nas yin te /
snam sbyar yang ba dang bla gos dang mthang gos la mi 'bral ba'i gnad ba mi chags pa'i phyir /
gnang ba'i rten kyang rgan pa dang /
nad pa gang rung yin pa zhig dgos te /
gzhan zhing nad med pa la gnang ba de ster mi dgos pa'i phyir dang /
nad las grol nas gnang ba byin yang 'jig pa yin pa'i phyir /
ster tshul ni sbyor ba'i skabs su snam sbyar dge 'dun la bstan cing /
rang gis gsol ba lan gsum 'debs pa dang /
dngos gzhi'i skabs su gsol gnyis kyi las kyis sbyin par bya ba yin pa'i phyir /
chos gos gsum la sogs pa la bral spang 'byung zhing /
gding ba lta bu la de mi 'byung ste /
de la de 'byung ba'i sangs rgyas kyi bcas pa med pa'i phyir /
'on kyang gding pa ma khyer par gnas gzhan du mtshan 'das na mi rung ste /
spyir btang la nyes pa skyed cing /
rkyen dbang gis 'da' dgos pa byung na'ang gding ba brnyes te gnas par bya ba dang ma rnyed na bla gos bzhi blta ba byas pa'i steng du yun mi ring bar nyal bar bya ba yin pa'i phyir /
gsum pa zla 'jog gi spang pa ni /
gzhan du na de ni zhag sum cu 'das na'o / /
zhes sogs kyis 'chad /
'di'i skabs su gnyis las /
dang po ni /
de'i tshe dge slong rab tu mang po la chos gos kyi rgyur bsngos pa'i gos sngon po dang /
ser po dang /
dmar po la sogs pa grangs mang po yun ring du 'jog cing /
de dag gi kha skong gi gos la rtsel ba cher byas pa'i stobs kyis thos bsam gyi bar chad du gyur pas na de ltar bcas so / /
gnyis pa yod de /
bcas ldan dge slong gis kha skong gi gos la re ba dang bcas pa'i kha sogs kyi gos khru gang yan chad 'khor gsum khebs pa'i tshad du ma longs pa byin gyis ma brlabs par bzhag na rang stobs dang shan stobs gang rung gis zla ba gcig gi mtshan mo'i mtha' 'das pa na spang ltung du 'gyur ba'i phyir /
kha skong gi gos dang kha sogs kyi gos kha dog rigs mthun pa cig spyir btang la dgos kyi /
dmigs bsal kha sogs tsam ma yin kyang kha skong gi gos kha dog @# / /
dkar bo 'os pa kho na yin te /
dkar po ni kha dog thams cad du bsgyur du rung ba'i phyir /
dge slong gi kha skong gi gos la re ba dang bcas te bzhag pa'i kha sogs kyi gos byin gyis ma brlabs par zla ba'i bar du bcangs pa la zhag sum cu'i snga rol du ltung ba mi 'byung ba dang 'das nas zla 'jog gi spang ba skyed pas ma khyab ste /
tshes gcig lta bu la kha sogs kyi gos rnyed /
tshes lnga lta bu la kha skong gi gos tshang bar rnyed pa byin gyis ma brlabs par zla bar bzhag pa na zla 'jog gi rigs las log nas zhag bcu 'chang spang gi rigs su 'gyur ba'i phyir te /
snga ma la rang stobs dang phyi ma la shan stobs kyi zhag bcu 'chang spang skyed pa'i phyir /
de rnyed na zhag bcu pa de'i dang po la bag la slon pa nyid do /
zhes kha skong gi chos gos de kha sogs kyi gos de'i bag la slon pa nyid de gcig lta bur bya bar gsungs pa'i phyir /
de yang snga ma kha cig bag la slon zhes pa rigs zlog pa la 'chad pa mi 'thad de /
rigs zlog na shan mi 'byung bas ma khyab pa'i phyir /
shan 'byung ba'i don du bshad pa de kho na legs so / /
des na zhag sum cu yan lag tu dgos pa'i ltung ba yin na zla 'jog gis spangs pa yin pas ma khyab ste /
yang ngo'i tshes gcig lta bu la kha sogs kyi gos rnyed nas mar ngo'i tshes bcu lta bu la kha skong gi gos rnyed pa byin gyis ma brlabs par tshes bco lnga'i mtshan mo 'das pa'i tshe byung ba'i ltung byed de zla 'jog gi spang ba ma yin pa'i phyir te /
de zhag bcu 'chad spang yin pa'i phyir te /
de'i tshe snga ma la rang stobs phyi ma la shan stobs kyi zhag bcu 'chang spang 'byung ba yin pa'i phyir /
de ltar na rigs zlog pa dang shan 'byung ba la mu bzhi yod de /
rigs zlog la shan mi 'byung ba /
shan 'byung la rigs mi zlog pa /
shan kyang 'byung rigs kyang bzlog pa /
gnyis ka mi 'byung ba dang bzhi yod pa'i phyir /
dang po ni /
tshes gcig la kha sogs kyi gos rnyed tshes lnga la kha skong gi gos rnyed pa /
tshes drug lta bu la 'tshig pa 'am bor ba'i sgo nas med par gyur pa'am ma rnyed kyang re ba chad na zhag bcu 'das pa'i tshe zhag bcu 'chang spang skyed pa lta bu zla 'jog gi spang ba las rigs zlog gi shan brdeg bya med pas shan 'byung don med pa'i phyir /
gnyis pa ni /
tshes gcig la kha sogs kyi gos rnyed nas /
tshes lnga la kha skong gi gos rnyed kyang tshad du ma long par byin gyis ma brlabs par re ba dang bcas te zhag sum cu 'das pa na spang ltung skyed pa lta bu yin te /
snga ma la rang stobs dang phyi ma la shan stobs kyi zla 'jog gi spang ba 'byung ba'i phyir /
gsum pa ni rigs 'gre /
bzhi pa sla /
! /
bzhi pa 'khrur 'jug pa'i spang ltung ni /
byin gyis brlabs pa rang gi rnying pa 'khrur 'jug par 'os pa chos gos dang gding ba dag las 'ga' zhig bsgo bas 'khrur bcug gam 'tshed du bcug gam 'chag tu bcug pa dag na'o / /
zhes sogs kyis 'chad 'di'i skabs su gnyis las /
dang po ni /
ston pa mnyan yod na bzhugs pa'i tshe /
dge slong 'char gas rang gi sa bon gyis gos pa'i chos gos rnying pa dge slong ma sped ma la 'khrur bcug pa na chags pa'i rkyen gyis chos gos la gos pa'i sa bon rang gi mngal du blug pas khye'u chags pa na gzhan dag ma dad pa la brten nas bcas so / /
gnyis pa yod de /
bcas ldan dge slong gi dge slong ma nye du ma yin pa la byin gyis brlabs pa'i rang gi 'tsho ba'i yo byad chos gos gsum dang gding ba gang rung 'khrur 'os pa 'khrur bcug pa las byung ba'i ltung ba dngos gzhi de 'khrur 'jug pa'i spang ltung yin pa'i phyir /
nye du ma yin pa yan lag tu dgos pa'i ltung ba yang nyer drug yod de /
lung las gsungs pa nyi shu bstan bcos las gsungs pa lnga /
de rnams dang rgyu mtshan mtshungs pa mdor bsdus pa rnams su yod pa'i phyir /
dang po yod de /
'khrur 'jug pa dang len pa dang / /
slong dang stod g.yogs smad g.yogs dang / /
rin thang so sor smel 'jug dang / /
mngon mtshan nyo chong lhung bzed 'tshol / /
tha ga gnyis dang chos gos gnyis / /
'dug gnas za dang gsod pa nyid / /
gcer bu 'gron gnyer grong dang ni / /
khyim gzhan nyid dang nyi shu 'o @# / /
zhes pa ltar yod pa'i phyir /
gnyis pa yod de /
dben par 'dug 'greng gnyis /
sbyor du bcug ba za ba /
yang yang za ba /
lhung bzed do gsum las lhag pa len pa rnams yin pa'i phyir /
nye du yang /
pha ma dag gi bdun rgyud tshun chad las gang yang rung ba snga ma gcig las skyes pa yang nye du yin no / /
zhes gsungs pa ltar /
pha bam ma nas 'dun rgyud tshun du gang yang rung ba zhig la bya'o / /
! / /
lnga ba len pa'i spang ltung ni /
len na'o / /
rnam par rig byed kyis so / /
gos so zhes sogs kyi skabs su gnyis las /
dang po ni /
dge slong ma ut+pa la'i mdog can la ded dpon gyis ras yug phul ba 'phags pa nyer dgas nan gyis bslangs pas dge slong ma'i chos gos shin tu rnying par gyur pa na gzhan dag kha zer ba la brten nas bcas so / /
gnyis pa yod de /
bcas ldan dge slong gis dge slong ma chos brgyad ldan la gos rung ba tshad ldan blangs te thob pa las byung ba'i ltung ba dngos gzhi de len pa'i spang ltung yin pa'i phyir /
! /
drug pa slong ba'i spang ltung ni /
thob na dngos gzhi'o / /
zhes sogs kyi skabs su gnyis las /
dang po ni /
khyim bdag gcig gis ras yug zung dang bcas te ston pa rgyal byed tshal du bzungs pa la phyag 'tshal du phyin pa na 'phags pa nyer dgas kha chos kyis bslus te nan gyis blangs pas khyim bdag ma dang pa la brten nas bcas so / /
gnyis pa yod de /
bcas ldan dge slong gis khyim bdag nye du ma yin pa la gos rung ba tshad ldan blangs te /
thob pa na spang ltung du 'gyur ba'i phyir ro / /
! / /
bdun pa slong bar rigs pa slong ba'i spang ltung ni /
thob na dngos gzhi'o / /
sbyin par bya ba mi sbyin na yang ngo / /
zhes sogs kyi skabs su /
gnyis las /
dang po ni /
ston pa mnyan yod na bzhugs pa'i tshe grong khyer phreng ba can gyi dge slong bzhi bcu chom rkun gyis bcom pa sbyin bdag la gos slong du gnang ba'i tshe nyer dgas 'di dag la brten nas rnyed pa rgya chen po sgrub po snyam du bsams nas de dag dang bcas te /
khyim pa las gos grangs mang du bslangs te dge slong so so la stod g.yogs smad g.yogs tsam byin nas gzhan nyer dga' rang gi khyer ba na gzhan dag smod pa la brten nas bcas pa'i phyir /
gnyis pa yod de /
bcas ldan dge slong gis khyim pa nye du ma yin pa la gos blangs pas rab byung gi chos gos zung gcig las lhag ba thob pa las byung ba'i ltung ba dngos gzhi de slong bar rigs ba slong ba'i spang ltung yin pa'i phyir /
! /
brgyad pa spags pa slong ba'i spang ltung ni spags ba ma phul bar shes pa ni /
zhes sogs kyi skabs su gnyis las /
dang po yod de /
de'i tshe khyi ma bdag bza' mi gnyis phan tshun log g.yem spyad pas khyim kyi 'byor ba srab ba dang phan tshun 'thab pa dang /
bran mo zhig yod pa la yang brdeg 'tshog sna tshogs byed pa la /
nyer dgas de gnyis la log g.yem gyi nyes dmigs dang /
spangs pa'i phan yon brjod nas dge 'dun gyi bslab pa'i gzhi la bkod pa la brten nas de dag gi khyim gyi 'byor ba yang rgyas phan tshun mthun zhing bran mo yang bde zhing skyid par gyur to / /
de gnyis kyis nyer dga' la ras yug gcig 'bul bar glengs pa dang /
bran mos thos te nyer dga' la brjod /
nyer dgas khyim bdag gi khyim du phyin nas ras yug phul bas 'di las bzang ba'i ras yug dgos zer ba dang /
khyim bdag gis chod dus nas ras yug phun sum tshogs pa gcig nyos nas 'bul bar khas blangs /
de'i rin ma khyer ba na khyim bdag la brdeg 'tshog byung ba la brten nas bcas pa'i phyir /
gnyis pa yod de /
bcas ldan dge slong gis khyim pa chos drug ldan gyi gos sbyin par spags pa las lhag pa'i gos bslangs te /
thob na spang ltung du 'gyur ba'i phyir /
de yang dge slong des khyim pas rdzas de rang la spags bar shes pa gcig dgos te /
mi shes na slong ba'i spags pa'i yul ma yin pa'i phyir /
! /
dgu pa so so nas spags pa slong ba'i spang ltung ni /
sbyin par byed pa spungs che ba yang ngo / /
zhes sogs kyis skabs su gnyis las /
dang po yod de /
de ltar nyer dga' la brten nas bcas pa'i phyir /
gnyis pa yod de spags pa slong ba'i spang ltung @# / /
dang 'dra ba la /
gos slong ba'i yul gyi khyad par cung zad yod de /
snga ma khyim pa pho mo gnyis ka sdoms pas gos spags pa yin la /
phyi ma ni khyim pa pho mo gnyis ka so so nas gos re re spags pa yin pa'i phyir /
! /
bcu pa bskur ba'i spang ltung ni /
bskul ba dang bsdad pa lhag gam khas ma blangs na'o / /
zhes sogs kyi skabs su gnyis las /
dang po yod de /
ston pa rgyal po'i khab tu bzhugs pa'i tshe /
nyer dgas yi ge slob pa'i grogs byas pa'i bram ze dbyar tshul zhes bya ba la rnyed pa slongs so / /
de'i tshe ston pa 'khor bcas mnyan yong du gshegs pa dang /
bram zes mnyan yod du 'gro ba'i tshong ba la ba na drug cu rgyas btab ste bskul nas nyer dga' la phul zhig ces bsgo ba dang /
tshong pa de dag gis mnyan yod du nyer dga' la phul /
nyer dgas de spos tshong gi khye'u dad pa dang ldan pa gcig la bcol te ston pa'i drung du song / /
tshong pa rnams kyis nyi ma shar ba'i dus su tshong khang du ma 'dus pa la ba na drug cu'i chad pa bcad pa la /
sang nyer dgas spos tshong gi drung du 'ongs nas pa na'i rgya la lta ba sogs snyad mang du byas te /
nyi ma shar te khye'u la chad pa bcad pa dang gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gis chos gos kyi rin rin po che sbyin bdag khyim pas pho nya ba khyim pa la bskur ba pho nya bas dge slong gi zhal ta ba khyim pa la gtad pa'i chos gos 'od rgyu de bskul sdad drug lhag byas kyang ma sprad pa'i tshe sbyin bdag la sbran pa slar rang la sprad pa zhal ta ba rang gis sbyin bdag gi sems mgu bar khas ma blangs ba na spang ltung du 'gyur ba'i phyir /
! /
bcu tshan gnyis pa ni /
sdoms las /
srin pa la 'ba' zhig cha gnyis dang / /
drug dang mtho gang lam dang ni / /
'khru ba dang ni gser dngul len / /
mngon mtshan can dang nyo tshong ngo / /
zhes gsungs ba ltar bcu yod pa'i / /
dang po srin bal gyi spang ltung ni /
srin bal gyi byas sam byed du bcug na'o / /
stan la ni bkram pa nyid byed pa mthar thug pa'i dang po yin no / /
zhes sogs kyi skabs su gnyis las /
dang po yod de /
mnyan yod du dge slong rab tu mang pos srin bal gyi gdan byas pas khyim ba ma dad pa la brten nas bcas pa'i phyir /
gnyis pa ngo bo yod de /
bcas ldan dge slong gis srin bal gyi stan rang ngam bskos pa gang rung gi lus ngag du grub cing bkram pa rdzogs pa na spang ltung du 'gyur pa'i phyir / /
! / /
gnyis pa bal nag 'ba' zhig gi spang ltung ni /
lug gi bal nag po 'ba' zhig dag go /
rang bzhin gyis so / /
zhes sogs kyi skabs su gnyis las /
dang po yod de /
dge slong rab tu mang pos /
de rjes bal nag 'ba' zhig gi gdan byas pas khyim pa ma dad pa la brten nas bcas pa'i phyir /
gnyis pa yod de /
snga ma de dang 'dra ba la srin bal gyi tshab tu bal nag bcug pa'o / /
! / /
gsum pa cha gnyis bsres pa'i spang ltung ni /
de dag phyed pas lhag pa nyid na'o / /
zhes sogs kyi skabs su gnyis las /
dang po yod de /
des de rjes cha gnyis nag po dang /
cha gcig dkar po byas pa'i gdan byas pas khyim bdag ma dad pa la brten nas bcas pa'i phyir /
gnyis pa yod de /
gzhan sngar bzhin la lug bal nag po nyid gzhan dkar po sogs las byed pas lhag pa na der 'gyur ba yin pa'i phyir /
! /
bzhi pa lo drug na stan byed pa'i spang ba ni / /
gnang ba ma thob pa gzhan yod pa'am rang dgar btang bas lo drug ma lon par stan byas pa nyid na'o / /
zhes sogs kyi skabs su gnyis las /
dang po yod de /
des de'i tshe gang na ring ba dang thung ba mang po byas pas klog pa dang bsam gtan gyi bar chad du 'gyur ba la brten nas bcas pa'i phyir /
gnyis pa yod de /
bcas ldan dge slong gis stan snga ma byas nas lo drug ma lon zhing gnang ba ma thob par stan gzhan yod pa'am med kyang rang dgar stan rang dam bskos pa gang rung gis zin par byas te bkram pa rdzogs pa na spang ltung du 'gyur @# / /
ba'i phyir /
! /
lnga pa mtho gang gi spang ltung ni /
gding ba rnying pa las bde bar gshegs pa'i mtho gang gis ma glan pa'i gding pa gsar ba bcos na'o / /
zhes sogs kyi skabs su gnyis las /
dang po yod de /
des gding ba rnying pa'i tshogs gtsug lag khang bla gab med par spungs te bzhag gsar pa 'ba' zhig la longs spyod pa na rnying pa'i tshogs rul zhing srin bus gang ba'i rang bzhin du gyur pa ston pas gzigs nas sbyin bdag gi dad rdzas chung mi za bar bya ba'i phyir du /
rnying pa nas gsar pa la bde bar gshegs pa'i mtho gang glan dgos par bcas pa'i phyir /
gnyis pa yod de /
bcas ldan dge slong gis gding pa gsar du bcos pa la gding ba rnying pa nas bde bar gshegs pa'i mtho gang gis ma glan par longs spyod pa las byung ba'i ltung ba dngos gzhi de de yin pa'i phyir /
drug pa la bal thog pa'i spang ltung ni /
khyer ba med na dpag tshad gsum las 'das par lug gi bal khyer na'o / /
zhes sogs kyi skabs su gnyis las /
dang po yod de /
drug sdes rnyed pa 'dod pa'i phyir du bal yul du tshong pa dang lhan cig phyin slar rgya gar du 'ong ba'i shing rta bal gyis bkang ba'i srog shing chag nas bal gyi phung po lam du spungs pa drug sdes bal gyi khur chen be ri bo lta bu khur nas 'ongs pa'i tshe gang zag kha cig skrag 'ga' zhig ma dad pa la brten nas bcas pa'i phyir /
gnyis pa yod de| bcas ldan dge slong gis lam nas bal khur te rgyang grags gcig 'das pa na spang ltung du 'gyur ba'i phyir /
de yang bsnyen par ma rdzogs pa'i khur grogs med par dpag tshad gsum tshun la ltung ba med cing de nas rgyang grags re re la yang spang ltung re re dang khur grogs yod na rgyang grags gi mthar yang ltung ba nges par 'byung ngo / /
'o na rgyang grags dang dpag tshad kyi tshad gang zhe na /
yod de /
'di nyid du rdul phra rab dang /
rdul phra mo dang /
chu rdul dang /
lcags dang /
ri bong dang /
lug dang /
glang dang /
nyi zer dang /
sro ma dang /
shig dang /
nas dang /
sor mo rnams snga ma snga ma las phyi ma phyi ma drug 'gyur dang /
sor nyer bzhi la khru gang dang /
khru phyed dang bzhi la mi'i srid dang /
khru bzhi la gzhu 'doms gang /
de lnga brgya la rgyang grags /
de nyid dgon pa'i tshad dang /
de brgyad la dpag tshad du 'jog par bshad do / /
! / /
bdun pa 'khru ba ste bal smel du 'jug pa'i spang ltung ni /
chos gos rnying pa'i gnas su lug gi bal dag go /
'chags par smel ba'i 'o / /
zhes sogs kyi skabs su gnyis las /
dang po yod de /
des dge slong ma rnams la bal 'khru ba ste smel ba dang 'tshed du bcug pas dge slong ma rnams kyi lag pa btso lag mkhan gyi pag pa bzhin du gyur pa sten pas gzigs nas de ltar bcas pa'i phyir /
gnyis pa yod de /
bcas ldan dge slong gis dge slong ma la bal smel du bcug pa na spang ltung du 'gyur ba'i phyir /
! /
brgyad pa gser dngul len pa'i spang ltung ni /
rin po che bdag gir byas na'o / /
lcog pa nyid na de rdzogs so / /
zhes sogs kyi skabs su gnyis las /
dang po yod de /
des rin po che rang gis len pa dang gzhan len du bcug pa na mu stegs can dag 'phya ba la brten nas bcas pa'i phyir /
gnyis pa yod de /
bcas ldan dge slong gis rung ba ma byas pa'i rin po che la rang gi lus kyis reg pa'am gzhan reg tu bcug pa la bdag gir byas na spang ltung du 'gyur ba'i phyir /
rung ba byed tshul yod de /
sbyin bdag bdag po nyid du mos su gzhug pa dang zhal ta byed pa bdag po nyid du khas len du gzhug pa dang /
byin gyis brlabs pa zhes bya ba ni rung ba dag yin no / /
zhes gsungs pa ltar ro / /
de yang bdag po nyid du mos su gzhug pa dang /
khas len du gzhug pa ni rim pa bzhin du de la yid gtad de bcang ba dang /
de'i ming nas 'chang ba yin la /
byin gyis brlobs pa ni dge slong zhig gi mdun du rin po che bzhag ste sngags tshig brjod pa'o / /
! / /
dgu pa mngon mtshan can gyi spang ltung ni /
bskyed byin na'o / /
zhes sogs kyi skabs su gnyis las /
dang po yod de /
des rin po che'i tshogs gzhan la khe spogs byed du bcug pa na mu stegs can 'phya bas na de ltar bcas pa'i phyir /
@# / /
gnyis pa yod de /
bcas ldan dge slong gis rang dbang ba'i rin po che khyim pa la skyed du btang ba las yul dus der grags pa'i skyed thob pa na spang ltung du 'gyur ba'i phyir /
! /
bcu pa nyo tshong byed pa'i spang ltung ni /
gong du bskyed byin na'o / /
zhes 'byung ba 'dir gzhan gyis so / /
zhes pa nyo tshong spyod pa la khe thob na /
zhes sogs kyi skabs su gnyis las /
dang po yod de /
des rin po che las gzhan pa'i yo byad la khe spogs byas pas gzhan ma dad pa la brten nas bcas pa'i phyir /
gnyis pa yod de /
bcas ldan dge slong gis khyim pa la gos sogs nyo tshing byas pa las yul dus der grags pa'i /
be thob pa na spang ltung du 'gyur ba'i phyir / /
! / /
bcu tshan gsum pa ni /
sdom las /
lhung bzed gnyis dang tha gnyis / /
byin phrog ston zla tha chung dang / /
dgon pa ba dang ras chen dang / /
bsngos pa dang ni gsog 'jog go /
zhes gsungs pa ltar bcu yod pa'i /
dang po lhung bzed 'chad ba'i spang ltung ni /
lhung bzed kyi'o / /
zhes sogs kyi skabs su gnyis las /
dang po yod de /
des lhung bzed grangs mang du bsags shing longs spyod byed pa med par 'chang ba na gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gis rang dbang byar yod pa'i lhung bzed rung ba tshad ldan byin gyis ma brlabs par bzhag na rang stobs dang shan stobs gang rung gis zhag bcu 'das pa na spang ltung 'byung ba'i phyir /
! /
gnyis pa lhung bzed 'tshol ba'i spang ba ni /
khyim pa nye du ma yin pa las bslangs pas yongs su bcal na'o / /
zhes sogs kyis skabs su gnyis las /
dang po yod de /
spos 'tshong gi khye'u zhig lhung bzed rnyed pa bsod snyoms pa zhig la phul bas mi 'dod zer ba nyer dgas tshor nas /
des de la lhung bzed blangs pas dge slong hral por shes nas ma byin no / /
de'i tshe nyer dgas lhung bzed 'di kho bos ma thob na nyer dga'i ming 'dor zer nas khyim bdag dad pa can gcig la rin ster du bcug nas thob pa na khye'us lhung bzed ga re zhes mi mdzes pa'i tshig sna tshogs brjod pas gzhan ma dad pa la brten nas bcas pa'i phyir /
gnyis pa yod de /
bcas ldan dge slong gis rang la lhung bzed rung ba tshad ldan yod bzhin du khyim pa nye du ma yin pa la lhung bzed blangs te thob pa na spang ltung du 'gyur ba'i phyir /
lhung bzed lhag po 'di dge slong rang gis spangs pas mi chog gi /
dge 'dun la spangs dgos la spang lugs sngar bshad pa ltar gral mgo nas rim pa bzhin du brims nas snyigs ma'i lhung bzed de bcad dgos pa'i chad las 'byung /
de la ni lhung bzed 'brel med ces bya ste /
rang dbang ba dang byin gyis brlabs pa'i 'brel med pa'i phyir / /
gsum pa 'thag 'jug gi spang ba ni /
rin med par bsgo bas sam /
gzhan gyis kyang 'thag tu bcug na'o / /
zhes sogs kyi skabs su gnyis las /
dang po yod de /
nye dgas dog pa'i tshogs mang du rnyed pa tha ga pa spyi ther gyi drung du phyin nas /
mkhas pa rgyang nas rab gsal ba / /
gangs dang ldan pa'i ri bo 'dra / /
mi mkhas rnam par mi gsal ba / /
mun pa'i nang du mda' 'phang 'dra / /
zhes bstod pas /
tha ga pa na re /
'phags pa dog pa yod na kho bos 'thag go zer ba dang dog pa 'thag tu bcug gla rngan ma byin pa dang gzhan ma dad pa la brten nas bcas pa'i phyir /
gnyis pa yod de bcas ldan dge slong gis khyim pa nye du ma yin pa la gos 'thag tu bcug ste khru gang yan chad btags zin zhing gla mi ster bar thag bcad pa na spang ltung 'byung ba yin pa'i phyir /
! /
bzhi pa 'thag pa skyed pa'i spang ltung ni grub pa na dngos gzhi'o / /
zhes sogs kyi skabs su gnyis las /
dang po ni /
khyim bdag pho mo gnyis so sor mi mthun pa'i rkyen gyis 'byor pa srab pa nyer dgas phan tshun mthun par byas pa'i bka' drin gsab phyir du ras yug btags nas 'bul lo zhes smras pa nyer dgas thos te /
tha ga pa'i drung du phyin te /
ras yug 'di dkyus ring ba dang zheng che ba thags bzang ba gyis shig ces smras pa la brten nas khyim bdag gi dog pa mang du zad pas gzhan ma dad pa la brten nas bcas @# / /
pa'i phyir /
gnyis pa yod de /
bcas ldan dge slong gis rang la sbyin bdag khyim pas bsngos pa'i chos gos kyi rgyu tha ga pa khyim pa la 'thag tu bcug pa sbyin bdag gi bsngos tshod las zheng dkyus gang rigs cher skyed du bcug zhing thag bzang du byed du bcug ste lag tu thog pa na dngos gzhir 'gyur ba'i phyir /
! /
lnga pa byin phrogs kyi spang ltung ni /
lus las tha dang pa'i dngos por gyur pa mthar thug pa na mtha' 'i / /
zhes sogs kyi skabs su gnyis las /
dang po yod de /
mnyan yod du nyer dgas rang dang lhan cig gnas pa'i dge slong chos zhes bya ba la gos byin nas phyi bzhin 'brang ma thub pa na /
ngas glen pa khyod la bsams nas gos byin pa min pas nga'i rjes su mi 'brang na tshur thong zer nas 'phrogs pas gzhan ma dad pa la brten nas bcas pa'i phyir /
gnyis pa yod de /
bcas ldan dge slong gis gos sam lhung bzed gzhan la byin pa yid bcugs dang rku sems med par phrogs te thob blo skyes pa na spang ltung 'byung ba yin pa'i phyir /
phrogs pa'i dngos po la 'dir gos zhes bya ba mtshon ba tsam ste /
rgya cher 'grel las /
'dir gos zhes smos pa ni mtshon pa ste /
dge slong gis dge slong gi 'tsho ba'i yo byad gzhan yang 'phrogs na dngos gzhi'i kha na ma tho bar 'gyur ro / /
zhes gsungs /
gang la 'phrogs pa'i yul de yang dge slong yin pa gcig dgos te /
dge tshul sogs kyi yin na nyes byas tsam skye ba'i phyir /
! /
lung gi sngo ma tshig dang bstun na skabs 'dir ston zla tha chung gi spang ba 'chad rigs na'ang /
'dir zhu ba dang bstun nas dgon pa'i 'bral spang 'chad pa la /
lhag pa la ni bag yangs med do / /
zhes sogs kyi skabs su gnyis las /
dang po yod de /
ston pa mnyan yod na bzhugs pa'i tshe dge slong 'ga' zhig gi sar brag tu dbyar gnas bar khas blangs /
sbyin bdag gis rnyed pa rgya chen po phul ba chom rkun pa dag gis bcom nas dge slong rnams mtshan mo'i dus su sgren mor mnyan yod du lhags pa ston pas gsan nas dgon par gnas pa'i dge slong gis zhag drug tshun du chos gos dang bral kyang nyes pa med par gnang ngo / /
zhes gsungs pa dang /
drug sdes de las kyang lhag par 'das pa la brten nas bcas so / /
gnyis pa yod de /
dge slong dgon pa bas 'jigs pa'i dbang gis byin gyis brlabs pa'i chos gos gsum las gang rung zhig grong du bzhag ste /
chos ldan gyi bya ba yin na dgos pa dang grong te 'khor dang bcas pa'i phyi rol du zhag drug sdod par gnang ba yin pa la zhag bdun pa'i skyer ngas shar ba na dngos gzhir 'gyur pa'i phyir /
! /
bdun pa ras chen gyi spang ba ni /
sngon dang phyi ma gnyis las de ma yin pa'i dus gnyis ni byed pa po nyid do / /
ces dang /
grub na mtha'i 'o / /
zhes sogs kyi skabs su gnyis las /
dang po yod de /
dge slong rab tu mang po dbyar gnas pa'i tshe zla ba gcig las kyang lhag pa'i gong du dbyar gyi gos ras chen pa tsal pa dang dgag dbye byas pa'i rjes su zla ba phyed las lhag par ras chen dgos med du bcangs pas gzhan ma dad pa la brten nas bcas pa'i phyir /
gnyis pa yod de /
ras chen btsal sngas kyi spang ltung bzhag phyis gyi spang ltung gnyis su yod pa'i phyir /
dang po yod de /
gnas par khas blangs pa'i zla ba gcig gi snga rol du dbyar gyi ras chen btsal zhing thob pa na der 'gyur ba'i phyir /
gnyis pa yod de /
de rang dbyar zla ba gsum gnas pa'i dgag dbye byas pa'i dus las zla ba phyed 'das par ras chen bcangs pa las der 'gyur ba'i phyir /
! /
brgyad pa brtad pa'i spang ltung ni /
dbyar gyi nang logs su bdag gir byed na'o / /
zhes dang /
de bgos na yang ngo sham bgos na yang ngo / /
zhes sogs kyi skabs su gnyis las /
dang po yod de /
de'i tshe ri brag gi dgon par tshong pas dbyar gyi rnyed pa phul pa na drug sdes dbyar rnyed rnams kha zas su byas nas zad par byas pa dang tshong pa rnams ma dad pa la brten nas bcas pa'i @# / /
phyir /
gnyis pa la gsum yod der byar rnyed bdag gis dbyar pa sngas pa'i spang ba /
dbyar rnyed bgo ba sngas pa'i spang pa /
dbyar rnyed bzhag phyis kyi spang pa rnams su yod la /
dang po yod de /
bcas ldan dge slong gis dbyar gyi nang logs su dbyar rnyed kyi rgyu sbyin bdag las spyi tshom du bdag gir byas pa na der 'gyur pa'i phyir /
gnyis pa yod de /
rnyed pa de dbyar gyi nang logs su so sor bgos pa na der 'gyur ba'i phyir /
gsum pa yod de /
dge slong gis dbyar rnyed sbed pa po ma bskos par dgag dbye'i /
phyi de nyin mar ngo'i tshe gcig gi mtshan mo 'das pa na der 'gyur ba'i phyir /
spang ba gsum ga'i rgyu thun mong ba ni dbyar rnyed yin te /
dbyar gyi rnyed pa ni byed pa po nyid do / /
zhes pa ltar ro / /
ltung bde rnams la ston zla tha chung gi ltung ba zhes brjod pa'i rgyu mtshan yod de /
dbyar snga phyi gang bas blangs pa yin kyang dbyar rnyed bdag gi 'byed pa dang bgo ba sogs ston zla tha chung gi chos gcig gam nya'i phyi de nyin par bya dgos rgyu ma byas pa las byung ba'i spang ltung yin pa'i cha nas de ltar brjod pa'i phyir /
! /
dgu pa sngos bsgyur gyi spang ltung ni /
gzhan gyi gang zag gzhan nam dge 'dun la bsngos pa'i gos shes bzhin du bdag nyid la bsgyur te thob na bo / /
zhes sogs kyis skabs su gnyis las /
dang po yod de /
de'i tshe bsod snyoms pa zhig gis khyim bdag 'ga' zhig dang par byas pa la brten nas dge 'dun la ras yul 'bul bar bsngos pa na nyer dgas bdag nyid la bsgyur ba dang gzhan dag kha zang ba la brnyen nas bces pa'i phyir /
gnyis pa yod de /
bcas ldan dge slong gis sbyin bdag gi gos sam /
lhung bzed gang rung dge slong gzhan la bsam pa thag pa nas bsngos pa dge slong rang nyid la bsgyur bas thob pa na der 'gyur ba yin pa'i phyir /
! /
bcu pa gsog 'jog gi spang ba ni /
bza' ba'i phyir 'char na'o / /
de'o / /
skya rengs brgyad pa shar na'o / /
zhes sogs kyi skabs su gnyis las /
dang po yod de /
de'i tshe dge slong rab tu mang pos sman byin gyis brlabs nas yun ring du bzhag brul ba dang myags pa la sogs pa la brten nas bcas pa'i phyir /
gnyis pa yod de /
bcas ldan dge slong gis sman gyi rigs bzhi po byin len byas bam gshig par rang gi dus kyi mtha' las 'das pa na der 'gyur ba'i phyir /
snga dro byin len byas pa phyi dro dang /
phyi dro byin len byas pa srod thun gyi mtha' dang /
zhag bdun pa skya rengs brgyad pa shar ba dang /
ji srid 'tsho bcang gi sman gyi nam 'tsho ba'i mtha' las 'das pa na ltung ba skyed pa yin pa'i phyir /
! /
gnyis pa bshags pa tsam dang 'brel pa ltung byed 'ba' zhig pa la /
bcu tshan dgu yod pa'i dang po ni /
sdom las /
rdzun skyon dge slong pha ma dang / /
skyo sdogs byed dang ston pa dang / /
'don dang gnas ngan len chos dang / /
bshes dor byed dang khyad du gsod / /
zhes gsungs pa ltar bcu yod pa'i dang po rdzun smra ba'i ltung byed ni /
de gnyis dang pham par 'gyur pa dang dge 'dun lhag mar 'gyur pa gnyis las gzhan ba'i rdzun du smra ba'i / /
zhes sogs kyi skabs su gnyis las /
dang po yod de /
byung la ma bcas pa dang /
byung la bcas pa gnyis yod pa'i phyir /
dang po ni /
sgra gcan 'dzin de de yin pa'i phyir dang gnyis pa yod de /
sh+'+k+ya lag rgyud kyi bram za rig pa shin tu mkhas pa gcig dang rtsod par khas blangs nas bdag gal te pham na bdag theg pa nyams par 'gyur ro snyam du bsams nas rtsod pa'i dus las 'das te shes bzhin du rdzun smras pa la brten nas bcas pa'i phyir /
gnyis pa ngo bo yod de /
bcas ldan dge slong gis rang las gdan pa'i tha snyad lnga ldan la rdzun bzhi las gzhan pa'i rdzun ngag mtshan nyid lnga ldan gyis smras pa pha rol pos don go ba na der 'gyur ba'i phyir /
rdzun bzhi ni /
pham pa /
lhag ma /
sbom po /
nyes rgyas su gyur pa'i rdzun rnams yin la /
dang po gnyis sngar bshad zin la /
phyi ma gnyis ni /
rdzun smra ba'i ltung byed kyi skabs 'dir 'chad pa'i rgyu mtshan yod de /
rdzun bzhi las gzhan du dge slong gis rdzun smras pa thams cad rdzun smra'i ltu dbyed du rtogs par bya ba'i ched yin pa'i phyir /
sbom @# / /
bor gyur ba'i rdzun smra ni /
'dir dge 'dun 'dus ba las shes bzhin du chos ma yin ba chos dang chos la chos ma yin par ston pa ni nyes pa sbom bo'o / /
zhes gsungs pas bstan te /
dper na /
shed bu ser skyas mi'i ngo ma zlog par chos log smras pa lta bu'o / /
nyes byas su gyur pa'i rdzun smra ni /
'dir gso sbyong la ci 'di la khyed yongs su dgag ma zhes lan gsum gyi bar du dris pa las ma dag par shes bzhin du cang mi smra bas 'da' bar byed na nyes byas so / /
zhes gsungs pas bstan te /
dris pa'i tshe rnam par gyur pa la sogs pa'i lus kyi rnam par rig byed yod pa'i phyir na nyes byas yin no / /
! / /
gnyis pa skyon smra ba'i ltung byed ni /
dge slong gi ngo / /
zhes dang smras na'o / /
zhes sogs kyi skabs su gnyis /
dang po yod de /
drug sdes dge slong gzhan rnams la yan lag nyams pa dang rigs rus sogs kyi sgo nas skyon brjod pa na de dag yid mi bde bar gyur pa la brten nas bcas pa'i phyir /
gnyis pa yod de /
bcas ldan dge slong gis gzhan la yul der skyon du grags pa gang yang rung pa smras pa don go ba na der 'gyur ba'i phyir /
! /
gsum pa phra ma byed pa'i ltung byed ni /
'og ma la yang ro / /
zhes dang /
smras pa na'o / /
gal te ming nas so / /
zhes sogs kyi skabs su gnyis pas /
dang po yod de /
drug sdes dge slong rnams la bar du phra ma sna tshogs byas bas bsam gtan dang klog pa'i bar chad du gyur ba la brten nas bcas pa'i phyir /
gnyis pa yod de /
bcas ldan dge slong gis dge slong phan tshun dbye ba'i bsam pas phra ma'i tshig ngag tu smras pa'i don go ba na der 'gyur pa'i phyir /
! /
bzhi ba skye sdogs byed pa'i ltung byed ni / /
dge slong gnyis kyi rtsod pa nyid dge 'dun gyi legs par zhi bar byas pa nyid pa'o / /
skyo dogs so / /
zhes sogs kyi skabs su gnyis las /
dang po yod de /
dge slong de dag rtsod par gyur pa ni dge slong gzhan dag gi rtsod pa chos phyogs su zhi par byas pa dang /
drug sdes rtsod pa 'di ni legs par zhi bar ma byas so zer nas phan tshun rtsod par 'gyur ba la brten nas bcas pa'i phyir /
gnyis pa yod de /
bcas ldan dge slong gis dge slong gnyis yan chad kyi rtsod pa bzhi po gang rung dge 'dun gyi chos phyogs su zhi bar byas pa la rang nyid zhi byed kyi khongs su gtogs bzhin du skyo sngogs byed ba na der 'gyur ba'i phyir /
! /
lnga pa bud med la chos ston pa'i ltung byed ni /
ston pa la'o / /
chos so / /
tshig drug las lhag par ro / /
zhes sogs kyi skabs su gnyis las /
dang po yod de /
'char gas bud med la chos ston pa na bud med kyi nu ma dang sha mtshan la reg pa sogs byas pas gzhan ma dad pa la brten nas bcas pa'i phyir /
gnyis pa yod de /
bcas ldan dge slong gis rig pa'i skyes pa med par phyim pa mo la chos tshig lnga 'am drug las lhag pa bstan nas don go ba na der 'gyur ba'i phyir /
! /
drug pa 'don pa'i ltung byed ni /
bsnyen par ma rdzogs pa dang gcig char ram mjug thogs su ston byed du gyur ba'i chos dang yi dge yang 'don na'o / /
zhes sogs kyi skabs su gnyis las /
dang po yod de /
drug sdes bsnyen par ma rdzogs pa dang lhan cig rgod bag gi bsam pas kun nas bslangs nas skad kyi gdangs sna tshogs 'don pa na gzhan ma dad pa la brten nas de ltar bcas pa'i phyir /
gnyis pa yod de /
bcas ldan dge slong gis rgod bag gyi bsam pas bsnyen par ma rdzogs pa dang mnyam por ram mjug thogs su gsung rab kyi tshig sho lo ka gcig gi tshad du longs pa'i yi ge skad kyi gdangs mthon pos 'don par byas na der 'gyur ba'i phyir /
! bdun pa gnas dan len brjod pa'i ltung byed ni /
nyan pa po mi shes pa nyid dang bsnyen par ma rdzogs pa nyid dag dang ldan pa la'o / /
smras na'o / /
zhes sogs kyi skabs su gnyis las /
dang po yod de /
dge slong rgan bu 'ga' zhig dge 'dun lhag ma'i ltung ba byung spo mgu spyod pa na dge 'dun gyi gnas mal phyag dar byed pa sogs la drug sdes 'di dag dad ba che las de ltar byed pa ma yin gyi dge 'dun lhag ma phyir 'chos pa'i phyir yin no / /
zhes smras pas gzhan dag gi gnas brtan rgan po dag kyang 'di 'dran /
gzhon pa lta @# / /
smros kyang ci dgos ces 'gyad pa la brten nas bcas pa'i phyir /
gnyis pa yod de /
bcas ldan dge slong gis bsnyen par ma rdzogs pa'i gang zag la dge slong gzhan gyi pham lhag gi ltung ba gang rung brjod pas don go ba na der 'gyur ba'i phyir /
! /
brgyad pa mi chos bla ma bden par brjod pa'i ltung byed ni /
bden pa nyid na'o / /
bden pa ma mthong ba bsnyen bar ma rdzogs ba la'o / /
zhes sogs kyi skabs su gnyis las /
dang po yod de /
nya ba las rab tu byung ba'i dge slong lngas dgra bcom gyi 'bras bu thob pa'i tshe /
mu ge'i dus shig tu nya ba'i drung du mi chos bla ma thob bar khas blangs shing brjod pa la brten nas 'tsho ba'i yo byad grangs mang bar blangs te longs spyad ba na gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gis mi chos bla ma thob pa ste yul bsnyen par ma rdzogs ba la sogs ba la brjod pa'i don go ba na der 'gyur ba'i phyir /
! /
dgu pa bshes ngor byas so zhes skur pa 'debs pa'i ltung byed ni /
dge slong gi dge 'dun gyi zas kyi rnyed pa ma yin pa /
zhes sogs kyi skabs su gnyis /
dang po yod de /
dge slong gyad bu nor dge 'dun gyi bya ba la brtson par gyur bas /
chos gos ngan par gyur ba na /
dge 'dun gyi ras yug gcig rnyed ba chos gos kyi rgyur byin pa'i tshe mdza' bo dad sa las skyes kyi dge 'dun 'di dag ni bshes ngor byed pa yin no / /
dag 'dun gyi spyi rdzas chud son pa yin no / /
zhes dge 'dun la skur ba btab pa la brten nas bcas pa'i phyir /
gnyis pa yod de /
bcas ldan dge slong gis dag 'dun gyi rnyed ba gang zag la sogs par bsngos so zhes skur ba btab pa'i don go ba na der 'gyur ba'i phyir /
! /
bcu ba khyad du g.yod pa'i ltung byed ni /
'dul ba dang ldan pa nyid do / /
zhes sogs kyi skabs su gnyis las /
dang po yod de /
drug sdes so thar gyi mdo 'don pa'i tshe bslab ba'i gzhi phra zhing phra ba 'di dag gis ci zhig bya zhes zer nas bslab pa khyed du bsad pa la brten nas bcas pa'i phyir /
gnyis pa yod de /
bcas ldan dge slong gis 'dul ba'i tshig khyad du gsod ba'i dag gzhan la smras pa'i don go ba na der 'gyur ba'i phyir /
! /
bcu tshan gnyis pa ni / /
sngo ma las /
sa bon 'phya ba bsgo ba dang / /
khri dang gding dang skrod pa dang / /
phyis gnon 'byung ba 'debs pa dang / /
rim pa gnyis su brtsigs pa'o / /
zhes gsungs pa ltar bcu yod pa'i dang pos bon dang skye ba 'jig ba'i ltung byed ni /
mnyams pa nyid la'o / /
zhes dang /
der 'dun pas so / /
rang ngam gzhan gyis kyang rung ngo / /
nyams bar gyur ba na dngos gzhi dag go /
zhes sogs kyi skabs su gnyis las /
dang po yod de /
drug sdes shing ljon pa rang gis gcod cing gzhan gcod du bcug ba na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis sa bon dang skye ba yongs su rdzogs pa'i shing ljon pa gang yang rung ba ma nyams par kun slong nyams 'dod pas rang ngam bskos pa gang rung gis nyams bar byas pa na der 'gyur ba'i phyir /
! /
gnyis pa 'phya ba'i ltung byed ni /
gang zag bcu gnyis bo dag byed pa po nyid yin no / /
zhes sogs kyi skabs su gnyis las /
dang po yod de /
mdza' bo dang sa las skyes gnyis nyer dga' dang lhan cig gtam byed ba na tshe dang ldan pa nyer dga' khyod kyang dge 'dun gyi gnas mal stobs pa na tshe dang ldan bgyad bu nor bzhin du kho bo cag la mtho 'tshams bar ma byed cig ces gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis dge 'dun gyi las byed ba'i tshe gang zag bcu gnyis po gang rung la ming nas smos te mngon sum du 'phya ba dang /
ming nas ma smos kyang zur nas gzhogs 'phyas byas na der 'gyur ba'i phyir /
gang zag bcu gnyis yod de /
gnas khang zas la bsko ba @# / /
gnyis / /
thug pa bag tshos brim pa gnyis / /
phran tshogs brim par byed pa dang / /
snod spyad bris dang gos kyi gnyis / /
dbyar gyi ras chen sbed dang 'gyed / /
mngag zhug pa dang mdzes chos te / /
gang zag bcu dang gnyis po dag /
ston pa'i yang dag bshad pa yin /
zhes pa rnams yin pa'i phyir /
! /
gsum pa bsgo ba rna la gzon pa'i ltung byed ni /
dge slong gi bsgo ba rna la gzon na'o / /
der 'dun pas so / /
gzhan brjod pas so / /
zhes sogs kyi skabs su gnyis las /
dang po yod de /
'dun pa la phan pa'i bsams pas ltung ba glengs pa na /
'dun pa na re /
khyod la kho bo ltung ba mi gleng ngo / /
khyod kyang kho bo la ltung ba ma gleng zhig /
khyod dang kho bo mi 'dra ste /
kho bo'i ston pas byang chub brnyes pa yin no / /
zhes zer ba na /
gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis rang la chos ldan gyi tshig gis bsgo ba'i lan log par smras pa'i don go ba na der 'gyur ba'i phyir /
! /
bzhi pa khri ces pa gnas mal ma bsdus par 'gro ba'i ltung byed ni /
phan phun du gyur pa dang 'das pa la ni mtha'o / /
zhes sogs kyi skabs su gnyis las /
dang po yod de /
dge slong rab tu mang pos dge 'dun gyi gnas mal ma bsdus par bla gab med par bzhag nas chud zos pa ston pas gzigs nas sbyin bdag dad pa can gyi rdzas chus son par byed do / /
zhes gsungs nas de ltar bcas pa'i phyir /
gnyis pa yod de /
bcas ldan dge slong gis dge 'dun gyi gnas mal ma bsdus par bla gab med par bzhag ste phan phun du gyur pa 'am /
'dom bzhi bcu rtsa dgu 'das pa na der 'gyur ba'i phyir /
! /
lnga pa gding ba'i ltung byed ni /
gnas nas 'phags par 'gyur ba na zhes bya ba yan chad sngar thal ba'o / /
zhes sogs kyi skabs su gnyis las /
dang po yod de /
dge slong rgan zhugs gnyis kyis dge 'dun gyi gtsug lag khang du rtsa dang lo ma'i tshogs mang du pa ting ste ma bsdus par song pa na /
phyogs de nyid srog chags kyi yongs su gang ba la brten nas de ltar bcas pa'i phyir /
gnyis pa yod de /
bcas ldan dge slong gis dge 'dun gyi gtsug lag khang du rtsa 'am lo ma'i tshogs bting ba zhes bya ba sngar gnas mal la bshad pa bzhin yin pa'i phyir /
! drug pa skrod pa'i ltur byed ni /
skrod pa la'o / /
gzhan gyis kyang ngo / /
zhes sogs kyi skabs su gnyis las /
dang po yod de /
'char gas rang dang lhan cig gnas pa'i dge slong gsar bu gtsug lag khang gi phyi ru bton pa dang mtshan mo thog thag sdug bsngal ba la brten nas bcas pa'i phyir /
gnyis pa yod de /
bcas ldan dge slong gis grogs dge slong gzhan dge 'dun gyi gnas nas bskrad te nye 'khor 'das pa na nger 'gyur ba'i phyir /
! /
bdun pa phyis gnon byed pa'i ltung byed ni /
phyis gnon byed pa la'o / /
de ni dpe ste /
zhes sogs kyi skabs su gnyis las /
dang po yod de /
'char gas rang gi grogs dge slong gsar bu sngar 'ongs pa dag la gru mo dang pus mo la sogs pas brdzi bar byas pa la brten nas bcas pa'i phyir /
gnyis pa yod de /
bcas ldan dge slong gi dge 'dun gyi nang du sngar bzhugs pa'i dge slong la mtho 'tsham pa'i phyis gnon byas na der 'gyur ba'i phyir /
! /
brgyad pa rtsa ba 'byung ba la 'dug pa'i ltung byed ni /
gnon pa la'o / /
zhes sogs kyi skabs su gnyis las /
dang po yod de /
nyer dga' dang bsod snyoms pa gcig lhan cig ljongs rgyu ba na nyer dgas kho bo'i khur 'di khur cig ces smras pa dang /
bsod snyoms pa na re /
don med pa'i yo byad 'di kho bo la mi dgos zer ro / /
de'i tshe ri brag gi gtsug lag khang du bsod snyoms pa de gnas shing sgo shin tu dam por bcad de yod pa na /
nyer dgas de yod pa'i steng gi thad so nas khri'i rkang pa rno bar byas te lus kyi lcid kyis mnan pas de'i dpral ba gzhom par byas pa la brten nas bcas pa'i phyir /
gnyis pa yod de /
bcas ldan dge slong gis mtho 'tsham pa'i bsam pas dge 'dun gyi gtsug lag khang gi steng gi thog tu khri'i rkang @# / /
pa btsugs nas mnan te 'dug pa na der 'gyur pa'i phyir /
! /
dgu pa dud 'gro 'debs ba'i ltung byed ni /
rang spyod pa'i don nyid de las gzhan pa la'o / /
zhes sogs kyi skabs su gnyis las /
dang po yod de /
'dun pas srog chags dang bcas pa'i chu la lo ma la sogs pa yang yang 'debs pas srog chags mang du shi ba las gzhan ma dad pas de ltar bcas pa'i phyir /
gnyis pa yod de /
bcas ldan dge slong gi rang gzhan thun mongs pa'am gzhan kho na'i don du chu shing la sogs ba srog chags dang bcas pa la dud 'gro'i srog la ltos med kyi bsam pas spyad pas dud 'gro shi ba na der 'gyur ba'i phyir /
! /
bcu pa pha gu'i rim pa gsum las lhag par brtsigs ba'i ltung byed ni /
pha gu rim pa gsum las lhag bar brtsig pa byas pa la'o / /
gzhan gyis kyang ngo / /
nyi ma de la'o / /
gzhan la yang 'jim pa med pa las so / /
zhes sogs kyi skabs su gnyis las /
dang po yod de /
drug sdes nyi ma gcig la gtsug lag khang yongs su rdzogs pa gcig brtsigs pas de'i nub mo zhig pa la brten nas bcas pa'i phyir /
gnyis pa yod de /
bcas ldan dge slong gis gtsug lag khang brtsigs pa na nyin zhag gcig la pha gu rim pa gsum las lhag pa ma brtsigs kyang nyi ma gzhan la 'jim pa med par brtsigs na der 'gyur ba'i phyir /
! bcu tshan gsum pa ni / /
sdoms las /
ma bskos nyi ma nub pa dang / /
zas dang chos gos gnyis dag dang / /
don mthun gru dang dben pa gnyis / /
dge slong ma yis sbyor bcug pa'o / /
zhes gsungs pa ltar bcu yod pa'i / /
dang po ma bskos par ston pa'i ltung byed ni /
bskos pa de dag las gcig dang yang mi ldan pa dang ma bskos par dge slong ma la chos stan na'o / /
zhes sogs kyi skabs su gnyis las /
dang po yod de /
ston pas dge slong ma rnams la dge slong gnas brtan rnams kyis chos bstan par bya'o / /
zhes gsungs pa dang /
drug sdes chos ston pa na dge slong ma dang kun tu rtse ba lus la sogs pa byed pa na /
gzhan ma dad pa la brten nas bcas pa'i phyir /
gnyis pa yod de /
bcas ldan dge slong gis dge slong ma'i ston par tshul bzhin du bskos pa ma yin par /
dge slong ma la chos ston pa na der 'gyur ba'i phyir /
dge slong ma'i ston par bsko 'os pa'i dge slong yod de /
rgyal tshab lta bu'i dge slong bsko bar bya ba yin pa'i phyir /
bsko ba'i gnas dang dus yod de /
'tshams kyi nang du dang /
gso sbyong bco lnga'i nyin mo bsko bar bya ba yin pa'i phyir /
rgyal tshab lta bu'i dge slong med na ston par bsko 'os pa yang yod de /
so thar gyi mdo thon pa'i dge slong rnam dag sogs bsko bar bya ba yin pa'i phyir /
! /
gnyis pa nyi ma nub kyi bar du chos ston pa'i ltung byed ni /
nyi ma nub pa nyid la'o / /
zhes sogs kyi skabs su gnyis las /
dang po yod de /
dge slong dga' byed kyis dge slong ma u ta pa la'i mdog can 'khor dang bcas pa la nyi ma nub kyi bar du chos bstan pas dge slong ma 'khor bcas mnyan yod du phyin pa dang sgo bcad par gyur te phyi rol tu gnas pa na chom rkun pa lnga brgyas dge slong ma 'khor bcas bcom par brtsams pa dang /
dge slong mas dmag gi tshogs sprul /
bcom par ma nus kyang chos ston pa po la gzhan dag 'phya ba la brten das bcas pa'i phyir /
gnyis pa yod de /
bcas ldan dge slong gis dge slong ma la nyi ma nub gyi bar du chos ston pa na der 'gyur ba'i phyir /
! /
gsum pa zas cung zad tsam gyi phyir du chos ston to / /
zhes skur pa 'debs pa'i ltung byed ni /
dge slong de ltar gyur ba ma yin pa la zas cung zad tsam gyi phyir du dge slong ma la chos ston to zhes smras na'o / /
zhes sogs kyi skabs su gnyis las /
dang po yod de /
dga' byed dge slong ma la chos ston pa na dge slong mas zas cung zad phul ba nyer dgas mthong nas /
dga' byed ni zas kho na'i phyir du chos ston to zhes zer @# / /
ba la brten nas bcas pa'i phyir /
gnyis pa yod de /
bcas ldan dge slong gis dge slong gzhan zas gsogs ba'i ched du chos ston pa min pa la de ltar ston to zhes skur pa btabs pas der 'gyur pa'i phyir /
! /
bzhi pa gos byed pa'i ltung byed ni /
dge slong ma nye du ma yin pa nyid la'o / /
gos byed na'o / /
zhes sogs kyi skabs su gnyis las /
dang po yod de /
'char gas dge slong ma sbed ma'i snam sbyar la sogs pa'i gos mang du bcom ba na gzhan dag 'phya ba la brten nas de ltar bcas pa'i phyir /
gnyis pa yod de /
bcas ldan dge slong gis nye du ma yin pa'i dge slong ma'i gos bzo byas te zin pa na der 'gyur ba'i phyir /
! /
lnga pa gos sbyin pa'i ltung byed ni /
gos sbyin na'o / /
zhes sogs kyi skabs su gnyis las /
dang po yod de /
tshong dpon las rab tu byung ba'i dge slong gcig gis rang gi chung ma rnying pa yin pa'i dge slong ma la snam sbyar sbyin pas bcom ldan 'das 'khor bcas ljongs rgyu ba'i tshe /
dge slob de la snam sbyar med pas gzhan dag 'phya ba la brten nas bcas pa'i phyir gnyis pa yod de /
bcas ldan dge slong gis nya du ma yin pa'i dge slong la gos byin pa la yul des thob blo skyes pa na der 'gyur ba'i phyir /
! /
drug pa dge slong ma dang lhan cig 'gron lam du 'jug pa'i ltung byed ni /
dge slong ma gcig dang yang lam las 'da' shing 'gro na'o / /
rgyang grags re re'o / /
zhes sogs kyi skabs su gnyis las /
dang po yod de /
drug sdes gzhon nu bcu gnyis sde dang lhan cig pham ring po'i bar du byin pa la gzhan dag 'phya bar byed pas de ltar bcas pa'i phyir /
gnyis pa yod de /
bcas ldan dge slong gis dge slong ma dang lhan cig gis lam la rgyang grags gcig phyin pa na der 'gyur ba'i phyir /
! /
bdun pa dge slong ma dang lhan cig grur 'jug pa'i ltung byed ni /
'thams nas cig car gru gcig gis lam las 'da' shing 'gro na'o / /
zhes sogs kyi skabs su gnyis las /
dang po yod de /
de de dang lhan cig grur 'jug pa na gzhan dag 'phya ba las bcas pa'i phyir /
gnyis pa yod de /
bcas ldan dge slong gis dge slong ma dang lhan cig chu'i nang du grur gzhugs te rgyun phyogs sam zlog phyogs gang rung du rgyang grags gcig 'das par phyin pa na der 'gyur ba'i phyir /
! /
brgyad pa dpen pa na 'dug pa'i ltung byed ni /
'dug pa la'o / /
zhes sogs kyi skabs su gnyis las /
dang po yod de /
'char gas sbed ma dang lhan cig dpen bar 'dug ste kho bo cag gis sngon 'di dang 'di byas pa dran nam zhes smras pa bsod snyoms pa gcig gis thos te 'phya ba la brten nas bcas pa'i phyir /
gnyis pa yod de /
bcas ldan dge slong gis khrims grogs med par bud med dang lhan cig dpen ba skyabs yod par 'dug pa na der 'gyur ba'i phyir /
! /
dgu pa dpen par 'greng ba'i ltung byed ni /
dge slong ma dang ngo / /
'greng ba la'o / /
zhes sogs kyi skabs su gnyis las /
dang po yod de /
'char gas de dang lhan cig dpen par lus 'greng byas pa las de ltar bcas pa'i phyir /
gnyis pa yod de /
bcas ldan dge slong gis khrims grogs med par dge slong ma dang lhan cig 'greng ba byas na de ba 'gyur ba'i phyir /
! /
bcu pa dge slong mas sbyor du bcug pa'i ltung byed ni /
dge slong mas sbyor du bcug pa la'o / /
zhes sogs kyi skabs su gnyis las /
dang po yod de /
drug sde ljongs rgyu ru 'gro ba gzhon nu bcu gnyis sdes mthong nas /
ming po dag khyod rnams bshos gsol cig ces smras pa dang /
sring mo dag des mi chog 'tsho ba khyim bdag dang ba can bsong snyoms sbyor du chu gcig zer bcu gnyis sdes khyim bdag dad pa can la yang dag pa ma yin pa'i yon tan brjod de 'tsho ba sbyor du btug pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis dge slong mar @# / /
dge slong rang nyid kyi yang dag pa ma yin pa'i yon tan khyim pa la brjod pa'i sgo nas sbyor du bcug pa'i zas zos pa na der 'gyur ba'i phyir /
! /
bcu tshan bzhi pa ni /
sdoms su /
yang yang za dang 'dug gnas gcig phye dang bca' dang stobs pa dang /
'dus dang dus min gsog 'jog dang /
kha nas mid dang bsod pa nyid / /
ces gsungs pa ltar bcu yod pa'i / /
dang po yang yang za ba'i ltung byed ni /
zos na dngos gzhi'o / /
zhes sogs kyi skabs su gnyis las / /
dang po yod de /
ston pa 'khor bcas khyim bdag drag shul can gyi gdugs tshod la spyan drangs ba'i tshe /
drug sdes khyim bdag gzhan gcig gi nang du song ste a mra'i khur ba blangs te longs spyad /
slar yang drag shul can gyi khyim du song ste bsod snyoms la longs spyod pa na gzhan ma dad pa la brten nas bcas pa'i phyir /
gnyis pa yod de /
bcas ldan dge slong gis nyi ma gcig la khyim pas mgron du bos pa lan gnyis byung na zas phyi ma la gos sam gos kyi rin gyi rnyed pa med par zos na der 'gyur ba'i phyir /
! /
gnyis pa 'dug gnas su za ba'i ltung byed ni /
chos 'di pa'i ma yin pa bdag po khyim pa dang bcas pa ya mtshan can thams cad ma yin pa'i 'dug gnas so / /
zhes sogs kyi skabs su gnyis las /
dang po yod de /
ri dwag pa zhig gi khyim du mu stegs pa'i rab tu byung ba gnas pa la /
drug sdes der song ste /
thog mar gzhan spyod kyis khyim pa dad par byas /
phyis rang spyod kyis ma dad par byas pa dang gcer bu pa drug cu dbyug pa'i rig pas pham par byas te gzhan dag 'phya ba la brten nas de ltar bcas pa'i phyir /
gnyis pa yod de /
bcas ldan dge slong gis khyim pa dad pa'i mu stegs can gyi 'dug gnas su mu stegs mchod pa'i gnas der zhag gcig gnas te /
zas zos pas der 'gyur ba'i phyir /
! /
gsum pa lhung bzed do gsum tsam las lhag pa len pa'i ltung byed ni /
zos pa na'o / /
zhes sogs kyi skabs su gnyis las /
dang po yod de /
drug sdes mnyan yod du khyim bdag dad pa can gyi bu mo bag ma la rdzong rgyu'i khur pa'i tshogs nan gyis blangs te longs spyod pas bag mar 'gro ba'i thebs bcag pas gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gis dus rung gi zas g.yos su byas pa lhung bzed do gsum las lhag blangs te gzhan du khyer te zos pa na der 'gyur ba'i phyir /
de yang lhung bzed 'di rnyed cig bzhes shig tshod yongs su ma spags pa dang ji ltar bzhed pa bzhes shig ces ci bder ma byas pa stobs pa ltung ba'i byed pa po yin gyi gzhan du lhung bzed brgya blangs kyang nyes pa med do / /
! / /
bzhi pa spangs pa za ba'i ltung byed ni /
spang ba nyid dang lhag por ma byas pa nyid dag la'o / /
zos na'o / /
zas tsam mo / /
zhes sogs kyi skabs su gnyis las /
dang po yod de /
bcom ldan 'das kyis zas spangs pa za bar mi bya'o / /
zhes gsungs /
drug sdes de dang 'gal bar byed pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis dus rung gi zas spangs pa lhag por ma byas par zos pa na der 'gyur ba'i phyir /
! /
lnga pa spangs pa stobs pa'i ltung byed ni /
stobs na'o / /
dge slong la'o / /
zhes sogs kyi skabs su gnyis las /
dang po yod de /
dge slong rgan zhugs gcig la ltung ba yang yang byung ba slob dpon gyi drung du phyir 'chos su bcug pa na /
rgan zhugs kyi rtog pa la slob dpon 'di yang bdag gi drung du ltung ba bshags par byed pa'i thabs shig bya'o snyam nas slob dpon gyis spangs pa'i zas la lhag por byas so / /
zhes zer nas slob dpon la byin pas longs spyad pa na /
rgan zhugs na re /
spangs pa za ba'i ltung byed phyir chos shig zer slob dpon na re /
'di ni kho bo la ltung bar mi 'gyur gyi khyod nyid la ltung bar 'gyur ro zhes smras pa la gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gzhan gyis spangs pa'i zas lhag por ma byas bzhin du lhag por byas @# / /
so zhes dge slong gzhan la stob par byed pa na der 'gyur ba'i phyir /
! /
drug pa 'dus shing za ba'i ltung byed ni /
lhan cig ma yan pa nyid la'o / /
lhan cig pa'i 'o / /
cig car za ba dang ngo / /
gsum la sogs pa dang ngo / /
zhes sogs kyi skabs su gnyis las /
dang po yod de /
ston pa rgyal po'i khab tu bzhugs pa'i tshe lhas byin 'khor bcas kyi dge 'dun 'byed pa'i phyir ltan cig tu 'dus nas kha zas ia longs spyod pa na gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gis mtshams nang gcig tu dge 'dun dang mnyam du za dgos pa'i zas na ba sogs kyi rkyen med par logs shig tu dge slong bzhir longs te 'dus shing zos ba na der 'gyur pa'i phyir /
! /
bdun bdus ma yin pa'i zas za ba'i ltung byed ni / /
rang gi gling gi nyi ma phyed yol nas skya rengs ma shar ba'i par du ni dus ma yin no / /
da nyid la shes gtse'o / /
bca' bar bya ba dang bza' bar bya ba zos na'o zhes sogs kyi skabs su gnyis las /
dang po yod de /
gzhon nu bcu bdun sdes snga dro'i dus su bsod snyoms ma rnyed /
phyi dro'i dus su cung zad rnyed ba la longs spyad pas gzhan dag ma dad pa la brten nas bcas so / /
gnyis pa yod de /
bcas ldan dge slong gis rang gnas pa'i gling gi nyi ma phyed yol nas skya rengs ma shar ba'i bar du dus rung gi zas zos na der 'gyur ba'i phyir /
! /
brgyad pa gsog 'jog byas pa za pa'i ltung byed ni /
snga dro'i zas byin len byas ba phyi dro'i zas su dang de thun tshod las 'das pa lta bu ni gsog 'jog byas pa yin no / /
de nyid la shes gtso bo'o / /
zhes sogs kyi skabs su gnyis las /
dang po yod de /
dge slong nag po bas 'bras chen mang du blangs te gsog 'jog byas pa la brten nas bcas pa'i phyir /
gnyis pa yod de /
bcas ldan dge slong gis sman bzhi po gang rigs rang gi gsog 'jog tu bzhag pa'am rang dang cho ga gcig pa'i gsod 'jog tu bzhag pa kham gcig yan chad zes na der 'gyur ba'i phyir /
! /
dgu pa byin len ma byas par za ba'i ltung byed ni /
byin len ma bstabs pa nyid la'o / /
zhes sogs kyi skabs su gnyis las /
dang po yod de /
dge slong nag po pas dur khrod kyi zas gos rang dgar blangs nas longs spyad pa la brten nas bcas pa'i phyir /
gnyis pa yod de /
bcas ldan dge slong gis byin len bya dgos pa'i zas la rang ngam rang dang cho ga gcig pa'i gang zag gis byin len ma byas par kham gcig lan chad zos na der 'gyur pa'i phyir /
zhar byung brtsams ldang gi nyes byas kyi ngo bo bzhag tu yod de /
gnang ba'i rkyen dang mi ldan zhing chog par ma zos pa'i dge slong gi sman bzhi po gang rung byin len byas zin nas za ba'i dus su ma btang bar langs na der 'gyur ba'i phyir /
kha cig /
byin len bshig pas brtsams ldang gi nyes pa khags zer na /
mi 'thad de /
za ba'i nye rgyu bshig pa tsam las ltung ba so na gnas pa'i phyir /
spangs pa za ba'i nyes byas kyi ngo bo bzhag tu yod de /
chog go ces pa lta bu'i tshig smras pa'i sgo nas zas spangs pa zos na ltung ba nyes byas skye pa'i phyir /
kha cig /
byin len stobs pa po 'greng ba dang /
len pa po 'dug dgos zer ba mi 'thad de /
sa ga lhas /
'greng ba nye bar gnas pa dang / /
mdun na 'dug pa cho ga shes / /
zhes gsungs pa'i phyir /
byin len byed pa po yang 'greng ba la chags par lung du grub pa'i phyir /
cha la brten pa'i nyes byas kyang yod de /
lag nya ba tshams btsos zhag lon dge slong gis brtsos pa'i nyes byas sogs yin pa'i phyir /
de rnams la cha la brten pa'i nyes byas zhes bya ste /
TI kar /
de dag gsog 'jog byed pa'i cha la brten pa yin pa'i phyir /
zhes gsungs pa ltar gsog 'jog dang de rnams skyed pa'i rgyu cha 'dra ba'i cha nas yin pa'i phyir te /
gsog 'jog byas pa za ba'i ltung ba'i @# / /
rgyur rang ngam rang dang 'dra bas gsog 'jog byas pa yan lag tu dgos pa ltar /
? gnyar blangs pa za ba'i nyes pa'i rgyur yang rang ngam rang dang 'dra bas lag nyar blangs pa dgos pa'i phyir /
zhib tu phyen chal brten pa'i nyes pa brgyad du yang 'gyur te / /
lag nywa sogs nyes pa bzhi dang /
de zos pa'i nyes pa bzhir 'gyur ba'i phyir /
dang po ni /
lag nywa dang de zos pa'i nyes ba 'chad pa la /
'dul 'dzin kha cig /
byin len la lag nywa 'gog byed kyi byin len dang /
bza' ched gyi byin len gnyis su phye nas /
dang po ni /
za ba'i ched ma yin par sman bzhi po gang rung la reg dgos pa'i tshe byin len byed pa lta bu dang /
gnyis pa ni /
da lta'i mthong ba brgyud pa 'di nyid yin zhes gsungs kyang /
gnyis pa de las logs su dang po de 'jog pa mi 'thad de /
bza' ba'i ched ma yin par byin len mi chags pa'i phyir /
lung las /
rnam pa lngas ni byin len byas kyang byas par mi 'gyur te ma brtags par len pa dang bza' par mi sems par len pa dang /
gzhan du 'dug ste len pa dang /
mdun du mi 'dug par len pa dang /
shes pa rang bzhin mi gnas pas blangs pa'o / /
zhes gsungs pa'i phyir /
rigs pas kyang gnod de /
lag nywa rkyang pa 'gog byed kyi byin len yod na chu klung brgal pa'i tshe dge tshul gyis ma theg pa'i bza' ba'i khur po dge slong rkyang pas dge tshul gyi lus dang 'brel thag chad par khur chog dgos pa la de mi chog pa'i phyir te /
de'i tshe khur po la thag pa btags pa'i sne mo la dge tshul gyis bzung dgos par gsungs pa'i phyir /
kho na re /
lung des mi gnod de / /
bza' bar mi sems par bza' ched kyi byin len med ces pa'i don yin /
zhes zer ba mi 'thad de /
spyir byin len chags pa'i yan lag tu bza' ba'i sems pa dgos zhes go ba ston pa bor nas /
bza' ba'i bsam pa med par bza' ba'i bsam pa med ces pa dang 'dra'o / /
kho na re /
rigs pas mi gnod de /
lag nywa 'gog pa'i byi na len byed pa la dge tshul gyis khur po gyen 'degs mi nus par thag pa bzung ba'i dbang du byas zhes pa 'am /
byin len byed nus kyang de mi spro bar thag gu nas bzung spro ba'i dbang du byas zhes zer ba yang mi 'thad de /
dge tshul gyis gyen du 'degs mi nus na dge slong gis khur mi nus pas thag gu nas bzung ba dgos pa med pa'i phyir /
kho na re /
byin len yin na bza' ched kyi byin len yin pas khyab pa mi 'thad de /
bam po lnga bcu pa las /
gal te dus ma yin pa'i phyir rung ba'i rdzas la de sbyor na ni bsnyen par ma rdzogs pas de'i byin len byas te /
sbyar zhing bzhag la gang gi tshe de lta bu'i tshe na chu grang mos gdab pa dang bstab du bcug nas btung bar bya'o / /
zhes gsungs pas byin len snga ma de bza' cher gyi byin len ma yin pa'i phyir te /
de de yin na /
sbyar chogs byas pas byin len ma zhig pas byin len phyi ma byed don med pa'i phyir /
sbyar tshags byas pas byin len ma zhig ste /
de zhig na lag nywar song dgos pa la der ma song ba'i phyir zer na /
byin len phyi ma byed dgos te /
bsnyen par ma rdzogs pas rung chu btab pa nyid kyi nges par byin len byed dgos pa'i phyir te /
chu grang mos gdab par bya'o / /
zhes gsungs pa'i phyir /
byin len snga ma bza' ched kyi byin len ma yin pa mi 'thad de /
de de'i rgyud nas bza' ched kyi byin len yin pa'i phyir dang /
de'i dgos pa ni sbyar tshags dge slong gis byed dgos pa byung na bza' rung ba'i phyir du lag nya 'gog byed kyi byin len dang bza' ched kyi byin len gnyis mi 'gal yang lag nywa rkyang ba 'gog pa'i byin len mi 'thad de /
ces gsungs so / /
kho na re /
smar blugs pa la byin len mi dgos par thal /
de la bza' ched kyi byin len mi chags pa'i phyir na /
ma grub ste /
khar 'gro ba'i tshe na byin len chags pa'i phyir /
khar gtan mi 'gro ba'i dbang du byed na mi chags te /
sku mnye byed pa'i mar la de bya mi dgos pa lta bu yin @# / /
pa'i phyir /
'o na byin len gang zhe na /
bstan tshul gyi dbang du byed na /
mngon sum du mtshams kyi nang du 'thob pa'i phyogs na gnas pas lag pa bkan pas lus sam de dang 'brel bar gyen du 'degs nus pa bsnyen par ma rdzogs pa mi ma yin pa las kyang sbyin par 'dod pas yan lag gis sam de dang 'brel pas byin pa mnos pa ni byin len no / /
zhes gsungs /
don ni /
gang gis stobs pa /
gang gis len pa /
dngos po gang len pa /
gnas gang na blang ba /
tshul ji ltar du len pa /
byin len 'jig pa'i rgyu dang drug las /
dang po ni /
lta ba phun sum tshogs pa mtshan gsum gang rung gi sgo nas byin len bstab par 'os pa bsam pa thag pa nas bstod par 'dod pa zas gyen du 'degs nus pa rnams dgos /
gnyis pa ni /
bsnyen par rdzogs pa'i dge slong ma yan chad la gnas pa shes pa gtad thub yod pa /
lus tha mal du gnas pa rnams yin no / /
mtha' gcig tu ma nges so / /
gsum pa ni /
sman bzhi po gang rung rang dang cho ga gcig pas byin len byas pa dang ma 'brel ba gcig dgos /
byin len byas ma byas the tshom za na 'du shes 'khrul pa yin pas byin len bya dgos /
bzhi pa ni /
'tshams kyi nang yin pa /
mdun lta bu'i mngon sum yin pa /
thob pa'i phyogs yin pa rnams dgos / /
lnga pa ni /
lag pa bkan pas blang bar bya zhing /
rgya cher 'grel gyi dgongs pa la lag pa gnyis kas blang dgos te /
rgya cher 'grel las /
lag pa gnyis bkan te blangs na byin len yin gyi gzhan ni ma yin no / /
zhes gsungs /
drug pa ni /
'phro ga dang shong 'gril por ba dang /
babs dang shi dang gzhan reg dang / /
dngos por 'gyur dang skye bar 'gyur / /
gzhan la dngos po nyid kyang ngo / /
zhes gsungs pa ltar yod /
byin len byas pa'i dgos pa yang gtso bor zas la dbang bar 'gyur ba'i ched yin pa'i phyir te /
rnam 'byed las /
byin len byed du bcug ste za na de nyid zas la dbang bar 'gyur ro / /
zhes gsungs /
! /
gnyis pa 'tshams bcos kyi nyes byas dang de zos pa'i nyes byas yod de /
rung khang ma yin pa'i rang bzhin gyi mtshams nang dang de'i nye 'khor gang rung du dge slong gi longs spyod pa na bsnyen par rdzogs pas rjen pa me dang 'brel bas reg pas na der 'gyur ba'i phyir /
rung khang ma yin pa de yang rang dam rang dang 'dra ba dbang ba zhig dgos te /
khyim pa dbang ba sogs su 'tshams bcos mi 'byung ba'i phyir /
de bzhin du rjen pa'i dnges po de yang rang dam rang dang 'dra ba la dbang ba zhig dgos /
gsum pa zhag lon gyi nyes byas kyang yod de /
dge slong gi rung khang ma yin pa'i rang bzhin gyi mtshams de'i nye 'khor du sman bzhi po gang rung gcig bzhag mtshan mo 'das phan de 'byung ba'i phyir /
bzhi pa rjen bcos kyi nyes byas yod de /
dge slong gis rjen pa longs spyod pa'i ched du me la reg par byed na /
der 'gyur ba'i phyir /
spros bas chog go /
! /
bcu pa bsod pa slong pa'i ltung byed ni /
sbyin par byed pa nye du ma yin pa'i khyim pa nyid kyang ngo / /
rang gi blangs te zos na'o / /
zhes sogs kyi skabs su gnyis las /
dang po yod de /
khyim bdag gcig gi ston pa 'khor bcas gdugs tshod la sbyan drangs nas gsol zin pa dang drug sde phyis lhags pa la lhag ma 'ga' zhig sbyin pas ma mgu ste /
khyim bdag gzhan la zas bzang po slong bar byas pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis khyim pa nye du ma yin pa la yul dus der zas bsod par grags pa blangs te zos pa na der 'gyur ba'i phyir /
! /
bcu tshan lnga pa ni /
sdom las /
srog chags dang bcas nyal bar 'dug /
'greng dang bcer bu dmag dang ni / /
zhag gnyis bshams bkrugs 'gro ba dang /
brdeg dang gzas dang gnas ngan len / /
zhes @# / /
gsungs pa ltar bcu yod ba'i /
dang po srog chags dang bcas pa'i chu la longs spyod pa'i ltung byed ni /
shes gtso'o / /
srog chags dang bcas pa nyid la'o / /
zhes sogs kyi skabs su gnyis las /
dang po yod de /
'dun pas srog chags dang bcas pa'i chu la longs spyod pa la gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gis rang kho na'i ched du chu la sogs pa la srog chags yod med ma brtags par ltos med kyi bsam pas longs spyad pas srog chags shi ba na ltung bar 'gyur ba'i phyir /
chu la srog chags yod med brtag pa la yang rnam pa bzhi ste /
gang la brtag pa'i gzhi ni chu mi g.yo zhing rnyog pa med pa /
snod gang du brtag na nya phyis la sogs pa gsal ba'i nang du'o / /
gang zag gang gis brtag na dge slong snying rje can gyis so / /
mig gang gis brtag na tha mal ba'i mig gis so / /
tshul ji ltar brtag na chu'i steng dang bar dang gting du'o / /
tshad ji tsam brtag na /
'dom gang khor yug tu'o / /
yun ji tsam na med par yid ches kyi bar du'o / /
longs spyod pa'i 'du shes kyi dbang du byas na lan cig brtag pa na phyi de nyi ma 'char ga tshun chad du longs spyad par bya ba yin no / /
! / /
gnyis pa nyal po byed par shom pa'i khyim na gnas pa'i ltung byed ni /
zhugs pa'am phyogs pa la'o / /
sprod pa la'o / /
skyes pa dang bud med gyi'o / /
zhes pa dang /
mngon sum du brnags pas 'dug na'o / /
zhes sogs kyi skabs su gnyis las /
dang po yod de /
'char gas spos 'tshong gi khyi'u rang gi chud ma dang lhan cig nyal po byed pa'i bar chad byas pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis khyim pa pho mo nyal po byed pa la zhugs pa 'am de'i sta gon du gnas pa la mngon sum du 'dom gang gi nang du 'dug pa pho mo gnyis kyis go ba na der 'gyur ba'i phyir /
! /
gnyis pa de'i khyim na 'greng ba'i ltung byed ni /
dben par brnags pas 'greng na'o / /
skyabs yod par ro / /
zhes sogs kyi skabs su gnyis las /
dang po yod de /
des de'i khyim du 'greng ba'i sgo nas de'i bar chad byas pas gzhan dag 'phya ba la brten nas bcas pa'i phyir /
gnyis pa yod de /
sngar 'dug ces pa'i dod 'dir 'greng ba dang /
sngar skyabs med pa dgos pa'i dod du 'dir dge slong dang de gnyis kyi bar du skyabs yod pa'o / /
gzhan 'dra /
! /
bzhi pa gcer bu pa la zas sbyin pa'i ltung byed ni /
rang gis sbyin na'o / /
zhes sogs kyi skabs su gnyis las /
dang po yod de /
gcer bu ma rgan gzhon gnyis kyis kun dga' po la zas bslangs pas kun dga' bos rgan pa la khur ba gcig /
gzhon pa la gnyis sbyin pas /
rgan mo na re /
'di ni khyod la dga' ba yin no / /
zhes skur pa btab pa la brten nas bcas pa'i phyir /
gnyis pa yod de /
bcas ldan dge slong gis mu stegs kyi rab tu byung ba la dgos pa khyad par can med par zas sbyin cing des blangs pa na der 'gyur ba'i phyir /
! /
lnga pa dmag la lta ba'i ltung byed ni /
'phags pa'i nye 'khor gyi mtha' las 'das te mthong na'o / /
zhes sogs kyi skabs su gnyis las /
dang po yod de /
rgyal po gsal rgyal gyid mag gi tshogs ri brag la 'dren pa'i tshe drug sdes dmag gi tshogs la /
bkren pa dag /
khyed kyis ri brag kyi rgyal po mi thub ste /
bkren pa khyed ni dman pa yin la de dag ni mchog dang gtso bor gyur pa yin no zhes zer ba dang rgyal po 'khor bcas ma dga' ba las bcas pa'i phyir /
gnyis pa yod de /
bcas ldan dge slong gis rgyal po la sogs pas bos pa'i rkyen med par khyim pa'i dmag bzhir longs pa yan chad la rang gang na gnas pa'i nye 'khor las 'das te bltas pa na der 'gyur ba'i phyir /
! /
drug pa dmag nang du gnas pa'i ltung byed ni /
de dag med par der nyin mtshan gnyis las lhag pa 'dug na'o / /
zhes sogs kyi skabs @# / /
su gnyis las /
dang po yod de /
rgyal po 'khor bcas kyi dmag gis ri brag ma thub pa na slob dpon dag na re /
khyim bdag mgon med zas sbyin bsod nams dang ldan pas de bos na thub par 'gyur ro / /
zhes zer nas khyim bdag dmag nang du gnas pa na dge slong dang phrad par 'dod nas dge slong pos pas gzhan 'gror ma thub drug sdes phyin nas dmag la 'phyas pas gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gis dmag mtshan nyid pa'i nang du dgos pa med par mtshan mo gnyis las lhag pa 'das na der 'gyur ba'i phyir /
! /
bdun pa dpung gi yan lag nyams su myong ba'i lhung byed ni /
reg pa dang bshams pa dkrug pa dang blta ba'i phyir 'phags shing nye 'khor gyi mtha' las 'das te mthong ba lta bu ni dngos dag yin no / /
zhes sogs kyi skabs su gnyis las /
dang po yod de /
ri brags su rgyal po'i dmag gi nang du drug sde gnas pa'i tshe dpung gi tshogs dang go cha'i tshogs rgyal po 'khor bcas kyis bshams pa las logs su dkrug par byed pa na gzhan dag ma dad pa la brten nas bcas pa'i phyir /
gnyis pa la gsum yod de /
dmag la reg pa'i ltung byed /
bshams pa dkrugs po'i ltung byed /
dmag la lta ba'i ltung byed dang gsum yod pa'i phyir /
dang po yod de /
bcas ldan dge slong gis dmag mtshan nyid pa la reg pa na der 'gyur pa'i phyir /
gnyis pa ni /
dpung bshams pa dkrugs pa na der 'gyur pa'i phyir /
gsum pa ni /
rgyal po la sogs pas ma bos pa dge slong gis dmag la blta ba'i phyir du nye 'khor las 'phags te mthong ba na de ltar 'gyur pa'i phyir /
! /
brgyad pa brdeg pa'i ltung byed ni /
rnyog pa can gyi sems nyid kyis dge slong pha rol la lus sam des 'phangs pa'am de dang 'brel ba dag gang yang rung ba tha na rkang pa'i mthe bo 'am yungs kar ram rtswa dang /
gis brdegs na'o / /
zhes sogs kyi skabs su gnyis las /
dang po yod de /
'char gas gzhon nu bcu bdun sde la phan tshun bcol ba dang gcig la gcig brdeg tu bcug pa na phan tshun 'dus shing 'gyel ba la brten nas bcas pa'i phyir /
gnyis pa yod de /
bcas ldan dge slong gi sems rnyog pa can gyis dge slong gzhan la brdeg pa'am brdeg tu 'jug pa na de ltar 'gyur pa'i phyir /
! /
dgu pa brdeg par gzas pa'i ltung byed ni /
brdeg par gzas na'o / /
rdzas re re la'o / /
zhes sogs kyi skabs su gnyis las /
dang po gleng gzhi ni /
'char gas gzhon nu bcu bdun sde la phan tshun bcol ba dang gcig la gcig brdag par gzas su bcug pa na /
phan tshun 'dus shing 'gyel ba la brten nas de ltar bcas pa'i phyir /
gnyis pa ni /
ngo bo yod de /
bcas ldan dge slong gis gnod sems kyi sgo nas dge slong gzhan la brdeg par gzar bcug pa na der 'gyur ba'i phyir /
! /
bcu pa gnas ngan len 'chab pa'i ltung byed ni /
pham par 'gyur ba dang dge 'dun lhag ma dag bcabs na'o / /
nyin mtshan gyi mthar ro / /
zhes sogs kyi skabs su gnyis las /
dang po yod de /
nyer dgas rgyal byed kyi tshal du bu mo zhig la lus kyis reg pa sna tshogs byed pa dge slong chos kyis mthong pa na /
nyer dgas su la yang ma smra zhig ces 'chab tu bcug pa la brten nas de ltar bcas pa'i phyir /
gnyis pa yod de /
bcas ldan dge slong gis mthol yul mtshan nyid dang ldan pa yod pa'i gnas su dge slong gzhan gyis pham lhag gang rung bcabs te mtshan mo 'das pa na der 'gyur ba'i phyir /
! /
bcu tshan drug pa ni /
sdom las /
bde dang me dang 'dun pa dang / /
bsnyen par ma rdzogs chos smra dang / /
dge tshul kha dog bsgyur ba dang / /
rin po che dang tsha ba'i dus / /
zhes gsungs pa'i /
! /
dang po zan gcod pa'i ltung byed ni /
ched du bsams te khyim pa sbyin pa po zan gcod du bcug na'o / /
zhes sogs kyi skabs su gnyis las /
dang po yod de /
dge slong chos kyi nyer @# / /
dga'i gnas ngan len brjod pa na nyer dgas de la gnod pa bya bar brtsams te dang por nyer dga' rang gi zas la longs spyad nas dge slong chos la snga dro'i dus su gdugs chod kyi dus la ma babs sa zer te nas bshad pa dang /
grib chad gzhal te khyim bdag gi nang du zas za bar 'gro bar brtsams pas nyer dga' na re /
glen pa khyod rus ma yin par zas la longs spyod dam khyod dang kho bo lhan cig tu 'dug pa bde ba ma yin gyis gzhan du song zhig zer ba dang /
des zan bgag par rig nas gcug lag khang du song ste lus mdangs ma yal ba de srid du dge sbyor la brtson par byas /
ma nus pa'i dus su blos phab ste nyal ba na gzhan dga' phyab la brten nas bcas pa'i phyir /
gnyis pa yod de /
bcas ldan dge slong gis phan sems med par dge slong la khyim pas zas 'dren bdag gi rig byed kyis gtsod du bcug pa khyim pas go pa na der 'gyur ba'i phyir /
! /
gnyis pa me reg gi ltung byed ni /
reg na'o / /
rang ngam bskos pas so / /
zhes sogs kyi skabs su gnyis las /
dang po yod de /
drug sdes me zer dum 'phen ba dang mgal me la nyi ma zla ba lta bu'i 'khor lo byed pa na mu stegs can dag 'phya ba la brten nas bcas pa'i phyir /
gnyis pa yod de /
bcas ldan dge slong gis dus dran ma byas par me la reg gam reg tu bcug na der 'gyur pa'i phyir /
dus dran byas na ltung ba med pa ni /
dus byin gyis ma brlabs pa'i dge slong zhes sogs te /
spyir dus dran bya ba'i gzhi la yang dus dang /
dngos po dang /
gang zag dang /
lus nges pa ste nges pa bzhi dang bral ba gcig dgos /
dmigs bsal ni /
sgra mi snyan du byin len ma byas par za ba dang /
a ma pa ran ltar khrus byed pa gnyis la dus dran bya dgos par yang gsungs so / /
rten ni gnang ba'i rkyen can pa dang /
ched du bya ba ni chos ldan gyi don du dang /
dus ni bya ba de la 'jug pa'i snga rol du dang /
yun ni ji tsam dgos kyi bar du'o / /
byin gyis brlab tshul gnyis su bshad de /
dgag bya nyes dmigs 'gog pa'i dus dran dang /
brgyud la rgyur 'gro 'gog pa'i dus dran gnyis yod pa'i phyir /
dang po la yang gsum yod de /
bud med chus khyer ba 'dzin pa na ma sring gi 'du shes 'jog pa lta bu nang sems can la chags pa 'gag pa'i dus dran dang /
rin po che'i khri la 'dug pa na myur du ldang bar bya'o snyam pa'i 'du shes 'jog pa lta bu phyi rol gyi yo byang la chags pa 'gog pa'i dus dran dang /
ltung ba gling dran byed pa na phan pa'i 'du shes 'jog pa zhe sdang 'gog pa'i dus dran rnams su yod pa'i phyir /
gnyis pa la /
me la reg pa lta bu spyir bdag kyang chos ldan gyi bya ba 'di lta bu la ston pa thugs rje can gyis gnang snyam du dran par byed pa lta bu yin no / /
dus dran 'jig pa'i rgyu yod de /
zhag 'das pa /
rten babs pa /
shi ba /
bya ba chos min du gyur pa rnams yin pa'i phyir /
! /
gsum pa bdun ba phyir bsgyur gyi ltung byed ni / /
dge slong gi don gyi ched kyi las byas pa la 'dun pa phul ba phyir bsgyur pa'i phyir smras na'o / /
zhes sogs kyi skabs su gnyis las /
dang po yod de /
'char gas dgra bcom pa thob /
'dun pa ko'u she lting thugs ngal bar bzhugs nam so dang 'gro 'gyogs tshe'i dus byas /
dga' bo dang nyer dga' gnyis dge 'dun gyi nang du gnas pa'i tshe bcu bdun sdes sngon gyi nyes pa byas pa dran nas nyer dga' gnas nas dbyung ba'i ched du dga' bo la chos gos dri ma can 'khru bar bgyi'o / /
zhes smras nas 'gyur byed kyi chus spangs pa na /
d+N+De brdungs nas dga' po la dge 'dun gyi las la 'dus shig ces smras pa dang /
dga' bo na re /
kho bo 'di 'drar gyur bas 'dun pa 'bul lo zer /
de nas bcu bdun sde sa nyer dga' la /
bcu bdun sde'i lta ba 'phral te sgyu mas rgyal byed kyi tshal bskor bar bya'o / /
zhes pa la sogs pa'i nyes pa smras pa rnams dran nam zhes smras te nyer dga' nan gyis gnas nas phyung ba'i tshe nyer dgas dga' bo'i drung du song ste kho bo gnas nas dbyung ngo zhes smre sngags @# / /
sna tshogs 'don pa na re /
nu po gnas nas 'byin pa la 'dun pa mi ster bas 'dun pa phyir byin cig ces zer ba la gzhan dga' phya ba la brten nas bcas pa'i phyir /
gnyis pa yod de /
bcas ldan dge slong gis dge 'dun las la 'dus pa la 'dun pa phul zin pa'i rjes su phyir bsgyur ba'i tshig smras na der 'gyur ba'i phyir /
! /
bzhi pa bsnyen par ma rdzogs pa dang lhan cig nyal ba'i ltung byed ni /
bsnyen par ma rdzogs pa dang lhan cig gnas gcig tu mtshan mo gsum pa la nyal na'o / /
mthar ro / /
zhes sogs kyi skabs su gnyis las /
dang po yod de /
nye dgas rang gis dge tshul dang lhan cig nub mo gnyis las lhag par gnas gcig tu nyal ba na gzhan dag gis de ltar mi bya bar gsungs pa ma yin nam zhes zer pa'i tshe nyer dgas nub gnyis rung na gsum ci'i phyir mi rung /
gsum par chang btungs sam /
kun dong zos sam zer ba la gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis bsnyen par ma rdzogs pa dang lhan cig gnas gcig tu gnyid log ste mtshan mo gsum 'das na der 'gyur ba'i phyir /
! /
lnga pa sdig pa can gyi lta ba'i rnam pa mi gtong ba'i ltung byed ni /
tshig mi gtong ba la'o / /
zhes sogs kyi skabs su gnyis las /
dang po yod de /
bong rdzi'i rigs las rab tu byung ba'i dge slong 'chi ltas kyis bcom ldan 'das kyis gsungs pa'i las 'bras la yid mi ches pa'i sdig lta byung ba /
zlog byed kyi rkyen gyis bzlog kyang mi gtong ba la brten nas bcas pa'i phyir /
gnyis pa yod de /
bcas ldan dge slong gis rang la sdig lta skyes pa gzham bsgo dang gsol bzhi'i las kyis bzlog kyang ma gtang ba na der 'gyur ba'i phyir /
ma btang ba yang tshig gis ma btang ba yang dgos so / /
de'i tshul ni /
bcom ldan 'das kyis chos bstan ba bdag gi shes so / /
zhes ma btang ba'o / /
kha cig /
'dir bstan sdig lta'i tshig smras pa tsam yin gyi sdig lta skyes pa ma yin te /
de skyes na sdom pa gtong ba'i phyir te /
log lta skyes na de gtong ba'i phyir zer na /
ma khyab ste /
'dir bstan sdig lta log lta ma yin par 'grel bar gsungs pa'i phyir /
! /
drug pa spangs pa rjes phyogs kyi ltung byed ni /
gdam ngag byin na'o / /
lta bs+m+ra na'o / /
zang zing gi longs spyod byed na'o / /
zhes sogs kyi skabs su gnyis las /
dang po yod de /
dge 'dun gyi 'chi ltas gnas nas dbyung ba'i tshe nyer dgas de dang lhan cig gnas nas phan tshun mthun par byed pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis dge 'dun gyi gnas nas dbyung ba'i dge slong dang /
chos dang zang zing gi longs spyod lhan cig tu byas pa na der 'gyur pa'i phyir /
! /
'dun pa dge tshul bsnyil bsdud pa'i ltung byed ni /
dge tshul bsnyil ba nyid do / /
zhes sogs kyi skabs su gnyis las /
dang po yod de /
nyer dgas dge tshul tshor ma ta dang chem ta chen po gnyis kyi 'char g.yang gi spyod pa sna tshogs byed pa na gnas nas dbyung bas nyer dga'i drung du song ste smre sngags sna tshogs 'don pa dang nyer dgas de dag dang lhan cig tu gnas te spyod lam mthun par byas pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis dge 'dun gyi bsnyil ba'i dge tshul dang chos dang zang zing gi longs spyod lhan cig tu byas pa bzhams bsgo sogs kyi mthar ma btang ba na de 'gyur ba'i phyir /
! /
brgyad pa kham bsgyur ba'i gos gyon pa'i ltung byed ni /
sngon po 'am dmar po 'am ngur smrig gis /
zhes sogs kyi skabs su gnyis las /
dang po yod de /
drug sdes gar mkhan gyi chas su zhugs nas spyod lam sna tshogs byed pa na gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gis rang gi gos kha dog dkar po sogs kham bsgyur ba la longs spyad na der 'gyur pa'i phyir /
khang sgyur tshul ni sngon po dang dmar po dang ngur smig gang rung gis kha bsgyur dgos gsungs pa'i ngur smig ni phran tshogs las ser por bshad cing /
tshon chen ni 'chang @# / /
du mi rung ste /
sum brgya pa las /
mtshal dang de bzhin rgya skyegs brtsod rnams dang / /
gur kum dag dang mthing shi li khri dang / /
rma shing le brgan rtsi rnams mi rung ste / /
brgyad po tshon chen yin pas bkag phyir ro / /
zhes gsungs pa ltar ro / /
! /
dgu pa longs pa gzhir gtogs kyi ltung byed ni /
rin po che rang gi ma yin pa dang der smros pa la reg gam reg tu bcug na byed pa po yin no / /
zhes sogs kyi skabs su gnyis las /
dang po yod de /
drug sdes bsod snyoms la zhugs pa na rol mo'i cha byad blangs te bro brdungs pa na gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gis rang gi ma yin pa'i rin po che dang der smos pa'i rol mo'i cha byad sogs la rang ngam bskos pa gang rung gis mngon sum du reg pa na der 'gyur ba'i phyir /
'di la longs ba gzhir gtogs pa'i ltung ba zhes bya ba'i rgyu mtshan yod de /
rgya cher 'grel las /
longs pa ni rgyags pa yin la zhes gsungs pa ltar /
rgyags pa skyed par byed pa'i gzhir gtogs pas de ltar brjod pa'i phyir /
! /
bcu pa khrus byed pa'i ltung byed ni /
gzhan gyi dus su khrus kyi nyin mo ma yin pa na zhag bco lnga'i mdun rol du khrus byed na'o / /
zhes sogs kyi skabs su gnyis las /
dang po yod de /
rgyal po gzugs can snying pos rang gi khrus kyi rdzing bu bcom ldan 'das la phul te /
dge slong rnams khrus byed par zhugs pa'i tshe drug sdes der yun ring du gnas nas khrus byas pas rgyal po 'khor bcas kyi khrus kyi bar chad du gyur pa na tsha ba'i dus kyi zla ba phyed phyed 'das rjes su khrus phyed par bcas pa'i phyir /
gnyis pa yod de /
bcas ldan dge slong tsha ba'i dus ma yin par 'jig rten na grags pa'i chu la khrus byas te lus khyab pa na der 'gyur ba'i phyir /
tsha ba'i dus ni /
dbyar zlar ba'i zla phyed /
'bring po /
thung du ste zla ba phyed dang gsum gyi dus de de yin pa'i phyir /
zlar khrus byas nas zla ba phyed ma 'das pa gcig dgos te 'das nas dngos gzhi mi skyed pa'i phyir /
tsha ba'i dus ma yin pa gcig dgos te /
de'i dus zla ba phyed kyi gong du khrus lan mang du byas kyang ltung ba mi 'byung ba'i phyir /
'on kyang nyin gcig la khrus mang du byar mi rung ngo / /
! / /
bcu tshan bdun pa ni /
sdom las /
dud 'gro 'gyong dang sor mo dang / /
rtse dang lhan cig dngangs byed dang / /
sbed dang gdengs med gzhi med dang / /
skyes pa med par lam 'gro ba'o / /
zhes gsungs pa ltar bcu yod pa'i /
! /
dang po dud 'gro gsod pa'i ltung byed ni /
gsod pa'i sems kyi dud 'gro la bsnun na'o / /
gzhi des de'i tshe 'am gzhan gyi tshe shi na'o / /
zhes sogs kyi skabs su gnyis las /
dang po yod de /
'char gas mnga' 'phangs te nam mkha' la bya rog rgyu ba gsad pas gzhan dag ma dad pa la brten nas bcas pa'i phyir /
gnyis pa yod de /
bcas ldan dge slong gis gzhan gyi zhar la ma yin par gsong par gsod par 'dod pas /
rang ngam bskos pas dud 'gro bsad pa na der 'gyur ba'i phyir /
! /
gnyis pa 'gyod pa bskyed pa'i ltung byed ni /
dge slong ma yin pa'i don gyis 'gyod pa bskyed na'o / /
dge slong la'o / /
zhes sogs kyi skabs su gnyis las /
dang po yod de /
bcu bdun sdes dge ba'i phyogs la brtson pa na /
'char gas phrag dog gi bsam pa gzhon nu de ltar brtson pas ci bya mang du thos ba dang dgra bcom par nam yang mi 'gyur te /
lo nyi shu ma lon pa la bsnyen par rdzogs par yang mi 'gyur la /
mkhan po smad par byas pa yin no / /
zhes smras pas de dag sems khong du chud par gyur pa la brten nas bcas pa'i phyir /
gnyis pa yod de /
bcas ldan dge slong gis dge slong gzhan la dge slong rnam dag ma yin pa'i don gyi 'gyod pa skyed pa na der 'gyur ba'i phyir /
! /
gsum pa ga ga tshil byed pa'i ltung byed ni /
reg na'o / /
skyi g.ya' bar bya ba'i sems kyis so / /
zhes sogs kyi skabs su gnyis las /
dang po yod de /
bcu bdun sdes rang gi dge ba'i grogs byed pa'i dge slong gi thugs dang 'gal bar byas ba bzod par gsol @# / /
bas cang mi smra bar 'dug pa dang /
gzhon nu gcig gis ga ga tshil byas pas dge slong de rgod par brtsams pas /
thams cad kyis de ltar byas pas rlung gyen du 'tshubs te tshe'i dus byas pa la brten nas bcas pa'i phyir /
gnyis pa yod de /
bcas ldan dge slong gis skyi g.ya' bar 'dod pa'i bsam pas dge slong gi lus la reg pa na der 'gyur ba'i phyir /
! /
bzhi pa chu la rtse ba'i ltung byed ni /
chu'i yul la rtse ba rjes su sgrub na'o / /
zhes sogs kyi skabs su gnyis las /
dang po yod de /
bcu bdun sdes chu'i nang du zhugs te rtsed sna mang du byas pa na rgyal po gsal rgyal 'khor bcas ma dad pa la brten nas bcas pa'i phyir /
gnyis pa yod de /
bcas ldan dge slong gis 'jig rten la grags pa'i chu la rtse ba 'am rtser bcug pa na der 'gyur ba'i phyir /
! /
lnga pa bud med dang lhan cig nyal ba'i ltung byed ni /
bud med dang lhan cig gnas gcig tu gnyid log na'o / /
mtshan mo'i mthar ro / /
zhes sogs kyi skabs su gnyis las /
dang po yod de /
dgra bcom pa ma 'gag pas ri brag su khye'u spyi brdol bden pa mthong ba la 'god phyir du de dang lhan cig tu gnas nas de nyid la chos bstan nas bden pa mthong ba la bkod kyang gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis bud med dang lhan cig gnas gcig tu nyal ba'i spyod lam gyis gnyid log cing mtshan mo'i mtha' 'das pa na der 'gyur pa'i phyir /
! /
drug pa dngangs par byed pa'i ltung byed ni /
yid du mi 'ong ba la ni dngos gzhi'o / /
zhes sogs kyi skabs su gnyis las /
dang po yod de /
'char ga mchen mo'i dus su bcu bdun sde'i nang du song nas la ba phyir log tu gyon nas me khar bcug ste 'byung po 'byung po zhes smras pa na gzhon nu dag skrag pa la brten nas bcas pa'i phyir /
gnyis pa yod de /
bcas ldan dge slong gis dge slong gzhan la dngangs bar byed pa'i tshig smras pas don go ba na der 'gyur pa'i phyir /
! /
bdun pa sbed pa'i ltung byed ni /
dge slong gi 'tsho ba'i yo byad sbed ngam sbed du bcug na'o / /
zhes sogs kyi skabs su gnyis las /
dang po yod de /
drug sdes bcu bdun sde la khyed rnams kho bo cag la dus rgyun du 'gran pa yin na /
chu yi nang du rgyun ring du 'dug pa'i nus pa 'gran no zer te chu'i nang du zhugs pa dang nyer dgas chu nang nas byung ste gzhon nu dag gis gos rnams sbas /
drug sdes gos gyon nas gnas gzhan du dong ngo / /
de nas gzhon nu rnams kyi drug sdes gos sbas pa ma rnyed /
tho 'tsham par shes nas thang gcig tu 'khod nas gnas pa na shA ri'i bu 'khor bcas byon nas gos rnams btsal te byin nas cis nyes smras pas sngar gyi lo rgyus rnams bshad pas gzhan dag 'phya ba la brten nas bcas pa'i phyir /
gnyis pa yod de /
b+n+cas ldan dge slong gis chos 'di ba'i rab byung gi 'tsho ba'i yo byad sbed dam sbeng du bcug pa na der 'gyur ba'i r+ph+yir /
! /
brgyad pa gdengs med par spyod pa'i ltung byed ni /
dge slong la gos blang ba med par byin pa des gnang ba med par longs spyad na'o / /
zhes sogs kyi skabs su gnyis las /
dang po yod de /
nyer dga' rgas shing khogs pa'i dus chos gos dri ma can 'khru bar ma nus pa na thabs shig bya'o snyam ste nye gnas la gos byin pas des legs par bkrus shing kha bsgyur nas nyer dga' la bcol ba'i tshe nyer dgas gdengs med par phug gi rang gis longs spyod pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis rang gi dge slong la sbyin pa'i gos sam lhung ba zed la sri ba med par longs spyad na der 'gyur ba'i phyir /
! /
dgu pa skur pa 'debs pa'i ltung byed ni /
skur ba 'debs par 'dod pas dge slong la 'du shes bsgyur te dge 'dun lhag mas skur ba brjod na'o / /
zhes sogs kyi skabs su gnyis las /
dang po yod de /
mdza' bo dngas las skyes gnyis kyis gyad bu nor la dge 'dun lhag ma'i skur ba btab pa la brten nas bcas pa'i phyir /
gnyis pa yod de /
bcas ldan dge slong gis dge slong la gzhi med par dge 'dun lhag ma'i skur pa btab pa na der 'gyur pa'i phyir /
! /
bcu pa @# / /
bud med dang lhan cig lam du 'gro ba'i ltung byed ni /
'dod pas lam du 'gro na'o / /
rgyang grags re re'o / /
zhes sogs kyi skabs su gnyis las /
dang po yod de /
thag spyi ther bas rang gi chung ma la bdud 'tshog mang du byas bas bu mo de dge slong bsad snyams pa gcig dang 'grogs te mnyan yod du phyin pa dang /
spyi ther bas tha ga ba lnga brgya tsam sbran nas pu mo dang dge slong brdung pa dang /
lhung bzed chag chos gos ral ba la brten nas bcas pa'i phyir /
gnyis pa yod de /
bcas ldan dge slong gis khrim grogs med par bud med dang lhan cig tu lam du rgyang grags gcig 'das par phyin na der 'gyur ba'i phyir /
! /
bcu tshan brgyad pa ni /
sdom las / /
rku dang nyi shu ma lon dang / /
rko dang 'gron dang bslab pa dang / /
'thab dang mi smra 'gro ba dang / /
ma gus chang 'thung dus min pa'o / /
zhes gsungs pa'i /
! /
dang po rkun ma dang lhan cig lam du 'gro ba'i ltung byed ni /
grong 'joms par byed ba'i chos rkun pa dag gam sho gam 'dral ba'i tshong pa dag dang lhan cig 'gro ba la'o / /
zhes sogs kyi skabs su gnyis las /
dang po yod de /
mnyan yod pa'i dge slong 'ga' zhig gis sho gam ma byin pa'i tshong pa dang mnyam du gos lar phyin pa shog ma pas tshor nas tshong pa dang dge slong lhan cig tu bcoms ba la brten nas bcas pa'i phyir /
gnyis pa yod de /
bcas ldan dge slong gis rkun ma dang lhan cig tu rgyang grags 'das par phyin pa na der 'gyur ba'i phyir /
'dis sho gam 'dral ba'i tshong pa dang lhan cig 'grogs pa'i ltung byed kyang bsdus so /
! /
gnyis pa nyi shu ma lan pa bsnyen par rdzogs pa'i ltung byed ni /
shes gtso bo'o /
bsnyen par rdzogs par bya ba lo nyi shu ma lon pa nyid la'o / /
mkhan po nyid kyis so / /
zhes sogs kyi skabs su gnyis las /
dang po yod de /
'phags pa mo'u 'gal gyi bus bcu bdun sde bsnyen par rdzogs pa'i tshe de dag gis tho rangs kyi dus su bkres pa'i dbang gis sme sngags sna tshogs 'don pa las de ltar bcas pa'i phyir /
gnyis pa yod de /
bcas ldan dge slong gis gzhon nu lo nyi shu ma lon pa dge slong gi ngor bsnyen par rdzogs na der 'gyur ba'i phyir /
! /
gsum pa sa brkos pa'i ltung byed ni /
rko 'am rkor bcug pa la'o /
sa'i sa'o / /
zhes sogs kyi skabs su gnyis las / /
dang po yod de /
mnyan yod na drug sdes sa rko zhing yur ba 'dren pa sogs byas pa na mu stegs can gyi khyim pa dang khyad ci yod ces 'phya pa la brten nas bcas pa yin pa'i phyir /
gnyis pa yod de /
bcas ldan dge slong gis 'jig rten na grags pa'i sa sor bzhi yan chad brkos sam rkor bcug ste brkos na der 'gyur ba'i phyir /
! /
bzhi pa mgron gnyer ring 'dug gi ltung byad ni /
dus thams cad du yang ngo / /
tshig rnam par gzhag pa med par mgron du gnyer ba dang ldan pa la las phyis gzhan nam yang dang yang du 'am dus kyis mgron du gnyer ba ma byas bar zla ba bzhi pa yongs su rdzogs pa'i 'og tu ba shams pa zos na'o / /
zhes sogs kyi skabs su gnyis las /
dang po yod de /
shAkya ming chen gyis ston pa 'khor bcas zla ba bzhir mgron du bos te zas bsod pa mang po sta gon byas pa dang /
drug sdes zas bzang po rgyun ring du thob pa'i phyir du dga' po dang nyer dga' bos nas rdzu byas nas sman pa la bstan pas sman pas shes nas 'phags pa dag snum bag gi rnyed pa rgya chen po gsol cig zer ba dang /
drug sde dga' nas gnyis kyi nad pa dang bzhis nad g.yog byas te zla ba bzhi las lhag par zas la longs spyad pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis mgron du bos pa po'i khyim pas dus tshigs su bcad pa las lhag par zos pa dang dus med kyang zla ba bzhi las lhag par zas zos pa na der 'gyur ba'i phyir /
! /
lnga pa bslab pa nye bar 'jog pa spangs pa'i ltung byed ni /
smra ba po la'o / /
bslab ba la'o / /
zhes dang /
tshig brjod na'o / /
zhes sogs kyi @# / /
skabs su gnyis las /
dang po yod de /
bslab pa'i gzhi bca' ba mdzad pa na der 'dus pa rnams la sgrogs pa yin cing /
kun dga' bos tshe dang ldan pa lam pa la mgron du gnyer ba las ring du 'dug na ltung byed do / /
zhes bca' ba mdzad pas dge slong rgyus med pa rnams la 'grogs shig ces smras pa dang /
das dge slong ma'i dbyar khang du song nas bcu bdun sde dang drug sde lhan cig 'dug pa na de dag gis de ltar bcas pa ma thos sam snyam nas bsam pa'i gzhi 'di ltar bcas pas de la bslab par bya'o zhas smras pa dang /
de dag na re mi mkhas pa khyod kyi tshig tsam la slob par mi byed do / /
zhes smras pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis bslab pa'i sgo nas bsgo ba la tshig tshig gis spangs te don go ba na der 'gyur ba'i phyir /
! /
drug pa nyan rna byed pa'i ltung byed ni /
dge slong dag rtsod par gyur ba dge slong dag gros byed pa na nyan pa'i phyir rna gtod na ces dang /
don la ni dngos gzhi'o / /
zhes sogs kyi skabs su gnyis las /
dang po yod de /
bcu bdun sde sde snod 'dzin par gyur nas nyer dgas 'tho 'tshams pa 'di tsam sus kyang ma byas pas nyer dga' gnas nas dbyung ngo zhes gros byed pa na nyer dgas nyan mo byas te thos pa'i dbang gis phan tshun mi mthun pa las bcas pa'i phyir /
gnyis pa yod de /
bcas ldan dge slong gis dge slong gnyis yan chad gros byed pa shes bzhin du rtsod pa spel ba'i ched du phag nyan byas pa na de ltar 'gyur ba'i phyir /
! /
bdun pa las gral nas ma smras par 'gro ba'i ltung byed ni /
thos pa'i nye 'khor las 'das na dngos gzhi'o / /
zhes sogs kyi skabs su gnyis las /
dang po yod de /
bcu bdun sdes drug sde nus pa chung du'i dus su gnas nas dbyung ba'i las brtsams pa'i tshe dga' bos de zlog par brtsams pas de dag na re gang phyir zlog pa de gnas nas dbyung bar bya'o / /
zhes zer ba dang /
dga' bos rang nyid gnas nas phyung gi dogs nas cang mi smra bar stan las langs nas song ba nyer dga' gnas nas phyung ba dga' bo'i drung du song smre sngags sna tshogs ston pa dang dga' bos nga'i nu bo gnas nas phyin pa de dag khams gsum nas phyung zhig /
gzhan yang las mi chags kho bo cag ma 'dus so / /
zhes zer ba na gzhan dga' phya ba la brten nas bcas pa'i phyir /
gnyis pa yod de /
bcas ldan dge slong gi dge 'dun gyis chos ldan gyi las la 'dus nas dge slong la ma smras par thos pa'i nye 'khor 'das par phyin pa na der 'gyur ba'i phyir /
! /
brgyad pa ma gus pa'i ltung byed ni /
bsgo ba'i don la ma gus pas chos dang ldan par bshad kyis sbyang ba med par de las zlog ste 'gal bar byed pa la'o / /
zhes sogs kyi skabs su gnyis las /
dang po yod de /
rab tu mang pos rtsod pa chos phyogs su zhi bar byas pa na /
dge slong glang chen zhes bya bas dge slong rab tu mang po dang mi mthun par byas te rtsod par byed pa na gzhan dag 'phya ba la brten nas de ltar bcas pa'i phyir /
gnyis pa yod de /
bcas ldan dge slong gis sangs rgyas sam dge 'dun nam dge 'dun gyi tha snyad kyi rang la chos dang ldan pa bsgo ba'i lan la shad sbyangs med par 'gal bar byas pas der 'gyur ba'i phyir /
! /
dgu pa myos 'gyur 'thung ba'i ltung byed ni /
myos par 'gyur ba 'thung na'o / /
zhes sogs kyi skabs su gnyis las /
dang po yod de /
dge slong legs 'ongs kyis khyim bdag gi chang phul ba btungs pas sa la 'gyel ba ston pas gzigs nas de ltar bcas pa'i phyir /
gnyis pa yod de /
bcas ldan dge slong gis chang mtshan nyid dang ldan pa ma gul du mid pa na der 'gyur ba'i phyir /
! /
bcu pa dus ma yin par grong du 'gro ba'i ltung byed ni /
dus ma yin pa nyid la'o / /
dge slong 'khod pa la ma smras pa la'o / /
grong du zhugs na'o / /
zhes sogs kyi skabs su gnyis las /
dang po yod de /
'char gas shA ri'i bu la gdam dag zhus te bsgoms /
dgra bcom pa'i 'bras bu thob pas /
sangs rgyas kyi khyim pa dang pa'i mchog tu lung bstan pa ston pa'i drin lan bsab snyam @# / /
nas grong du phyin nas skye bo mang po bden pa la bkod /
mthar khyim bdag gi chung ma ma rung mo zhig yod pa chom rkun pa'i dmag dpon gcig dang 'dod log byed pa la 'dod log gi nyes pa bshad pa dang /
bud med des chom rkun pa'i dmag dpon la 'di sod cig ces bsgo ba na /
de ma ral gri thogs te dbu bcad de bgrongs pa la brten nas de ltar bcas pa'i phyir /
gnyis pa yod de /
bcas ldan dge slong gis rang gi gling gi nyi ma phyed yol nas /
skya rengs ma shar ba'i bar der khyim pa'i gnas su rab byung sde lnga gang rung lam smras par phyin pa na der 'gyur ba'i phyir /
! /
bcu tshan dgu pa ni /
sdom las /
zas bcas skya rengs da gdod dang / /
khab ral dang ni khri rkang dang / /
bal dang gding dang g.yan pa dang / /
ras chen bde gshegs chos gos so / /
zhes gsungs pa ltar bcu yod pa'i / /
dang po grong du rgyu ba'i ltung byed ni /
de'i tshig gis dge 'dun spyan drangs pa na sbyin bdag la kho bo ma 'ongs pa'i dbang gis brim pa yol bar ma bya zhig ces ma sgo bar gsum pa la sogs par rgyu ba la yang ngo / /
zhes sogs kyi skabs su gnyis las /
dang po yod de /
nyer dga'i tshig gi ston pa 'khor bcas gdugs chod la sbyan drangs pa dang /
sbyin bdag la nyer dgas nga ma 'ongs kyi bar du gdugs tshod ma 'dren zer nas grong gzhan dang gzhan du brgyus pas yun ring du 'khor ba na ston pas gdugs tshod drongs shig gsungs kyang btsun pa nyer dga' ma byung zhes smras pa'i tshe /
ston pas gzhan dbang thams cad sdug bsngal te /
rang dbang thams cad bde ba yin / /
zhes gsungs nas bcas pa mdzad pa'i phyir /
gnyis pa yod de /
bcas ldan dge slong gis rang gi tshig gi dge 'dun zas la spyan drangs pa'i tshe zas brim pa yol bar ma byed cig ces sbyin bdag la ma bsgo bar khyim gsum du longs bar brgyus na der 'gyur ba yin pa'i phyir /
! /
gnyis pa rgyal po'i pho brang du nub mo 'gro ba'i ltung byad ni /
shes gtso bo'o nam ma langs pa nyid la'o / /
'dir ni skya rengs tha ma ma shar ba nyid de yin no / /
zhes sogs kyi skabs su gnyis las /
dang po yod de /
ko sa la'i rgyal po gsal rgyal gyi chung ma 'phreng ldan ma dang /
dbyar tshul ma'i slob dpon du shA ri'i bu 'char ga gnyis gyur pa'i tshe pho brang du chos ston pa la 'jug pa na shA ri'i bu 'jug pa la mkhas pas dus su 'jug /
'char ga de ltar ma yin pa'i mtshan mo'i dus su btsun mo 'khor bcas la chos ston bsod snyoms kyang blangs te nyi ma ma shar gong du phyir byung ba la gzhan dag kha zer ba na de ltar bcas pa'i phyir /
gnyis pa yod de /
bcas ldan dge slong gis 'od dmar po 'das pa nas skya rengs tha ma ma shar gyi bar du btsun mo'i 'khor gyi gnas sam /
rgyal po'i pho brang du phyin pa na der 'gyur ba'i phyir /
! /
gsum pa khyad du gsod pa'i ltung byed ni /
so sor thar pa'i mdo gdon pa 'don pa'i tshe lan gnyis nyams su myong zhing yid rmongs ba ma yin pas 'di la chos 'di yod par bdag gis da gzod shes so / /
zhes zer ba de la'o / /
zhes sogs kyi skabs su gnyis las /
dang po yod de /
so sor thar pa'i mdo 'don pa'i che drug sdes gus pa'i mi nyan /
rgyu thabs kyi mdo 'di'i nang du ltung ba phra mo 'di 'dra yod pad gzod shes so / /
zhes zer nas /
bslab pa khyad du gsod pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis gso sbyong gi so thar gyi mdo 'don pa'i tshe rang gi chul khrims gyi bslab pa'i gzhi khyad du bsad de pha rol pos don go ba na dar 'gyur ba'i phyir /
de yang tshig don gnyis kyi nang nas don khyad du gsod pa yin te /
dper na sa brkos pa la ltung byed skye mi skyed da gzong shes so / /
zhes khyad du gsod pa lta bu yin pa'i phyir /
! /
bzhi pa khab ral 'chos pa'i ltung byed ni /
bso dang rus pa dang r+wa'i khab ral byed dam byed du bcug pa la'o / /
zhes sogs kyi skabs su gnyis las /
dang po yod de /
so mkhan chos shes bya ba bsod snyoms pa zhig gis @# / /
dad par byas nas dge slong rab tu mang pos ba so'i khab ral byed du bcug ste blangs pa'i de'i 'tsho ba chad pa na gzhan dag 'phya ba la brten nas bcas pa'i phyir /
gnyis pa yod de /
bcas ldan dge slong gis bdag nyid kyi ched du rang ngam bskos pa gang rung gis khab ral gyi bzo byas pa na der 'gyur ba yin pa'i phyir /
! /
lnga pa khri rkang 'chos pa'i ltung byed ni /
tshad las lhag par byed dam byed du 'jug pa la'o / /
zhes sogs kyi skabs su gnyis las /
dang po yod de /
dge slong zhig khri dma' ba la 'dug ste nyid log pa na dug sgrul gyi dpral ba nas gzung ste tshe'i dus byas pa dang /
ston pas khri dma' ba la nyal bar mi bya'o / /
zhes gsungs pas /
drug sdes khri rkang pa bcu gnyis pa byed pa na gzhan dag kha zer ba la brten nas ltung bar bcas pa'i phyir /
gnyis pa yod de /
bcas ldan dge slong gis khri rkang khru gang gi tshad las lhag pa rang ngam bskos pa gang rung gis bzo byed bar zin pa na der 'gyur ba yin pa'i phyir /
drug pa shing bal gyi gos par byed pa'i ltung byed ni /
shing bal gyis gos par byed pa la'o / /
rang ngam bskos pas so / /
zhes sogs kyi skabs su gnyis las /
dang po yod de /
nyer dgas khri gzhan gyis 'phrogs kyi dogs nas bdag nyid 'dug par bya'o snyam ste /
khri khar shing ba la bkab ste bzhag pa der dge slong zhig gis ma brtags par nyal bas gos thams cad skya bor gyur pa na gzhan dag kha zer ba la brten nas de ltar bcas pa'i phyir /
gnyis pa yod de /
bcas ldan dge slong gis dge 'dun dbang ba'i gnas ma la shing ba la gyi gos par byas na der 'gyur ba'i phyir /
! / /
bdun pa gding ba tshad las lhag pa byed pa'i ltung byed ni gding ba'i 'o / /
zhes sogs kyi skabs su gnyis las /
dang po yod de /
dge slong rab tu mang pos gding ba shin tu rgya chen po byas pa na gzhan dag kha zer bas der bcas pa'i phyir /
gnyis pa yod de /
bcas ldan dge slong gis gding ba ji ltar bshad pa'i tshad las lhag par byas te zin pa na der 'gyur ba'i phyir /
! /
brgyad pa g.yan pa dga' ba tshad las lhag par byed pa'i ltung byed ni /
g.yan pa dga' pa'i 'o / /
zhes sogs kyi skabs su gnyis las /
dang po yod de /
rab tu mang pos g.yan pa dgab pa tshad las lhag pa byas pas na der bcas pa'i phyir /
gnyis pa yod de /
bcas ldan dge slong gis g.yan pa dgab pa ji ltar bshad pa'i tshad las lhag par byas te zin pa na der 'gyur pa'i phyir /
! /
dku pa ras chen tshad las lhag pa byed pa'i ltung byed ni /
dbyar gyi ras chen gyi'o / /
zhes sogs kyi skabs su gnyis las /
dang po yod de /
rab tu mang pos ras chen tshad las lhag pa byas pa na der bcas pa'i phyir /
gnyis pa yod de /
bcas ldan dge slong gis dbyar gyi ras chen tshad las lhag par byas te zin pa na der 'gyur pa'i phyir /
! / /
bcu pa bde bar gshegs pa'i chos gos kyi tshad las lhag par gyur pa'i ltung byed ni /
de'i lus tsam med par de'i tshad dam lhag pa'i chos gos byed dam byed du 'jug pa la'o / /
zhes sogs kyi skabs su gnyis las /
dang po yod de /
nyer dgas ston pa'i chos gos kyi tshad dang mnyam pa'i chos gos byed du bcug ste byon pas lus kyis ma rdzogs pa na gzhan dag 'phya ba la brten nas der bcas pa'i phyir /
! /
gnyis pa yod de /
bcas ldan dge slong gis chos gos kyi tshad bde bar gshegs pa'i chos gos dang mnyam pa'am de las lhag pa byed dam byed du bcug ste zin pa na der 'gyur pa yin pa'i phyir te /
de yang dge slong thams cad ma yin la gang la na bde bar gshegs pa'i sku lus kyi tshad med pa dgos so / /
bde bar gshegs pa'i chos gos kyi tshad kyang srid du ston pa'i khru lnga phal pa'i khru bco lnga zheng du ston pa'i gru gsum phal ba'i khru dgu yin no / /
! / /
bzhi pa smre sngags kyi sgo nas so sor bshags dgos pa sor bshags kyi sde la /
sngom las /
grong dang khyim gzhan nyid dang ni /
@# / /
bslab pa rnams dang dgon pa ni / /
sangs rgyas phan par gsungs pa yis / /
so sor bshags pa bya bar gsungs /
zhes gsungs pa'i /
! /
dang po dge slong ma la zas len pa'i sor bshags ni /
shes gtso bo / /
dge slong ma nye du ma yin pa nyid la'o / /
zhes sogs kyi skabs su gnyis las /
dang po yod de /
yul grong khyer rdo 'jeg na phyug po rnam thos kyi bu dang 'gran ba gcig yod pa la bu mo gzugs bzang ba utap+la'i dri dang ldan pa gcig btsas pas /
de'i ming yang utap+la'i mdog can zhes btags so / /
de chen por gyur te khyim so bzung nas gnas pa na mo'u 'gal gyi bu chen pos btul te rgyun tu zhugs pa'i 'bras bu la bkod /
de nas skye dgu'i bdag mos rab tu byung zhing bsnyen par rdzogs par byas nas dgra bcom pa'i 'bras bu mngon du byas so / /
de'i spyod lam ni bsod snyoms thog mar blangs nas dge 'dun la 'bul /
phyis rang 'tsho bas bsod snyoms cung zad byed pa yin pa la nam zhig rang 'tsho ba'i bsod snyoms blangs nas 'ongs pa dang dge slong bsod snyoms ma rnyed pa zhig dang phrad de de la phul lo / /
de'i nang par rang 'tsho nga'i bsod snyoms blangs nas 'ongs pa dang nyar dga' dang 'phrad de 'phags ma bdag la bsnyen bkur gyis shig ces zer te /
bsod snyoms blangs te nyer dga' la phul te nyi ma gnyis su de'i zas rgyun chad pas 'phags ma sa la 'gyel ba na gzhan dag ma dad pa la brten nas de ltar bcas pa'i phyir /
! /
gnyis pa yod de /
bcas ldan dge slong gis dge slong ma grong ngam grong gi nye 'khor ram lam po che na 'dug pa la rnag nyid kyang de gsum gang rung na gnas pas zas blangs te zos pa na der 'gyur ro / /
! / /
gnyis pa gral rims su ma phebs par 'brim du 'jug pa ma bzlog pa'i sor ba shags ni /
ma bsgo bar dge slong gsum la sogs pa mgron du bos pas zos na'o / /
khyim du'o / /
zhes sogs kyi skabs su gnyis las /
dang po yod de /
mu ges nyam nga chen po yod pa'i dus su drug sdes gzhon nu bcu bdun sde la gang du dge 'dun spyan drangs pa'i sa der khyed cag gis zhal ta gyis la kho bo cag la zas mang du 'brim du chug cig ces smras pa dang /
sbom dga' mo na re /
de ltar rung na ngos kyi de ltar bgyi'o zer nas kha zas gral rim bzhin du mi 'brim par sbyin bdag la 'di ni 'phags pa dga' bo yin te /
sde snod gsum la mkhas pa rigs pa dang ldan pa'i grol pa'i spobs pa can yin pas kha zas phun sum tshogs pa byin cig ces dang /
de bzhin nyer dga' la sogs la smras pa dang /
drug sdes de dag ma zlog par zas la longs spyad pa na gzhan dag ma dad pa la brten nas bcas pa yin pa'i phyir /
gnyis pa yod de /
bcas ldan dge slong gis khyim pas mgron du bos pa la dge slong mas gral rims su ma phebs par 'grim pa ma bzlog par zas zos na der 'gyur ba yin pa'i phyir /
gsum pa bslab pa dral te khyim du 'jug pa'i sor bshags ni /
bslab pa'i sdom pa byin pa'i khyim nas bca' ba dang bza' ba dag blangs shing zos pa la ste /
zhes sogs kyi skabs su gnyis las /
dang po yod de /
dmag dpon seng+ge zhes bya ba mu stegs pa la dad pa cig bcom ldan 'das kyis bden pa mthong ba la bkod pas longs sbyod thams cad dge 'dun la btang ste zad pa'i tshe mu stegs pa dag dad la dad pa'i tshe longs sbyod dang ldan pa la da lta der med ngo zer ba la brten nas de'i khyim du shA ri'i bu dang mo'u 'gal gyi bu gnyis las gzhan pa'i dge slong gis zas mi blangs pa'i khyim gyi bslab pa'i sdom pa byin pa drug sdes de'i nang du zas yang yang longs spyad nas khyim bdag 'khor bcas 'tsho bar ma nus pa la brten nas bcas pa'i phyir /
gnyis pa yod de /
bcas ldan dge slong gis khyim gyi bslab pa'i sdom pa byin pa'i khyim bdag la ha @# / /
cad mod pa ma yin pa'i zas blangs te zos pa na der 'gyur ba yin pa'i phyir /
! / /
bzhi pa nags brtags pa las gyur ba'i sor bshags ni /
shes gtso bo /
nags mnyul ba nyid la'o / /
zhes sogs kyi skabs su gnyis las /
dang po gleng gzhi yod de /
dgag dbye byed pa'i skabs su /
ShA kya'i bu mo dag gis zas khyed te 'ongs pa na /
drug sdes de dag bsu ru phyin nas nags nang na chom rkun yod med ma nyul bar lam kha gcig tu bsdad pa na chom rkun bas bcom pa la brten nas bcom ldan 'das kyis bslab pa bcas pa yin pa'i phyir /
gnyis pa yod de /
bcas ldan dge slong gis 'jigs pa dang bcas pa'i sar nags ma nyul bar sbyin bdag khyim pas zas blangs te zos pa na der 'gyur ba yin pa'i phyir /
! /
lnga pa bslab bya nyes byas kyi sde bshad pa la /
gos bgo ba las 'gyur ba'i sde tshan /
khyim du 'gro ba'i sde tshan /
khyim du 'dug pa'i sde tshan /
zas blangs ba'i sde tshan /
zas za ba'i sde tshan /
lhung bzed du spyad ba'i sde tshan chos ston pa'i sde tshan /
sgrub pa'i sde tshan /
rgyu ba'i sde tshan dang dgu las /
! /
dang po la /
sdom las /
sham thabs la ni rnam 'dun dang / /
stod ga logs la yang rnam gsum dang / /
zhes gsungs pa ltar bcu yod pa'i sham thabs ha cang 'jol ga ha cang brjes pa /
phyogs gcig glang po che'i sna ltar brkyangs pa /
lte 'og tu mgo lte ba ba /
lte 'og tu sbrul mgo ltar gdengs pa /
ma mtha'i kha mnyam par 'dug par ma bgos pa /
ska rags kyi bar du 'bras bu'i thum bu ltar 'dug par bgo ba rnams la nyes byas te bdun dang /
chos gos ha cang brdzes pa /
ha cang 'jol ba /
zlum bor ma bgos pa'i nyes byas gsum ste bcu yod pa'i phyir /
! /
gnyis pa la /
sdom las /
shin tu bsdams la sogs pa lnga / /
mgo g.yogs la sogs rnam pa lnga / /
mchong ba la sogs rnam pa lnga / /
lus la sogs pa rnam pa lnga / /
zhes gsungs pa ltar nyi shu yod de /
khyim du 'gro ba'i tshe rkang ba rkyong ba sogs dran shes kyis ma bsdams pas '+zhug pa dang /
bla gos dang mthang gos tshul bzhin du ma bgos pa dang /
ca co'i sgra ma bskyangs pa dang /
mig g.yeng bag tu lta ba dang /
gnya' shing gang yan la lta zhing byin pa la nyes byas te lnga /
mgo ras sogs kyis g.yogs pa dang /
chos gos pa rje ma ta 'gro ba dang /
phrag pa gnyis kar gzar ba dang /
lag pa mdun du gtang nas gnya' gong du bsnol ba dang /
ltag par bsnol ba la nyes byas te lnga dang /
mchong zhing 'gro ba dang /
sgyid pa gnyis brkyang bsku ma byed cing 'gro ba dang /
cog pus 'gro ba dang /
rting pa brteg ste drang pas 'gro ba dang /
gru mo gnyis snyung por byas te 'gro ba la nyes byas te lnga dang /
lus sgyur cing 'gro ba dang /
lag pa skyod cing 'gro ba dang /
mgo sgyur cing 'gro ba dang /
gzhan dang phrag pa gnyis sprad cing 'gro ba dang /
gzhan dang lag pa sbrel te 'gro ba la nyes byas te lnga rnams su yod pa'i phyir /
! /
gsum pa la /
sdom las /
'dug par bya ba dgu dag dang /
zhes gsungs pa ltar dgu yod de /
khyim bsam bsgos par stan la 'dug pa dang /
srog chags yod med ma brtags par stan la 'dug pa dang /
lus kyi lcing pham ste 'dug pa dang /
rkang pa'i steng du rkang pa bzhag ste 'dug pa dang /
brla'i steng du brla bzhag ste 'dug pa dang /
lod bu'i steng du long bu bshad ste 'dug pa dang /
rkang pa khri la sogs pa'i 'og tu bcug cing 'dug pa dang /
byin bkang pa gnyis par thag ring du byas te 'dug pa dang /
'doms snang bar byas te 'dug pa rnams la nyes byas te dgu rnams su yod pa'i phyir /
! /
bzhi pa la /
sdom las /
byin len bya ba brgyad rnams so / /
zhes gsungs pa ltar brgyad yod de /
zas legs par ma blangs pa dang /
mu dang khang chad du blangs pa dang /
tshod ma dang zan dang phye la sogs pa mnyam du blangs pa dang /
gral mthar chags su ma blangs pa dang /
lhung bzed la yid gnyed de ma blangs pa dang /
zas sngon du ma 'ongs par lhung bzed bzed pa dang /
bya sna dang bye la sogs pa gcig gis gcig gab pa dang /
zas kyi steng du zas kyi snod bzhag pa rnams nyes @# / /
byas te brgyad yod pa'i phyir /
! /
lnga pa ni /
sdom las /
zas la legs par bya ba drug /
tsug tsug la sogs rnam pa lnga / /
'phru nas tha dad byed pa lnga / /
lag pa bl+ngag la sogs pa lnga / /
zhes gsungs pa ltar nyer gcig yod de /
zas legs par ma zos pa dang /
kham ha cang che ba dang /
ha cang chung ba dang /
kham ran par ma zos pa dang /
zac la kha gdangs pa dang /
kha zas kyis bkang ste tshig smras pa la nyes byas te drug /
tsug tsug zer ba dang /
lcag lcag dang /
hu hu dang /
phu phu zer zhing za ba dang /
lce phyir phyung ste za ba la nyes byas te lnga /
'bras chen sogs re re nas btus shing za ba /
zas la 'phya smod byed cing za ba /
khur ba gcig nas gcig tu sbo ba /
rkan tog pa /
kham 'phror bcad nas za ba la nyes byas te lnga /
lag pa la zas chags pa bl+ngag pa dang /
zas kyi snod sor mo dang lces 'jog pa dang /
lag pa la zas chags pa sprug pa dang /
zas snod skyom pa dang /
lhung bzed sogs lag brang la gdab pa /
zas la mchod rten gyi dbyibs 'dra bar byas te gzhoms shing za ba la nyes byas te nyer gcig rnams yod pa'i phyir /
! /
drug pa ni /
sdom las /
'phyas la sogs pa rnam pa bzhi / /
lhung bzed la yang rnam pa bcu / /
zhes gsungs pa ltar bcu yod de / /
gzhan gyi lhung bzed la 'phyas mi btags /
lag pa zas kyis spags pas snod la bzung ba dang /
zas kyis spags pas chu gtor ba dang /
khyim pa la ma dris par lhung bzed bkrus pa'i chu sogs khyim du pho ba la nyes byas te bzhi /
lhung bzed du zas lhag blug pa /
'og gzhi med par lhung bzed gzhag pa /
ngam grog gi khar gzhag pa /
g.yang sar gzhag pa /
bang rim gzhol por gzhag pa /
'greng ste bkru ba /
gong gi bzhi de bzhing lhung bzed bkru ba la nyes byas te bcu gcig yod pa'i phyir /
! /
bdun pa ni /
sdoms las /
'greng bar byed la sogs pa lnga / /
mgo g.yogs la sogs rnam pa lnga / /
dog ba can la sod /
sa ba lnga / /
glang chen la sogs zhon pa lnga / /
lag na dbyug pa la sod sa drug /
ces gsungs ba ltar nyer drug yod de /
'chad pa pos 'greng te chos 'chad ba dang nyal ba la bshad pa dang /
sa phyogs mthon po dang /
ltan bzang po la 'dug pa sa phyogs dma' ba dang stan ngan pa la 'dug ste bshad par mi bya'o / /
mdun du 'gro ba la phyi nas 'gro zhing bshad pa dang /
lam nas 'gros la lam 'gram nas 'gro zhing bshad pa la nyes byas te lnga /
mgo ras sogs kyis g.yogs pa /
gos brdzas pa /
chos gos phrag pa gnyis la gzar ba /
lag pa gnyis gta' gong du bsnol ba /
ltag par bsnol ba rnams la chos bshad pa la nyes byas te lnga /
skra'i thor cog can dang /
zhwa gyon pa /
cod pan bcings pa /
phreng pa bcings pa /
thod kyis bkris pa rnams la chos bshad pa'i tes byas te lnga /
nyan pa po glang po la zhon pa /
rta la /
khyogs na gnas pa /
sngam gnyis las gzhan pa'i bzhon pa'i steng na 'dug pa dang /
mchil lham gyon pa rnams la chos bshad pa la nyes byas te lnga /
lag na 'khar ba thogs pa /
'dugs /
mtshon /
ral gri /
dgra sta /
go cha gyon pa la chos bshad pa la nyes byas drug ste nyer drug tu yod pa'i phyir /
! /
brgyad pa dang /
dgu pa ni /
sdoms las /
na pa rnam pa bzhi rnams so / /
zhes sogs gsungs pa ltar /
'grer ste bshad gci byas pa dang /
chu yi nang du mi gtsang ba dang mchil ma sogs dor ba dang /
rtsa sngon po'i phyogs su de dor ba la nyes byas te gsum dang rang dgar shing la mi gang tsam las mtho bar 'jogs pa la nyes byas te bzhi rnams su yod pa'i phyir /
nyes byas de rnams 'chad pa la /
sham thabs ci nas kyang zhes sogs gsungs /
'di rnams kyi gleng gzhi tshig mangs su dogs nas ma bkod do / /
@# /
! /
gnyis pa zhul spyir bstan pa bshad pa la /
go rims la skyon spong phyir da spyir bstan rjes su bstan pa'i 'thad pa bshad pa /
rang bzo'i nyes pa spang ba'i phyir du lung gang las gsungs pa 'dir bsdus te bstan pa /
'bras bu med ba'i dogs pa spang pa'i phyir du spyir bstan gyi dgos don bshad pa /
de nyid bde blag tu rtogs pa'i phyir du spyir bstan gyi bsdus don bshad pa'o / /
dang po ni /
lung gi go rims las rnam 'byed gsungs pa'i rdzas su zhu ba gsungs ba'i zhu ba spyir bstan nyid 'dir 'chad pas /
'di dag rnam 'byed kyi shan 'brel ba 'ang yin te /
rgya cher 'grel las /
de ni rnam bar 'byed pa'i shan yin pa'i phyir /
rnam par 'byed pa bstan zin pa'i 'og tu spyir bstan pa nyid kyi rnam par 'byed pa bkod de /
zhes gsungs /
gnyis pa ni /
spyir bstan gyi mdo chan drug cu rtsa bzhi rnams lung las ma gsungs pa'i skyon med de / /
rdzas bkag pa bas bzang po la yang de dang ldan pa nyid yin no / /
'dra ba la yang ngo /
mi la dud 'gro yang ngo / /
yan lag thams cad dang du blang du rung ba nyid ni brten pa'i phyir mthu dang ldan pa nyid yin no / /
zhes gsungs pa bzhi lung rnam 'byed nas btus rdzu 'phrul gyi chos can nyid ma yin par ga ba ma yin pa'i yan lag yin no / /
zhes pa 'dul byed las btus /
gzhan rnams zhu ba las btus ba yin no / /
kho na re /
gzhan rnams zhu ba las btus pa mi 'thad de /
nyes pa de med pa nyid la ni 'ongs pa ni tha dad do / /
zhes pa zhu ba na med pa'i phyir /
zer na mi 'thad de /
de bod na yod pa'i zhu ba na ma bzhugs kyang rgya gar na yod pa'i zhu ba na yod pa'i phyir te / /
rgya cher 'grel las /
nge zhu ba na yod par gsungs pa'i phyir /
gsum pa na /
spyir bstan gyi dgos don yod de /
rdzu 'phrul gyi chos can nyid ma yin pa ni reg pa ma yin pa'i yan lag yin no / /
zhes pa la dur ma thun rtogs pa'i dgos pa yod rnam par rigs byed la ni don go ba'o / /
zhes pa'i tshig tshogs bskyur ba'i dgos pa yod /
tshigs snga mar sbyor ba byas pa la yang ngo / /
zhes pa la de gnyis ka'i dgos pa yod pa'i phyir /
ngang pa grub ste /
lung 'dul byed las /
rdzu 'phrul kyi chos can nyid ma yin pa 'khrig tshig smra ba'i dge 'dun lhag ma'i yul du dngos su bstan nas /
gzhan rnams la dngos su ma bstan kyang bsnyen bkur bsngags pa'i dge 'dun lhag ma sogs yul mtshan mi mthun pa sogs dgos pa'i ltung ba thams cad la de ltar dgos par 'di la brten nas rtogs nus pa'i phyir /
gnyis pa grub ste /
lung zhu ba las /
don go ba yan lag tu dgos pa'i ltung ba sum cu po thams cad la don go ba yan lag tu re re nas dgos par bstan pa de /
'dir tshig gcig gis bsdus nas bstan pa'i phyir /
gsum pa /
tshigs snga mar sbyor ba byas pa la yang ngo / /
zhes pa la tshig tshogs bskyung ba'i dgos pa yod de /
zhu ba las /
sor bshags yan chad kyi ltung ba sde lnga'i skabs su rdzun smra ba'i pham pa sogs ltung ba bzhi bcu rtsa gnyis ma gtogs pa'i ltung ba thams cad la bslab tshigs gcig pa yan lag tu re re nas dgos par dngos su bstan pa de /
'dir tshigs gcig gis bsdus nas bstan pa'i phyir /
de la rung mthun rtogs pa'i dgos pa yod de /
lung las /
rdzun smra'i pham pa sogs ltung ba bzhi bcu rtsa gnyis la bslab tshigs gcig pa yan lag tu dgos par dngos su ma bstan kyang de dgos par lung 'di la brten nas rtogs nus pa'i phyir /
bzhi pa la /
spyir bstan gyi sgra bshad ba /
yan lag gi rtsi ba rnam par bzhag pa /
ltung ba skyed tshul bshad pa gsum las /
dang po ni /
de la spyir bstan zhes rjod pa'i rgyu mtshan yod de /
nyams pa dang ma chags pa ltung ba la sbyar na nyes byas so / /
bsnyen par ma rdzogs shing rab tu byung bas blangs pa las 'das pa la yang ngo / /
de'i phyogs dang mthun pa la ni yid kyi'o / /
zhes pa ltung ba thams cad la spyir bstan pa'i rgyu mtshan gyis de ltar brjod pa'i phyir /
bslab pa byin pa na 'dra ba nyid do / /
zhes pa 'di ltung ba phal che ba la spyir bstan pa'i rgyu mtshan @# / /
gyis de ltar brjod /
mgu ba spyad pa ni don med pa nyid yin no / /
reg par bya ba nyid ni ma nyams pa'o / /
ga ga tshil byed pa la yang ngo / /
sen mo dang so dang sha med pa'i rus pa dang spu dag ni gzhan dang ldan pa nyid do / /
yang dag par len par byed pa dag la ni der ma zad do / /
de ni snod yin no / /
zhes pa rnams spyir bstan gyi zhar la byung ba'i rgyu mtshan gyis de ltar brjod pa'i phyir /
gnyis pa la /
thun mong ba dang thun mong ma yin pa'i yan lag gnyis las /
dang po la /
ltung ba kun gyi thun mong ba dang /
phal che ba'i thun mong ba'i yan lag gnyis /
dang po la bsla ba'i yan lag dang /
bsam pa'i yan lag go /
dang po ni /
ltung ba kun gyi thun mong ba'i bslab pa'i yan lag de la bzhi yod de /
bsnyen rdzogs kyi sdom pa gso rung dang ldan pa /
bslab tshigs gcig pa /
bslab rgyun gcig pa /
las dang po ba ma yin pa rnams su yod pa'i phyir /
dang po la /
bsnyen rdzogs kyi sdom pa gsor rung dang ldan pa'i don bshad pa /
de'i sel ba bshad pa /
des ltung ba sde lnga'i rgyu la sbyar na cir 'gyur bshad pa dang gsum /
dang po yod de /
bsnyen rdzogs kyi sdom pa blangs la skyes shing /
pham pa 'chab bcas kyis ma nyams pa de de'i don yin pa'i phyir /
gnyis pa yod de /
bsnyen rdzogs kyi sdom pa ma blangs pa 'am blangs kyang ma skyes pa'am skyes kyang pham pa 'chab bcas kyis nyams pa rnams de'i sel ba yin pa'i phyir /
gsum pa la /
gsum yod pa'i nang nas /
dang po bsnyen rdzogs kyi sdom pa ma blangs pa'i gang zag gi ltung bsde lnga'i rgyu la sbyar na cir 'gyur bshad pa la /
de la khyim pa dang rab byung gnyis las /
dang po la sdom pa gtan nas ma blangs pa'i khyim pa dang dge bsnyen sogs kyi sdom pa blangs pa'i khyim pa'o / /
dang po des ltung ba sde lnga'i rgyu la sbyar na ltung ba mi skyed kyi sdig pa tsam du 'gyur te /
khyim pa rnams la ni bsod nams ma yin pa mang ngo / /
zhes gsungs pa'i phyir /
de la ltung ba mi skyed de /
ltung ba skyed pa la bcom ldan 'das kyis bcas pa'i 'tshams bzhag pa la ltos pa gang zhig /
de la bcas pa ma mdzad pa'i phyir /
gnyis pa des de la sbyar na ltung ba skyed de /
mdzod las /
bcas pa'i kha na ma tho ba /
myos 'gyur las gzhan bsrung phyir ro / /
zhes gsungs pa'i phyir /
! gnyis pa rab tu byung ba gsum gyi ltung ba sde lnga'i rgyu la sbyar na dngos gzhi rdzogs par mi skyed kyi /
nyes byas tsam zhig skyed de /
de gsum gyi mkhan slob kyi drung du dngos su khas blangs pa las 'das na blang 'das kyi ltung ba dang /
de'i phyogs mthun las 'das na yid kyi bsdam bya'i nyes byas skyed pa'i phyir ta /
bsnyen par ma rdzogs shing rab tu byung bas khas blangs pa las 'das pa la yang ngo / /
de'i phyogs dang mthun pa la ni yid kyi'o / /
zhes gsungs pa'i phyir /
gnyis pa bsnyen rdzogs kyi sdom pa blangs kyang ma skyes pa'i gang zag des de la sbyor na dngos gzhi rdzogs par mi skyed kyi nyes byas tsam skyed de /
de'i rgyud la bsnyen rdzogs kyi sdom pa med kyang /
de la bsnyen rdzogs kyi tha snyad byed pa'i phyir dang /
de'i rgyud la bsnyen rdzogs kyi sdom pa blangs pa la brten nas thob pa'i bar ma'i dge ba yod pa'i phyir te /
ma chags pa ltung ba la sbyor na nyes byas so| |zhes gsungs pa'i phyir /
! gsum pa pham pa 'chab bcas kyis nyams pa'i dge slong gis ltung ba sde lnga'i rgyu la sbyar na dngos gzhi rdzogs par mi skyed par nyes byas tsam zhig skyed pa yin te /
de dgos pa drug dang ldan pa'i dgos pa sgrub nus kyi bsnyen rdzogs kyi sdom pa de las nyams pa'i phyir te /
rgya cher 'grel las /
dge slong pham par gyur pa la ni sdom pa yod du zin kyang de lta mod kyi dgos pa med pa nyid du 'gyur te /
tshangs bar mtshungs par spyod pa rnams dang lhan gcig gnas pa dang longs spyod pa dag med pa'i phyir ro / /
sdom pa yang dag par blangs ba ni rnam par grol ba thob pa'i phyir yin na des rnam par grol ba thag ring du spang ba'i phyir /
des na de'i sdom pa ni med pa dang 'dra ba yin no / /
zhes gsungs pa'i phyir /
dgos pa drug ni /
tshul khrism ranm par dag pa'i gang zag dang chos kyi longs spyod lhan cig byed pa dang /
de dang zang zing @# / /
gi longs spyod lhan cig tu byed pa dang /
ltung ba phyir bcos pas 'dag ba dang /
gnas skabs lha mi'i go 'phang 'thob ba dang /
mthar thug byang chub 'thob pa dang /
sdom pa gong ma blangs na skye ba yin no / /
kha cig /
pham pa 'chab med kyis nyams pa'i dge slong gi ltung ba sde lnga'i rgyu la sbyar na dngos gzhi rdzogs par mi skyed kyi nyes byas tsam skyed zer na mi 'thad de /
bslab byin dge slong gis ltung ba sde lnga'i rgyu la sbyar na dngos gzhi rdzogs par skyed pa'i rten dge slong rnam dag dang 'dra ba'i phyir /
bslab ba byin pa ni 'dra ba nyid do / /
zhes gsungs gnyis pa la /
ltung ba sde lnga'i dngos gzhi skyed pa la sbyor ba nas mthar thug gi bar bslab tshigs gcig pa dgos kyi /
tshigs snga ma dge tshul gyi rten la sbyor ba byas nas /
tshigs phyi ma dge slong gi rten la mthar thug grub pa na dngos gzhi rdzogs par mi skyed de /
tshigs snga mar sbyor ba byas pa la yang ngo / /
zhes gsungs pa'i phyir /
kho na re /
bsnyen rdzogs kyi rten la rku ba'i sbyor ba byas nas dge tshul du babs pa'i rten la mthar thug grub na dngos gzhi mi skyed par thal /
de skyed ba la bslab tshigs gcig pa dgos pa gang zhig dge tshul dang dge slong bslab tshigs mi gcig pa'i phyir /
'dod mi nus te /
phyi ma la yang de dang ldan pa nyid yin no / /
zhes gsungs pa'i phyir na /
rtsa bar ma khyab ste /
dge slong gi rten la dge tshul gyi bslab pa yod pas /
bslab pa de mthar thug gi dus su dge tshul gyi bslab pa dang bslab tshigs gcig ba'i phyir /
gsum pa la /
yang de'i dngos gzhi skyed pa la sbyor ba nas mthar thug gi par bslab pa'ir gyung cig pa dgos te /
bslab rgyun snga ma la khang chen gyis byor ba byas nas bslab rgyun phyi ma la mthar thug grub na dngos gzhi mi skyed pa'i phyir te /
nyes pa de med pa nyid la ni 'das pa ni tha dad do / /
zhes gsungs pa'i phyir /
bzhi pa la yang de'id ngos gzhi skyed pa la las dang po ba ma yin pa zhig dgos te /
de la ltung ba mi skyed pa'i phyir /
de skyed pa la bcas pa'i 'tshams la ltos pa gang zhig de la bcas pa ma mdzad pa'i phyir te /
ma bcas pa nyid la yang ngo / /
zhes gsungs ba'i phyir /
gnyis pa de dag gis bsam pa'i yan lag ni sde lnga skye ba la sbyor ba nas mthar thug gi bar bsam pa rang bzhin du gnas pa dgos te /
bsam pa rang bzhin du mi gnas pa smyo ba dang sems 'khrug pa dang sdug bsngal gyi tshor bas gzir ba rnams la ltung ba mi skyad pa'i phyir te /
de rnams bcas pa'i rten du mi rung ba'i phyir te /
tha snyad du rung ba'i 'du shes las nyams pa nyid la ni pham par 'gyur ba man chad kyi ltung ba yang mi 'byung ngo / /
zhes gsungs pa'i phyir /
gnyis pa phal che ba'i thun mong ba'i yan lag la /
lus kyi yan lag dang mtshan gyi yan lag gnyis las /
dang po la ltung ba phal che bi thun mong ba'i lus kyi yan lag yod de /
lus tha mal du gnas pa de de yin pa'i phyir te /
srog gcod bzhi pham pa dang po gnyis lha ma dang po dang bdun ma gtogs pa'i ltung ba rnams skyed pa la sbyor ba nas mthar thug gi bar lus gzhan du bsgyur ba 'am mi snang bar byas pa ma yin pa dgos te /
zhu ba las /
rdzu 'phrul gyi bal khur na cir 'gyur nyes byas su 'gyur /
zhes dang /
dge slong gis sngags sam sman gyis rang nyid mi snang bar byas te mi chos bla mar gyur ba smras na cir 'gyur sbom por gyur rok /
zhes gsungs pa'i phyir /
! bdun po de skyed pa la lus tha mal du gnas pa mid gos te /
dge slong gi lus gzhan du bsgyur ba 'am mi snang bar byas te ltung ba bdun po de'i rgyu la sbyar na dngos gzhi rdzogs par skyed pa'i phyir te /
'gro ba gzhan gyi rnam pa bsten pa na /
dge slong gi 'du shes yod pa la'o / /
zhes gsungs pa'i phyir /
! gnyis pa de'i mtshan gyi yan lag yod de /
mtshan gzhan du ma gyur ba de de yin pa'i phyir te /
mtshan nyid spyi 'dra'i ltung ba lnga bcu rtsa bdun ma gtogs ltung ba gzhan rnams skyed pa la sbyor ba nas mthar thug gi bar mtshan gzhan du ma gyur pa yan lag tu dgos pa'i phyir /
lnga bcu rtsa bdun po skyed pa la mtshan gzhan du ma gyur pa yan lag tu mi dgos te /
de rnams idge slong pha ma gang rung gi rten la sbyor ba byas na mtshan 'gyur ba'i rten la @# / /
mthar thug grub na yang dngos gzhi skyed pa'i phyir /
dge slong pha ma gang rung gi rten la sbyar ba dang mthar thug gnyis ka grub nas mchan gyur ba'i rten la dngos gzhi so na gnas pa'i phyir /
mtshan gyur pa ni de'i zhing nyid yin no / /
zhes gsungs pa'i phyir /
'o na mtshan nyid spyi 'dra ba'i ltung ba de rnams gang zhe na /
de yod de /
pham pa bzhi dang gnyen dang gzhi med dang / /
bag tsam 'chang ba dang ni 'jog pa dang / /
slong la sogs pa lnga dang gser dngul dang / /
mngon mtshan lhung bzed chos gos 'tshol sogs gsum / /
rdzun dang 'don dang mi chos bden smra dang / /
sems can 'debs dang rim gnyis phyogs gcig dang / /
'dug nas las sogs gsum dang dus men za / /
byin len ma byas srog chags bcas spyod dang / /
gcer bu dmag dang me reg ma rdzogs dang / /
kham bsgyur ba longs pa khrus byed dang / /
dud 'gro rtsa dang sbed dang gzhi med dang / /
rkun ma rko dang mgron gnyer ring 'dug dang / /
ma gus phyogs gcig chad dang dus min 'gro /
phyi dro grong rgyu rgyal po'i pho brang 'jug /
khang ral gding dang g.yan ba bde gshegs chos / /
zhes pa rnams yin pa'i phyir /
de rnams la mtshan nyid spyi 'dra zhes brjod pa'i rgyu mtshan yod de /
de rnams dge slong pha ma gnyis ka'i rten la ltung ba che chung mnyam zhing thun mong pa yin pa'i rgyu mtshan gyis de ltar brjod pa'i phyir /
lnga bcu rtsa bdun ma gtogs ltung ba gzhan rnams skyed pa sbyor ba nas mthar thug gi bar mtshan gzhan du ma gyur pa dgos te /
dge slong pha'i thun mong ma yin pa'i ltung ba so brgyad skyed pa la sbyor ba dang mthar thug gnyis ka dge slong nga'i rten la grub dgos /
dge slong ma'i thun mong ma yin pa'i ltung ba brgya dang lnga bcu rtsa gsum skyed pa la sbyor ba mthar thug gnyis ka dge slong ma'i rten la grub dgos /
rjes su mthun pa ming tsam gyi ltung ba thun mong ba zhe dgu skyed pa la mtshan gang gi rten la sbyor ba byas pa'i rten de la mthar thug grub dgos pa'i phyir /
dge slong pa'i thun mong ma yin pa'i ltung ba so brgyad yod de /
'byin pa nas ni bsnyen bkur bsngags pa'i bar /
khang pa khang chen nas ni srin bal nas / /
smel ba'i bar dang lhung zed 'chang ba dang / /
gtad pa las byung dgon pa'i 'bral spang dang / /
ras chen skrod dang ma bskos la sogs bcu / /
yang yang za dang bsod pa slong ba dang / /
nyal shoms khyim na 'dug dang 'greng ba dang / /
gdengs med rtse dang ma lon bsnyen par rdzogs / /
ras chen so sor bshags pa rnam pa gsum /
zhes pa rnams yin pa'i phyir /
dge slong ma'i thun mong ma yin pa'i ltung ba brgya dang lnga bcu rtsa gsum yod de /
pham pa thun mong ma yin rnam bzhi dang / /
lhag ma thun mong ma yin bcu gsum dang / /
spang ltung thun mong ma yin bcu bzhi dang / /
ltung byed thun mong ma yin brgya dang brgyad / /
so sor bshags pa bcu dang nyes byas bzhi / /
zhes pa rnams yin pa'i phyir /
rjes su mthun pa ming tsam gyi ltung ba zhe dgu ni /
bsgo ba las gyur bzhi dang 'bral ba dang / /
'khrur 'jug pa dang len dang byin 'phrogs dang / /
bsngos pa bsgyur dang gsog 'jog spangs pa dang / /
rdzun smra 'don dang mi chos bden smra ste / /
'di gsum ma gtogs bcu tshan dang po dang / /
'phya ba bsgo ba khri dang gding ba dang / /
phyis gnon 'byung ba rim gnyis phyogs gcig dang / /
spangs pa stobs dang 'dus shing za ba dang / /
gsog 'jog za dang brdeg dang gzas pa dang / /
gnas ngan len dang zas gcod 'dun pa bsgyur / /
sdig lta mi gtong spangs pa rjes phyogs dang / /
bsnyil pa sdud dang 'gyod skyed ga ga tshil / /
lhan cig nyal dang dngangs byed lam 'gro dang / /
bslab pa nyer 'jog spong dang nyan rna dang / /
mi smra 'gro dang ma gus phyogs gcig dang / /
snga dro grong rgyu bslab pa khyad gsod dang / /
khri rkang gdal ba sor mo gsum pa ste / /
zhes pa rnams yin pa'i phyir /
de dag la rjes su mthun pa ming tsam gyi ltung ba zhes brjod pa'i rgyu mtshan yod de /
dge slong pha ma gnyis ka'i rten la dgag bya che chung mnyam bar bcas shing yul thun mong pa yin pa'i rgyu mtshan gyis de ltar brjod pa'i phyir / /
! gnyis pa thun mong @# / /
ma yin pa'i yan lag la /
gzhi /
bsam pa /
sbyor ba /
mthar thug gi yan lag go / /
dang po la /
sems can gyis skyed pa dang /
sems can ma yin pas skyed pa dang /
de gnyis gas bskyed pa dang gsum las /
dang po la /
sems can spyis skyed pa dang /
bye brag pas skyed pa gnyis las /
dang po ni /
pham lhag dang po gnyis lta bu /
gnyis pa la /
mis skyed pa dang /
dud 'gros skyed pa gnyis /
mi ma yin pas skyed pa'i dngos bcas kyi ltung ba med de /
de dngos bcas kyi ltung ba 'cha' ba'i rten du mi rung ba'i phyir /
'on kyang de bsad pa la sbom po dang nyes byas skyed pa yod do / /
mis skyed pa la mi spyis skyed pa dang /
mi bye brag pas skyed pa gnyis las /
dang po ni /
srog gcod kyi pham pa lta bu /
gnyis pa la /
rdzun smra'i pham pa lta bu tha snyad dang ldan pa spyis skyed /
reg pa'i lhag ma lta bu bud med kyis skyed pa dang /
'don pa'i lhung byed lta bu bsnyen par ma rdzogs pa spyis skyed /
skur 'debs kyi dge 'dun lhag ma sogs bsnyen par rdzogs pa spyis skyed /
byin 'phrogs kyi spang ltung lta bu dge slong phas skyed /
'khrur 'jug pa'i spad ltung lta bu dge slong mas skyed /
bsnyil ba sdud pa lta bu dge tshul gyis skyed /
sbed pa'i ltung byed lta bu rab byung sde lngas skyed /
gcer bum la zas byin pa'i ltung byed lta bu mu stegs byed kyis skyed /
slong ba'i spang ltung lta bu khyim pas skyed pa rnams su yod do / /
khyim pas skyed pa de la yang khyim pa spyis skyed /
de phos skyed /
de mos skyed /
de gnyi kas skyed pa rnams su yod /
gnyis pa dud 'gros skyed pa la /
dud 'gro 'debs pa /
spyod pa /
gsod pa rnams so / /
gnyis pa sems can ma yin pas skyed pa la /
'byung bas skyed pa dang /
'byung 'gyur gyis skyed pa gnyis las /
dang po ni /
sa rko ba lta bu sas skyed pa /
chu la rtse ba lta bu chus skyed pa /
me reg lta bu mos skyed pa /
rlung gis skyed pa'i dngos bcas kyi ltung ba med kyang /
rdzi phyogs dang rdzi phyogs ma yin par bsdad pa la sbom po skye ba yod do / /
! gnyis pa 'byung 'gyur gyis skyed pa la /
rdzun smra lta bu kha na ma tho bas skyed pa /
khang pa khang chen gyi dge 'dun lhag ma lta bu gnas kyis skyed pa gos zhag bcu 'chang spang lta bu gos kyis /
phyi dro'i kha zas zos pa lta bu zas kyis /
lhung bzed zhag bcu 'chang spang lta bu snod spyad kyis /
myos 'gyur 'thung ba lta bu btung bas /
gser dngul len pa lta bu nor gyis /
sa bon gyis skyed pa la /
sa bon skye ba 'joms pa lta bu phyi'i sa bon gyis /
'byin pa'i lhag ma lta bu nang gi sa bon gyis skyed pa rnams su yod do / /
gsum pa gnyis kas skyed pa ni /
ma byin len gyi pham pa lta bu'o / /
'di rnams la gzhi'i yan lag ces brjod pa'i rgyu mtshan yod de /
'du shes dmigs pa'i gzhi /
kun slong skyed pa'i gzhi /
sbyor ba 'jug pa'i gzhi yin pas de ltar brjod pa'i phyir /
gnyis pa bsam pa'i yan lag la 'du shes dang /
kun slong gnyis las /
dang po la /
nges pa'i 'du shes dang /
gzhi'i yan lag gi rnam pa ma dor ba'i the tshom za ba'i 'du shes gnyis phyi ma 'dis ltung ba skyed pa'i 'du shes kyi go chod de /
thams cad la the tsom za bas zhugs pa ni bsam pa dang bcas pa yin no / /
zhes gsungs /
gnyis pa la /
rdzogs par byed pa'i kun slong /
rigs 'byed pa'i kun slong /
ched du bya ba'i kun slong dang gsum las /
dang po ni /
btang pa yang ngo / /
zhes pas bstan /
gnyis pa ni /
de'i cha ni der gtogs so / /
zhes pas bstan /
gsum pa ni /
rang gi don nyid gtso cher yod pa'o / /
zhes pas bstan /
ltung ba thams cad la kun slong gsum po de tshang mi dgos te /
rang gi don go yan lag tu dgos pa'i ltung ba so drug la de gsum tshang dgos kyang /
ltung ba gzhan rnams la de tshang mi dgos pa'i phyir te /
de la dang po gnyis chang bas chog pa'i phyir /
! /
gsum pa sbyor ba'i yan lag la rang kho nas byed dgos pa dang /
gzhan la bcol bas 'grub pa gnyis las /
dang po la /
rang gi lus kho nas byed dgos pa dang /
dag kho nas byad dgos pa dang /
gang rung re res byed dgos pa dang /
gnyis kas byed dgas pa @# / /
dang bzhi las /
dang po ni /
pham lhag dang po gnyis lta bu /
gnyis pa ni /
rdzun smra'i pham pa lta bu /
gsum pa ni /
byin phrogs kyi spang ltung lta bu /
bzhi pa ni /
zas bsod pa blangs pa'i spang ltung lta bu /
gnyis pa ni /
pham pa bar pa gnyis lta bu'o /
bzhi pa mthar thug gi yan lag yod de /
don go ba sogs de yin pa'i phyir te /
rnam par rig byed la ni don go ba'o / /
zhes gsungs pa'i phyir /
! gsum pa ltung ba skyed tshul la /
gcig tu skyed pa dang /
tha dad du skyed pa gnyis las /
dang po ni /
rnam 'byed kyi skabs las shes so / /
gnyis pa la /
bslab rgyun tha dad bas ltung ba tha dad du skye tshul /
bsam rgyun tha dad pas /
bcas pa tha dad pas /
kun slong tha dad pas /
gzhi tha dad pas /
sbyor ba tha dad pas ltung ba tha dad du skye tshul dang drug go /
dang po ni /
nyes pa de med pa nyid la ni 'ong ba ni tha dad do / /
zhes pas bstan /
gnyis pa ni /
btang ba yang do / /
zhes bas bstan /
gsum pa ni /
gzhi gcig la du ma nyid bcas pa la ni ji snyed pa de snyed kyi nyes par 'gyur ro / /
zhes pas bstan /
bzhi pa ni /
de'i cha ni der gtogs so / /
zhes pas bstan /
phyi ma gnyis ni /
bya ba du ma'i 'bras bu ltung ba rnam par mi gzhag go /
zhes pas bstan /
spyi'i don bshad zin to / /
gzhung gi don la /
ltung ba skyed pa rten gyi yan lag /
sbyor pa 'jug pa yul gyi yan lag /
ltung ba tha dad du skyed tshul zhar byung dang bcas te bshad pa /
'du shes kyi yan lag zhar byung dang bcas te bshad pa /
sel ba dang yan lag rnams bshad pa dang lnga /
dang po la /
bslab pa'i yan lag zhar byung dang bcas te bshad pa /
'du shes kyi yan lag sel ba dang bcas te bshad pa /
tshigs kyi yan lag zhar byung dang bcas te bshad pa /
mtshan gyi yan lag zhar byung dang bcas te bshad pa bzhi /
dang po la /
dngos dang zhar byung gnyis las /
dang po la /
nyams pas ltung ba la sbyar na nyes byas su 'gyur tshul /
ma chags pas ltung ba la sbyar na nyes byas su 'gyur tshul /
bsnyen par ma rdzogs shing rab tu byung bas blangs pa las 'das na nyes byas su 'gyur tshul gsum las /
dang po ni /
nyams pa dang /
zhes pa bshad pa'i gzhi yin la /
gang nyams pa /
gang las nyams pa /
gang gi stobs kyis nyams pa /
tshul ji ltar du nyams pa /
des sde lnga'i rgyu la sbyar na cir 'gyur bshad pa /
dgag sgrub kyi don la dpyad pa /
shes byed kyi lung dang sbyar ba'o / /
dang po ni /
gang nyams na rtsa ltung kun tu spyod pa'i dge slong de nyams /
gang las nyams na /
dgos pa drug sgrub nus kyi bsnyen rdzogs kyi sdom pa las nyams /
gang gi stobs kyis nyams na /
pham pa 'chab bcas byung ba'i stobs kyis nyams / /
de la mkhas pa kha cig /
rang rgyud la tshe de la dge slong gi sdom pa mi skye bar thal /
khyod so thar gyi rtsa ltung 'chab bcas byung ba'i gang zag yin pa'i phyir /
zhes pa'i thal 'gyur la khyab pa yod par thal /
gang nyams na rtsa ltung kun tu spyod pa'i dge slong de nyams /
zhes 'chad rig pa'i phyir /
'dod na /
dge bsnyen gyi sdom pa'i rtsa ltung 'chab bcas byung ba'i khyim pa chos can /
der thal /
de'i phyir te /
chos can de'i phyir /
'dod mi nus te /
de 'dra'i khyim pa de'i rgyud la dge bsnyen dge tshul dge slong gsum ga'i sdom pa skye ba yod pa'i phyir te| de'i rgyud la dge bsnyin gyi sdom pa skye ba yod pa gang zhig /
mtshungs pa'i phyir /
dang po grub ste /
sngom pa brgyad pa las /
sdom pa slar yang blang bar bya / /
de 'dra'i dge bsnyen nyid la'o / /
zhes gsungs pa'i phyir zer /
tshul ji ltar du nyams pa la /
mdo sde pa'i lugs dgag pa /
bod snga rabs pa'i lugs dgag pa /
bye brag pa'i rang lugs bzhag pa dang gsum las /
dang po ni /
'dod pa brjod pa dang /
de dgag pa gnyis las /
dang po ni /
mdo sde pa na re /
ji ltar nyams pa'i tshul yod de /
'chab sems pham pa'i yan lag tu dgos pa dang /
pham pa byung na sdom pa kun gtong ba dang /
sdom pa slar blangs kyang mi skye ba dang /
ltung ba phyir bcos byas kyang mi 'dag pa'i tshul gyis nyams pa'i phyir /
dang po grub ste /
dge slong dga' ba can la 'chab sems ma gtogs pham pa'i yan lag gzhan rnams byung @# / /
yang pham pa ma byung ba'i phyir /
lung phran tshegs las /
dge slong dag dge slong dga' ba can gyis spyad bar bya ba ma yin pa spyad kyang sems skad cig gis kyang ma bcabs bas pham par ma gyur gyi 'di la ji srid 'tsho'i bar du bslab pa sbyin par bya'o / /
zhes gsungs pa'i phyir /
'o na de la bslab pa byin pa la dgos pa gang yod ce na /
pham pa'i sder gtogs kyi sbom po lci ba zhig byung bas de dag pa'i phyir du bslab pa byin pa yin pa'i phyir /
pham pa byung na sdom pa kun gtong ba sogs yin te /
lung gzhi las /
dge slong gis de byas na byas ma thag tu dge slong du mi rung bar 'gyur /
dge sbyong du mi rung /
shA kya'i sras kyang mi rung /
dge sbyong gi dngos po las nyams par 'gyur te /
de'i dge slong gi tshul zhig par 'gyur zhing /
nyams pa bcom pa ltung pa pham par gyur pa ste dge sbyong gi tshul phyir blang du med par 'gyur ro / /
'di lta ste /
dper na shing tA la'i mgo bo bcad na sngon por 'gyur du mi rung la /
'phel zhing rgyas pa dang yangs par 'gyur du mi rung ba bzhin no / /
zhes gsungs pa'i phyir /
gnyis pa la /
'chab sems pham pa'i yan lag tu dgos pa dang /
pham pa sdom pa'i gtong rgyu yin pa dgag pa gnyis las /
dang po ni /
'od ldan du lung ma mo drangs pa las /
pham pa byung nas bslab pa byin pa gang zhe na /
gal te mi tshangs par spyod pa byas nas /
tha na se gol gtog pa tsam yang 'chab pa'i sems ma skyes pa yin te /
zhes gsungs pa mi 'thad par thal /
'chab sems pham pa'i yan lag tu dgos pa'i phyir /
rtags khas /
gzhan yang /
rnam 'byed las /
dge slong ma skyong mas chom rkun pa drug cu 'chi bar byas te 'chab pa'i sems gtan med kyang skyod ma pham par 'gyur ro / /
zhes gsungs pa mi 'thad par thal /
rtags de'i phyir /
des na dge slong dga' ba can la pham pa ma byung bar gsungs pa ni 'chab sems dang bcas pa'i pham pa ma byung ba la dgongs so / /
gnyis pa ni /
snga rabs pa dang lhan cig tu dgag par bya'o / /
gnyis pa la /
'dod pa brjod pa dang /
de dgag pa gnyis las /
dang po ni /
snga rabs pa kha cig na re /
ji ltar nyams pa'i tshul yod de /
'chab sems pham pa'i yan lag tu mi dgos pa dang /
'chab sems ma skyes na pham pas sdom pa gtong yang sdom bslab blang kyang skye ba dang /
ltung ba phyir bcos byas pas 'dag pa dang /
'chab sems dang bcas pas pham pa byung na sdom pa slar blangs kyang mi skye ba dang /
ltung ba phyir bcos byas kyang mi 'dag pa'i tshul gyis nyams pa'i phyir /
pham pas sdom pa gtong ba yin te /
de mi gtong na bslab byin dge slong gi rgyud la sdom pa yod dgos pa la de med pa'i phyir /
lung zhu ba las /
bslab byin dge slong bsnyen rdzogs ma yin par bshad pa'i phyir dang /
phran tshegs las /
de bsnyen par ma rdzogs pa dang 'dra bar bshad pa'i phyir /
dang po grub ste /
de nyid las /
bsnyen par ma rdzogs pa la lhag mar 'gyur ba mchis sam /
bka' stsal pa /
de yod de /
bslab pa byin pa las 'gyur ro / /
zhes gsungs pa'i phyir /
gnyis pa grub ste /
de nyid las /
bslab pa byin pa ni bsnyen par ma rdzogs pa dang 'dra'o / /
zhes gsungs pa'i phyir /
zhes zer /
gnyis pa ni /
bslab byin dge slong dge slong ma'i chos ston par ma bskos pa des dge slong ma la chos ston na tshas ston pa'i ltung byed mi skyed par thal /
de'i rgyud la dge slong gi sdom pa med pa'i phyir /
'dod na /
de bskyed par thal /
rnam 'byed las /
ji ltar tshul khrims dang ldan pa ma yin zhe na pham par 'gyur ba bzhi po dag las gang yang rung ba'i ltung ba byung ba ste /
tshul khrims dang ldan pam yin pa de dge slong ma'i ston par ma bskos pa des dge slong ma la chos ston par byed na ltung byed du 'gyur /
zhes gsungs pa'i phyir /
gzhan yang /
mi tshangs spyod kyi pham pa byung ba'i dge slong la dge slong gzhan zhig gis pham pa'i skur ba btab na skur 'debs kyi lhag ma mi skyed par thal /
de'i rgyud la dge slong gi sdom pa med pa'i phyir /
rtags khas /
'dod mi nus te /
zhu ba las /
dge slong rang nyid na re /
bdag gis mi tshangs par @# / /
sbyod par byas so / /
zhes zer ba de la /
dge slog gzhan zhig gis gsum po gzhan dag gis skur ba 'debs par byed na dge 'dun lhag ma'o / /
zhes gsungs pa'i phyir /
kho na re /
de mi skyed par thal /
de ltar skyed pa la skur ba 'debs pa'i yul de la dge slong rnam dag cig dgos pa'i phyir /
so sor thar pa las dge slong dag pa ltung ba med pa la /
zhes gsungs pa'i phyir na ma khyab ste /
de'i don skur 'debs kyi lhag ma bskyed pa'i yul dge slong de la /
gang gis skur pa 'debs pa'i ltung ba des ma gos pa cig dgos pa'i don to / /
yang gang zag cig la pham pa bzhi rim gyis byung ba cig mi srid par thal /
pham pa sdom pa'i gtong rgyu yin pa'i phyir /
rtags khas /
'dod mi nus te /
zhu ba las /
gcig la yang mthar 'gyur ba bzhi yang 'byung ngo / /
zhes gsungs pa'i phyir /
de la kha cig /
ma khyab ste /
de ni pham pa bzhi cig car du byung ba la dgongs pa'i phyir zer ba de mi 'thad de /
de bzhi cig car du byung ba mi srid pa'i phyir te /
mi tshangs sbyod gyi mthar thug gi yan lag bcug reg nyams su myong zhing reg pa'i bde ba bdag gir byas pa dang /
ma byin len gyi mthar thug gi yan lag thob blo skyes pa gnyis cig car du byung ba mi srid pa'i phyir te /
gang zag gcig gi rgyud la rtog pa rdzas tha dad pa gnyis cig car du 'byung ba mi srid pa'i phyir /
zhes zer /
gzhan yang /
bslab byin dge slong gis dgra bcom pa'i 'bras bu thob pa'i tshe sngon gyi gral 'tshams su 'khong bas chog par bshad pa mi 'thad par thal /
de'i rgyud la dge slong gi sdom pa med pa'i phyir /
rtags khas /
'dod mi nus te /
phran tshegs las /
gang gis zag ba zad pa de'i tshe sngon gyi gral du 'dug bar bya'o / /
zhes gsungs pa'i phyir /
gzhan yang /
pham pa byung ba'i gang zag gis bslab pa phul ba la dgos pa med par thal /
pham bas sdom pa kun gtong ba'i phyir /
rtags khas /
'dod mi nus te /
lung gtam gyi gzhi las /
pham pa'i nyas ba byung ba la des bslab pa phul te bab na /
zhes gsungs pa'i phyir /
des na bsnyen par ma rdzogs pa la lhag mar 'gyur ba mchis sam /
zhes sogs kyi zhu ba'i mdo des /
bslab byin dge slong bsnyen rdzogs pa ma yin par bstan pa ma yin gyi /
mdo des /
bslab byin dge slong gis dge slong rnam dag la byin len chags pa dang /
nub lhag nyal bskyed pa'i cha nas de bsnyen rdzogs ma yin pa dang 'dra bar bstan pa tsam yin pa'i phyir /
gsum pa bye brag tu smra ba'i rang lugs la /
ji ltar nyams pa'i tshul yod de /
'chab sems pham pa'i yan lag tu 'jog mi dgos pa dang /
'chab sems skyes kyang rung ma skyes kyang pham pas sdom pa mi gtong ba dang /
'chab sems dang bcas pa'i pham pa byung na sdom pa slar blangs kyang mi skye ba dang /
ltung ba phyir bcos byas kyang mi 'dag pa'i tshul gyis nyams pa'i phyir /
dang po yin te /
de ltar lung gis 'grub /
rigs pas kyang 'grub pa'i phyir /
dang po grub ste pham pa byung yang 'chab sems skyes pa dang /
ma skyes pa'i dbang gis pham pa tshe 'di la 'dag pa dang mi 'dag pa'i khyad par bshad pa de 'thad pa'i phyir te /
'chab pa'i sems ma skyes na mtha' las ldang bar 'gyur ro / /
bslab pa sbyong bas so / /
zhes gsungs pa'i phyir /
gnyis pa grub ste /
bcas ldan dge slong la mi tshangs spyod kyi mthar thug grub pa'i de ma thag tu mi tshangs spyod kyi pham pa byung ba ma yin par thal /
mi tshangs spyod kyi pham pa'i rgyur 'chab sems dgos pa gang zhig /
mi chengs spyod kyi mthar thug dang /
'chab sems cig car du byung ba med pa'i phyir /
dang po grub ste /
de'i yan lag tu 'chab sems dgos pa gang zhig /
de'i pham pa'i yan lag ces pa de de'i pham pa'i rgyu'i don yin pa'i phyir /
gnyis pa grub ste /
bcug reg gi bde ba nyams su myong zhig bdag gir byas ba de de'i yan lag gang zhig /
de dang 'chab sems cig car du 'byung ba med pa'i phyir /
zhes zer ro / /
pham pas sdom pa mi gtong ste /
pham pa byung ba'i dge slong gi rgyud la dge slong gi sdom pa yod pa'i phyir te /
de yod par lung @# / /
gis 'grub / /
rigs pas kyang 'grub pa'i phyir /
dang po grub ste /
zhu ba las /
pham pa byung bas bslab pa phul ste bsnyen par rdzogs par byas na bsnyen par rdzogs zhes bgyi 'am nye ba 'khor /
'chab pa'i sems ma skyes pas bslab pa phul te /
bsnyen par rdzogs par byed na bsnyen par rdzogs zhes bya'o / /
zhes gsungs pa'i phyir /
rigs pas 'grub ste /
pham pa byung ba'i gang zag des rang rgyud la ltung ba 'byung ba'i rten byed /
gzhan rgyud la skur pa 'debs pa'i lhag ma skyed pa'i rten byed pa dang /
pham pa bzhi rim gyis byung ba'i gang zag yod pa dang /
bslab byin dge slong gis dgra bcom pa'i 'bras bu thob pa'i tshe sngar gyi gral la 'khod pas chog pa'i phyir /
pham pa 'chab bcas byung na sdom pa blangs kyang mi skye ba sogs yin te /
pham pa 'chab bcas kyis nyams pa'i gang zag de sangs rgyas kyi bstan pa las 'on mes tshig pa ltar slar skye mi rung gi chos can du song ba'i phyir /
de la dgongs nas dge slong gis de byas na byas ma thag tu dge slong du mi rung /
zhes sogs gsungs pa'i phyir /
lnga pa ni /
pham pa 'chab bcas kyis nyams pa'i gang zag des sde lnga'i rgyu la sbyar na nyes byas tsam skyed de /
de la dgos pa sgrub nus kyi dge slong gi sdom pa med kyang /
de sgrub mi nus pa'i dge slong gi sdom pa yod pa'i phyir drug pa ni /
de 'dra'i gang zag gi ltung ba la sbyar na nyes byas tsam skyed pa de dgag pa'i don can yin nam /
sgrub ba'i don can yin zhe na /
dgag pa'i don can yin te /
nyams pas ltung ba sde lnga'i rgyu la sbyar na dngos gzhi rdzogs par skyed dam snyam pa'i log rtog dgag pa'i ched yin pa'i phyir /
bdun pa ni /
nyams pa'i ltung ba la sbyar na nyes byas skyed pa'i shes byed yod de /
rgya cher 'grel du zhu ba drangs pa las /
sngar ltung ba byung ba dang brku thabs su gnas pa dang /
dang po 'khrug pa dang /
ma ning dang dge slong ma sun phyung bas nyams par byas pa ni nyes byas su 'gyur ro / /
zhes gsungs pa'i phyir /
gnyis pa ma skyed pa zhes pa bshad pa'i gzhi yin la /
dang po gang la ma skyes na dngos po dang bsam pa'i sgo nas lo nyi shu ma lon pa'i skyes pa sogs la ma skyes /
gnyis pa gang ma skyes na /
bsnyen par rdzogs pa'i sdom pa de ma skyes /
gsum pa gang gi stobs kyis ma skyes na /
bsnyen par rdzogs pa'i sdom pa skye bo'i 'gal rkyen tshang zhing mthun rkyen ma tshang ba'i stobs kyis ma skyes /
bzhi pa tshul ji ltar du ma skyes na /
bsnyen rdzogs kyi sdom pa ji ltar khas blangs pa'i tshul gyis ma skyes so / /
de yang dngos sam bsam pa'i sgo nas lo nyi shu ma lon pa'i ma skyes pa la bsnyen rdzogs kyi sdom pa skye ba'i mthun rkyen ma tshang ste /
de 'dra ba'i skyes pa des bsnyen rdzogs kyi sdom pa skye ba'i lo tshod ma lon pa'i phyir te /
skyes pa'i rten la bsnyen rdzogs kyi sdom pa skye ba'i ma mtha'i lo tshad de la lo nyi shu lon pa cig dgos pa'i phyir /
kha cig /
dngos bsam gyi sgo nas lo tshad nyi shu ma lon pa'i skyes pa la bsnyen rdzogs kyi sdom pa dang ldan pa med par thal /
dam bca' 'thad ba'i phyir /
'dod na /
lo bcu gnyis kyi rten la bsnyen rdzogs kyi sdom pa thob pa'i dge slong ma lo bcu gsum lon pa'i rten la mtshan 'gyur ba'i skyes pa'i rgyud la bsnyen rdzogs kyi sdom pa med par thal lo / /
'dod na /
dang po gnyis la mi nyams so / /
zhes gsungs pa mi 'thad par thal lo / /
zer na /
rtsa bar ma khyab /
lnga pa /
bsnyen rdzogs kyi sdom pa blangs kyang ma skyes pa'i gang zag des ltung ba la sbyar na nyes byas skyed de /
de'i rgyud la de med kyang de blangs pa la brten nas thob pa'i bar ma'i dge ba yod pa'i phyir /
drug pa /
ma chags pas ltung ba la sbyor na nyes byas su bshad pa de sgrub pa'i don can yin te /
rgya cher 'grel las /
ma skyes pa zhes bya ba ni /
sdom pa ma thob pa ste /
zhes gsungs pa'i phyir /
bdun pa yod de /
sngon rab tu byung ba dang /
zhes sogs gsungs pa'i phyir /
gsum pa la /
blangs 'das kyi nyes byas bshad pa dang /
phyogs mthun gyi nyes byas bshad pa gnyis las /
dang po la /
blangs 'das kyi dbye ba /
bsdu pa /
mtshan nyid /
grangs nges /
go rim nges tshul /
sgra bshad pa /
rab byung gsum gyi ltung ba thams cad nyes byas @# / /
su 'jog pa'i rgyu mtshan bshad pa'o / /
dang po la /
che long rags rim kyi sgo nas dbye ba dang /
zhib mo rnam 'thag gi sgo nas dbye ba gnyis las /
dang po'i sgo nas nyer lnga yod de /
dge tshul pha ma gnyis ka'i rten la thun mong du bcas pa bcu gsum /
dge slong ma'i rten la bcas pa bcu gnyis yod pa'i phyir /
dang po grub ste /
slob dpon gyi drung du khas blangs pa bcu /
mkhan po'i drung du khas blangs pa gsum du yod pa'i phyir /
dang po grub ste /
sum brgya pa las /
gang zhig srog gcod gzhan gyi nor 'phrog dang / /
mi tshangs spyod rdzun bcos ma'i chang la sogs / /
gar sogs phreng sogs mal che mthon po dang /
phyi dro'i kha zas gsar dngul len pa spong /
dge tshul brtul zhugs bcu lon brtsegs pa yin / /
zhes gsungs pa ltar ro / /
gnyis pa grub ste /
mkhan por gsol ba btab pa las nyams pa /
khyim pa dang mu stegs kyi rtags spong ba las nyams pa /
rab tu byung ba'i rtags len par khas blangs pa las nyams pa rnams yin pa'i phyir /
gnyis pa grub ste /
rtsa ba'i chos drug dang /
rjes mthun gyi chos drug las 'das pa rnams yin pa'i phyir /
gnyis pa'i dbang du byas na /
zhe brgyad yod de /
dge tshul pham gnyis ka'i rten la thun mong du bcas pa so drug /
dge slob ma'i sngar gyi bcu gnyis po de yin pa'i phyir /
so drug ni /
srog gcod bzhi dang ma byin len /
mi tshangs spyod dang rdzun du smra / /
gzhi med bag tsam dge 'dun dbyen / /
de rjes phyogs dang khyim sun 'byin / /
shes bzhin bshes dor 'phya ba dang / /
zas cung lhag mas skur 'debs dang / /
bslab pa spong dang 'bras chen 'gebs / /
chang dang glu gar rol mo byed / /
rgyan dang kha dog spos nyug phreng /
khri dang stan ni che mtho dang /
phyi dro'i kha zas gser dngul len /
nyams pa rnam pa gsum dag ste / /
sum cu drug ni blangs las 'das / /
zhes gsungs pa rnams yin pa'i phyir /
kho na re /
nyams pa rnam pa gsum blang 'das kyi dbye bar 'chad pa mi 'thad de /
de gsum la blangs 'das kyi dngos gzhi mi skyed par phyogs mthun gyi nyes byas tsam skyed pa'i phyir te /
sum brgya ba las /
de nyams phyogs mthun yongs su spang bya ste / /
khyim pa 'dra bar sham thabs mi bgo zhing /
kha dog gcig pa kha tshar can dkar min / /
zhes dang /
bye brag bshad mdzod las /
sa bon 'joms dang bslab pa'i gzhi / /
bcu po dag ni ma gtogs pa / /
de dag phyogs dang mthun pa yin / /
zhes gsungs pa'i phyir zer na /
de gsum gyis bshags bya'i nyes byas skyed par thal /
nyid kyi rnam bshad las /
mu stegs can gyi rtags 'chang ba ni ji ltar khyim pa'i rtags 'chang ba bzhin du rab tu byung bas yang dag par blangs pa las 'das pa yin pas /
de la ni bshags bya'i nyes byas su 'gyur ro / /
zhes gsungs pa'i phyir /
gzhan yang /
de gsum la blangs 'das kyi nyes byas skyed par thal /
de gsum yul khyad pang can mkhan po'i drung du gnyen po lus ngag gi dngos su blangs pa las 'gal par zhugs pa'i phyir /
khyab pa grub ste /
bsnyen par ma rdzogs shing rab tu byung bas blangs pa las 'das pa la yang ngo / /
zhes gsungs pa'i phyir /
'od ldan gyi lung de'i don rab byung gi ? khyim pa'i rtags la sogs pa'i sham thabs mi bgo ba dang bla gos dang mthang gos kha dog cig pa dang /
kha tshar can dang kha dog dkar po 'chang ba rnams la phyogs mthun gyi nyes byas skyed par bstan pa'i phyir /
bshad mdzod kyi lung des gos zhag bcu 'chang spang sogs ltung med du gsungs pa rnams dang /
bslab pa'i bzhi bcu po dag tu ma gtogs pa rnams la phal cher phyogs mthun gyi nyes byas skyed par bstan pa tsam yin pa'i phyir /
'o na thun mong ba'i blangs 'das yin na /
so drug po gang rung yin pas khyab po zhe na /
ma khyab ste /
dge tshul gyi gnas kyi bla ma bsten byar yod bzhin du ma bsten par zhag gcig 'das na bshags bya'i ltung ba skyed /
des rang gi khyim byed 'dod kyi bsam pas kun nas bs+pangs te khang pa khang chen brtsigs pa la nyes byas skyed pa'i phyir /
dang po grub ste /
rgya @# / /
cher 'gral las /
mi gnas par 'dug pa las sogs pas bdag nyid kyi tshul khrims rnam par dag par mi byed bste /
gzhi de las byung ba'i nyes ba ni mi spyod pa'i gzhi las byung ba zhes bya'o / /
zhes gsungs pa'i phyir /
gnyis pa grub ste /
de nyid las /
khang pa dang khang chen brtsig pa yang 'dod pa'i gzhi las byung ba yin ste /
'di ltar khyim byed pa ni khyim nas rab tu byung ba yang dag par blangs pa las 'das pa nyid yin pas dal ni bshags par bya ba'i nyes byas su 'gyur pa yang yod / /
zhes gsungs pa'i phyir kho na re /
'od ldan las /
'dod pa'i gzhi las byung ba ni khu ba 'byin pa la sogs pa dag khang pa dang lha khang du gtogs pa ste /
zhes sogs gsungs ba mi 'thad par thal /
dge tshul gyi khang pa dang khang chen brtsigs na bshags bya'i nyes byas skyed pa'i phyir zer na /
ma khyab ste /
de'i don rab tu byung ba rnam pa gsum gyi rang gi khyim byed 'dod kyi bsam pas kun nas ma bslangs par khang pa khang chen brtsigs na phyogs mthun gyi nyes byas skyed pa dang /
des bslangs nas de ltar brtsigs na bshags bya'i nyes byas skyed pa lung de'i don yin pa'i phyir /
gnyis pa la /
yul gyi sgo nas dang /
dngos po dang bsam pa'i sgo nas dang /
byed las kyi sgo nas /
ngo bo'i sgo nas /
mi mthun phyogs su gyur pa'i sgo nas bsdu ba dang lnga'o / /
dang po la /
mkhan po'i drung du blangs pa las 'das pa'i ltung ba dang /
slob dpon gyi drung du blangs pa las 'das pa'i de gnyis las /
nyams pa rnam gsum dang po dang /
gzhan rnams gnyis pa yin no / /
gnyis pa la /
dngos po gtso che ba'i ltung ba dang /
'du shes gtso che ba'i de gnyis las /
dang po ni /
mi tshangs spyod kyi pham 'dra'i ltung ba lta bu dang /
gzhan rnams gnyis pa yin no / /
gsum pa la /
sdom pa gso ba'i lhag ma med pa'i ltung ba dang /
de yod pa'i ltung ba gnyis las /
'chab sems dang bcas pa'i pham 'dra'i nyes byas bzhi dang po dang /
gzhan rnams gnyis pa yin no / /
bzhi pa la /
bcas rang gi kha na ma thob gnyis su 'du yang pham 'dra'i nyes byas dang /
bshags bya'i nyes byas gnyis su yang 'du'o / /
lnga pa la /
tshul khrims kyi yan lag gi mi mthun phyogs su gyur pa'i ltung ba /
bag yod kyi de dang brtul zhugs kyi mi mthun phyogs su gyur pas ltung ba'o| |rtsa ba bzhi po de dang po dang /
myos 'gyur 'thung ba gnyis pa dang /
gzhan rnams gsum pa yin no / /
de yang dge tshul gyi rtsa ba bzhi spong dgos te /
de ma spangs na dge tshul gyi sdom pa las nyams par 'gyur cing phyis des blangs kyang mi skyed pa'i phyir te /
sum cu pa las /
mi gsod la sogs bzhi rnams kyis / /
dge tshul las ni nyams 'gyur zhing / /
dge slong bzhin du dge tshul yang / /
phyis nas sdom skye'i skal pa med / /
ces gsungs pa'i phyir /
dge tshul gyis myos 'gyur spang dgos te /
myos 'gyur 'thung ba de mchos med la sogs pa'i nyes pa du ma'i gnas yin zhes bag med kyi gtso bo yin pa'i phyir /
des na yan lag phyi ma rnams spong dgos te /
bro /
gar /
glu /
rol me rnams 'khor ba'i phun tshogs la zhen pas sbug bsngal gyir gyu yin pa'i phyir te /
sum brgya ba las /
bro gar glu dang rol mo'i sgra yang rung /
brtul zhugs can gyis rang ngam gzhan mi bya / /
de las 'khor ba la chags rgyu yin no / /
zhes gsungs pa'i phyir /
gsum pa bsnyen par ma rdzogs shing rab tu byung bas mkhan slob gang rung gi drung du lus ngag gang rung gis dgos su yang dag par blangs pa las 'das pa'i kha na ma tho ba blangs 'das kyi ltung ba'i mtshan nyid / /
blangs 'das kyi ltung ba gang zhig byed las pham pa dang 'dra ba'i sgo nas bzhag pa pham 'dra'i nyes byas kyi mtshan nyid /
de gang zhig rang gi ngo bo kha na ma tho ba ming rigs kyi sgo nas so sor phyir bcos pas 'dag tu rung ba /
blangs 'das su gyur pa'i bshags bya'i nyes byas kyi mtshan nyid /
bzhi pa ni /
thun mong pa'i blangs 'das de la bcur grang nges te /
mi mthun phyogs las ldog pa'i rim pa de la bcur grangs nges pa'i phyir dang /
@# / /
rgya gar gyi bu bzhin du bslab pa'i gnas mang po srung mi nus so snyam pa'i zhum pa spong ba'i phyir du de ltar bzhag pa'i phyir /
lnga pa ni /
tshul khrims bag yod brtul zhugs kyi yan lag gsum ni mi mthun phyogs lci rim gyi dbang du byas nas bzhag pa yin te /
dang por rtsa ba bzhi lci /
de nas mos 'gyur 'thung ba lci /
de nas gzhan rnams de la ltos te yang ba yin pa'i phyir /
pham 'dra'i nyes byas bzhi'i go rim 'di ltaqr 'chad pa'i rgyu mtshan yod de /
mid ge ba bcu'i dang po bzhi'i go rim dang bstun nas bzhag |phyim brtul zhugs kyi yan lag lnga'i go rim ni 'jig rten pa rnams 'dod yin la longs spyod pa'i go rim dang mthun par bstan pa yin te /
'jig rten na rgyal po la sogs pa spyan 'dren pa'i tshe dang por bro gar dang glu dang rel mo'i sgra la sogs pas bsu bar byed /
de'i rjes su phreng ba 'dogs pa dang /
me tog 'thor ba dang /
spos nyug par byed /
de nas mal stan mthon po dang chen po la bzhag nas bza' btung la sogs pa 'bul bar byed /
de nas rin po che la sogs pa 'bul bar byed pa bzhin no / /
drug pa yod de /
mkhan slob gang rung gi drung du dngos su yang dag bar blangs pa las 'das pa'i ltung ba yin pa'i rgyu mtshan gyis de ltar brjod pa'i phyir /
bdun pa yod de /
bsnyen par rdzogs pa dang /
ma rdzogs pa'i khyad par shes par bya ba dang /
dge tshul sangs rgyas kyi bstan pa la zhugs pa yin kyang rdzogs pa ma yin par shes par bya ba'i phyir du yang de dag nyes byas su bzhag pa'i phyir /
bsnyen par ma rdzogs shing zhes sogs la /
bsnyen par ma rdzogs pa'i rab byung ba gsum gyi sde lnga'i ltung ba'i rgyu la sbyar na dngos gzhi rdzogs par mi skyed de /
nyes byas tsam skyed ba'i phyir /
gnyis pa phyogs mthun gyi nyes byas bshad pa la /
spyi don dang /
gzhung don gnyis las /
dang po la /
phyogs mthun bde blag tu rtogs pa'i phyir du nyes med dang por bshad pa dang /
phyogs mthun dngos bshad pa gnyis /
dang po ni /
dge slong pha ma gang rung gi rten la dngos bcas kyi ltung ba yod la /
dge tshul pham gang rung gi rten la ltung med du gsungs pa de la phyed dang bco brgyad yod de / /
'chang ba dang ni bral dang / /
de bzhin sa ni rko ba dang / /
rin chen reg dang me la reg /
spangs te za bar byed pa dang / /
byin len ma byas za ba dang /
de bzhin gsog 'jog za da dang /
ljon shing 'dzeg dang shing gcod dang / /
rtsa sngon mi gtsang 'dor ba dang / /
sa bon 'joms dang bslab pa'i gzhi / /
zla 'jog dgon pa'i bral spang dang / /
gsog 'jog byed dang dge tshul nyal / /
mi smra 'gre dang bco brgyad do / /
zhes pa rnams yin / /
ltung med phyed ni /
dge tshul gyi khyim pa dang lhan cig nyal na nub lhag nya la skyed la /
dge tshul nang phan tshun la mi skyed pas /
dge tshul nyal zhes phyed du bgrang bar bya ba yin pa'i phyir /
kho na re /
dge tshul gyi shing gcod pa dang sa bon 'joms pa gnyis gcig tu 'dren rigs kyi so sor 'dren mi rigs te /
dge slong gi shing gcod pa dang sa bon 'joms pa gnyis 'ba' zhig ba dgu bcu'i nang du grangs 'dzin gcig tu 'dren pa'i phyir na ma khyab ste /
dge slong mas shing bcad na bshags bya'i nyes byas dang /
sa bon bcom na ltung byed du 'gyur ba'i rim pa dang bstun nas /
de gnyis ltung ba so sor bshad pa yin pa'i phyir /
gnyis pa phyogs mthun dngos ni /
rgya cher 'grel las /
dbyar gnas gcig tu gnas pa dang / /
gso spyod dgag dbye bcas pa dang / /
de la sogs pa de yin no / /
blangs pa'i phyogs dang mthun pa yin /
rtags dang slong dang snod dang ni / /
longs spyod phyar g.yeng 'dod pa dang / /
gnod pa dang ni gnas pa dang / /
mi gus mi sbyong gzhi las byung / /
zhes gsungs pa ltar gyi bcu yod pa las / /
dang po ni /
rtags kyi gzhi la /
lus kyi rtags /
gos kyi rtags /
snod spyad kyi rtags gsum /
dang po la blangs 'das ni /
skra dang kha spu tshad lhag 'jog pa ni khyim pa'i rtags spong bar khas blangs pa las 'das pa'i bshags bya yin te /
bar ma'i skabs su de dag spong bar khas blangs pa'i phyir /
skra ba glang gi spu ltar 'dreg pa dang /
ma gnang ba'i phyogs kyi spu @# / /
breg pa ni /
de'i phyogs 'thun gyi nyes byas yin te /
khyim pa'i rtags kyi spang bya dang phyogs mthun pas bsdam bya'i nyes byas su 'gyur ba'i phyir /
sgrub byed 'di 'og ma rnams la'ng shes par bya'o / /
gnyis pa la blangs 'das ni /
khyim pa dang mu stegs can gyi gos 'chang ba /
bla gos mthar gos gding ba g.yang potshun chad kyis med pa'o / /
de'i phyogs mthun ni /
khyim pa dang gos cha 'dra ba dang /
rab byung gi gos yin kyang kha dog tshad dbyibs gyon lugs la skyon chags pa'o / /
gsum ba blangs 'das ni /
lhung bzed rung ba tshad ldan med pa'o / /
de'i phyogs mthun ni kha dog dang dbyibs la sogs pa la skyon chags pa'i lhung bzed 'chang ba dang /
li dang ko ba sogs las byas pa'i snod spyad 'chad pa'o / /
gnyis pa slong ba'i gzhi las blangs 'das ni rang don du rin po che 'char ba lta bu'o / /
de'i phyogs mthun ni /
khyim pa nye du min pa la slong mi rigs pa'i zas gos slong ba ltu bu'o / /
gsum pa snod spyad kyi gzhi las blangs 'das ni /
rin po che'i khab ral byed du bcug pa lta bu'i / /
de'i phyogs mthun ni ba so'i khab ral byed pa lta bu'o / /
bzhi pa longs spyod kyi gzhi las blangs 'das ni /
phyi dro'i kha zas dang myos 'gyur 'thugn pa lta bu /
de'i phyogs mthun ni sgog tsong la sogs pa za ba lta bu'o / /
lnga pa phyar g.yed kyi gzhi las blangs 'das ni / /
gar sogs phreng sogs mal che mtho la longs spyod ba'o / /
de'i phyogs mthun ni chu la rkyal ba rtse ba las sogs pa lta bu'o / /
drug pa 'dod pa la brten pa'i blangs 'das ni /
mi tshangs spyod /
ma byin len /
khang pa khang chen gyi gzhi las gyur pa /
rduzn du smra ba'o / /
dang po'i phyogs mthun ni khu ba 'byin pa dang /
'khrig tshig smra ba las sogs ba lta bu'o| |gnyis pa'i de ni /
dge slong ma khas zas gos len pa lta bu'o / /
bzhi pa'i de ni phra ma tshig rtsu bar ga 'khyal lo / /
bdun pa gnod pa'ig zhi las blangs 'das ni /
srog gcod /
dge 'dun gyi dbye na /
de rjes phyogs / /
khyim sun 'byin lta bu'o / /
de'i phyogs mthun ni /
skrod pa phyis gnon /
'gyod pa /
ga ga tshil dang dangs par byed pa lta bu'o / /
brgyad pa gnas pa'i gzhi las blangs 'das ni /
dge 'dun gyi gnas nas dbyang ba'i mtshan mi mthun pa dang lhan cig gnas pa lta bu'o / /
de'i phyogs mthun ni khyim pa dang mu stegs can la sogs dang lhan cig yun ring gnas pa lta bu'o / /
dgu pa ma gus pa'i gzhi las blangs 'das ni /
mkhan slob dang /
dkon mchog sogs la ma gus par byed pa'o / /
de'i phyogs mthun ni grogs tshangs par mtshungs par spyod pa rnams la ma gus pa'o / /
bcu pa mi spyod pa'i gzhi las blangs 'das ni /
gso spyod dbyar gnas dgag dbye mi byed pa dang /
gnas kyi bla ma la ma brten par 'dug pa lta bu'o / /
de'i phyogs mthun ni dbyar gyi dam tshig ma bsrungs pa dang dbyar ral bar byed pa lta bu'o / /
gnyis pa gzhung don ni /
dge tshul pha ma dang dge slong ma rnams gyi phyogs mthun gyi bslab pa de dag las na /
yid kyi bsngam bya'i nyes byas su 'gyur te /
sngar byas la 'gyod sems dang /
phyin chad mi byed pa'i sdom sems tsam gyis 'dag par nus pa'i phyir ro / /
gnyis pa zhar byung la /
bslab pa byin pa'i don bshad pa /
de'i ngo bo bshad pa 'dra ba'i don bshad pa dang gsum las /
dang po la /
mdo sde'i pa'i lugs bshad pa /
snga rabs pa'i lugs bshad pa /
bye brag smra ba'i rang lugs bshad pa'i / /
dang po ni /
mde sde ba na re /
pham pa'i sder gtogs pa'is bom po lci ba de dag pa'i phyir du bslab pa byin pa yin no / /
zhes gsungs /
snga rabs pa na re /
pham pas sdom pa gtod bas sdom pa gtong byed gyi pham pa dag pa'i phyir de byin pa yin no / /
zhes gsungs /
bye brag tu smra ba ni /
pham pas sdom pa mi gtong yang pham pas sdom pa nyams par byed pas sdom pa nyams byed kyi pham pa dang 'dra ba'i nyes byas 'chab med de dag pa'i phyir du bslab pa byin pa yin no / /
pham pa dang pham 'dra'i nyes byas 'chab bcas dag pa'i phyir du bslab pa ni mi sbyin de /
de ltar byin pa la dgos pa med cing /
de ltar byin kyang rtsa ltung 'chab bcas @# / /
tshe 'di la dag par mi nus ba'i phyir /
dang po grub ste /
pham pa dang pham 'dra'i nyes byas 'chab bcas byung ba'i gang zag de /
tshul khrims rnam par dag pa'i gang zag rnams kyi chos dang zang zing gnyis ka'i sgo nas spang bar bya ba yin pa'i phyir te /
tshul khrims 'chal ba bskrad par bya'o / /
'di la dge 'dun dbang ngo / /
de yal bar mi 'dor ro / /
zhes gsungs pa'i phyir /
gnyis pa grub ste /
rtsa ltung 'chab bcas byung ba'i gang zag de sangs rgyas gyi bstan pa las bon mes tshig pa ltar slar skye mi rung du byas pa'i phyir /
gnyis pa ngo bo la /
snga rabs pa rnams na re /
sdom pa gtong byed kyi pham pa dang pham 'dra'i nyes byas 'chab med dag pa'i phyir byin pa'i sdom pa yin no / /
zhes gsungs /
bye brag smra ba na re /
sdom pa nyams byed kyi pham pa dang pham 'dra'i nyes byas 'chab med dag pa'i phyir /
sa gzhan na gnas pa spyod /
tshe ji srid 'tsho'i bar du gsol bzhi'i las kyis byin pa'i bar ma'i dge ba yin par 'dod do /
gsum pa la /
gang 'dra /
gang dang 'dra /
gang las 'dra /
tshul ji ltar du 'dra ba'o / /
dang po ni bslab byin dge slong de 'dra /
gnyis pa ni /
dge slong rnam dag dang 'dra /
gsum pa ni /
ltung ba spa lnga skyed pa'i rten du 'dra /
bzhi pa ni /
dge slong rnam dag des ltung ba sde lnga'i rgyu la spyar na dngos gzhi rdzogs par skyed pa ltar du bslab byin dge slong des sde lnga'i rgyu la sbyar na dngos gzhi rdzogs par skyed pa'i rten du byed pa la 'dra'o / /
dmigs kyis bsal na ltung ba thams cad skyed pa ma yin te /
'dun pa phyir sgyur gyi ltung ba dang /
las kyi nang nas mi smra bar 'gro ba'i ltung byed dang /
dgra bcom bden smra'i ltung ba rnams mi 'byung ba'i phyir /
de la dang po gnyis mi 'byung ste /
de las kyi kha skong du mi 'os pa'i phyir /
gsum pa mi 'byung ste /
des dgra bcom pa thob pa na bslab byin las grol ba'i phyir /
'dra yul gyi dge slong rnam dag la kha cig /
'chal tshul kyi dri mas cung zad kyang ma gos pa zhig dgos ste /
rnam dag gi tshul khrims la de dgos pa'i phyir te /
mdzod las /
rnam dag yon tan bzhi ldan no / /
'chal khrims de rgyus gnam byung / /
de gnyen po dang gzhi la brten / /
zhes gsungs pa'i phyir zer na /
'o na bsnyen rdzogs kyi sdom pa rnam dag dang ldan pa'i dge slong de la 'chal tshul gyi dri mas ma gos pa zhig dgos par thal /
dam bca' 'thad pa'i phyir /
'dod na /
bsnyen rdzogs kyi sdom pa rnam dag dang ldan pa yang yin sa gzhan na gnas pa yang yin pa'i gzhi mthun med par thal lo / /
'dod na /
de yod par thal /
dge slong chos drug ldan gyis khyad chos su bsnyen rdzogs kyi sdom pa rnam dag dang ldan pa dang /
sa rang bzhin du gnas pa gnyis so so smros ba la dgos pa yod pa'i phyir /
gzhan yang /
lhag mas gos pa'i dge slong rnam dag mi srid par thal /
dam bca' 'thad pa'i phyir /
'dod mi nus te /
'di ba'i tshul khrims pa tshul khrims 'tshal pa'i skabs med do / /
zhes pa'i rgya cher 'grel gyi tshig des lnga phrugs kyi yan lag gi tshul khrims rnam dag de la rang bzhin gyi kha na ma tho bsam gos ba dgos par bstan gyi bcas rkyang gi lhag ma sogs kyi gos ba yang yod do / /
zhes shugs la bstan pa'i phyir /
kha cig /
bslab byin dge slong de dge slong rnam dag yin gsungs pa mi 'thad de /
byang chub gzhung lam gyi shog bu bzhi bcu zhe dgu pa'i rgyab shog las /
byang sems la ni slar blangs pas sdom pa rnam dag skye la /
theg pa dman pa'i rten la na slar blangs kyang dge slong gi sdom pa rnam dag mi skye ba'i phyir te /
yul rten la ltos nas bsnyen par rdzogs pa dang ma rdzogs pa gnyis kar gsungs pa'i phyir /
zhes dang /
TIk chen rin chen phreng ba'i shog bu brgya dang nga gcig pa'i rgyab shog las kyang /
sdom pa mchog dang ldan pa dge slong lta bu dang /
mchog min pa bslab pa sbyin pa lta bu de gcig pas dge slong gi byin len gsog 'jog gis bslab byin gyi byin len gsog 'jog tu 'gyur ro / /
zhes gsungs pa rnams la sbyin gyis las thugs rtog mdzad pa zhu /
@# / /
rang lugs la de yod de /
pham pa 'chab bcas dang 'chab med gang gis kyang ma gos pa'i dge slong de 'dra yul gyi dge slong rnam dag yin te /
tshul khrims rnam par dag pa dang ldan pa'i dge slong yan lag tu dgos pa'i skabs thams cad du pham pas ma gos pa dgos par bstan pa'i phyir ro / /
gzhung don ni /
bslab byin dge slong chos can /
dge slong rnam dag dang 'dra ba yin te /
de dang ltung ba sde lnga skyed pa'i rten du 'dra ba yin pa'i phyir /
de chos can /
khyod kyis dge slong rnam dag la byin len chags pa la sogs pa'i cha nas bsnyen par ma rdzogs pa dang ldan pa nyid kyang yin te /
de la khyod kyi byin len chags pa'i phyir /
bslab byin dge slong nang phan tshun gyi byin len mi 'chags te /
de rnams zas kyi cho ga gcig pa'i phyir /
bslab byin dge slong phas dge slong ma la byin len mi 'chags te /
des bslab byin dge slong la byin len mi 'chags pa'i phyir te /
de la ni ma yin no / /
dge slob ma la yang ngo / /
zhes gsungs / /
gsum pa la sde lnga'i dngos gzhi skyed pa la sbyor ba dang dngos gzhi gnyis ka dge slong gi rten la grub dgos te /
khyim pa dge bsnyen dge tshul gang rung gi rten la sbyor ba byas nas dge slong gi rten la dngos gzhi grub kyang ltung ba 'og ma na smad pa'i phyir te /
tshigs snga mar sbyor ba byas pa la yang ngo / /
zhes gsungs pa'i phyir /
dge slong gi rten la sbyor ba byas nas khyim pa 'am dge tshul du babs pa'i rten la dngos gzhi grub kyang de mi skyed de /
de skyed pa la bsnyen rdzogs pa yin dgos pa'i phyir /
'on kyang bsnyen rdzogs kyi rten la mi gsod pa'i sbyor ba byas te dge tshul du babs pa'i rten la dngos gzhi grub na /
srog gcod kyi pham 'dra'i ltung bar 'gyur te /
bsnyen rdzogs kyi rten la dge tshul gyi sdom pa dang ldan pa'i phyir /
phyi ma la yang de dang ldan pa nyid yin no / /
zhes gsungs /
gnyis pa zhar byung ni srin bal dang lug gi bal nag po 'ba' zhig la gdan byed pa bkag pas /
mon dar sogs de las bzang ba dang /
de dang cha 'dra ba sogs kyang bkag pa yin te /
rdzas bkag pa bas bzang po la yang de dang ldan pa nyid yin no / /
'dra ba la yang ngo / /
zhes gsungs /
dge slong pha mar mtshan 'gyur ba'i dbang gis /
ma byin len gyi pham pa lta bu mtshan nyid spyi 'dra'i ltung ba thun mong ba yod med che chung du 'gyur ba med de de gnyis ga ma byin len sogs kyi zhing ste rten du mtshungs pa'i phyir /
mtshan gyur pa ni de'i zhing nyid yin no / /
zhes gsungs /
mtshan gyur pa'i dbang gis sbyor ba byed bzhin pa'i ltung ba che ba chung bar 'gyur ba yod de /
dge slong mas skyes pa'i lus la reg pa'i sbyar pa sbom po /
dge slong gis skyes pa gzhan gyi lus la chags sems kyis reg pa'i sbyor ba la nyes byas yin cing dge slong mas skyes pa'i lus la reg pa'i sbyor ba byed bzhin pa'i ding nas mtshan 'gyur te /
skyes pa gzhan gyi lus la reg pa'i sbyor pa grub pa na nyes byas su 'gyur gyi spom por mi 'gyur ba'i phyir /
mtshan 'gyur ba'i dbang gis sbyor ba byed bzhin pa'i nyes pa chung ba che bar mi 'gyur te /
dge slong gis skyes pa gzhan gyi lus la reg pa'i sbyor ba rtsom bzhin pa'i ngang nas mtshan 'gyur te /
skyes pa gzhan gyi lus la reg pa'i sbyor ba grub na nyes byas su 'gyur te /
na smad pa'i don gyi sbyor ba gang yin pa nyid las so / /
zhes gsungs /
de'i dbang gis mtshan snga ma snga ma grub zin pa'i sbyor ba'i ltung ba che ba chung bar 'gyur gyi chung ba che ba mi 'gyur te /
dge slong ma reg pham gyi sbyor ba can mtshan gyur pa'i tshe dge 'dun lhag mar gtogs pa'i nyes byas su 'gyur ba'i phyir te /
byas pa ni de nyid yin no / /
zhes gsungs so / /
mtshan gyur pa'i dbang gis dngos gzhi'i ltung ba mnyam par 'gyur ba yod kyang chung ba che bar mi 'gyur te /
dge slong ma khu ba 'byin pa'i ltung byed can mtshan 'gyur ba na 'byin pa'i ltung byed can du 'gyur gyi 'byin pa'i lhag ma can du mi 'gyur ba'i phyir te /
na smad pa ni rang nyid do / /
zhes gsungs /
mtshan 'gyur ba'i dbang gis ltung ba med pa yod par @# / /
mi 'gyur te /
dge slong mas lhung bzed lhag po zhag dgu las lhag pa bcangs pa na spang ltung du 'gyur ba dang /
dge slong gis bcu las lhag pa bcangs na spang ltung du 'gyur kyang /
dge slong gi rten la zhag dgu bcangs pa'i zhag dgu ba de nyid la dge slong mar mtshan 'gyur kyang spang ltung du mi 'gyur te /
sngar gyi zhag dgu po de dge slong mar mtshan 'gyur ba'i zhag de'i cha shas su ma gtogs pa'i phyir te /
zhag bcur ma lon pa ni cha nyid do / /
zhes gsungs pa'i phyir /
mtshan 'gyur ba'i dbang gis ltung ba thun mong ma yin pa rnams yod pa med par 'gyur te /
dge slong bud med la chos ston pa'i ltung byed can dge slong mar mtshan 'gyur ba na ltung byed de gtan med du 'gyur /
dge slong ma 'khor mang po 'jog pa'i ltung byed can mchan 'gyur ba na ltung ba de gtan med du 'gyur ba'i phyir te /
zhing ma yin pa nyid la ni nyams so / /
zhes gsungs /
dge slong pha ma la lhag ma bcabs pa'i nyes byas dang ldan pa yin na /
mtshan 'gyur rjes su de dag pa'i phyir du spo mgu spyod mi dgos te /
de'i dbang gis bcabs nyes nyams pa'i phyir te /
de la nyes pa bcabs pa ma yin pa ma yin no / /
zhes gsungs /
dge slong pha'i lhag ma'i dngos gzhi dag pa'i phyir du mgu ba spyad pa mtshan 'gyur ba'i dbang gis don med par 'gyur ba yod de /
dge slong pha'i lhag ma'i dngos gzhi dag pa'i phyir du mgu ba zhag drug spyod dgos shing /
dge slong mas zla ba phyed spyod dgos pa yin la /
zhag lnga'i bar du mgu ba spyad pa'i dge slong pha dge slong mar mchan 'gyur ba na mgu ba zla ba phyed spyod dgos /
zhag bcu bzhi'i bar du mgu ba spyod pa'i dge slong ma dge slong phar mtshan gyur pa na slar zhag drug gi bar du mgu ba spyod dgos pa'i phyir te /
mgu ba spyad pa ni don med pa nyid yin no / /
zhes gsungs /
'das ma 'ongs da ltar gyi lus gsum las da ltar gyi lus ltung ba'i byed pa po yin te /
de'i tshe'i lus byed pa po nyid yin no / /
zhes gsungs /
de'i don yang dge slong gis skyes pa gzhan dang sha la reg pa dang bcas te mtshan mo lhan cig nyal na dngos gzhi la sbom po /
sbyor ba la nyes byas /
des bud med dang sha reg pa dang bcas te lhan cig nyal na /
dngos gzhi la lhag ma sbyor ba la spom po /
dge slong mas sha reg pa dang bcas te bud med gzhan dang lhan cig nyal na dngos gzhi la ltung byed /
sbyor ba la nyes byas /
des skyes pa dang sha reg pa dang bcas te lhan cig tu nyal na /
dngos gzhi la pham pa /
sbyor ba la sbom po /
des na ltung ba skyes pa'i dus de'i tshe gang la ltung ba 'byung ba'i de'i da ltar gyi lus ltung ba'i byed pa po yin gyi 'das ma 'ongs kyi lus de ma yin te /
dper na /
dge slong gis skyes pa gzhan dang de ltar nyal ba na mthar thug grub pa dang dus mnyam du skyes pa de bud med du mtshan gyur pa na /
dge slong la sbyor ba'i dus su nyes byas dang /
dngos gzhi'i dus su lhag mar 'gyur ba'i phyir /
ltung ba skyed pa'i dus kyi lus da ltar ba ltung ba'i byed pa po gang zhig /
sbyor ba'i dus su lus de nyid skyes pa'i lus yin /
dngos gzhi'i dus su mtshan 'gyur zin pa'i phyir /
de bzhin du de gnyis ka dngos gzhi grub pa dang dus mnyam du bud med du mtshan 'gyur na /
sbyor ba la nyes byas /
dngos gzhi la ltung byed yin no / /
dge slong gis bud med gzhan dang de ltar nyal ba na /
mthar thug grub pa dang dus mnyam du bud med de nyid skyes par mtshan 'gyur na /
sbyor ba la reg pa'i lhag mar gtogs pa'i sbom po /
dngos gzhi la yang sbom po /
de bzhin du dge slong mas bud med gzhan dang de ltar nyal ba na mthar thug grub pa dang dus mnyam du bud med de nyid skyes par mchan 'gyur na /
sbyor ba la nyes byas /
dngos gzhi la reg pham yin la /
gnyis ka dngos gzhi'i dus su skyes par mtshan 'gyur na /
sbyor ba la nyes byas dngos gzhi la sbom po /
dge slong mas skyes pa gzhan dang de ltar nyal ba'i sbyor ba byed pa na /
dngos gzhi grub pa dang dus mnyam du skyes pa de nyid bud med du mtshan 'gyur na /
sbyor ba la sbom po /
dngos gzhi la ltung byed yin no / /
rang 'gro ba gang du gtogs @# / /
ba'i lus de nyid ltung ba'i byed pa po yin gyi /
pha ma la sogs pa'i rigs rgyud ltung ba'i byed pa po ma yin te /
dud 'gro 'am mi ma yin pa las skyes pa'i mi bsad pa na pham pa dang /
mi las skyes pa'i dud 'gro 'am mi ma yin pa bsad na rim pa bzhin du ltung byed sbom por 'gyur ba'i phyir te /
gzhan las skyes pa ni rang gi 'gro ba nyid ma yin pa ma yin no / /
zhes gsungs /
shes rgyud gang du gtogs pa'i lus de nyid ltung ba'i byed pa po yin gyi /
'gro ba gzhan gyi kha dog dang dbyibs sogs bzung ba'i lus 'di nyid ltung ba'i byed pa po ma yin te /
'gro ba gzhan gyi rnam pa brten pa bsad pa la yang ngo / /
zhes gsungs /
dper na /
mi'i 'gro ba bas rdzu 'phrul gyi sgo nas 'gro ba gzhan gyi tshul bzung ba la /
mi 'am mi ma yin pa 'am dud 'gro 'am sems can ma yin par 'du shes pa'i sgo nas bsad na mthar thug thams cad la pham pa yin te /
dngos gzhi'i dus su mi'i 'gro ba pa bsad pa'i phyir /
de dag gi sbyor ba la khyad par yod de /
dang po'i sbyor ba la sbom po /
phyi ma gsum gyi sbyor ba la sbom po dang ltung byed nyes byas kyi sbyor bar 'gyur ba'i nyes byas su 'gyur ba'i phyir /
de bzhin du lha'i 'gro ba pas de ltar du bsgyur ba la de dag tu 'du shes pa'i sgo nas bsad na mthar thug sbom por 'gyur te /
dngos gzhi'i dus su lha'i 'gro ba pa bsad pa'i phyir /
de bzhin du dud 'gro la de ltar bsad na mthar thug ltung byed /
sems can ma yin pa tho yor lta bu la de 'du shes pa'i sgo nas bsad na dngos gzhi'i dus su ltung ba med de /
bsad bya gang yang ma bsad pa'i phyir /
sbyor ba dang po la sbom po /
phyi ma gsum la nyes byas yin te /
sbyor ba la 'du shes gtso bo yin pa'i phyir /
mir 'phen byed kyi las kyis 'phangs pa'i mi'i lus de nyid srog gcod kyi pham pa'i byed pa po yin te /
slob pa'i mi'i rten la gsod pa'i sbyor ba byas nas /
dgra bcom thob pa'i tshe mthar thug grub na srog gcod kyi pham pa ji lta ba bzhin bskyed de /
sngon slob pa'i gnas skabs kyi lus dang /
phyis dgra bcom pa'i 'bras bu thob lus gnyis 'phen byed gcig gis 'phangs pa'i mi'i lus su rigs gcig pa'i phyir te /
gnas skabs gzhan thob pa ni gzhan nyid ma yin no / /
zhes gsungs /
slob pa'i rten la gsod pa'i sbyor ba gros byed pa rtsams nas dgra bcom pa'i rten la thar thug grub pa la mtshams med du 'gyur ba yod par rgya cher 'grel las gsungs /
mdzod las /
bsnun 'og dgra bcom pa la min / /
zhes slob pa'i rten la 'chi bar des pa'i mtshon bsnun pa'i 'og tu dgra bcom thob pa la mchams med du mi 'gyur bar bstan no / /
bslab rgyun tha dad pas ltung ba tha dang du 'gyur ba yod de /
dang por lo drug gi nang du stan nang tshangs can gnyis pa byed par brtsams /
de nas nyes ba de med pa'i khyim par babs /
slar yang bsnyen par rdzogs te /
gnyis pa byed pa'i sbyor ba'i ltung ba tha dad pa gnyis dang /
dngos gzhi'i ltung ba gcig 'byung bas bshags pa tha dad du byed dgos pa'i phyir te /
nyes pa de med pa nyid la ni 'ong ba ni tha dad do / /
zhes gsungs /
kun slong bsam rgyun tha dad las ltung ba tha dad du 'gyur ba yod de /
dang por tshad lhag gi khang pa byed pa'i sbyor ba brtsams nas de rjes de'i bsam pa btang slar yang de byed 'dod kyi bsam pas rdzogs par byed na /
sbyor ba'i ltung ba tha dad pa gnyis / /
dngos gzhi lhag ma gcig byung bas bshags pa tha dad du byed dgos pa'i phyir te /
btang ba yang ngo / /
zhes gsungs /
bcas pa'i rigs tha dad pas ltung ba tha dad du 'gyur ba yod de /
dge slong gis phyi dro sgog pa byin len ma byas par zos pa la gzhi sgog pa de la brten pa'i ltung ba gsum skyed pa'i phyir te /
gzhi gcig la du ma nyid bcas pa la ni ji snyed pa de snyed kyi nyes par ro / /
zhes gsungs /
kun slong gi rnam pa tha dad pas ltung ba tha dad du 'gyur ba yod de /
cha can gyi ltung ba dang de'i char gtogs pa'i ltung ba rnams kun slong gi bsam pa'i dbang gis ltung ba tha dad du 'gyur ba @# / /
yod pa'i phyir te /
mi tshangs spyod kyi pham pa dang / /
bu ba 'byin pa'i lhag ma gnyis cha can gyi ltung ba dang char gtogs kyi ltung ba gnyis ka yin kyang ltung ba tha dad du bshad pa'i phyir te /
de'i cha ni der gtogs so / /
byung ba thams cad la mtha' nyid ma gtogs pa ni dge 'dun lhag ma'o / /
zhes gsungs /
des na cha can gyi ltung ba dang /
cha'i ltung ba'i khyad par yod de /
pham pa bzhi /
bka' blo mi bde ba'i lhag ma /
gsog 'jog za ba'i ltung byed rnams cha can dang /
pham pas skur ba 'debs pa'i lhag ma dang /
dbyen byed kyi lhag ma gnyis ka yin /
gzhan rnams cha'i ltung ba kho na yin pa'i phyir /
mi tshangs spyod kyi char gtogs ni 'byin pa'i lhag ma dang /
gnyen byed kyi lhag ma sogs yin /
rku ba'i char gtogs ni byin phrogs dang bsngos bsgyur sogs yin /
gsod pa'i char gtogs ni sa bon dang skye ba 'jig pa'i ltung byed dang srog chags dang bcas pa'i chu la longs spyod pa'i ltung byad rnams yin /
rdzun smra'i char gtogs ni /
dgra bcom bden smra'i ltung byed dang /
pham pas skur ba 'debs pa'i lhag ma dang /
dbyen gyi lhag ma rnams yin /
pham pas skur pa 'debs pa'i char gtogs ni lhag mas skur pa 'debs pa'i ltung byed yin /
dbyen byed kyi lhag ma'i char gtogs ni 'dus shing za ba'i ltung byed yin /
bka' blo mi bde ba'i char gtogs ni bslab pa nye bar 'jog pa spong ba de yin /
gsog 'jog za ba'i ltung byed kyi char gtogs ni lag nya 'tshams bcos sogs yin no / /
des na 'byin pa'i lhag ma chos can /
mi tshangs spyod kyi pham pa'i char gtogs yin te /
de dang dgag bya rigs gcig cing kun slong rigs tha dad pa yin pa'i phyir /
sbyor ba tha dad pas ltung ba tha dad du 'gyur pa yod de /
sbyor ba tha dad pa'i sgo nas lan du ma brkus pa la mthar rin thang tshang yang dngos gzhi'i dus su pham par mi 'gyur gyi /
spyor ba nyes byas so so dang dngos gzhi'i dus su sbom po 'byung bas bshags pa tha dad du byed dgos pa'i phyir /
bya ba du ma'i 'bras bus ltung ba rnam par mi gzhag go /
zhes gsungs /
gang zag gzhan gyis phal cher byas pa'i khang pa dang gdan la sogs pa dge slong rang nyid de'i 'phro byed pa la ltung ba'i dngos gzhi mi skyed de /
phyed byas pa la byed pa ni phyed nyid do / /
zhes gsungs /
ltung ba de skyed pa la gang dgos pa'i yan lag ma tshang ba de la ltung ba 'og ma na smad pa yin te /
kha na ma tho ba na smad pa dag gis cha nyid ni na smad pa yin no / /
zhes gsungs /
sde lnga'i dngos gzhi skyed pa la the tshom za bas kyang 'du shes kyi go chod pas de la der 'du shes pa mi dgos te /
'di mi dang dud 'gro gang yin snyam pa'i the tshom dang bcas pa'i sgo nas bsad pa la /
mi'i 'gro ba pa yin na pham pa dang /
dud 'gro yin na ltung byed du 'gyur ba'i phyir te /
thams cad la the tshom za bas zhugs pa ni bsam pa dang bcas pa yin no / /
zhes gsungs /
sbyor ba'i ltung ba skyed pa la 'du shes gtso bo yin gyi dngos gzhi gtso bo ma yin te /
dud 'gro la ni mir 'du shes pa'i sgo nas srog bcad na sbyor ba la sbom po / /
dngos gzhi la ltung byed /
mi la dud 'gror 'du shes pa'i sgo nas bsad na /
sbyor ba la nyes byas /
dngos gzhi la pham par 'gyur ba'i phyir te /
sbyor ba la ni 'du shes yan lag yin no / /
zhes gsungs /
dngos gzhi'i ltung ba skyed pa la gang bsam pa'i dngos po de nyid yan lag tu dgos te /
mi gsad par bya'o snyam du bsams nas mi ma yin pa bsad pa dang /
mi ma yin pa gsad par bya'o snyam du bsams nas mi bsad pa la dang po'i sbyor ba sbom po'i nyes byas su 'gyur /
dngos gzhi'i ltung ba gtan med pa'i phyir /
gnyis pa sla /
bsam pa la ni de nyid do / /
zhes gsungs /
mi tshangs spyod khu ba 'byin pa la gang bsam pa'i dngos po yan lag tu mi dgos te /
dkar sham la ni mi tshangs par spyad par bya'o snyam du bsams nas sngo bsangs la de spyad pa dang /
lag bas khu ba dbyung bar bya'o snyam du bsam nas yan lag gzhan la khu ba 'byin pa la dngos gzhi skyed pa'i phyir te /
mi tshangs par spyod pa dang khu ba 'byin pa gnyis la ni der ma zad @# / /
do| |zhes gsungs /
rdzun smras pa la gang bsam pa de yan lag tu mi dgos te /
lha sbyin la rdzun smra snyam du bsam nas de las gzhan pa la smras na ltung bskyed pa'i phyir te /
mi bden pa la ni nyan pa pa yang do / /
zhes gsungs /
mi tshangs spyod 'khrig tshig smra ba la sogs pa'i yul dud med la /
'khrig pa bsten pa'i yul mthu dang ldan pa zhig dgos te /
yan lag thams cad dang du blang du rung ba nyid ni bsten pa'i phyir mthu dang ldan pa nyid yin no / /
zhes gsungs /
ltung ba gcig skyed pa la yan lag 'di dang 'di dgos so zhes bshad pa'i nang nas yan lag gang rung gcig ma tshang na na smad du 'gyur zhing /
gnyis la sogs du ma ma tshang na ches na smad du 'gyur te /
mi yan lag tu dgos pa la dud 'gro yan lag tu byas na ches na smad du 'gyur ba'i phyir te /
'og ma dag la ni gzhan la na smad pa nyid do / /
du ma ma tshang ba la ni de bas kyang ngo / /
mi la dud 'gro yang ngo / /
zhes gsungs /
bud med kyis bskyed ba'i ltung ba mi tshangs sbyod reg pa bsnyen bkur bsngags pa la sogs ba'i nang nas 'khrig tshig smra ba la sogs la rdzu 'phrul ma thob ba'i bud med yan lag tu dgos te /
rdzu 'phrul dang ldan ba'i bud med la 'khrig tshig sogs smras kyang dngos gzhi ji lta ba bzhan mi skyed ba'i phyir te /
rdzu 'phrul gyi chos can nyid ma yin pa ni reg pa ma yin pa'i yan lag yin no / /
zhes gsung reg pa'i lhag ma dang 'byin pa'i lhag ma dang ga ga tshil byed ba'i lhung byed dag la reg bya reg byed gnyis ka ma nyams pa dgos te /
nyams na sel bar 'gyur ba'i phyir te /
rag par bya ba nyid ni ma nyams pa'o / /
ga ga tshil byed pa la yang ngo / /
zhes gsungs /
sen mo la sogs pa yang nyams pa dang cha 'dra bas reg pa'i ltar ba ji lta ba bzhin mi skyed de /
sen mo dang so dang sha med pa'i rus pa dang spu dag ni gzhan dang ldan pa nyid do / /
zhes gsungs /
gzhi med bag tsam dge 'dun dbyen / /
mi chos dbyen byed khang pa dang / /
shes bzhin bshes ngor 'phya ba dang /
sdig lta lhag mas skur 'debs so / /
zhes ba 'di dag skyed pa la spyir mi yin ba /
bsam pa rang bzhin du gnas pa /
ma ning dang mtshan gnyis ma yin ba /
smra shes don go ba ste tha snyad lnga ldan yan lag tu dgos te /
mi'i 'gro ba na tha snyad du bya ba nyid yin no / /
rang bzhin nyams pa ni ma yin no / /
ma ning dang mtshan gnyis pa dag ni de dang ldan pa nyid do / /
don go ba'o / /
smra ba po nyid la yod pa ste /
zhes gsungs /
reg ba'i lhag ma skyed pa'i yul la tha snyad kyi yul sngar dang 'dra ba mi yin pa sogs dgos te /
rag pa ni tha snyad dang 'dra'o / /
zhes gsungs /
slong ba dang slong rigs pa'i spang ba sogs khyim pas skyed pa'i ltung ba la rang dang nor gcig pa'i khyim pa tha snyad lnga ldan dgos te /
phyi rol pa'i rab byung dang /
sdom pa blangs kyang ma chags pa dang chags kyang nyams pa lan smad du 'gyur ba'i phyir te /
phyi rol pa'i rab tu byung ba dang ma chags pa dang nyams pa dag ni phyed nyid khyim pa'o / /
zhes gsungs /
dbyen sogs sgo gyur bzhi po dang / /
byin phrogs brtad pa sngos bsgyur dang / /
skyon dang phra ma sbyor ba dang / /
gnas ngan len dang bshes ngor 'phya / /
zhes pa'i ltung ba skyed pa'i yul du dge slong mtshan dang lta ba mthun pa zhig dgos te /
dge slong dang dge slong ma bsnyen par rdzogs pa can ma nyams pa nyid ni bslab pa dag la yan lag yin no / /
mtshan dang lta ba khas blangs pa dag gis ni rang gi phyogs nyid kyi khongs su gtogs so / /
zhes gsungs /
khrur 'jug gos len bal smel dang / /
ma bskos nyi ma nub pa dang / /
zas dang chos gos gnyis dag dang / /
don mthun gru dang sbyor bcug pa'o / /
zhes pa'i ltung ba 'di dag skyed pa'i yul la dge slong ma bsnyen par rdzogs shing ma nyams pa dang lta ba mthun ba zhig dgos te /
dge slong ma bsnyen par rdzogs ba can ma nyams pa nyid bslab pa dag la yan lag yin no / /
lta ba khas blangs pa dag gis ni rang gi phyogs nyid kyi yongs su gtogs so / /
zhes gsungs / /
'don dang gnas ngan len @# / /
dang chos / /
nub lhag ma yon bsnyen rdzogs byed / /
ces pa'i ltung ba 'di dag skyed pa la bsnyen par ma rdzogs pa tsam yul du dgos la /
bsnyil ba sdud pa'i ltung byed la khyim pa sogs yul du byas na na smad du 'gyur te /
'dir gtogs pa la khyim pa la ni rtags can nyid kyi bsam smad do / /
zhes gsungs /
'chab 'bral 'jog gsum cogs gos dang snod spyad kyis bskyed ba /
gsog 'jog dang spangs nas za ba sogs zas kyis skyed pa'i ltung ba'i yul la /
spyir rab byung la rung zhing tshad dang ldan pa'i zas yin pa zhig dgos te /
rab tu byung ba'i rdzas dag la ni rung ba nyid tshad dang ldan pa las sogs pa nyid do / /
zhes gsungs /
rdzun smra /
'phya ba /
zas sbyor du bcug pa /
yang yang za ba /
mu stegs can gyi 'dug gnas su za ba ltung bzed do gsum las lhag pa len pa'i ltung byed /
sor bshags bzhi rnams la rang kho na'i bsam ba dang ldan pa zhig dgos te /
rang gi don nyid gtso cher yod pa'o / /
zhes gsungs /
rku ba dang /
gsod pa ma gtogs ba'i bcol ba las sogs pa'i ltung bskyed pa'i yul pho nya ba la smra shes don go ba gcig dgos shing /
gsod chu gnyis kyi yul la don go ba tsam gyis yan lag tu rung ste /
rnam par rig byed la ni don go ba'o / /
smra ba po nyid la yod ba ste gsod pa dang rang gi don du rku ba dag la gzhan pa'i 'o / /
zhes gsungs /
sngom pa len pa'i rten la smra shes don go nges par mi dgos te /
smra mi shes kyang don go ba tsam gyis sdom pa'i rten du rung ba'i phyir te /
yang dag par len bar byed ba dag la ni der ma zad do / /
zhes gsungs /
dge slong rang las rgyud gzhan pa'i smra shes don go med pa'i dus su ltung ba ma mthol ba bcabs ba'i nyes pa mi 'byung ste /
ltung ba mthol ba'i snod la smra shes don go nges par dgos pa'i phyir ro / /
de ni snod yin no / /
zhes gsungs /
mi chos bla ma dang 'khrig tshig smra ba sogs kyi ngag gi rig byed kyi bsdus pa'i ltung ba'i dngos gzhi skyed pa la sbyir ngag yin pa /
rang gi yin pa /
bdag nyid dang 'brel pa smra ba gsal po yin pa /
ma nor par mngon sum du smra ba'i yan lag drug ldan dgos te de las gzhan du na na smad du 'gyur ba'i phyir /
zhes dang bo gsum dngos su bstan nas phyi ma gsum shugs la ston pa ni /
ngag gi'o /
rang gi'o / /
bdag nyid dang 'brel ba'o / /
zhes gsungs /
gsod rku gnyis dbyen dang gsum ma gtogs ba'i bcol sogs kyi ltung ba bskyed ba la phe nya ba rang gis bskos nas dngos su bcol ba gcig dgos te /
rang gis bskos pa nyid byed du bcug pa yin no / /
zhes gsungs /
de gsum la pho nya ba rang gis dngos su bskos pa mi dgos te /
rang gis bsgos ba'i pho nya ba des brgyud nas gzhan bskos pas kyang ltung ba'i dngos bzhi skyed bar rgya cher 'grel las bshad pa'i phyir /
de rnams kyi don bsdu ba ni mdo tshan drug cu rtsa bzhi yod pa las /
rnam 'byed las btus pa bzhi /
'dul byed las btus ba gcig /
gzhi'i zhu ba nas btus pa gnyis te /
bdun ma gtogs lhag ma lnga bcu rtsa bdun /
rnam 'byed gtan la 'bebs ba'i zhu ba nas btus pa yin no / /
zhes ston pa ni /
rnam par 'byed pa rtogs pa phal che ba spyir bstan rnams rdzogs so / /
zhes gsungs /
kha cig /
bcas ldan dge slong gis 'gro ba gzhan gyi rnam pa bstan pa'i mi la gang du 'du shes kyang rung bsad na pham par 'gyur te /
gzhon nu gtsug phud can gyis rang gi pha utra fyan la dgra bcom du 'du shes pa med kyang de bsad pas dgra bcom pa bsad pa dang pha bsad pa gnyis ka'i 'tshams med gcig car du byung ba'i phyir /
zhes gsungs /
de la kha cig /
de mi 'thad de /
de ltar bsad na sbom po tsam skyed ba'i phyir te /
zhu ba las /
mi la mi lags par 'du shes te 'gum na cir 'gyur sbom bor 'gyur /
zhes gsungs pa'i phyir /
rtags de yang mi 'thad de /
mtshams med rdzas tha dad pa gnyis cig car du 'byung ba mi srid pa'i phyir te /
mdzod 'grel las /
gang zhig gis pha dgra bcom @# / /
pa bsad na yang de la mtshams med pa ni gcig kho nar 'gyur te /
rten gcig pa'i phyir ro / /
zhes gsungs pa'i phyir na ma khyab ste /
pha dgra bcom pa bsad pa la gang zag gcig kho na bsad pa'i mtshams med kyi las 'byung ba lung de'i don yin pa'i phyir /
kho na re /
de ltar bsad pa la dgra bcom pa bsad pa'i mtshams med kyi las mi 'byung ste de'i tshe na 'gra bcom pa gsod 'dod med pa'i phyir / /
gzhon nu gtsug phud can la dgra bcom pa bsad pa dang pha bsad ba'i mtshams med gnyis 'byung ngo / /
zhes springs pa la rgyu mtshan yod de /
de 'gyod pa skyes nas bshags pa la bskul bar bya ba'i ched yin pa'i phyir /
zhes zer /
kho na re /
de 'dra mi 'byung bar thal /
des phyir mi 'ong gi rten la pha gsod pa'i sbyor ba byas dgra bcom pa'i 'bras bu thob nas 'chi nges kyi mtshon bsnun nas bsad pa na pha bsad pa dang dgra bcom pa bsad pa'i 'tshams med kyi las mi 'gyur te /
mdzod las bsnun 'og dgra bcom pa la min / /
zhes gsungs pa'i phyir na ma khyab ste /
phyir mi 'ong gi rten la 'chi nges kyi mtshon bsnun nas dgra bcom pa'i 'bras bu thob nas shi ba na pham pa dang dgra bcom pa bsad pa'i 'tshams med kyi las mi 'byung ba lung de'i don yin pa'i phyir /
des na rang res pha dgra bcom pa bsad pa la mtshams med gyi las gnyis 'byung ste /
de la pha bsad pa'i mtshams med kyi las dang /
dgra bcom ba bsad pa'i mtshams med kyi las gnyis ka 'byung ba'i phyir te /
gzhon nu gtsug phud can gyi rtogs brjod las /
rgyal bo utra ya na bsad pa na khyod kyi 'tshams med gnyis byas te /
pha bsad pa'i phyir dang dgra bcom pa bsad pa'i phyir dang /
zhes gsungs pa'i phyir /
des na 'dir so thar gyi sdom pa ni gzugs can yin la /
de la rnam par rig byed dang rnam par rig byed ma yin pa'i gzugs gnyis yod de /
mdzod 'grel las /
yang dag par blangs pa'i tshul khrims ni rnam par rig byed la rag las ba'i phyir las kyi lam gzugs can bdun mi za bar rnam par rig byed dang /
ma par rig byed ma yin pa gnyis ka yin no / /
zhes gsungs pa'i phyir /
so thar gyi sdom pa thob nas ma btang ba de srid du da ltar ba'i rnam bar rig byed ma yin ba'i ngo bo dang ldan te /
mdzod las /
so so thar gnas ji srid du / /
ma btang bar dag da ltar gyi / /
rnam rig mi ldan skad cig mas dang bo phyin chad 'das pa dang / /
zhes gsungs pa'i phyir /
da ltar gyi cho ga la brten nas thob pa'i so thar gyi sdom ba skad cig dang po la lus ngag gi rnam par rig byed gnyis ka yod de /
de la mkhan slob kyi brda' sprad pa ltar srung bar khas len pa'i lus ngag gi rnam par rig byed gnyis ka yod pa'i phyir te /
mdzod las /
dang po'i rnam rig rnam rig min / /
so so thar dang bya ba'i lam / /
zhes gsungs pa'i phyir /
de'i skad cig gnyis pa phan chad kyi ngo bor gyur ba'i ngag gi rnam par rig byed med de / /
skra la rgyun med pa'i phyir /
lus la mi 'tshungs te /
lus kyi rig byed ngo bor gyur ba'i sdom pa snga ma las phyi ma 'byung ba'i rgyun yod pa'i phyir /
lus kyi reg byed ni kun slong gi sems gzhan la rig par byed pa'i lus gyi dbyibs yin te /
lus rnam rig byed dbyibs su 'dod / /
ces gsungs pa'i phyir /
ngag gi rig byed ni kun slong gi sems gzhan la rig par byed pa'i ngag gi sgra yin te /
ngag rnam rig byed ni ngag sgra / /
zhes gsungs pa'i phyir /
rnam par rig byed ma yin pa'i gzugs kyi ngo bo ni khyad chos gsum ldan gyi bstan med thogs med kyi gzugs so / /
khyad chos gsum ni 'byung ba chen po bzhi rgyur byas pa las byung ba dang /
ngo bo dge mi dge gang rung gis bsdus shing rigs 'dra'i rgyun dang bcas pa dang /
gnas skabs ma g.yengs pas sems bcas kyi gnas skabs su 'byung bar ma zad sems gzhan du g.yengs pa dang sems med ba'i snyom 'jug gnyis kyi gnas skabs su yang 'byung ba'i phyir te /
mdzod las /
g.yengs dang sems @# / /
med pa yi yang / /
dge dang mi dge rjes 'brel gang / /
'byung ba che rnams rgyur byas pa /
de ni rnam rig byed min brjod / /
ces gsungs pa'i phyir / /
de la dbye na /
sdom pa /
sdom min / /
bar ma'i ngo bor gyur ba'i rig byed ma yin pa'i gzugs dang gsum /
dang po la /
so thar bsam gtan zag med kyi sdom pas bsdus pa'i rnam par rigs byed ma yin pa'i gzugs dang gsum yod /
rig byed ma yin pa'i gzugs lung ma bstan med de /
rnam rigi gi min lung bstan min med / /
ces gsungs pa'i phyir /
rig byed ma yin pa'i gzugs yod de /
mdzod 'grel las /
bstan yod thogs bcas kyi gzugs bstan med thogs bcas kyi gzugs /
bstan med thogs med kyi gzugs gsum gsungs pa'i phyir dang /
dri ma med pa'i gzugs gsungs pa'i phyir /
rdzas las byung ba'i bsod nams bdun gsungs pa dang /
dge mi dge las rang nyid kyi lus ngag gi rig byed kyi sgo nas dngos su ma byas kyang dge mi dge'i las rang rgyud la 'byung ba yod pa'i phyir te /
rnam gsum dri med gzugs gsungs dang / /
'phel dang ma byas lam sogs phyir / /
zhes gsungs pa'i phyir /
'dod pa'i sas bsdus kyi rnam par rig byed ma yin pa'i gzugs skad cig ma dang po ni da ltar gyi 'byung ba rgyur byas pa las skyed /
skad cig gnyis pa yan chad 'das pa'i 'byung bas 'phen pa'i rgyu dang / /
dang ltar gyi 'byung bas bsten pa'i rgyu byas nas skye /
zag bcas kyi rig byed ma yin pa'i gzugs ni rang sa'i 'byung ba rgyur byas pa las skye /
zag med kyi de ni rten gyi gang zag gang du skyes pa'i sa de'i 'byung ba rgyur byas pa las skye ba yin te /
mdzod las /
'dod gtogs rnam rig min skad cig /
phyin chad 'das pa'i 'byung las skye / /
zhag bcas lus dang ngag gi las / /
rang gi 'byung ba dag rgyur byas /
zag med gang du skyes pa'i yin /
zhes gsungs pa'i phyir /
rdzas las byung ba'i bsod nams bdun ni /
kun dga' ra ba gtsug lag khang / /
mal stan 'tsho ba nar ma dang /
glo bur nang pa nad g.yog dang / /
yul ngan dus su sbyin pa'o / /
zhes gsungs pa ltar ro / /
sdom pa gtong ba'i tshul la /
kun gtong dang /
gso shor gnyis las / /
dang po ni /
kha cig /
so thar gyi sdom pa kun gtong yin te /
dge slong gi srog gcod kyi pham pa 'chab bcas spyad pa'i tshe sdom pa'i dgos pa sgrub nus thams cad gtong ba'i phyir zer ro / /
gnyis pa la /
rdzas /
nus pa /
nyams pa /
gso shor du 'dod pa gsum /
dang po la /
smad 'dul ba kha cig / /
ltung ba nyis brgya dang lnga bcu rtsa gsum gyi nang nas gang rung gcig byung na de'i ngo skal gyi gnyen po sngom pa rtsa ba nas gtong zhing sdom pa lhag ma rnams tshang bar yod la /
de yang 'chab sems skyed na sdom pa lhag ma rnams kyi dgos pa sgrub mi nus shing phyir bcos su med cing gang btang ba de slar blangs su med do / /
'chab sems ma skyed na sdom pa lhag ma rnams kyi dgos pa sgrub nus shing gang btang zin ba'i sdom pa de phyir bcos pa'i sgo nas gso tshab tu bzhugs su rung ba yin no / /
zhes zer na /
lhag ma man chad kyi ltung bas rang gi do skal gyi sdom pa thams cad gtong ba mi srid pa'i phyir te /
de ltar tshad ldan gyi gzhung gang las kyang ma gsungs pa'i phyir dang /
sdom pa rtsa ba nas nyams pa la sdom pa byin pas gsar du skye ba mi srid pa'i phyir te /
de 'dra'i gang zag la sdom pa slar skye mi rung du gsungs pa'i phyir dang /
dge slong ma mtshan gyur ba'i dbang gis sdom pa gtong ba yod par thal /
de'i dbang gis thun mong ma yin pa'i ltung ba byung ngas gtong ba yod pa'i phyir /
khyab pa khas /
spong ba drug pa'i dge slong gi sdom pa yod par thal /
srog gcod kyi pham pa 'chab bcas kyis nyams pa'i dge slong la srog gcod kyi ltung ba spong ba'i sdom pa'i rdzas med pa'i phyir /
rtags khas /
'dod na /
de spong bdun pa shad pa dang 'gal lo / /
dge slong pha ma'i sdom pa rdzas gcig tu bshad pa mi 'thad bar thal /
de gnyis kyi sdom pa'i rdzas la grangs mang nyung @# / /
gi khyad par yod pa'i phyir te /
de gnyis kyi ltung ba'i rdzas la grangs mang nyung gi khyad par yod pa'i phyir /
rtags khas /
'byin pa'i lhag ma de mi tshangs sbyod kyi pham pa'i char gtogs su bshad pa mi 'thad par thal /
mi tshangs spyod kyi pham pa'i gnyen po sdom pa btang zin pa'i rgyud la 'byin pa'i lhag ma'i gnyen po sdom pa tshang ba yod pa'i phyir /
rtags khas /
dge slong gcig la me reg dang sa rko sogs kyi ltung ba grangs med 'byung bshad pa mi 'thad par thal /
me reg gi ltung ba dngos de'i ngo skal gyi sdom pa btang zin cing sdom pa med pa la ltung ba 'byung mi srid pa'i phyir /
gnyis pa nus pa gso shor la /
kha cig /
ltung ba de dang de byung ba'i tshe sdom pa'i rdzas mi gtong yang sdom pa'i nus pa gtong zhing phyir bcos na nus pa thob tu rung ngo / /
zhes zer ba mi 'thad de /
sdom pa dang /
sdom pa'i nus pa gzhan du med pa'i phyir ro / /
gsum pa nyams pa gso shor la /
'dul 'dzin kha cig |ltung ba de dang de byung ba'i tshe sdom pa rdzas dang nus pa gso shong min yang nyams tshul gso shor yin te /
ltung ba de dang de byung ba'i tshe rang gi ngos skal gyi gnyen po sdom ba mtha' dag las nyams par byed cing sdom pa lhag ma tshang bar yod la /
de yang 'chab bcas kyi rnam dag dang dgos pa sgrub nus gnyis ka la nyams shing 'chab med kyi rnam dag tsam las nyams par byed do / /
mkhas pa dmar ston na re /
spyir sdom pa'i gtong rgyu la ltos nas sdom pa kun gtong ba yin te /
bslab pa phul ba /
shi 'phos ba /
mtshan gnyis cig car du byung ba'i tshe sdom pa thams cad tsa ba nas gtong ba'i phyir /
pham bsdom pa'i gtong shong dang /
kun gtong gang gi sgo nas kyang gtong rgyu ma yin te /
pham pa byung ba'i dge slong la dge slong pha ma'i sngom pa'i rdzas tshang ba yod pa'i phyir /
nyams tshul la ltos nas kun nyams pa yin te /
srig gcod kyi pham pa 'chab bcas byung ba'i tshe sdom pa mtha' dag dgos pa sgrub nus las nyams pa'i phyir /
ma grub na /
srog gcod kyi pham pa 'chab bcas tsam byung ba'i dge slong chos can /
tshul khrims 'chal ba'i gang zag ma yin par thal /
dge slong gi sdom pa rnam dag rgyud ldan gyi gang zag yin pa'i phyir te /
ma byin len gyi rtsa ltung sbong ba'i dge slong gi sdom pa rnam dag rgyud ldan gyi gang zag yin pa'i phyir /
rtags khas /
gzhan yang /
de chos can /
khyod gyi dge ba'i phyogs la brtson pa byas pas tshe 'dir byang chub thob tu rung ba'i skal ba yod par thal /
khyod dgos pa sgrub nus kyi dge slong gi sdom pa rgyud ldan gyi gang zag yin pa'i phyir /
rtags khas /
'dod mi nus te /
pham pa 'chab bcas kyi rgyud nyams pa'i gang zag yin pa'i phyir /
khyab ste /
rgya cher 'grel las /
dge slong pham par gyur ba la ni /
zhes gsungs pa'i phyir ro / /
kho na re /
srog gcod kyi pham pa byung ba'i dge slong gi sdom pa dang /
ma byin len spong ba'i dge slong gi sdom pa gnyis rdzas tha dad ma yin par thal /
srog gcod kyi pham pas ma byin len gyi pham pa spong ba'i dge slong gi sdom pa rnam dag las nyams par byed pa yin pa'i phyir zer na /
dge bsnyen dge tshul /
dge slong gi sdom pa gsum rim pas ma nos pa'i dge slong gi rgyud kyi srig gcod kyi rtsa ltung spong ba'i dge slong gi sdom pa dang /
de'i rgyud kyi srog gcod kyi rtsa ltung spong ba'i dge tshul gyi sdom pa gnyis rdzas tha dad pa ma yin par thal /
dge slong gi srog gcod kyi pham pa de dge slong rang rgyud kyi srog gcod spong ba'i dge tshul gyi sdom par rnam dag las nyams par byed pa'i phyir ma grub na /
srog gcod kyi pham pa 'chab bcas byung zhing /
srog gcod kyi rtsa ltung spong ba'i dge tshul gyi sdom pa ranm dag rgyud ldan gyi dge slong chos can /
khyod srog gcod gyi pham pa 'chab bcas byung ba'i gang zag ma yin par thal /
srog gcod kyi rtsas ltung spong ba'i sdom pa rnam dag las ma nyams pa'i gang zag yin pa'i phyir te /
srog gcod kyi rtsa ltung spong ba'i dge tshul gyi sdom pa rnam dag @# / /
las mnyams pa'i gang zag yin pa'i phyir te /
chos can de'i phyir /
de yod pa'i phyir te /
dge bsnyen nyid dang /
dge tshul nyid dang /
dge slong nyid dag gis snga ma bsnyen par ma rdzogs pa la phyi ma mi bya'o / /
zhes gsungs /
gzhan yang /
srog gcod kyi pham pa 'chab bcas tsam byung ba'i dge slong chos can /
khyod kyis rin thang tshang ba'i dngos po ma byin par blangs pa la brten nas khyod la ma byin len gyi pham ba 'byung ba srid par thal /
khyod ma byin len gyi pham pa spong pa'i dge slong gi sdom ba rnam dag dang ldan bzhin pa'i bcas ldan dge slong gang zhig /
khyod gyis rin thang tshang ba'i dngos po ma byin par len pa yod pa'i phyir /
'dod mi nus te /
de ltar byas pa la brten nas khyod la nyes byas tsam 'byung ba'i phyir te /
khyod pham pa 'chab bcas kyis nyams pa'i dge slong yin pa'i phyir /
khyab ste /
nyams pa ltung ba la sbyar na nyes byas so / /
zhes gsungs pa'i phyir /
gzhan yang /
de chos can /
pham pa'i ngo bor gyur pa'i tshul khrims 'chal pa rgyud la ldan bzhin pa'i gang zag ma yin par thal /
tshul khrims 'chal bas ma gos pa'i dge slong gi sdom pa rnam dag rgyud la ldan bzhin pa'i gang zag yin pa'i phyir rtags khas /
gzhan yang /
de chos can /
dgos pa sgrub nus gyi dge slong gi sdom pa rnam dag rgyud la ldan bzhin pa'i gang zag ma yin par thal /
pham pa 'chab bcas kyis nyams pa'i gang zag yin pa'i phyir /
des na spang bya ltung ba rdzas kyi sgo nas grangs med yin te /
ltung ba 'byung ba'i gzhi grangs med pa 'byung ba'i dbang gis gang zag gcig la yang ltung ba rigs gcig pa grangs mang du 'byung ba yod pa'i phyir te /
dper na /
srog gcod kyi pham pa byung ba'i bslab byin dge slong gcig nyid la /
slar yang srog gcod kyi pham pa gnyis pa dang gsum pa las sogs pa grangs med 'byung srid pa bzhin no / /
gnyen po sdom pa ldog pa'i sgo nas grangs med yin te /
sdom pa gcig nyid spang bya spong tshul gyi ldog pa'i sgo nas du mar bzhag rung ba'i phyir /
dge slong gi sdom pa rdzas bdun dang ldan te /
dge slong gis lus ngag gi mi dge ba bdun spong bar khas blangs shing /
sdom pa yang ji ltar khas blangs pa bzhin du thob dgos pa'i phyir /
dge tshul gyi sdom pa rdzas kyi sgo nas bzhir 'du ba yin te /
dge tshul gyi lus kyi mi dge ba gsum dang brdzun spong bar khas blangs kyi phra ma tshig rtsub ngag 'khyal spong bar khas ma blangs ba'i phyir /
mdzod las /
sdom pa ji ltar khas blangs bzhin / /
thob kyi rgyud la ma yin no / /
zhes dang /
'dul ba lung las /
sngon gyi dge slong rnams kyi sdom pa ni spong ba bdun gyi rang bzhin du gnas so / /
zhes dang /
'od ldan las /
dge slong gi sdom pa ni spong ba bdun gyi mtshan nyid can yin te /
lus kyi rnam pa gsum ngag gi bzhi zhes bya bar nges so / /
zhes gsungs / /
de yang sdom pa'i gtong tshul kun gtong yin te /
dge slong gi sdom pa spong bdun gyi nang nas gcig btang nas gzhan ma btang ba mi srid pa'i phyir dang /
dge tshul gyi sdom pa la spong ba bzhi'i nang nas gcig btang nas gzhan ma btang ba mi srid pa'i phyir /
nyams tshul yang /
kun nyams yin te /
srog gcod kyi pham pa 'chab bcas kyis nyams pa'i dge slong de srog gcod spong ba'i sdom pa rnam dag dang dgos pa sgrub nus gnyis ka las nyams pa bzhin du /
spong ba gzhan drug rnam dag dang dgos pa sgrub nus gnyis ga las nyams pa'i phyir ro / /
so thar gyi sdom pa'i gtong rgyu la bslab pa phul bas gtong ste /
sdom pa'i mi 'thun phyogs khas blang pa'i phyir /
shi 'phos pas gtong ste /
de khas blang ba'i dus las 'das pa'i phyir /
mtshan gnyis gcig car du byung ba dang /
mtshan lan gsum gyur pas gtong ste /
sdom pa'i rten nyams pa'i phyir /
dge ba'i rtsa ba chad pas gtong ste /
sdom pa'i rten gzhi med pa'i phyir /
bsnyen gnas kyi sdom pa mtshan mo'i mtha'i skad cig ma 'das pa @# / /
las gtong ste /
khas blang ba'i dus las 'das pa'i phyir /
mdo sde ba na re /
rtsa lhung 'chab bcas byung bas kyang gtong ste /
rgyud ngo tsha med pa dang khrel med pas gang bar byas pa'i phyir /
gos dmar ba'i sde pa na re /
lung gi dam chos nub bas kyang gtong ste /
nges bslab pa'i mtshams rnam par dag pa med pa'i phyir /
thogs med sku mched ni /
lung gi dam chos nub pa tsam gyis sdom pa sngar yod mi gtong ste /
lung gi dam chos nub kyang rtogs pa'i dam chos ma nub ba'i phyir /
'on kyang de'i tshe sdom pa sngar med gsar du mi skye ste /
sdom pa 'bogs pa'i cho ga rnam dag med pa'i phyir /
zhes gsungs pa'i phyir /
kha che bye brag smra ba na re /
rtsa ltung 'chab bcas byung ba'i dge slong de tshul khrims dang ldan pa dang tshul khrims 'chal ba gnyis ka yin te /
rgyud la sdom pa'i rdzas tshang par yod /
sems rgyud rtsa ltung 'chab bcas kyi gos par byas pa yin pa'i phyir /
dper na /
mi kha cig la nor yang yod la bu lon yang yod pa bzhin no / /
zhes zer /
de ltar yang mdzod las /
bslab pa phul dang shi 'phos dang /
mtshan gnyis ngag ni byung ba dang /
rtsa ba chad dang mtshan las 'das / /
so sor thar pa'i 'dul ba gtod / /
kha cig ltung bar 'gyur la smra / /
gzhan dag dam chos nub pa las / /
kha che rnams ni byung ba las / /
bu lon nor bzhin gnyis su 'dod / /
ces gsungs /
bsam gtan gyi sdom pa gtong tshul ni| bsam gten dang po nas gnyis par shi 'phos pa'i tshe dang po'i sas bsdus kyi sdom pa btang nas gnyis pa'i sas bsdus kyi sdom pa mngon du 'gyur gyi /
shi 'phos pa tsam gyis bsam gtan gyi sdom pa mi gtong ste /
bsam gtan dang po nas der skyes pa'i tshe gtod ba med pa'i phyir /
khams 'og ma'i rten can gyi sdom pa dang ldan pa'i gang zag gzugs med du shi 'phos pas bsam gtan gyi sdom pa gtong /
'dod pa'i nyon mongs mngon du gyur pa'i stobs kyis bsam gtan gyi nyer bsdogs dang dngos gzhi las nyams nas bsam gtan gyi sdom pa gtor / /
zag med kyi sdom pa mi mthun phyogs kyis nyams pa'i dbang gis thob ba rtsa ba nas gtor pa med de /
mthong lam gyi rtogs pa las nyams nas 'jig rten par 'gyur ba med pa'i phyir / /
rgyud so so la ltos nas zag med kyi sdom pa gtong pa yod de /
zhugs pas 'bras gnas gyi rtogs pa thob pa'i tshe zhugs pa'i rgyud kyis bsdus pa'i zag med kyi sdom pa gtong /
dbang rtul gyis dbang rnon thob pa'i tshe de'i rgyud kyis bsdus pa'i de gtong /
dgra bcom gyi 'bras bu las nyams nas slob par gyur ba'i tshe dgra bcom gyi de gtong bar 'dod / /
mdzod las /
bsam gtan gtogs pa'i dge ba ni / /
sa 'phos nyams pa dag gis gtong / /
de bzhin gzugs med gtogs 'phags ba / /
'bras bu thob sbyangs nyams pa las / /
zhes gsungs pa'i phyir /
des na mi bsad pa la pham pa /
lha bsad pa la spom po / /
dud 'gro bsad pa la ltung byed du 'gyur ba'i rgyu mtshan yod de /
mi'i 'gro ba pa sdom pa gsum ga'i rten du rung /
lha'i 'gro ba pa bsam gtan dang zag med kyi rten du rung /
dud 'gro sdom pa gang gi yang rten du mi rung ba'i phyir te /
mdzod las| za ma ma ning sgra mi snyan / /
mtshan gnyis ma gtogs mi rnams la /
spom min sdom pa'ang de bzhin la / /
lha la'ang mi rnams la gsum mo / /
'dod dang gzugs skyes lha rnams la / /
bsam gtan skyes yod zag med ni / /
bsam gtan khyad par 'du shes med / /
sems can ma gtogs gzugs med na'ang / /
zhes gsungs pa'i phyir dang tshul khrims /
legs spyad /
las /
sdom pa rnams ming gi rnam grangs yin te /
mdzod las /
tshul khrims dang ni legs spyad dang / /
las dang sdom pa zhes bya'o / /
zhes gsungs pa'i phyir /
des na spyir bstan gyi tshig don legs shar gtan la phab pa la chos can /
dgos pa yod de /
ltung ba skyed tshul bcas 'tshams so sor shes shing /
de la blang dor tshul bzhin du byas pas tshul khrims rnam par dag pa'i dbang gis kun mkhyen rgyal ba'i go 'phang thob @# / /
par 'gyur ba'i dgos pa yod pa'i phyir / /
gnyis pa nyams su blang ba'i bslab bya bshad pa la /
spyi don dang /
gzhung don gnyis /
dang po la /
gzhi'i dbye ba /
sgra 'jug pa'i rgyu mtshan /
bsdu ba /
grangs nges /
go rim dang lnga /
dang po ni /
gzhi la bcu bdun yod de /
lung gzhi'i spyir sdom las /
rab byung gso sbyong gzhi dang ni / /
dgag dbye dbyar dang ko lpags dang / /
sman dang gos dang sra brkyang dang / /
ko'u sham b+hi dang las kyi gzhi / /
dmar ser can dang gang zag dang / /
spo dang gso sbyor bzhag pa dang / /
gnas ma la dang ni rtsod pa dang / /
dge 'dun dbyen rnams bsdu ba yin / /
zhes pa dang /
gzhung dam pa las /
gzhi bco brgyad /
ces gsungs pa ltar na rnam 'byed de'i gzhi zhes gcig tu bzhed pa 'am /
yang na phyir bcos kyi gzhi la /
ltung ba phyir bcos dang /
rtsod pa phyir bcos gnyis su phye nas gzhi gco brgyad du mdzad pa yin no / /
gzhi bcu bdun la lung du gsungs pa dang /
mdo rtsa bar gsungs pa mi mthun pa bum sod kyang /
'gal ba med de /
lung du ko'u sham bti'i gzhi zhes gsungs pa dang /
dmar ser can gyi gzhi zhes pa /
'dir phyir bcos kyi bzhi zhes gcig tu bsdus nas bstan /
lung du gang zag gi gzhi zhes gsungs pa /
'dir dus dang dus ma yin pa bsdus pa 'byung ba'i gzhi zhes bstan /
lung du spo ba'i gzhi zhes gsungs pa /
'dir sa gzhan na gnas pa spyod pa'i gzhi zhes bstan /
lung du gso sbyong bzhag ba'i gzhi zhes gsungs pa /
'dir yongs su sbyong ba'i gzhi zhes bstan ba yin te /
brjod bya'i ming gis rjod byed la btags pa yin pa'i phyir /
lung dung dge 'dun dbyen zhes gcig tu bsdus pa /
'dir las bye ba'i gzhi dang /
'khor lo bya ba'i gzhi gnyis su phye nas gzhi bcu bdun du mdzad pa yin no / /
gnyis pa ni /
gzhi bcu bdun po 'di la gzhi zhes rjod pa'i rgyu mtshan yod de /
bcu bdun po 'di'i brjod bya lhag ba tshul khrims kyi bslab bdes bslab pa gong ma gnyis sogs yon tan kun gyi gzhi rten byed pas gzhi zhes gsungs /
de bcu bdun po 'di'i rjod byed bcu bdun bo la yang gzhi zhes rjod pa'i phyir /
las bya ba'i gzhi la ko'u sham b+hi'i gzhi zhes rjod pa'i rgyu mtshan yod de /
ko'u sham b+hi'i dge slong dang /
yangs ba can gyi dge slong gnyis las tha dad du bye bsang ltar brjod pa'i phyir /
phyir bcos kyi gzhi la dmar ser can gyi gzhi zhes brjod pa'i rgyu mtshan yod de /
dge slong dmar ser can la nan cur gyi sgo nas phyir bcos byed du bcug pa'i cha nas de ltar brjod pa'i phyir /
dus dang dus ma yin pa bsdus pa bas 'byung ba'i gzhi la gang zag gi gzhi zhes brjod ba'i rgyu mtshan yod de /
gang zag 'di la brten nas 'di tsam bcas kyi grangs shes dgos pa'i cha nas de ltar brjod pa'i phyir /
sa gzhan na gnas pa spyod ba'i gzhi la /
spo ba'i gzhi zhes brjod pa'i rgyu mtshan yod de /
spo ba spyod pa ma bu ba spyod pa sogs dman pa'i sa la gnas pa rnam gyi spyod pa'i khyad par ston bas de ltar brjod pa'i phyir /
yongs su sbyod ba'i gzhi la /
gso sbyong gzhag ba'i gzhi zhes brjod pa'i rgyu mtshan yod de /
ltung ba glengs par sgo ba rnal gzon na de dang lhan cig tu gso sbyong byed ba bzhag /
des ma dul na dgag dbye bzhag pa sogs kyi sgo nas nyes pa sbyong bas phyogs gcig gi ming gis bsnyad pa'i phyir /
gzhan rnams go sla'o / /
gsum pa ni /
gzhi bcu bdun po 'di bsdu na gsum du 'dus te /
lhag la tshul khrims gyi bslabs ma thob pa thob par byed pa /
thob pa ni nyams ba srungs par byed pa /
nyams na phyir bcos pa'i thabs ston pa gsum du 'du ba'i phyir /
bzhi pa ni /
gzhi la bcu bdun bo der grangs nges te /
mdor so thar kyi sdom pa gtan la 'bebs pa la gzhi bcu bdun po der dbyer yod /
de rnams las mang mi dgos shing nyung na mi 'du pa yin pa'i phyir /
lnga pa ni /
mdo rtsa ba 'dir gzhi bcu bdun po 'de'i go rim 'di ltar ston ba'i rgyu mtshan yod do /
phal cher lung gi go rim ltar bstan cing dbyar dgag gnyis rgyu 'bras kyi rim par @# / /
dbyar gnas kyi gzhi sngar bstan /
dgag dbye'i gzhi de'i rjes su bstan /
gos sman gnyis kyi nang nas gos yo byad kyi gtso bo yin pas dang por gos gzhi bstan /
de'i rjes su sman gzhi bstan /
gos gzhi gsum gyi nang nas sra brkyang rgyu lta bu dang dgag dbye dang dus 'brel bas dang por bstan /
de nas gos kyi gzhi dang /
ko lpags kyi gzhi sbyir btang dmigs bsal gyi rim pas gos gzhi sngar bstan /
de'i rjes su ko lpags kyi gzhi bstan /
las gzhi thams cad la mkho ba'i cha nas ston pas dbus su bstan /
rtsod gzhi gsum brjod bya mthun pas phyogs gcig gi bstan /
'khor lo bye ba brjod bya nyung bas rtsod gzhi'i gong du bstan /
gnas mal gyi gzhi de thams cad kyi rten byed pas phyis bstan pa'i phyir ro / /
gnyis pa gzhung don ni /
rab byung gi gzhi sngar bshad zin la /
lhag ma rnams la /
bslab pa yongs su sbyong ba'i gzhi /
bde bar gnas pa'i rkyen bsten pa'i gzhi /
bya ba'i thabs las kyi gzhi /
gso pa phyir bcos kyi gzhi /
de thams cad kyi rten gnas mal gyi gzhi dang lnga las /
dang po la /
gso sbyong gi sgo nas dang /
dbyar gyi sgo nas dang /
dgag dbye'i sgo nas bslab pa yongs su sbyong ba dang gsum /
dang po la /
spyi don dang /
gzhung don gnyis /
dang po la gso spyong gi mtshan nyid /
dbye ba /
bsdu ba /
grangs nges pa /
go rim /
sgra bshad pa'o / /
dang po ni /
rab tu byung ba'i bslab pa yongs su sbyor bar byed pa'i thabs gang zhig phyir bcos kyi dngos gzhis ma bsdus shing dgag dbye dang dbyar tshul las rnam bcad kyi ngo bor gnas pa /
rab byung gi gso spyong gi mtshan nyid yin no / /
gnyis pa ni /
gso sbyong la dbye na du ma yod de /
zhi gnas kyi gso sbyong /
mthun pa'i gso sbyong /
gso sbyong bcu bzhi pa /
gso sbyong bco lnga ba /
gnod pa zlog pa'i gso sbyong /
dbye ba bsdum pa'i gso sbyong /
bkra shis kyi gso sbyong rnams su yod pa'i phyir /
gsum pa ni /
bdun po de gnyis su 'du ba yin te /
zhi gnas kyi de dang /
mthun pa'i de gnyis su 'du ba'i phyir te /
phyi ma lnga mthun pa'i de yin pa'i phyir /
bzhi pa ni /
gso sbyong la bdun po der grangs nges te /
sngon bsags pa'i las sgrib sbyong pa'i phyir du zhi gnas kyi gso sbyong gsungs /
tshe 'di'i zag pa /
gnod pa /
rtsod pa /
bkra mi shis pa bzhi las /
dang po'i gnyen por dus kyi bye brag gis 'bang gis gso sbyong bcu bzhi pa dang bco lnga pa gsungs /
gnyis pa'i gnyen por gnod pa zlog pa'i gso sbyong gsungs /
gsum pa'i gnyen por bye ba bsdum pa'i gso sbyong gsungs /
bzhi pa'i gnyen por bkra shis kyi gso sbyong gsungs pa yin pa'i phyir /
yang de la zhi gnas kyi gso sbyong dang mthun pa'i de gnyis su 'ang grangs nges te /
spang bya sal ba la ltos nas kyang der nges /
bslab bya sgrub pa la ltos nas kyang der nges pa'i phyir /
dang po grub ste /
spang bya sngar bsags pa 'dag pa'i dbang du byas nas zhi gnas kyi gso sbyong bzhag phyi ma bsam pa'i dbang du byas nas phyi ma bzhag pa'i phyir /
gnyis pa grub ste /
rab tu byung ba rnams kyis nyams su blangs par bya ba ni bslab pa gsum sgrub pa yin la /
tshul khrims kyi bslab pa gtso bor sgrub pa'i dbang du byas nas mthun ba'i gso sbyong bzhag /
ting nge 'dzin dang shes rab kyi bsalb pa sgrub pa'i dbang du byas nas zhi gnas kyi gso sbyong bzhag pa'i phyir /
lnga pa ni /
mdo rtsa ba 'dir zhi gnas gyi gso sbyong dang por ston pa'i rgyu mtshan yod de /
de mthun pa'i gso sbyong las brjod bya nyung bas bstan pa'i phyir te /
sdeb sbyor gyi bstan bcos las /
gnyis las dang po mchod 'os sam / /
yang na yi ge rab nyung ba'o / /
zhes pa dang /
'grel pa don gsal las /
brjod par bya ba nyung ba nyid dang /
zhes gsungs pa ltar /
rgya cher dgrel las /
de la gtso bo yin pa'i phyir dang brjod pa dbye ba nyung ba'i phyir te dang por zhi gnas kyi gso sbyong rnam par bshad par bya'o / /
zhes gsungs pa'i phyir /
drug pa ni /
ci'i phyir gso sbyong zhes bya zhe na /
gnyen po bslab pa gsum gso zhing @# / /
spang bya sgrib pa gnyis sbyong bar byed pas na /
gso sbyong zhes brjod do / /
bslab pa gsum gso ba yin te /
mthun pa'i gso sbyong gis tshul khrims kyi bslab pa gso /
zhi gnas kyi gso sbyong gis sems dang shes rab kyi bslab pa gso bar byed pa'i phyir /
da ltar bam po lnga bcu pa las /
gso sbyong zhes bya ba ni /
bslab pa gsum gso zhing sbyong bar byed pa'o /
de yang rnam pa gnyis te /
mthun pa'i gso sbyong dang /
zhi gnas kyi gso sbyong ngo / /
de la mthun pa'i gso sbyong ni /
lhag pa tshul khrims kyi dbang du byas te /
gnas dang /
tshogs pa dang /
cho ga mthun bar bya'o / /
zhi gnas kyi gso sbyong ni /
lhag pa'i sems dang ldan pa'i shes rab kyi dbang du byas te /
spong ba'i yin lag sgom pa'o / /
zhes gsungs /
gnyis pa gzhung don la /
gzhi'i skabs nas byung ba dang /
rnam 'byed la sogs pa'i skabs nas byung ba'o / /
dang po la /
zhi gnas kyi gso sbyong dang mthun pa'i de gnyis /
dang po la rnal 'byor sgom pa'i gnas ma yin pa dang /
gnas yin pa dang /
bde bar gnas pa'i rkyen bstan pa /
brtson 'grus rtsom pa'i tshul /
spong ba pa'i zhal ta ba bsko zhing des ji ltar bya ba'i tshul lo / /
dang po ni /
spyod yul du zhugs pas rnal 'byor bsgom par mi bya'o / /
mngon par 'du bar yang mi bya'o / /
rnam par g.yeng bar byed pa dang /
gtum po dang /
btum po dang /
gya tshom pa dag yongs sus pong bar rigs so| |zhes bshad /
ngag don ni /
dge slong spyod yul grong du zhugs pa dang lam du 'gro bas lam du ting nge 'dzin sgom zhing bsdad par mi bya /
der ma zad /
mi mang po mngon par 'du ba'i sgo khang dang /
kyal ka can la sogs pa yod pa'i khyabs dang ca co la sogs pa'i sgras sems rnam par g.yeng ba'i gnas khang dang /
seng ge dang stag la sogs pa'i srog chags gtum po yod pa'i dgon pa dang /
chom rkun pa dang smyo thabs can la sogs pa'i gya tshom pa yod pa'i gnas rnams su rnal 'byor bsgom par mi bya ste /
dgos pa chung zhing nyes dmigs che ba yod pa'i phyir /
gnyis pa ni /
'o na gnas gang du sgom zhe na /
spong khang brtsig par bya'o / /
zhes gsungs /
ngag don ni /
dngos su bying rgod slong ba dang /
rgyud nas nyon mongs mtha' dag spong ba'i spong khang brtsig par bya ste /
des khyad par du byas pa'i dgos pa mthong ba'i phyir /
rten gyi gang zag gang gis sgom na /
rten gyi gang zag chos bzhi dang ldan pa zhig dgos te /
tshul khrims dag cing mang du thos pa /
'dod pa chung zhing chog shes pa / /
gdam ngag dang ldan pa lus sems dbyen pa dang bcas pa zhig dgos pa'i phyir /
dang po grub ste /
mdzod las /
tshul gnas thos dang bsam ldan pas / /
sgom pa la ni rab tu sbyor / /
zhes dang /
so sor thar ba'i mdo las /
mang du thos pa nags kyi nang dag tu / /
lang tsho yol ba rnams kyis gnas pa bde gzhes gsungs pa'i phyir /
gnyis pa grub ste /
'dod pa che zhing chog mi shes pa ni ting nge 'dzin la mnyam par 'jog mi nus pa'i phyir te /
mdzod las /
srid gnyis ldan chog mi shes dang / /
'dod chen can lam yin no / /
zhes gsungs pa'i phyir /
gsum pa grub ste /
gdam ngag med par sgom par mi bya'o / /
zhes gsungs pa'i phyir /
bzhi pa grub ste /
mngon par 'du bar yang mi bya'o / /
zhes gsungs pa'i phyir /
dngos po gang gis sgom pa yod de /
mos pa yid byed kyi sgom pa dang /
de kho na nyid yid byed kyi sgom pa gnyis yod pa'i phyir dang po grub ste /
'dod chags kyi gnyen por mi sdug pa sgom pa /
zhe sdang gi gnyen por byams pa sgom pa /
gti mug gi gnyen por rab dbye dang rten 'brel sgom par gsungs pa lta bu te /
mdzod las /
keng rus chags bcas thams cad la / /
zhes sogs gsungs /
gnyis pa grub ste /
gang zag rang skya thub pa'i rdzas yod kyis stong bar sgom pa lta bu yin pa'i phyir /
rtsa rtags gsum pa ni /
'dug pa'i ched du sa'i stegs dang /
khri'u yang ngo / /
zhes sogs kyis 'chad /
rtsa rtags bzhi pa ni /
@# / /
gnyid bro na gdos bu gdags par bya'o / /
zhes sogs kyis 'chad /
rtsa rtags lnga pa ni /
spong ba ba'i phyir zhal ta ba bsko bar bya'o / /
zhes gsungs /
ngag don ni /
dge slong spong ba rnams kyi phyir dge 'dun gyi spong ba pa'i zhal tab gsol gnyis kyi las kyis bsko bar bya ste /
bde bar bsam gtan 'phel ba'i dgos pa yod pa'i phyir /
spong ba'i zhal ta bsko ba'i tshul ji lta bu zhe na /
'di la yul gang bsko ba /
bsko ba bo ji lta bu zhig gis /
tshul ji ltar bsko ba /
bskos pa'i bslab bya bshad pa rnams su yod la /
dang po ni /
bsko yul chos bcu gcig dang ldan pa gcig bsko bar bya ba yin no / /
chos bcu gcig ni /
dge slong chos drug ldan gyis steng du mtshams kyi nang na gnas pa /
'gro ba bzhi dang bral ba /
spro 'am zhes dris pas spro ba dang ldan pa /
tshogs su ma longs pa /
sngar bskos pa dang ma 'brel ba rnams so / /
'gro ba bzhi ni /
'dun pas 'gro ba /
zhe sdang gis 'grog 'jigs pas 'gro ba /
gti mug gis 'gro ba rnams yin no / /
de yang 'gro ba zhes pa ni /
brjod pa 'am smra ba la bya ba yin te /
brjod pa dang 'gro ba ni skad dod gcig pa'i phyir /
gnyis pa ni /
mtshan nyid bzhi ldan gyi dge 'dun gyis bsko bar bya'o / /
gsum pa ni /
sbyor ba sbro ba dri ba /
dngos bzhi gsol gnyis kyi las kyis bsko ba /
mjug las kyi mjug sdud brjod pa rnams yin no / /
bzhi pa ni /
de'i bya ba ni langs ma thag kho nar chag chag gdab pa dang /
phyag dar bya ba dang /
zhes sogs gsungs pa ltar yin no / /
spong ba'i zhal ta ba'i bya ba ston par byed pa la /
bsdu ba'i phyir gan d+he brdung ngo / /
de'i gnas ni khang steng ngo / /
dge 'dun bsdu ba'i phyir ni rgyud gsum dang de snyed kyi tog dag go /
las bya ba'i don du ni /
rgyud gcig dang tog gsum mo / /
zhes sogs kyi skabs su /
spyi don dang /
gzhung don gnyis /
dang po la /
gan d+he'i rgyu /
tshang /
dbyibs /
bzhag pa'i gnas brdung ba'i gnas /
rab gnas ji ltar bya ba /
tshul ji ltar brdung ba /
tshul dang mi mthun par brdung ba'i nyes dmigs / /
tshul dang mthun par brdungs pa'i phan yon dang dgu'o / /
dang po ni /
gan d+he'i mdo las /
sbyor ba 'dod pa'i shing rnams ni / /
rab tu 'bad de brtag par bya / /
tsan dan bil pa pa la sha / /
a shwang tha dang tsan dan dmar /
rgya star ta la ked shu ka /
shing sha ba dang ta ma la / /
a ma star bu skyu ru ra / /
stir ti sa ra a shwa ka /
'di dag thams cad med na yang / /
'o se la ni 'bad de bya / /
zhes gsungs ba ltar bya zhing / /
'o se ni seng ldeng ngo / /
gnyis pa ni /
che tshad srid du sor brgya dang brgyad /
chung tshad srid du sor gya bzhi pa /
de'i bar 'bring tshad do / /
gan d+he'i mdo las / /
tshad ni chung ngur sor tshad ni / /
brgyad cu rtsa bzhi nyid bya zhing / /
zhes gsungs /
de yang zheng du sor drug dang /
dpangs su sor gnyis 'chang bzung sor bcu gnyis pa bya ba ste /
de nyid las /
zheng du sor drug bya ba ste /
dpangs su yang ni gnyis bya'o / /
zhes gsungs /
gsum pa ni /
ngos legs par mnyam pa /
shin tu gsal ba /
rtse mo gnyis spal ba'i mgo lta bu dbyibs su bya ste /
de nyid las /
legs mnyam nyid dar shin tu gsal / /
rtse gnyis spel pa'i mgo bo bzhin zhes gsungs /
gan ba /
log tu grags pa /
gan d+ha brdung ba'i shing de'i rgyu dang tshad nge dang dbyibs rnams bzhag tu yod de /
gan d+he gang las grub pa'i shing de nyid las grub pa /
tshad srid du sor bcu gnyis pa /
dbyibs zlum po rtse gnyis ne'u le'i mgo bo lta bu bya ba yin te /
de nyid las /
de nas brdung bar byed pa yang / /
shing de nyid la 'bad de bya / /
sor bcu gnyis kyi tshad dgal / /
zlum zhing rtse gnyis ne'u le'i mgo /
spong ba pa'i gan d+he sor bcu gnyis pa dang /
sor nyer bzhi pa dag kyang bshad do / /
bzhi pa ni /
gtsug lag khang gi sgo khang gi steng /
yang na gtsug lag khang dbus ma'i steng du gzhag par bya ste /
de nyid las /
gang phyir de brdung bzhag dgos pas / /
'og tu yang ni khri byas pa / /
gtsug lag khang gi sgo stengs sam / /
yang na dbus ma'i steng du bya / /
zhes gsungs /
lnga pa ni /
@# / /
gtsug lag khang gi steng sogs thams cad kyis thos sa gcig tu brdung bar bya ba yin no / /
drug pa ni /
gan d+he yum chen mor bskyed pa'i sgo nas bya ba yin te /
de nyid las /
de yi rab gnas bya ba ni / /
shin tu mi zad chos kyi sku / /
zhes gsungs pa dang /
gleng gzhi las /
de'i tshe yum chen mo shes rab kyi pha rol tu phyin pa gan d+he'i rnam par bzhugs /
zhes gsungs pa'i phyir /
bdun pa la /
bsam pa ji lta bus brdung ba /
sbyor ba'i lta bus brdung ba / /
gang zag gang gis brdung ba| dus nam gyi tshe brdung ba'o / /
dang po ni /
gan d+he yum chen mor mos pa dang /
gan d+he brdung ba'i chos kyi 'khor lo bskor bar bskul ba dang /
gan d+he'i sgra zab mo stong nyid dang pha rol tu phyin pa'i sgrar mos pa dang /
bstan pa dang sems can la phan par 'dod pa'i bsam pas brdung bar bya'o / /
gnyis pa ni /
dang por dkon mchog gsum la phyag bya /
de nas spyir btang la shang tsha lan gsum /
de nas rgyud gsum dang tog sgra chen po gsum bya ba'i sgo nas brdung bar bya ste /
de nyid las /
der 'gro dkon mchog gsum la ni / /
phyag 'tshal nas ni brdung bya ste / /
shang tsha lan gsum brjud nas ni / /
chos kyi rnga rnams brdung bar bya / /
zhes gsungs /
de yang dge 'dun zas dang gso sbyong sogs la bsdu ba'i don du yin na /
rgyud re re la sum cu so lnga re rgyud gsum gyi steng du tog gsum byas pa'i steng brgya rtsa brgyad kyi tshul du zla ba nya ba ltar brdung bar bya ste /
gcig nas bco brgyad kyi bar du je cher skyed /
de nas so drug gi bar je chung du btang /
phyi ma gnyis la'ang de bzhin du brdung bar bya ste /
dge 'dun bsdu ba'i phyir rgyud gsum dang de snyed kyi tog dag go / /
zhes gsungs pa'i phyir /
las bya ba'i don du rgyud gcag dang mjug tu tog gsum bya /
ro dbyung ba'i don du rgyud gcig dang mjug tu tog med pa'i gan d+he brdung bar bya'o / /
zhes bya ba brdung lugs dang /
ser ba la sogs pa'i gdod pa byung ba bzlog pa'i don du ji tsam chog gi bar du brdung bar bya ste /
las bya ba'i don du ni rgyud gnyis dang tog gsum mo / /
zhes pa dang /
shi ba la phrag pa dbyung ba'i don du ni byi bo'o / /
zhes pa dang /
gnod pa byung ba la ni ji tsam gyis chog pa'o / /
zhes gsungs /
gsum pa ni /
dge bsnyen gtsang ma yan chad so thar gyi sngom ldan gyis brdung bar bya ste /
gan d+he'i mdo las /
dag slong rnams dang dge tshul gyis / /
dus rnams rtag tu brdung bya zhing / /
gso sbyong la ni gnas pa'i tshe / /
dge bsnyen gyis kyang brdung bar bya zhes gsungs /
gso sbyong la gnas pa zhes pa bsnyen gnas bsrungs pa 'am dge bsnyen la bya'o / /
bzhi pa ni /
spyir btang la nyen re la lan gsum brdung /
dmigs bsal la gang skabs su bab pa na bcung bar bya ste /
de nyid las /
zan za nyi ma 'char nub tshe / /
dus gsum la ni lan gsum ste / /
zhes sogs gsungs pa'i phyir /
brgyad pa ni /
gan d+he'i mdo las /
tshad min shing ngan las byas dang / /
brdungs na sgra ni mi 'byung bas / /
sangs rgyas yum 'di brdungs na ni / /
yul 'khor 'tshe ba nges par 'byung / /
gtsug lag khang du dge 'dun rnams / /
de bzhin blo ni mi mthun dang /
nyes ltung dag ni 'byung 'gyur zhing / /
rnam pa du mar rtsod par 'gyur / /
mu stegs can gyis dbang bsgyur zhing / /
bdung kyang 'byung bar 'gyur ba yin /
gdug pa'i blu ni du ma yis / /
'bru rnams kyang ni nyams bar byad / /
ces gsungs pa ltar / /
nyes dmags 'byung ngo / /
dgu pa ni /
gan d+he tshul dang mthun par brdung ba la chos can / /
phan yon bsam gyis mi khyab ste /
gnas skabs dpal dang grags bas /
byas pa dang /
gang bsam pa'i don 'grub pa dang chos dang zang zing gi longs spyod 'phel bar 'gyur ba'i phan yon yod pa'i phyir te /
de nyid las /
rgyal po gang gi yul 'khor du / /
gan d+he de ni grag gyur pa / /
deng ni dpal dang @# / /
grags pa dang / /
'dod pa dang ni lo legs 'gyur / /
zhes sogs gsungs pa'i phyir /
gnyis pa gzhung don ni / /
rnal 'byor sgom pa'i gnas der gan d+he brdung ba la chos can / /
dgos pa yod de /
spong ba pa'i dge slong chos dang zang zing gi longs spyod la bsdu bar bya ba'i ched yin pa'i phyir /
gnyis pa mthun pa'i gso sbyong ston par byed pa la / /
gang du gso sbyong bya ba gnas kyi skabs /
gang dag bya ba tshogs pa'i skabs /
ji ltar bya ba cho ga'i skabs so / /
dang po la /
blo mthun par bya ba dge 'dun gyi gnas /
mtshams bcad pa'i gnas /
mtshams med pa'i gnas dang gsum /
dang po ni /
gso sbyong gi gnas la blo mthun par bya'o / /
zhes sogs la /
ngag don ni /
gang du gso sbyong bya ba'i gnas la dge 'dun gyi gsol gnyis kyi las kyis blo mthun bya ste /
de ma byas pas nyes pa mi 'byung ba dang /
las kyi gnas su ca co mi 'byung bar bya ba'i tshad yin pa'i phyir /
gnas kyi blo mthun 'jig rgyu la gsum yod de /
dge slong dang bral ba /
las kyis zhig pa /
re ba med pa rnams su yod pa'i phyir /
gnas gang la blo mthun par bya ba yod de /
gnas gsum gang rung gi ngo bor grub pa /
nyen bor bdom gang dang bcas pa /
dge 'dun bzhed pa yin pa /
sngar blo mthun ma byas pa rnams su dgos pa'i phyir /
gnas gsum yod de /
grub pa byas pa zin pa rnams yin /
rten gyi dang zag gang gis bya ba yod de /
mtshan nyid bzhi ldan gyi dge 'dun gyis bya ba yin pa'i phyir /
cho ga ji lta bus bya ba yod de /
gsol gnyis kyi las kyi bya ba yin pa'i phyir /
'jig rgyu yod de /
gnas der dge slong med par skya rengs shar brten zhing ma yin bar gyur pa gnas zhing ma yin par gyur pa rnams kyi tshe 'jig pa'i phyir /
gnas grub pa ni /
bskal pa chags pa'i tshe rang grub pa re'i bya skyibs lta bu /
byas pa ni skyes bu'i rtsol bsags sbyong la sogs pa'i ched du gsar du byas pa lta bu /
zin pa ni sngar gzhan gyis byas zin pa dang gso sbyong la sogs ba byar rung ba'i gnas so / /
gnyis pa ni mtshams bcad par bya'o / /
zhes pa ste /
dag don ni /
gso sbyong la sogs pa'i ched du gsol gnyis kyi las kyis mtshams /
po che bcad par bya ba gnang ste /
las la mi 'du bcad gag pa dang /
gso sbyong la sogs pa mtshams po de'i nang du bya bar gsungs pa dang mi 'ga' la dang snam sbyar dang mi 'dul ba'i gnang ba dang chags pa dang /
rnyed pa dang sra brgyad 'dir ba dang /
gnas med kyi nyes pa legs pa'i gnas gcig tu 'gyur pa'i dgos pa yod pa'i phyir /
mtshams po che 'jig pa'i rgyu la lnga yod de /
mtshams gzhan gyur pa dang /
las kyis zhig pa dang /
dge slong dang bral ba dang /
re ba med par mtshan ma zhig brnams su yod pa'i phyir /
tshad ci tsam du mtshams po che gcod pa bzhag tu yod de /
dbus nas bzung ste dpag tshad phyed dang gsum gyi mtha' tshun chad du gang 'os pa bcad par bya ba yin pa'i phyir /
tshul ji ltar du bcad par bya ba yod de /
phyogs phyogs su pha bong la sogs pa'i mtshan ma brtan po yod pa brjod pa'i sgo nas bcad par bya ba yin pa'i phyir /
gnas de yang phyogs bzhir mtshan ma brtan po btsugs pa /
chu bo la sogs pa'i mtshan ma gzhan byung ba min pa /
sngar mtshams bcad pa dang ma 'brel ba /
gzhan gyis mtshams gcad pa'i phyir du mtshan ma btsugs pa ma yin pa dgos pa'i phyir /
mtshams po che bcad pa der chos gos dang mi bral ba'i gnang ba byas na chos gos dang mi 'bral bar 'gyur gyi /
mtshams po che btsad pa tsam gyis chos gos dang mi 'bral ba ma yin te /
mdo rtsa bar /
deng gnang ba rgyas na chos bos dag dang 'bral bar mi 'gyur ro / /
zhes gsungs pa'i phyir /
mtshams du /
chung ba bcad pa'i tshul ston pa la /
thams cad kyi ched du dkyil 'khor bar blo mthun @# / /
par bya'o / /
zhes pa ste /
ngag don ni /
gso sbyong 'ba' zhig tu ma zad 'dul ba dang ldan pa'i las thams cad kyi ched du dge 'dun gyi gsol gnyis kyi las kyis mtshams bu chung bcad cing dkyil 'khor bar blo mthun par bya bar gnang ste ha cang 'du ba thal ches pas bya ba nyams par 'gyur ba spang bar bya ba'i ched yin pa'i phyir /
tshad ji tsam du gcod pa bzhag tu yod /
chung tshad dge slong bzhi bcu'i gding ba shong ba nas che tshad skad phal pas thos pa 'am rgyang grags gcig tshun chad du gcad par bya ba yin pa'i phyir te /
zhu ba las /
dkyil 'khor gang du grangs bzhi bcur shong ba'o / /
zhes pa dang /
bu TIk las /
rgyang grags sogs nas /
chung tshad gding ba bzhi bcur shong ba yin la /
zhes gsungs /
de yang mtshams po che bcad pa de ma grol bar mtshams bu chung bcad ba mi chags te /
snga ma bag yangs su ma byas par bcad pa gzhan mi chags so / /
zhes gsungs /
dkyil 'khor ba yin na /
mtshams bu chung yin pas khyab kyang /
mtshams bu chung de la des ma khyab bo / /
gsum pa ni /
dgon pa ni phyogs su rgyang grags kyi mtha' tshun chad do /
zhes so / /
gnyis pa gang dag bya ba tshogs pa'i skabs la /
'dun pa 'bul ba dogs gcod dang bcas pa /
yongs dag 'bul ba bslab bya dang bcas pa'o / /
dang po ni /
'dun pa 'bul na las la mthun pa 'grub bo / /
zhes sogs kyis /
ngag don ni / /
las la mthun pa 'grub pa las kyi gral du nges par 'du dgos bsam khyab ste /
dge 'dun gyi las la 'dun pa phul bas dge slong de dang las byed pa'i dge slong rnams blo mthun grub pa'i phyir /
'tshams che chung gcod pa'i las la 'dun pa phul bas mthun pa'i las mi grub ste /
mi 'du ba dgag ba'i ched du 'tshams gcod pa yin pas /
de la lus kyis mi 'du ba mi rigs pa'i phyir /
yul gang la 'dun pa 'bul na /
gso sbyong dang rab byung bsnyen rdzogs la 'dus pa'i dge 'dun la 'bul /
gang gis 'bul na /
kha skong gi chos bcug cig dang ldan pa'i dge slong 'tshams nang der yod pa yin pa /
na ba sogs kyi dgag dgos dang ldan pa /
smye ba'i gnang ba ma thab cing /
rgyud tshogs su ma tshang bas 'bul /
dus nam gyi tshe 'bul na /
gso sbyong la /
tshe dang ldan pa dag ma lhags pa rnams la 'dun ba dang yongs su dag pa dris shig dang /
dris nas kyang brjod par bya'o / /
zhes pa'i dus dang /
las gzhan rnams la las kyi snga rol du len /
'dun pa len pa po dge slong chos bdun ldan /
dge 'dun gyi 'dun pa len par bskos pa /
blangs nas 'bul ba'i cho ga la mkhas pa gcig gis len no / /
cho ga ji lta bus len na /
len pa pos de'i thad du song ste /
dge 'dun 'di dang 'dis phrin las mdzad pa la 'dun pa 'bul lam zhes brjod /
'bul ba pos sngags tshig lan cig brjod pa'am /
de tsam mi nus na 'dun pa 'bul zhes pa tsam dang /
de tsam yang mi nus na lus kyi brda' tsam byas te 'bul lo / /
dgos pa ci'i phyir du nam 'dus pas mi mthun pa dgag pa'i phyir du'o / /
'dun pa blangs pa'i yul la dge slong rang bzhin du gnas pas ma khyab ste /
bslab pa byin pa las des blangs su rung ngo / /
zhes gsungs pa'i phyir /
gnyis pa ni /
yongs su dag pa phul pa dang yang gcig pa nyid do / /
zhes sogs kyis /
mdo gnyis la /
yang zhes bas 'dun pa phul bas mthun pa grub par ma zad /
yongs su dag pa phul bas kyang mthun pa 'grub bo / /
gang dang mthun pa 'grub na /
yongs su dag pa'i dge 'dun dang mthun pa 'grub bo / /
dngos po gang la yongs su dag pa dbul na /
gso sbyong dang dgag dbye la'ang 'bul /
'bul ba po sngar bzhin /
cho ga ji lta bus 'bul na sngags tshig lan gsum bzlas pas so / /
dgos pa ci'i phyir du na /
gso sbyong dang dgag dbye chags pa'i phyir du'o / /
gsum pa ji ltar bya ba cho ga'i skabs la /
mdor bstan pa dang /
rgyas bar bshad pa gnyis /
dang po ni /
gso sbyong bya'o / /
zhes sogs kyi skabs su /
spyi don dang /
gzhung don gnyis las /
dang po la /
gnas dang du bya ba / /
dus nam gyi tshe bya @# / /
pa /
rten gyi gang zag gang gis bya ba /
cho ga ji lta bus bya ba /
dgos pa ci'i phyir du bya'o / /
dang po ni /
gnas la blo mthun byas la ma zhig pa der bya ste /
gso sbyong gi gnas la blo mthun par bya'o / /
zhes sogs gsungs /
gnyis pa ni /
spyir btang la gso sbyong bcu bzhi pa dang bco lnga pa nya shi gnyis kyi dus su bya te /
byin gyis brlab pa'i dus yin pa dang /
mtshan ma gsal ba'i phyir te /
zla ba phyed phyed kyi tshes bco lnga la'o / /
zhes gsungs /
tshes bco lnga pa smos pas gso sbyong bcu bzhi pa yang bsdus pa yin te nyin zhag la ltos pa'i gso sbyong bcu bzhi pa yin na /
tshes zhag la ltos pa'i gso sbyong bco lnga pa yin dgos pa'i phyir te /
rgya cher 'grel las /
gso sbyong bcu bzhi pa zhes bya ba'i nyi ma de nyid tshes bco lnga pa yin pa'i phyir ro / /
zhes dang /
bam lngar /
tshes grangs kyi yang dag ba la ltos nas ni thams cad kyang bco lnga pa yin no / /
zhes gsungs /
dmigs kyis bsal na nam dgag dgos nye bar gnas pa na bya'o / /
gsum pa ni /
rab byung sde lngas bya zhing dge tshul pha mas gso sbyong bya dgos te /
ma byas na nyes byas su 'gyur ba'i phyir te /
bye brag bshad mdzod las /
dbyar gnas gcig tu gnas pa dang /
gso sbyong dgag dbyer bcas pa dang / /
de la sogs pa de yis ni / /
blangs pa'i phyogs dang mthun pa yin / /
zhes gsungs /
bzhi pa la /
sbyor /
dngos /
mjug gsum las /
dang po ni /
chag chag phyag dar sogs stan thabs nyams par mi bya ba /
gnas mal /
mchod pa dang bcas pa'i ston pa'i sku gzugs bzhugs su gsol pa /
dkar gtor cha bzhi bsham pa /
dge 'dun 'du ba'i phyir gan d+he brdung ba /
thams cad kyis ltung ba phyir bcos bya ba / /
nang du tshogs nas bskul ba pos mdo skul ba /
dge 'dun gyis mdo 'don pa /
gtor ma cha bzhi byin gyis brlabs te /
dang po dkon mchog /
gnyis pa chos skyong srung ma /
gsum pa gzhi bdag /
bzhi pa rigs drug la bsngo ba /
gnas brtan gyis chos bsgrags kyi mdo 'don pa /
thams cad kyis ltung ba spyi bshags bya ba rnams yin no / /
gnyis pa la /
dge tshul gyi gso sbyong dang /
bsnyen rdzogs kyi gso sbyong gnyis /
dang po ni /
dge slong chos bdun ldan gyi mdun du sngags tshig lan gsum bzlas pa'i sgo nas bya ba yin no / /
dge tshul la gso sbyong gsungs te /
dge tshul pha ma la dgag dbye gsungs pa gang zhig /
de la brten nas gas sbyang byed dges par 'grub pa'i phyir te /
sum brgya ba las /
gal te mngon sum gsungs pa med gyur kyang / /
dgag dbye gsungs phyir 'dir ni gso sbyong yod /
ces gsungs pa'i phyir /
mngon sum gsungs pa med ces pa'i don las brgya rtsa gcig gi nang nas dge tshul gyis gso sbyong byed pa'i sngags tshig 'di med ces pa'i don no / /
gnyis pa ni /
gnas brtan gyis so thar gyi mdo 'don pa yin te /
so sor thar pa'i mdo 'don pas so / /
zhes gsungs /
dgag dbye'i nyin par dgag dbye las logs su gso sbyong mi bya ste /
dgag dbye byas na 'di ma grub pa nyid ma yin no / /
zhes dang /
dgag dbye byas nas yang gso sbyong mi bya'o / /
zhes dang /
me tog phreng rgyud las /
sdig pa dman gyi gso sbyong ni /
dgag dbye byas nas yang mi bya / /
gso sbyong dgag dbyer bya phyir te / /
dgag dbye yang ni de nyid yin / /
zhes gsungs /
pu TIk las /
nyin gcig la de gnyis ka byas na nyes byas so / /
zhes gsungs /
gsum pa ni /
bstan pa rgyas shing sems can la phan pa 'byung ba'i phyir du klu'i rgyal po dga' bo dang nyer dga' bo gnyis kyi ming nas smos te bsngo bar bya ba sogs yin no / /
lnga pa ni /
lhag pa ting nge 'dzin gyi bslab pa dang /
lhag pa shes rab kyi bslab pa rnam par sbyong ba'i phyir du zhi gnas kyi gso sbyong byed /
lhag pa tshul khrims kyi bslab pa rnam par sbyong ba'i phyir du mthun pa'i gso sbyong byed pa yin pa'i phyir /
bsdus na tshul khrims gso zhing sdig pa sbyong ba'i phyir du gso sbyong byed pa yin te /
dri tshig gi TIkar /
gso sbyong ni tshul khrims gso ba'i phyir dang /
sdig pa rnam par sbyong @# / /
ba'i phyir 'di ltar dge ba mtha' dag yang dag byed cing /
sdig pa mtha' dag yang dag 'dir sbyong pa de dag gso ba'i phyir dang sdig pa rnams sbyong phyir de bas gso sbyong zhes dang /
bam lngar /
gso sbyong zhes bya ba ni bslab ba gsum gso zhing sbyong bar byed do / /
de yang rnam pa gnyis te zhes sogs gsungs ba'i phyir / /
gzhan yang /
ston pa'i bcas pa dang mthun pa dang /
gnas skabs mngon mtho dang /
mthar thug byang chub rnam pa gsum thob pa'i phan yon yod de / /
'o na dge slong bzhi ma tshang na ji ltar bya snyam na /
'di la gso sbyong byin rlabs bya dgos pas /
de'i tshul la /
sbyor ba /
dngos gzhi /
zhar byung ngo / /
dang po ni /
bzhi pas nyung pa nyid la yang gtsug lag khang gi bya ba gnas pa kho na yin no / /
zhes sogs te /
dge slong bzhir ma tshang na /
gso sbyong gi nyin gtsug lag khang la sogs chag chag dang phyag dar bya ba /
khri stan shom pa sogs byas te phyogs bzhir blta bar bya ba dang dge slong gzhan 'ongs pa mthong na de dang lhan cig dge 'dun gyi gso sbyong dang dgag dbye bya ba yin pas myur bar byon cig ces brjod par bya ba yin no / /
gnyis pa ni /
bzhir ma tshang na dus kyi bar du bsdad de byin gyis brlab par bya'o / /
zhes sogs te /
de ltar bsgugs pas dge slong ma byung na gso sbyong byin rlabs bya la /
de'i tshul bzhag tu yod de /
dge slong gsum yod na gcig gi mdun du gnyis kyis byin rlabs /
gnyis yod na de mos kyis byin gyis brlabs /
gcig las med na gcig bus byin gyis brlab par bya ba yin pa'i phyir /
sngags tshig ni dgongs su gsol /
deng dge 'dun gyi gso sbyong bcu bzhi pa 'am bco lnga pa yin la /
bdag dge slong ming 'di zhes bgyi ba'i gso sbyong yang bcu bzhi pa'am bco lnga pa yin te /
bdag dge slong ming 'di zhes bgyi ba bar chad kyi chos rnams yongs su dag go /
zhes kyang bdag smra zhing /
gso sbyong byin gyis brlabs so / /
gang gi tshe dge 'dun tshogs brnyed pa de'i tshe tshul khrims yongs su rdzogs par bya ba'i phyir dge 'dun dang lhan cig gso sbyong bya'o / /
zhes lan gsum bzlas shing /
yul yod na tshe dang ldan pa sogs dgongs su gsol /
yul med na lha dgongs su gsol /
zhes dang /
thabs legs bya zhing /
yul med na dgongs gsol bya mi dgos par yang bzhed do / /
gsum pa ni /
bzhi'i dgag dbye yang de bzhin no / /
zhes sogs te /
gso sbyong la bshad pa bzhin no / /
gnyis pa gzhung don ni /
rab byung sde lngas gso sbyong bya bar gnang ste /
des khyad par du byas pa'i dgos pa yod pa'i phyir /
gnyis pa rgyas par bshad pa ni /
zla ba phyed phyed kyi tshes bco lnga la'o / /
zhes sogs kyi zhar la bstan pa /
bkur sti bya ba'i rim pa bshad pa ni / /
mdo sde 'dzin pa 'ongs na gdugs dang rgyal mtshan dang ba dan la sogs pa dag gis bsu bar bya'o / /
zhes sogs ma do gsum gyi ngag don ni /
dge slong sde snod 'dzin pa mthong ngam thos na /
dge 'dun gyis gdugs dang rgyal mtshan dang rol mo la sogs pas dpag tshad phyed dang gsum tshun nas bsu bar byas te /
bstan pa la bkur sti bya ba'i ched yin pa'i phyir /
gnyis pa rnam 'byed la sogs pa'i skabs nas 'byung ba la /
zhi gnas kyi gas sbyong gi spros pa /
thun mong gi spros pa /
mthun pa'i gso sbyong gi spros pa'o / /
dang po ni /
ting nge 'dzin las bslang bar mi bya'o / /
zhes sogs mdo gnyis kyis 'chad /
ngag don ni /
dge slong ting nge 'dzin la snyom par zhugs pa la don gang dang gang gi phyir yang bslang par mi bya /
ti nge 'dzin sgom pa'i lung ngam gdam ngag med par ting nge 'dzin bsgom par mi bya ste /
lta ba phyin ci log 'byung ba dang /
sems 'khrugs pa spong ba'i ched yin pa'i phyir /
gnyis pa la /
chos bshad pa'i tshul /
rtsom pa'i tshul /
rtsod pa'i tshul lo / /
dang po ni /
dge slong gis chos bshad par bya'o / /
zhes sogs te /
dge slong gis mya ngan las 'das pa la sogs pa'i chos seng+ge'i khri la sogs pa la 'dug ste /
rgyun chags gsum gyi tshul gyis bstan par bya ste /
@# / /
des khyad par du byas pa'i dgos pa mthong ba'i phyir /
rgyun chags gsum ni /
dang por dkon mchog la phyag 'tshal ba /
bar du mdo 'don pa /
mthar bsngo ba bya ba dang gsum mo / /
gnyis pa ni /
don bsdus te brjod par yang ngo / /
zhes pas 'chad /
gsum pa ni /
gal gzung ba dang gzhung gzugs pa yang ngo / /
zhes pas 'chad /
gsum pa ni /
dge 'dun gyi gnas brtan gyi smig ma'i zhes sogs kyis 'chad /
ngo bo'i dbye bas so / /
zhes yar ngo dang mar ngo gnyis su phye nas bstan pa la /
kho na re /
tshes grangs brjod pa'i tshe zla ba'i ngo thams cad bco lngar brjod par bya 'am zhe na /
de'i lan ston pa la /
nyin zhag gcig gis mi chog par bya'o / /
zhes sogs kyis 'chad /
'o na mi chog pa ste gang gi tshe bya zhe na /
de'i lan ston pa ni /
dus tshigs rnams kyi zla ba phyed lus pa nyid la'o /
zhes sogs kyis 'chad /
'o na zla shol 'don tshul ji lta bu zhe na /
de ston pa ni /
zla ba shol 'don pa ni rgyal po'i rjes su 'brang pas so / /
zhes sogs mdo gsum gyi ngag don ni /
rim pa bzhin / /
tshe grangs brjod pa'i tshe bco lnga pa kho nar brjod bsam khyab ste /
nyin gcig mi chog pa'i gso sbyong bcu bzhi pa gcig yod pa'i phyir te /
tshes zhag gis nyin zhag gi dod mi thub pa'i phyir te /
nyin zhag ni rnam pa thams cad du yud tsam sum cu tshad par gnas /
tshes zhag yud tsam phyed sum cu tshad pa tsam du gnas pa'i phyir /
des na zhag la gsum yod de /
tshes zhag /
nyin zhag /
khyim zhag gsum yod pa'i phyir /
dang po ni /
zla ba 'phel 'grib kyi cha la nag cha 'phel ba'i cha bco lnga /
dkar cha 'phel ba'i cha bco lnga ste sum cur byas pa'i cha gcig gam /
gza' bdun tshes la spyod pa'i yud tshad do / /
gnyis pa ni /
da nang nam langs nas sang nam ma langs kyi bar la bya /
'di nyin mtshan mnyam pa'i dus na nyin mo la yud tsam bco lnga /
mtshan mo la yud tsam bco lnga /
lho bgrod mthar thug pa'i tshe mtshan mo la yud cam bco brgyad /
nyin mo la yud tsam bcu gnyis yod /
byang bgrod mthar thug pa'i tshe de las zlog pa yod /
gzhan gyi tshe yud tsam re re ring thung du 'gyur ro / /
gsum pa ni /
lug glang 'khrig pa kar ka Ta /
seng ge bu mo srang sdig pa /
gzhu dang chu srin bum pa nya / /
zhes gsungs pa ltar /
khyim bcu gnyis po re re la nyi ma ji tsam gnas pa'i sum cu'i cha gcig la 'jog pa yin no / /
des na nyin zhag las tshes zhag yud tsam phyed kyi myur bar 'das pas tshes zhag drug cu song ba'i tshe nyin zhag nga dgu pa yin pas zhag mi thub pa zhes bya'o / /
de ltar na gso sbyong mi thub pa'am / /
mi chog pa 'am /
bcu bzhi pa bya ba'i dus yod de /
dus tshigs la drug tu byas pa'i dus re re la zla ba gnyis gnyis su byas pa'i zla ba phyed pa dang po gsum 'das /
phyed pa bzhi pa slad du lus pas zla ba phyed pa gsum po re re la gso sbyong bcu bzhi pa re re bya ba yin pa'i phyir /
mdzod las /
zhag mi thub dang bcas pa yi / /
zla ba bcu gnyis la lo gcig /
ces gsungs pa ni zla shol ma brtsis pa'i dbang du byas pa yin no / /
zla shol 'don pa'i tshul bzhag tu yod de /
rgyal po dus tshod la mkhas pa'i brtsis pa drung na rtag tu sdod pa de'i rjes su 'brangs nas 'don par bya ba yin pa'i phyir te /
tshes 'di la rgyu skar du babs skar mkhan gyi rjes su 'brangs nas shes par bya ste /
dgos pa 'jig rten tha snyad la mkhas pa dang /
tshes 'das pa sems la bzhag pa dang gso sbyong gi nyi ma yongs su shes par bya ba'i ched yin pa'i phyir /
spyi don dus tshigs kyi skabs las shes par bya'o / /
gnyis pa dbyar gnas kyi sgo nas bslab pa yongs su sbyong ba la /
gzhi'i skabs nas byung ba dang /
gleng gzhi la sogs pa'i skabs nas 'byung ba'o / /
dang po ni /
dbyar gnas par khas blang bar bya'o / /
zla ba gsum du'o / /
zhes sogs mdo lnga'i skabs su /
spyi don dang /
gzhung don gnyis /
dang po la /
dgos pa ci'i phyir du dbyar gnas par khas blang ba /
rten gyi gang zag gang @# / /
gis khas blang ba /
yun ji tsam du /
dus nam gyi tshe /
gnas gang du /
cho ga ji lta bus khas blang ba /
dbyar khas blang ba'i dam tshig bshad pa dang bdun /
dang po ni /
gnas ral ba dang /
drum pa bcos pa dang /
gzhan 'phya ba spong ba dang /
rab gzhan gyi lus srog la gnod pa spong ba dang /
don dang bya ba mang ba sbong ba dang /
bsam gtan dang klog pa 'phel ba dang /
dgag dbye dang sra brkyang 'byung ba'i ched du khas blang bar bya ba yin no / /
gnyis pa ni /
rab byung sde lngas khas blang bar bya ste /
mdo rtsa bar gleng gzhi'i skabs nas 'byung ba bkod pa las /
sde pa lnga char gyis kyang gnas par khas blang bar bya ba nyid yin no / /
dge tshul dag 'ba' zhig gis ma yin no / /
zhes gsungs /
gsum pa ni /
zla ba gsum khas blang bar bya ste /
zla ba gsum du'o / /
zhes gsungs / /
bzhi pa ni /
dbyar snga ma yar ngo sngon 'gro'i dbang du byas pa'i dbyar zla 'bring bo'i tshes bcu drug dang /
dbyar phyi ma de'i dbang du byas ba'i dbyar zla tha chung gi tshes bcu drug la khas blang par bya ba yin te /
tshes bcu drug la'o / /
dbyar zla 'bring po'i nya'i phyi de nyin bar gyi'o / /
dbyar zla tha chung nya'i bo / /
zhes gsungs /
mar ngo sngon 'gro'i dbang du byas na dbyar snga ma gro bzhin zla ba'i tshes gcig dang /
phyi ma khrums stod zla ba'i tshes gcig la khas blang bar bya ba yin te /
me tog 'phreng rgyud las /
gro bzhin zla ba'i tshes gcig nas / /
snga ma'i dbyar de gtso bo yin / /
de nyid khrums stod zla ba yi / /
tshes gcig nas ni phyi mar grags / /
zhes gsungs /
de rnams don gcig ste /
dbyar zla 'bring po'i tshes bcu drug /
gro bzhin zla ba'i tshes gcig /
'jig rten ba'i hor zla drug ba'i tshes bcu drug rnams don gcig dbyar bla tha chung gi tshes bcu drug /
khrums stod zla ba'i tshes gcig /
'jig rten pa'i hor zla bdun pa'i tshes bcu drug rnams don gcig pa'i phyir te /
de ltar yang gzhi gsum cho ga las /
de ltar skar ma'i dbang gis mar ngo sngon 'gro dang /
ra ba tha chung gi dbang gis yar ngo sngon 'gro byas na lung de gnyis don mi mthun pa med par legs par bshad par 'gyur ro / /
zhes gsungs /
lnga pa ni /
dbyar khas len pa'i gnas de la khyad chos bdun dang ldan pa dgos te /
phan pa dang bde ba'i rkyen nye bar gnas pa yin pa /
steng g.yogs dang bcas pa /
dge slong gi drung du yin pa /
gtsug lag khang gcig nyid yin pa /
las byed nus pa'i dge slong sgo glegs dang bcas pa yod pa /
thams cad la 'phral du thun mong du mkho ba'i gnas ma yin pa /
nam mkha' sogs 'tshams gzhan ma yin pa rnams dang ldan pa dgos pa'i phyir te /
'gyod pa dang /
zhes sogs dang /
g.yogs par dge slong gi mdun du'o / /
zhes dang /
gtsug lag khang du mar mi bya'o / /
zhes dang /
'di'i don yang dbyar rnyed kyi phyir mtshams tha dad pa'i gtsug lag khang du mar dge slong gcig nyid kyi dbyar khas mi len zhes pa'o / /
gang na dge slong med pa nyid dang /
sgo glegs med pa nyid /
ces sogs dang /
sgo khang dang /
them skas kyi lkog dang /
zhes sogs dang /
nam mkha' la gnas par khas blangs par mi 'chags so / /
zhes gsungs /
drug pa la /
sbyor ba'i cho ga dang /
dngos gzhi'i cho ga'o / /
dang po la gsum yod de /
gnas khang byi dor bya dang /
gnas mal sta gon bya ba'i tshul dang /
byed pa po bsko zhing des ji ltar bya ba dang gsum yod pa'i phyir /
de yang ring sbyor gyi dbang du byas na /
zhag bcu 'am zla ba phyed kyi 'byung bar 'gyur ba nyid na gtsug lag khang byi dor bya'o / /
zhes 'byung ba ltar dang /
nye sbyor gyi dbang du byas na /
nyi ma snga ma tshes bco lnga'i dus su gnas mal dang /
gang zag sta gon bya ba /
tshul shing gi bam bo rgan pa'i mtha' logs su bzhag ste khrims su bca' ba brjod pa /
gnas brtan gyi gsol ba 'ba' zhig gi las brjod nas tshul shing brims pa'i skabs gyi bya ba sgrub pa /
dge 'dun la gnas khang dang mal stan stobs pa /
sang nang bar dbyar zhal gyis bzhes par 'gyur bar brjod ba rnams su yod pa'i phyir /
nye sbyor lnga po mdo las gsungs tshul @# / /
yod de /
dang po ni /
nyi ma snga ma la gnas mal bsdog go /
khre'u dang chol zangs yan chad do / /
de stobs pa bsko bar bya'o / /
mi nus na du ma'o / /
zhes pas 'chad /
gnyis pa ni /
tshul shing gzeb kyi sprog mar ras dkar po bting bas dkris pa dag rgan rims su bzhag nas tshe dang ldan pa dag gnas 'di na /
zhes sogs kyis 'chad /
gsum pa ni /
gzhan gyis blang ba dang khas blang ba'i phyir du dge 'dun la gsol bar bya'o / /
zhes pas 'chad /
bzhi pa ni /
gnas kyi gzhi stobs par bya'o / /
zhes pas 'chad /
lnga pa ni /
dge 'dun sang sbyin bdag che ge mo dang zhal ta pa che ge mo dang spyod yul gyi grong che ge mo /
zhes sog skyis 'chad /
gnyis pa dngos gzhi ni /
hor zla drug pa 'am /
bdun pa'i mar ngo'i tshes gcig gi nang bar skya rengs dang po shar 'tshams yul dge slong chos dgu ldan gyi mdun du sngags tshig lan gsum bzlas ba'i sgo nas khas blang bar bya ba yin no / /
de yang tshes bcu drug gi skya rengs dang po shar nas ji tsam snga ba tsam gyis bsod nams che ba yin gyi /
rkyen dbang gis ma grub na tshes bcu drug gi nyi ma ma shar gong yan chad du dbyar khas len chags te /
las la ni 'das na nyi ma ma shar ba'o / /
zhes gsungs pa'i phyir /
bdun pa la dbyar ral ba spong ba dang /
ral yang nyes pa med pa'o / /
dang po ni /
byin gyis ma bslabs par mtshams kyi phyi rol du skya rengs 'char bar mi bya'o / /
zhes sogs kyi so /
'di la yang gnang ba ma thob ba ste rang don du byin gyis brlabs pa dang /
gnang ba thob pa ste gzhan don du byin gyis brlabs pa gnyis las /
dang po ni /
yul dge slong chos drug ldan gyi mdun du byin gyis brlabs /
rten dbyar khas blangs la ma zhig pa /
chos ldan gyi bya ba la mtshams kyi phyi rol du 'gro dgos pa'i rab byung des /
dngos po dbyar khas blangs pa nyid do / /
dus dbyar zla ba gsum tshang bar khas blangs pa'i mtha'i zhag drug ma gtogs so / /
mtha'i zhag drug la byin gyis brlab pa mi 'chags so / /
zhes gsungs /
'on kyang de lta bu'i mtha' zhag drug la zhag bdun gyi byin rlabs mi chags zhes bshad nas /
nam dgag dgos nye bar gnas pa na byin gyis brlabs so / /
yun ni spyir btang la rang don du zhag gcig nas bdun gyi bar dang /
dge 'dun gyi don du gnang na zhag bzhi bcu yin la /
dmigs kyis bsal na rang don du yang zhag bzhi bcu tshun chad kyi byin gyis brlab dge 'dun gyi don du gnang na zhag bzhi bcu yin la /
dmigs kyis dge tshul pho mo dang /
dge slob ma lnga zhag bzhi bcur 'gro ba cho ga mthar thug ces dang /
gzhi gsum cho gar /
zhag bzhi bcu ring mtha' yin pas brgyad nas bzhi bcu'i bar ji tsam dgos pa de tsam gyi zhag grangs smos te /
zhes dang /
gang zag gi chos ldan gyi bya ba zhag bdun gyis mi 'grub pa rnams la 'ang zhag brgyad nas bzhi bcu phan chad byin gyis brlab pa sngar bzhin /
zhes gsungs /
des na da lta rang 'tshams kyi phyir log nas nang du log na'ang zhag gcig dang gnyis nas log na zhag gsum sogs byin brlabs bya'o / /
gnas gang du byin gyis rlob na /
dbyar khas blangs pa'i mtshams nang de nyid du'o / /
cho ga ni sngags tshig lan gsum bzlas pas so / /
dgos pa ni dbyar mi ral ba ston pa'i bcas pa dang mthun pa'i phyir du'o / /
dge 'dun gyi don du yin na dge 'dun khyad par gsum ldan gyi cho ga gsol gnyis kyi las bya'o / /
de nas dbyar khas blangs nas bsrung bar bya ba'i dam tshig la drug yod de /
dam bca' gnas su 'grel dgos pa /
dbyar nang du 'khrug long mi skyed pa /
thos bsam sgom gsum la 'bad pa /
gnas ral ba dang 'grum pa 'chos pa /
yun ring du gnas par bya ba /
dbyar ral pa spong ba rnams yin pa'i phyir /
bdun par la yang nyes ba med pa ni /
zas dang sman dang nad g.yog ngag med la /
de dag med par 'tsho mi nus na de las 'da' bar bya'o / /
zhes sogs kyi so /
dge slong gi tshul dang srog dang tshangs spyod kyi bar chad dang nang @# / /
'dom na dbyar ral ba la nyes pa med de /
bcom ldan 'das rang nyid kyis gnang ba'i phyir /
dbyar byin rlabs 'jig rgyu yod de /
zhag grangs kyi 'phen pa zad pa /
bya ba med par shes pa /
bya ba chos min ldan du shas pa rnams yin pa'i phyir /
dang po nas mtshams kyi phyi rol du 'gro ba spong dgos par ma zad /
dbyar nang du rnyed pa bgod pa dang /
ltung ba gleng dran dang /
nan tur byed pa sogs kyang dbyar ral pa'i rgyu yin pas spong bar bya'o / /
gnyis pa gzhung don ni /
rab byung spe lngas dbyar gzhi gcig tu cho ga sngon du btang bas dbyar gnas par khas blang bar bya ste /
des khyad par du byas pa'i dgos pa mthong ba'i phyir /
gnyis pa gleng gzhi la sogs pa'i skabs nas 'byung ba ni /
sde pa lnga char gyis kyang gnas par khas blangs par bya ba nyid yin no / /
zhes sogs dang /
dbyar khas len gyi gleng gzhi ni /
bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so / /
de'i tshe dge slong dag dbyar gyi nang du ljong rgyu zhing song ba na mu stegs can rnams shes ldan shAkya'i bu'i dge slong 'di dag ni srog gcod pa yin te /
de dag de las phyir ma log pas 'dir dbyar gyi nang du ljongs rgyu zhing 'gro ban srog chags mang po rdog pas brdzis nas srog dang bral ba byas so / /
re zhig bye'u khug rta yang dbyar zla ba bzhi'i ring tshang du zhum zhum por bskum nas 'dug na /
dge sbyong mgo reg ni dbyar khas len tsam yang mi shes pa 'di dag la bsod snyoms byin par sems pa lta su zhig yod /
ces kha zer ba'i skabs dge slong rnams kyi gsol ba dang /
bka' stsal ba de ltar bas na rjes su gnang ste /
dge slong gis dbyar gnas dam bca' bar bya'o / /
zhes gsungs /
! gsum pa dgag dbye'i sgo nas bslab pa yongs su sbyong ba la /
gzhi'i skabs nas 'byung ba dang /
phran chegs la sogs pa'i skabs nas 'byung ba gnyis /
dang po la /
yi dam ran pa dgag pa dang /
dgag dbye dngos so / /
dang po ni /
mi smra ba'i yi dam bca' bar mi bya'o / /
zhes sogs kyis bshad do / /
gnyis pa ni dbyar gnas pas dge 'dun la mthong ba dang thos ba dang dogs pa dag gis dgag dbye bya'o / /
dbyar rnams kyi tha ma'i nyi ma la'o / /
zhes sogs kyi skabs su /
gnyis las /
dang po la /
yul gang dag la dgag dbye bya ba /
rten gang gis bya ba /
byed pa po gang gis tshul ji ltar bya ba /
dngos po gang gi bya ba /
gnas gang du bya ba /
dus nam gyi tshe bya ba /
cho ga ji lta bus bya ba /
dgos pa gang gi phyir du bya ba dgag dbye sgra bshad pa'o / /
dang po ni /
phyogs bcu'i dge 'dun la bya ste /
dbyar gnas pa'i dge 'dun la mthong ba dang thos pa dang dogs bdag gis dgag dbye bya'o / /
zhes dang /
bu TIka las /
phyogs bcu'i dge 'dun mtha' dag la'o / /
zhes gsungs gnyis pa ni /
rab byung sde lnga po des bya ba yin la /
dgag dbye byed pa la dbyar gnas khas blangs pa'i dbyar ma ral pa mi dgos te /
dbyar khas ma blangs pa dang /
dbyar ral pa'i dge tshul dge slong su yin kyang dgag dbye'i nyin gso sbyong bya bar skabs su bab pa yin pa'i phyir /
de'i nyin par dgag dbye las logs su gso sbyong mi 'byung ba'i phyir /
gsum pa ni /
gzhan rnams kyis bskos pa'i dge slong gi mdun du bya /
bskos pa'i dge slong des bskos pa'i dge slong gzhan yod na de'i mdun du bya /
med na las gral de na yod pa'i dge slong gang yang rung ba'i mdun du bya'o / /
bzhi pa la spyir btang dang /
dmigs bsal lo / /
dang po ni /
rang la ltung ba mthong thos dogs gsum gyi dgag dbye byed /
gnyis pa la /
pham pa ma gtogs pa gzhi dang gang zag gnyis ka 'jog pa /
gzhi 'jog la gang zag mi 'jog pa /
gang zag 'jog la gzhi mi 'jog pa'o / /
de'i don ni /
gang zag 'di ma btogs pas gleng /
ltung ba 'di ma gtogs @# / /
ba gleng zhes ba yin la /
pham pa ni bzhag tu mi rung ste /
pham pa 'chab bcas byung na gnas nas bskrad par bya ba yin pa'i phyir /
lnga pa ni /
gnas gang du bya ba yod de /
mtshams po che bcad pa yin pa /
gnas la blo mthun byas pa /
gcang zhing yongs pa sogs dgos pa'i phyir /
drug pa la /
dus kyi dgag dbye dang /
dus ma yin pa'i dgag dbye'o / /
dang po ni /
dbyar snga ma khas blangs pa yin na /
ston zla 'bring po'i tshes bco lnga dang /
phyi ma khas blangs pa yin na /
ston zla tha chung ga tshes bco lnga la dgag dbye bya snyen dbyar rnams kyi tha ma'i nyi ma la'o / /
zhes gsungs /
gnyis pa la /
dus kyi snga rol du bya ba dang /
dus kyi phyi nas bya ba dang gnyis las /
dang po la /
dbyar gyi nang du chos ldan gyi bya bas 'gro dgos pa byung na gso sbyong gnyis sam gsum mthal te nya shi gcig dang bstun nas dgag dbye bya /
de'i long med par thug thub tu 'gro dgos pa byung na nam skabs su bab pa na tshogs kyi dgag dbye bya /
sngar byin gyis brlabs te song ba na gzhan dgag dbye byed pa dang thug na /
de dang lhan cig tu dgag dbye bya /
'thab krol can 'ong ba thos pas 'jigs pa na gso sbyong gnyis sam gsum thal ba na 'thab krol can ma sleb ba'i snga rol du dgag dbye bya ba'o / /
dang po ni /
dbyar gyi nang du bya bas 'gro dgos na dgag dbye'o / /
zhes pas 'chad /
gnyis pa ni /
gnas par mi nus pa nyid yin na spyod yul du gyur pa'i dge slong la tshogs gyi dgag dbye go bar bya'o / /
zhes pas 'chad /
gsum pa ni /
byin gyis brlabs te song ba la der sngar dgag dbye byad na de dag dang lhan cig byas nas dgag dbye byas pa nyid yin no / /
zhes pas 'chad /
bzhi pa ni /
gal te gnas par khas blangs pa dag gis dge slong 'thab krol byed pa dag 'ong ba thos par gyur na /
gal te gso sbyong gnyis sam gsum thal bar gyur na dgag dbye bya'o / /
zhes pa'o / /
gnyis pa ni /
gal te dus kyi dgag dbye byed pa'i nyin dge slong 'thab krol can sleb na /
de'i nyin gso sbyong byas nas /
'thab krol can song ba'i 'og tu nya shi gcig dang bstun nas dgag dbye bya ste /
dong ba dag na dgag dbye bya'o / /
zhes gsungs /
bdun pa la /
sbyor ba /
dngos gzhi /
mjug gi cho ga'o / /
dang po ni /
zhag bcu 'am /
zla ba phyed nas dgag dbye 'byung ba na spyod yul gyi grong du brjod pa dang /
de nyin nas gtsug lag khang rgyan cing byi dor bya ba dang /
tshes bcu bzhi'i mtshan thog thag tu chos bshad nyan bya ba dang| tshes bco lnga'i tshe las kyi mdun rol tshun chad du 'bel ba'i gtam gyis dus 'da' bar bya ba dang /
gso sbyong gi sbyor ba las bshad pa bzhin gyi steng du 'dus pa na phan tshun phyag zing po byas nas dbyar gyi nang du dge 'dun gyi thugs dang 'gal ba byung ba rnams bzod par mdzad pa zhu zhes brjod par bya ba yin no / /
gnyis pa la /
dgag dbye byed pa po bsko ba /
bskos pa'i dge slong gi mdun du dgag dbye bya ba /
dgag dbye'i go rims so / /
dang po ni /
dge 'dun khyad par gsum ldan gyis spro ba dris te /
gsol ba 'ba' zhig pa'i las kyis dgag dbye'i cho ga la mkhas pa'i dag slong chos bdun ldan gsum mam gnyis sam gcig la sogs pa bsko bar bya ba yin no / /
gnyis pa ni /
ltung ba'i dgag dbye ni bskos pa'i dge slong gi mdun du bkra shis kyi rtsa bsnol nas bzung ste /
sngags tshig lan gsum bzlas pa'i sgo nas bya ba yin no / /
rdzas kyi dgag dbye ni /
rang gi rdzas gang yang rung ba tha na khab dang a ru ra yan chad kyis bya ba yin no / /
gsum pa ni /
dang por dge slong rnams kyis /
de nas dge tshul rnams kyis /
de nas dge slong ma rnams kyis /
de nas dge slob ma rnams kyis /
de nas dge tshul ma rnams kyis dgag dbye bya ba yin no / /
gsum pa ni /
sngags tshig kyi rjes su thabs legs brjod pa dang bsngo ba smon lam sogs gso sbyong las bshad pa bzhin bya'o / /
@# / /
brgyad pa ni / /
chos rnam par dag par bya ba'i phyir du ltung ba'i dgag dbye gsungs pa ni /
ltung ba gleng pa'i skabs dbye ste /
ltung ba glengs pa las spyir ltung ba yin min /
bye brtag tu ltung ba gang yin 'bel ba'i gtam gyis gtan la 'bebs pa 'byung /
de la brten nas chos rnam par dag pa 'byung ba'i phyir te /
'di ltar bcom ldan 'das kyi tshul khrims rnam bar dag par bya ba'i phyir ni gso sbyong gsungs la chos rnam par dag par bya ba'i phyir ni dgag dbye gsungs pas gal te 'dod na dgag dbye gyis shig ces so /
zhes gsungs /
dgag dbye byas pa la dgos pa yod de /
rnyed pa'i sgo phye bar bya ba'i ched yin pa'i phyir /
des na dgag dbye'i nyin /
dge 'dun la bkur sti byed pa'i phan yon bsam gyis mi khyab ste /
'gog pa las lngas ma thag pa la bkur sti byas pa lta bu'i phan yon thob pa'i phyir /
dgu pa ni ci'i phyir dgag dbye zhes brjod do zhe na /
dbyar gyi nang du ltung ba glengs pa bkags pa las /
ltung ba glengs pa'i skabs dbye bas dgag dbye zhes bshad do / /
dmigs bsal la /
yul gyi dang /
dus kyi dang /
rten gyi dang /
gnas kyi /
cho ga'i dmigs bsal lo / /
dang po ni /
gzhi 'am gang zag 'jog pa'i dgag dbye lta bu yin /
de'i mtshan gzhi yang yod de / /
bdag la bslab pa'i gzhi dge 'dun lhag ma ma gleng zhig /
gang zag lhas byin gyis ma gleng zhig ces pa lta bu yin pa'i phyir /
gnyis pa ni /
sngar bshad pa ltar tshes bco lnga rdzogs nas mar ngo'i tshes gcig gi skya rengs shar nas dgag dbye bya rung ba dang /
dus kyi snga rol du dge slong 'thab krol can 'ong ba nas gso sbyong gnyis sam gsum thal nas dgag dbye byed pa dang /
de yang ma grub na dgag dbye'i dus su gso sbyong byas nas 'thab krol can gnas gzhan du song ba'i 'og tu dgag dbye byas pa lta bu yin /
gsum ba dge tshul slong gi sdom pa blangs kyang ma skyes ba bdag nyid de gnyis gang rung gi sdom ldan du shes pas kyang dgag dbye bya rung ba lta bu'o / /
bzhi pa ni /
mtshams ma bcad pa sogs su yang bya rung ba'o / /
lnga pa ni /
sngags tshig lan gsum brjod ba ma byung na gnyis sam lan cig brjod pa'am yongs dag 'dul ba dang dgag dbye byin gyis brlabs pas de ma byas pa'i nyes pa khegs pa'i phyir /
gnyis pa gzhung don ni /
mi smra ba'i yi dam bca' bar mi bya'o / /
zhes sogs kyis 'chad /
mdo gnyis kyi ngag don /
dgos med du ci yang mi smra ba'i brtul zhugs la gnas bar mi bya ste /
de mu stegs can gyi brtul zhugs yin pa'i phyir /
de 'dra'i brtul zhugs bsten nas sdig pa dag pa dang grol ba thob du bsam par mi bya ste /
de ltar bsams na dge 'dun dbyen du gtogs ba'i nyes pa sbom po 'byung ba'i phyir /
dbyar gnas pas dge 'dun la mthong ba dang /
zhes sogs kyi don ni /
rab byung sde lngas dgag dbye bya bar gnad ste /
des khyad par du byas pa'i dgos pa mthong ba'i phyir /
! gnyis pa ni /
gnang ba dang bcas pa bde bar gnas pa'i rkyen bsten pa'i sgo nas bsrung tshul la /
gos bsten pa dang /
sman bsten pa gnyis kyi dang po la sra brkyang dang /
gos kyi gzhi dang /
ko lpags kyi gzhi dang gsum las /
dang por sra brkyang gi gzhi 'chad /
de yang dbyar khas blangs pa dang dgag dbye bshad pa'i rjes su sra brkyang gding ba'i tshul bshad par bya ba yin te /
de gding ba ni dbyar dgag gnyis kyi rjes su 'byung ba'i don gyis rim pa yod pas so / /
de'i dbang du mdzad nas mdor sra brkyang gding bar bya'o / /
zhes sogs gyi don bshad du yod de /
dgos pa'i dbang du byas nas sra brkyang gding ba'i phan yon mthong nas dge 'dun rnams dbyar khas len la 'jug par 'gyur ba dang /
'chang 'bral 'jog gsum gyi ltung ba mi 'byung bas dge slong rnams bde ba la gnas par bya ba dang /
de bting la rnyed pa mang po 'do bas sbyin bdag bsod nams rgya chen po thob pa'i @# / /
dgos pa yod cing /
bsdus don gyi dbang du byas na sra brkyang gi sgra bshad pa /
rten gyi gang zag gis bya ba /
dngos po gang gis bya ba /
gnas gang du bya ba /
dus nam gyi che bya ba /
yun ji tsam du bya ba /
cho ga ji lta bus bya ba /
sra brkyang bting ba'i tshul /
brkyang nas dbyung ba'i tshul dang dgu yod pa'i phyir /
dang po yod de /
gzhan gyis longs ma spyad pa'i gsar pa yin pas sra ba dang /
gzeb kyi sprog mar brkyang bas na de skad brjod pa dang /
yang na gtan pa zhes bya ba 'dogs pa'i rgyu mtshen /
btags ba'i dgos pa /
dngos la gnod byed gsum yod pa'i phyir /
dang po yod de /
gtan pa dang 'dra ba'i phyir /
dper na sman bya rog rkang bzhin no / /
gnyis pa yod de /
rnam pa bzhi'i sgo nas btags pa'i dgos pa yod pa'i phyir /
'og gzhi gtan pa'i steng du chos gos btings pas kha dog gcig tu byung ba ltar /
'dis kyang 'ding ba po rnams blo gcig tu sdud pa dang /
gtan pa'i steng du snam phran dang glegs bu du ma gnas pa ltar 'di la gding ba po du ma'i chos gos kyi byin rlabs gnas pas ro gcig tu 'gyur ba dang| gtan pa'i steng chos gos mi 'khums pa ltar 'dis kyang gdong ba po bag yangs su byed pa dang /
gtan pas chos gos la khyab pa ltar 'dis kyang gding ba po mtha' dag rnyed pa 'dra ba sogs kyi dgos pa yod pa'i phyir /
gsum pa dngos la gnod byed yod de /
'og gzhir gyur pa'i spang leb dngos ma yin pa'i phyir /
gnyis pa gang zag gang gis bting ba yod de /
mdor /
dbyar gnas par khas ma blangs pa dang /
dbyar ral ba dang /
dbyar phyi mar gnas par khas blangs pa dang dbyar gnas gzhan du gnas par khas blangs pa dag la de mi 'byung ngo / /
sa gzhan na gnas pa dag la yang ngo / /
de dag nyid thob pa yin na mi 'byung ngo / /
zhes byung ba las na /
spyir dbyar khas blangs pa khyad par snga ma khas blangs pa /
dbyar ma ral ba gnas gzhan du khas ma blangs pa /
sa gzhan na gnas pa ma yin pa /
de thob pa ma yin pa gcig dgos par grub cing /
de'i steng du bsnyen par rdzogs par byas pa gnas nas byung ba ma yin pa /
bye ba na chos ma yin pa'i phyogs su ma song ba yang dgos par gsungs pa'i phyir /
lus gzhan du bsgyur ba cho ga'i rten ma yin par lus tha mal du gnas pa yin pa yang dgos so / /
btang pa ma byung yang rnyed pa la dbang ba yod de /
mdor tha ma ma gtogs pa dag dang sa gzhan na gnas pa dag dang dge tshul ni rnyed pa dbang ngo /
ces 'byung bas na tha ma dbyar gnas pa gzhan du khas blangs pa ma gtogs dbyar khas blangs pa sogs dang po gsum dag dang /
sa gzhan na gnas pa dang /
dge tshul rnyed pa la dbang bar 'dod dgos pa'i phyir /
dge tshul gyi dbyar khas blangs nas sra brkyang gding khar bsnyen par rdzogs na gting du rung ba yin te /
zhu ba las /
dge tshul dbyar tshul du zhugs pa bsnyen par rdzogs te zla ba gsum 'das pas gtan pa bting na gtan pa bting zhes bya'o / /
zhes gsungs pa'i phyir /
de bzhin du shar nub kyi gtsug lag khang du dbyar so sor khas blangs nas sra brkyang 'ding khar gnyis ka mtshams po che gcig gis bskor nas gding na gang rung gcig tu bting bas chog ste /
de ni bting ba'i tshe de na gnas pa de nyid yin no / /
zhes pa'i mdo las so / /
kha cig /
dbyar phyi ma khas ma blangs pa dgos par gsungs pa yang /
dbyar snga ma'i sra brkyang bting ba por mi rung ba'i dbang du byas kyi /
phyi ma khas blangs pa nyid phyi ma de'i gding ba por rung ste mgo zla ba'i mar ngo'i tshes gcig la sra brkyang bting ba yod pa'i phyir /
zhes gsungs te brtag go /
gsum pa dngos po gang bting ba la khyad chos bzhi dang ldan pa gcig dgos te /
rgyu'i khyad par /
ngo bo'i khyad par /
grangs kyi khyad par /
bdag po'i khyad par dang bzhi dgos pa'i phyir /
dang po la khyad chos gsum dang ldan pa dgos te /
dbyar gyi rgyu las byung ba /
bting @# / /
ba'i nyi ma yan chad du grub pa chos gos gsum gyi ngo bor gnas pa de gsum dgos pa'i phyir / /
'di 'chad ba la mdor /
dngos gzhi'i dus kyi dgag dbye'i mthar dbyar gyi rgyu las byung ba gding ba'i nyi ma'i mthar grub pa gos gyi rnyed par bgrangs pa'i chos gos gsum mo / /
zhes gsungs /
gnyis pa ngo bo'i khyad par la /
rung ba dang /
tshad dang ldan ba gnyis las /
dang po la rgyu rung ba /
dbyibs rung ba /
kha dog rung ba /
gnas skabs rung ba rnams dgos /
gnyis pa chos gos gsum gyi che tshad dam /
de bas lhag pa rung ba yin te /
bshad brdab ma byas pa dang /
yar yor ma gyur pa dang /
ma dmugs pa dang ma zegs pa'o / /
kha bsgyur ba'o / /
zhes sogs kyis /
gnyis pa ni lnga ba'o / /
lhag ba yod do / /
zhes pa las so / /
gsum pa grangs kyi khyad par yod de /
chos gos gsum phrugs gcig gam /
du ma yang rung ba'i phyir dang /
snam sbyar lta bu gcig la'ang gding ba chags pa'i phyir /
kho na re /
de mi 'byung de /
snam sbyar du ma la byin rlabs du ma mi chags pa'i phyir te /
'tsho ba'i yo byad re re bar nges pa'i phyir /
zhe na ma khyab ste /
sbyir btang la de ltar yin kyang /
'di bag yangs kyi gos yin pas /
snam sbyar lta bu re re la ltos pa'i byin rlabs re re yod pa'i phyir /
dper na /
skabs 'dir chos gos gsum phrugs gcig la dge slong mang po'i 'tsho ba'i yo byad kyi byin rlabs chags pa bzhin no / /
bzhi pa bdag po'i khyad par yod /
dge 'dun gyi'o cas ba'i mdo 'byung ba las /
dge 'dun spyis dbang ba cig dgos kyi gang zag re re pa'i yin na bting du mi rung bar lung gzhi las gsungs pa'i phyir /
bzhi pa gnas gang du bting ba yod de /
mtshams kyi nang du blo mthun par bya'o / /
zhes pa'i mdo 'byung ba las na /
gang du dbyar gnas pa'i mtshams nang der gding dgos pa'i phyir /
lnga pa dus nam gyi tshe bting ba yod de /
tshes bcu drug la'o / /
ston zla 'bring po'i 'o zhes pa'i mdo 'byung ba las na /
ston zla tha chung gi mar ngo'i tshes gcig la bting ba yin pa'i phyir /
kha cig /
dus de kho nar ma nges te /
dbyar phyi ma khas blangs pa yin na /
dgun zlar ba'i mar ngo'i chos gcig la bting ba yin pa'i phyir /
zhes gsungs /
tshes bcu drug ces 'byung ba ni sngar bshad pa ltar 'gyur skyon no / /
drug pa yun ji srid du gding ba yod de /
de'i dus ni dbyid zla ra ba'i nya'o zhes pa'i mdo dang /
zhu bar ji srid gtan pa gding bar bgyi /
zla ba yang lngar ro / /
zhes 'byung ba yin pa'i phyir /
bdun pa cho ga ji lta bus gding ba yod de /
sbyor ba dngos gzhi mjug gsum gyi sgo nas gding ba yin pa'i phyir /
dang po yod de /
gang zag so so'i sbyor chog /
dge 'dun tshogs pa'i sbyor chog dang /
gding bar bskos pa'i dge slong gi sbyor cho ga dang gsum yod pa'i phyir /
dang po yod de /
mdor /
de ni chos gos gzhan byin gyis brlabs pa yin pas /
de'i phyir byin gyis brlab pa dog phyung nas so / /
ces 'byung ba las /
dge slong rnams kyi rang rang gi chos gos byin rlabs dbyung bar bya ba yin pa'i phyir /
gnyis pa la bzhi yod de /
zhag ma lon bar tshogs pas mos par bya ba dang /
mtshams kyi nang du blo mthun par bya ba dang /
gsol gnyis kyi las kyis sra brkyang gding ba bo bsko ba dang /
gsol ba 'ba' zhig pa'i las kyis de la gtad pa dang bzhi yod pa'i phyir /
de bzhi mdo las bstan tshul yod de /
zhag ma lon bar tshogs pas mos par bya'o / /
mtshams kyi nang du blo mthun par bya'o / /
gding ba yang ngo / /
gang la de 'byung ba'o / /
de la gtang bar bya'o / /
gsol bar byas te'o / /
zhes sogs kyis bstan pa'i phyir /
don yang bshad du yod de /
dbyar nang du sra brkyang gi rnyed ba grub pa ni /
'di las sra brkyang bting ngo snyam du dge 'dun gyis mos shing /
dag slong gcig gis @# / /
chos gos 'di dbyar gnas pa'i dge 'dun gyi rnyed par grub pa lags te /
gal te dge 'dun gyis bzhed na chos gos 'di dge 'dun gyi sra brkyang du gding bar 'gyur ro / /
zhes sems skyed cing ngag tu yang lan cig brjed bar bya /
zhes pa'i don yin pa'i phyir /
gsum pa gding bar bskos pa'i dge slong gi sbyor chog yod de /
las gsum grub pa /
mos pa gsum dang /
dge 'dun la brjod pa /
dge 'dun 'du ba'i skabs rjes su sgrub pa dang bzhir yod pa'i phyir /
de bzhi mdo las gsungs tshul yod de /
bkru ba dang drub ba dang kha bsgyur ba dag la des sngon du 'gro bar bya'o / /
zhes pa'i dang po /
gding bar 'gyur ro / /
gding ngo bting ngo / /
snyam du sems bskyed par bya'o / /
zhes pas gnyis pa dang /
tshe dang ldan pa dag bdag sang sra brkyang gding bar 'gyur gyis /
khyed cag gis rang rang gi chos gos rnams dbyung bar bya'o / /
zhes tshogs la brjod par bya'o / /
zhes bas gsum pa dang /
'du ba'i skabs rje su bsgrub par bya'o / /
zhes pas bzhi pa bstan pa'i phyir /
gnyis ba dngos gzhi yod de /
sra brkyang 'ding bar bskos pa'i dge slong des gzeb kyi sbrog ma'i nang du chos gos gsum brkyang nas byin gyis brlabs pa'i sngags tshig lan gsum brjod par bya ba yin pa'i phyir /
mdor /
lan gsum bzlas pas so / /
gding ngo zhes so /
zhes dge 'dun thams cad la gding ngo zhes sngags tshig lan gsum zla ba yin no / /
gsum pa 'jug chog yod de /
mdor /
dge slong re re'i mdun du 'dug ste bting ngo / /
zhes go bar bya'o / /
zhes gsungs pa las /
bskos pa'i dge slong gis sra brkyang dge slong re re'i mdun du bzhag nas bting ngo / /
zhes lan gsum brjod par bya ba yin pa'i phyir /
dge slong gzhan rnams kyis brjod par bya ba yang yod de /
mdor /
gzhan gyis ni legs par bting ngo /
shin tu bting ngo / /
'di la rnyed ba dang phan yon gang yod ba de bdag gi yang yin no / /
zhes gsungs pa ltar brjod par bya ba yin pa'i phyir /
phan yon ni 'chang 'bral 'jog gsum gyi ltung ba mi 'byung ba bzhin /
yang yang za ba dang 'dus pa sogs mi 'byung rnyed pa thob pa sogs yod pa'i phyir /
brgyad pa brkyang ba'i tshul yod de /
gang gis brkyang ba'i dbang du byas na bskos pa'i das bskyang bar bya zhing /
de nyid gal te shi ba'am babs par gyur na sa brkyang sbed ba bo'i dge slong gcig bskos nas des sra brkyang gang du brkyang ba'i dbang du byas na bting ba'i gnas de nyid du brkyang /
yun ji tsam brkyang ba'i dbang du byas na zla ba lngar brkyang /
tshul ji ltar brkyang pa'i dbang du byas na /
mdor dus dus su bsang bar bya /
bsrang bar bya'o / /
sgrug par bya'o / /
khyim du ba can dang /
rdul can du pa zhag par mi bya'o / /
zhes sogs 'byung ba ltar bya'o / /
dgu pa brkyang nas dbyung ba'i tshul la dbye ba| ngo po /
gang dbyung ba'i dngos po /
cho ga ji lta bus /
gnas gang du /
dgos pa ci'i phyir dus gang gi tshe /
gang zag gang gis dbyung tshul dang brgyad yod de /
dang po ni mdor /
dbyung ba ni rnam pa gnyis te /
rang 'jug pa dang bral ba dang bcos ma'o / /
ces byung ba las dbyung ba'i blo sngon du med par byin rlabs rang zhig tu song ba'i dbyung ba dang /
dbyung ba'i blos bcos pa bcos ma las kyi dbyung ba dang gnyis yod pa'i phyir /
dang po la gnyis yod de /
dge 'dun thams cad kyi rang 'jug bral gyi dbyung ba dang /
gang zag sgos kyi rang 'jug bral gyi dbyung ba dang gnyis yod pa'i phyir /
dang po la bdun yod de /
sra brkyang mtshams gzhan du khyer ba dang /
srung ba po'i dge slong med par mtshams nang du skye reng shar ba dang /
bting nas zla ba lnga lhag pa dang /
dus ma yin par shes nas go sbyong byas ba dang /
sa brkyang mes 'tshig pa lta bu dngos po zhing ma yin par 'gyur ba dang /
bting bar gtogs pa'i dge 'dun rnams shi ba'am babs pa lta bu rten zhing ma yin par gyur ba dang /
dge 'dun thams cad dkyil 'khor gyi khongs su gtogs pa chad ba rnams su yod pa'i phyir /
de @# / /
rnams mdo las bstan tshul ni /
sra brkyang gis mtshams gzhan du phyin pa dang /
zhes sogs gsungs /
gnyis pa gang zag so so'i rang 'jug bral gyi dbyung ba la gnyis su yod de /
ma ma sum cus rang 'jug bral gyi dbyung ba dang /
gang zag so so zhing ma yin par gyur pa'i sgo nas dbyung ba gnyis su yod pa'i phyir /
ma ma sum cu yod de /
mtshams la re ba med pa'i ma ma brgyad /
mtshams la yid gnyis za ba'i ma ma brgyad /
mtshams la re ba yod pa'i ma ma brgyad /
rnyed ba la yid gnyis za ba'i ma ma drug rnams su yod pa'i phyir / /
dang po grub ste /
de la sbyor bas 'gro ba'i ma ma bzhi dang /
nges par 'byin ba'i ma ma bzhi rnams su yod pa'i phyir /
dang po yod de /
'brel med gcig dang 'brel bcas gsum rnams su yod pa'i phyir /
sbyor bas 'gro ba'i ma ma 'brel med kyi mtshan gzhi yod de /
dge slong gis mtshams nang du bdag zla ba lngar mtshams nang 'dir mi zlog cing /
rnyed pa byung na yang mi blang snyam du bsams nas yul gzhan du phyin pa'i tshe mtshams las 'das ma thag de'i chos gos kyi byin rlabs rang zhig tu gyur pa lta bu yin pa'i phyir /
'di la 'brel med ces brjod pa'i rgyu mtshan yod de /
sra brgyad gi rnyed pa blang ba'i bsam pa med pas de ltar brjod pa'i phyir /
phyi ma gsum yod de /
dge slong gis bdag zla ba lnga tshun chad du mtshams nang du mi ldog cing rnyed pa byung na /
blang snyam du bsam nas yul gzhan du phyin pa'i tshe rnyed pa'i skal ba lag tu thob pa /
rnyed pa mes 'tshig pa sogs thos pa /
rnyed pa la re ba'i bsam brgyun chad ba'i tshe chos gos byin rlabs rang zhig tu 'gyur ba lta bu yin /
gnyis pa des par 'byin pa'i de bzhi yod de /
sngar bzhin 'brel med gcig dang /
'brel bcas bsum yod pa'i phyir /
dang po yod de /
dge slong mtshams kyi phyi rol du song ste der sleb pa na bdag zla ba lnga'i nang du mi 'ong /
rnyed pa yang mi blang snyam pa'i bsam pa skyes pa'i tshe de rang zhig tu 'gyur ba lta bu /
gnyis pa la gsum yod de /
sngar bzhin song nas rnyed pa blangs /
mtshams nang du ldog gam snyam pa'i blo skyes pa'i tshe rnyed pa lag tu thob pa sogs gsum byung na der 'gyur ba'i phyir /
gnyis pa mtshams la yid gnyis za ba'i de brgyad ni /
yid gnyis ni nges pas 'byin par byed pa dang 'dra'o / /
zhes gsungs pas /
mtshams la yid gnyis za zhes brjod pa ma gtogs mtshams la re ba med pa dang 'dra ba yin la /
'di la yang bsam pa skyes pa'i sbyor bas 'gro ba dang /
phyir skyes pa nges par byed pa gnyis gnyis su byed dgos te re re la 'brel med re dang /
'brel bcas gsum gsum sngar bzhin no / /
gsum pa mtshams la re ba yod pa'i de brgyad ni yod de /
de la 'brel med gnyis dang 'brel bcas drug yod ba'i phyir /
dang po yod de /
mtshams la re ba yod cing rnyed pa la re ba med pas mtshams kyi phyi rol du sra brkyang phyung ba'i gtam thos pa dang /
nang du thos pa gnyis kyi de'i chos gos byin rlabs rang zhig tu 'gyur ba'i phyir te /
rjes su 'brel ba med na'o / /
zhes gsungs pa'i phyir /
phyi ma drug yod de /
mtshams dang rnyed pa gnyis ka la re ba yod pas mtshams kyi phyi rol du rnyed pa'i skal pa lag tu thob pa sogs gsum dang /
mtshams kyi nang du de gsum byung bas na der 'gyur ba'i phyir /
yod na byed par 'gyur ba nyid chad na'o / /
zhes gsungs pa'i phyir /
mtshams dang rnyed pa gnyis ka la re ba yod /
yul gzhan du song ba dge 'dun gyis dbus su sngar byin rlabs phyung ba ma thes kyi bar du byin rlabs mi 'jig cing /
phan yon rjes su 'jug ste /
der nyams su myong ba dang ldan pa la ni ma thos kyi bar du phan yon rjes su 'jog go /
zhes gsungs pa'i phyir /
bzhi ba la drug yod de /
dang po 'gro ba'i tshe mtshams dang rnyed pa gnyis ka la yid gnyis za bas mtshams las 'das pa dang /
dang po de med @# / /
kyang mtshams kyi phyi rol du yid gnyis za ba gnyis po de skyes pa dang /
dang po 'gro ba'i tshe mtshams la re ba med cing rnyed pa la yid gnyis za bas mtshams las 'das pa dang /
mtshams kyi phyi rol du yid gnyis skyes pa gnyis te drug gi chos gos byin rlabs rang zhig tu 'gyur ba'i phyir /
gnyis pa gang zag so so zhing ma yin par gyur pa ni /
shi ba'am babs pa na rten zhing ma yin par gyur ba yin pa'i phyir /
gnyis pa ni /
sra brkyang bting ba yang yin sra brkyang 'byin pa'i las la ma ltos par sra brkyang la bsam pas gnas pa dang bral ba yang yin ba'i gzhi mthun par dmigs pa de /
rang 'jug bral gyi dbyung pa'i ma chen nyid /
sra brkyang bting ba yang yin /
sra brkyang 'byin pa'i las la ltos pa'i sgo nas sra brkyang la bsam pas gnas dang bral ba yang yin pa'i gzhi mthun par dmigs pa de /
bcos mas dbyung ba'i mtshan nyid /
gsum pa ni /
dngos po gang dbyung na bting la ma zhig pa'i sra brkyang de dbyung ngo / /
bzhi pa ni /
cho ga ji lta bus na gsol gzhi'i las kyis so / /
lnga pa ni /
gnas gang du na /
sra brkyang bting ba'i mtshams nang de nyid du dbyung ste /
mtshams kyi phyi rol du khyer na rang zhig tu 'gyur ba'i phyir /
drug pa ni /
dgos pa ci'i phyir du dbyung na bags yangs su yun ring dgag pa dang ston pa'i bcas pa dang mthun pa'i phyir du'o / /
bdun pa ni /
dus nam kyi tshe dbyung na /
dus kyi snga rol du dbyung ba dang /
dus su dbyung ba gnyis las /
dang po ni /
chom rkun la sogs pas bcom pa'i dgag bya yod na /
zla ba lnga ma lon pa'i nang du nya shi gcig dang bstun nas dbyung ngo / /
gnyis pa ni /
dbyid zlar ba'i tshes bco lnga la dbyung ste /
de'i dus ni dbyid zla ra ba'i nya'o / /
zhes gsungs /
dbyar phyi ma las 'das pa'i rjes su bting na /
dbyid zla 'bring po'i tshes bco lnga la dbyud do / /
dbyung ba 'di gso sbyong byas pa'i mod la dbyung bar bya ste /
mod la'o / /
zhes gsungs /
brgyad pa ni /
gang thag gang gis na /
dge 'dun khyad par gsum ldan gyis so / /
gnyis pa gzhung don la /
gding ba /
brkyang ba /
dbyung ba'o / /
dang po ni /
sra brkyang gding bar bya'o / /
zhes te /
ngag don ni /
gding ba dbyung rung gi dge 'dun no / /
chos gos sra ba brkyang bar gnang ste /
des khyad par du byas pa'i dgos pa mthong ba'i phyir /
gnyis pa ni dus dus su bsang bar bya /
zhes sogs mdo gsum gyi so /
ngag don ni /
sra brkyang gding ba'i tshul bzhag tu yod de /
rlung la bsang ba dang nyi ma la bsrang ba'i tshul gyis brkyang bar bya ba yin pa'i phyir /
gsum pa la /
dbyung ba ni rnam pa gnyis te /
rang 'jug pa dang bral ba dang bcos ma'o / /
zhes te /
ngag don ni /
sra brkyang dbyug ba bzhag tu yod de /
rang 'jug bral gyi dbyung ba dang bcos ma dbyung ba gnyis yod pa'i phyir /
gnyis pa ni /
dgag dbye ji lta ba bzhin du gding ngo / /
zhes te /
shol 'don ba rgyal po'i rjes su 'brangs nas ston zla 'bring po gnyis byung na sra brkyang de gang la gding zhen shol gyi rjes su 'brangs nas mi gdings kyi dbyar zla ba gsum khas blangs pa'i mthar dgag dbye ji lta ba bzhin de'i phyi de'i nyin ston zla 'bring po'i chos bcu drug la gding bar bya yi /
de las gzhan snga phyi gang la yang gding par mi bya ste /
rgya cher 'grel las /
de nas ston zla 'bring po'i tshes bcu drug ma yin pa'i dus gzhan la sra brkyang gding bar mi bya'o / /
zhes gsungs /
de'i tshe sra brkyang gding ba'i yun zla ba drug tu 'gyur te /
dmigs bsal lo /
! /
gnyis pa 'tsho ba'i yo byad dang 'brel ba gos kyi gzhi la /
spyi don dang /
gzhung don gnyis las /
dang po la /
dad rdzas la longs spyod pa'i tshul spyir bstan pa /
gos kyi spyi don bye brag tu bshad pa'o / /
dang po la /
bdag po'i tshul gyis longs spyod pa /
byin pa len pa'i tshul gyis /
rjes su gnang ba'i tshul gyis /
lcags gong dmar 'bar ba'i tshul gyis /
bu lon gyi tshul gyis longs spyod pa'o / /
dang po ni /
mi slob @# / /
pa dgra bcom pa lta bu /
gnyis pa ni /
slob pa rgyun du zhugs pa lta bu /
gsum pa ni rab tu byung bas tshul khrims rnam par dag pa dang ldan pa bstan pa la thos bsam byed pa la brtson pa rnams lta bu ste /
me tog 'phreng rgyud las| mi slob pas ni bdag por bshad / /
slob pa byin len spyod pa'o / /
bsam gtan 'don dang ldan pa ni / /
rjes su gnang ba dka' thub can / /
zhes gsungs pa'i phyir /
bzhi pa ni /
rab tu byung ba tshul khrims 'chal ba lta bu ste /
rnam 'byed las /
lcags gong me lce 'bar ba dag /
zos par gyur pa mchog yin gyi / /
tshul 'chal yang dag mi sdom pas / /
yul 'khor bsod snyoms za ma yin / /
zhes gsungs /
me tog 'phreng rgyud las /
lcags gong 'bar bar gyur pa dag /
zos par gyur pa mchog yin gyi / /
tshul 'chal yang dag mi sdom pas / /
yul 'khor bsod snyoms spyod ma yin / /
zhes gsungs /
lnga pa ni /
rab tu byung ba'i tshul khrims rnam par dag pa dang ldan yang thos bsam la mi brtson pa'i le lo can lta bu de /
le lo can la ni blangs ba dang nye bar spyad pa bu lon du 'gyur ro / /
zhes gsungs /
rab byung tshul khrims rnam par dag pa gang la spyod kyang sred zhen mi skye ba rnams /
dngos po la ci dgar longs spyod pa gnang ste /
de yon gnas khyad par can yin pa'i phyir /
mya ngan las 'da' ba'i bsam pas rab tu byung ba tshul khrims dang ldan pa la ni /
gos stong phrag brgya pa dang bas ro brgya pa dang khang ba brtsegs pa lnga brgya pa yang 'os so / /
zhes gsungs pa'i phyir /
gnyis pa la gos rgyu gang las sgrub pa /
tshul ji ltar sgrub pa /
de las bsgrubs pa'i gos /
dngos kyi rnam gzhag go / /
dang po ni| |log pa'i 'tsho ba lnga char gtogs dang bcas pa spang nas yang dag pa'i 'tsho bas bsgrub par bya ba yin la /
log pa'i 'tsho ba lnga ni /
sum brgya pa las /
rnyed phyir spyod lam tshul 'chos yin par bstan / /
chags pas gzhan la smod pa 'thob kyis 'jal / /
chung du byin nas mang po 'tshol byed dang /
gzhan gyi bsngags pa byed po gzhogs slong yin /
rnyed pa'i phyir ni gcam dang snyan par smra / /
thams cad kha gsag yin par thub pas gsungs / /
zhes dang /
rin chen phreng bar /
tshul 'chos rnyed dang bkur sti'i phyir / /
dbang po sdom par byad pa ste /
kha gsag rnyed dang bkur sti'i phyir / /
tshig 'jam sngar ni smra ba'o / /
gzhogs slongs de ni thob bya'i phyir / /
gzhan gyi rdzas la bsngags byed pa / /
thob kyis 'jal ba rnyed pa'i phyir /
mngon sum gzhan la smod byed pa / /
rnyed pas rnyed pa rnams 'dod pa /
sngar thob pa la bsngags byed pa'o / /
zhes gsungs /
gnyis pa yod de /
bkru ba dang /
dra ba dang /
drub pa dang /
kha bsgyur ba /
yang na lhan thabs su glan pa sogs kyi sgo nas bsgrub par bya ba yin pa'i phyir /
gsum pa la /
gos kyi dbye ba /
byin gyis brlab tshul /
'chang ba'i bsam pa /
bye brag tu chos gos gsum dras drub ji ltar bya tshul lo / /
dang po la /
'tsho ba'i yo byad kyi gos lhag pa'i yo byad kyi gos /
mkho ba'i yo byad kyi gos dang gsum las /
dang po la /
dngos dang /
phran tshegs gnyis /
dang po la /
bcu gsum yod de /
snam sbyar /
bla gos /
mthang gos /
sham thabs kyi gzan /
rngul gzan gyi gzan /
gdong phyis /
rnag gzan /
g.yan pa dga' ba /
skra bzed /
gding ba /
dbyar gyi gos ras chen no / /
snam sbyar dang bla gos rab tshad spangs su khru gsum /
zheng du khru lnga /
chung tshad spangs su khru phyed dang gsum /
zheng du sham thabs khru phyed dang lnga /
de gnyis kyi bar 'bring tshad yin te /
chen po dag ni rang gi khru gsum dang lnga dag go /
chung du dag ni gnyis ka las khru phyed phyed bri ba'o / /
'bring rnams kyi tshad ni bar ma'o / /
zhes gsungs /
mthang gos ni spangs su khru do / /
zheng du khru lnga'am bzhi yang bya /
ma 'byor na pus mo gnyis dang rgyab nas g.yogs ba'i lte ba'i dkyil 'khor gsum kheb pa tsam dang /
lus che bas mthang gos kyi lus ma 'dum na ral ga dpung bcad bya ste /
mthang gos ni do dang lnga yang @# / /
yang yin /
do dang bzhi yang yin no / /
'khor gsum khebs pa nyid yan chad kyang ngo / /
mi g.yog na ral ga dpung bcad bya'o / /
zhes gsungs /
'di'i khru gang rang gi spyi gtsug nas rkang mthil gyi bar cha bdun du btang ba'i cha gnyis la bya ste / /
khru'i don ni lus kyi cha bdun las gnyis so / /
zhes gsungs /
ral ga dpung bcad kyi tshad kyang khru do man chad de mthang gos kyi khru lnga'i steng du de'i khru do btang pas bdun no / /
sham thabs kyi tshad mthang gos dang mnyam pa mthang gos kyi nang du nyin mo smad la bsgo bar bya'o / /
sham thams kyi gzan mthang gos dang mnyam pa /
mtshan mo smad la bgo bar bya'o / /
rdul gzan ni tshad bla gos dang mnyam pa nyin mo stod la bgo bar bya'o / /
rdul gzan gyi gzan ni tshad de dang 'dra la mtshan mo stong la bgo bar bya'o / /
gdong phyis ni tshad khru gang rung ba'i tshon gyis kha bsgyur ba'o / /
rnag gzan ni rnag nad can gyi bla gos rdul gzan dang bcas pa'i nang du sha la bcar ste bgo bar bya ba ched ji tsam dgos pa'o / /
g.yan pa dgab ba ni g.yan pa'i nad can gyi sha la bcang te bgo bar bya ba tshad srid du khru gsum /
skra bzed ni skra 'breg ba'i tshe stod la bgo bar bya ba tshad spangs su khru phyed dang do / /
srid du khru gsum pa bya ste /
me tog 'phreng rgyud las /
bsrung ba'i don du skra bzed ni / /
rgyar ni phyed dang gnyis khru la / /
srid du khru ni gsum yin te / /
zhes gsungs /
gding ba ni gnas mal bskyab phyir du gding bar bya ba chad srid du khru gsum /
zheng du do dang sor drug la glegs bu phyed dang gnyis pa bya ste /
'di'i tshad ni srid du khru gsum mo / /
'di'i zheng du khru do dang sor drug go /
ces dang /
de la glegs bu'i 'phro bya'o / /
'og rol gyi sum cha'i ngang por ro / /
glegs bu gcig pa byin gyis brlab par mi bya'o / /
zhes gsungs /
dbyar gyis gos ras chen ni /
char chu las bskyab phyir du bgo pa /
tshad srid du khru dgu /
spangs su khru gsum dang sor bco brgyad bya ste /
dbyar gyi ras chen gyi'o / /
dgu dang gsum dang sor bco brgyad do / /
zhes gsungs /
gnyis pa ni /
zhwa dang ska rags dang lham sgrog /
gtur bu /
khrus ras /
lhung bzed kyi shung sa la sogs ba'o / /
kha cig /
gdong phyis 'tsho ba'i yo byad kyi phran tshegs la 'dren pa mi 'thad de /
sngon yig mkhan las rab tu byung ba'i gdong phyis snag bum bcad par bya'o / /
zhes snag bum la gsungs pa'i phyir /
gnyis pa la yang dngos dang /
phran tshegs gnyis las / /
dang po ni /
snam sbyar la sogs pa 'tsho ba'i yo byad bcu gsum lhag pa rnams so / /
gnyis pa ni /
zha thebs la sogs pa'o / /
gsum pa la'ang dngos dang /
phran tshogs gnyis /
dang po ni /
ras yug dang /
dar yug sogs dang /
ring 'gag /
bem po /
dbyibs rung ba sogs khrur longs pa'o / /
gnyis pa ni /
ras kha phyed dang dar phyed la sogs pa rnams so / /
gnyis pa byin gyis brlab tshul ni /
gang gi mdun du na /
spyir btang la dge slong chos bdun ldan gyis so / /
dmigs kyis bsal na rang nyid gcig pus byin gyis brlab tu rung ba yod de /
gnas nas phyung ba yod de /
bzhin no / /
zhes gsungs /
rten gyi gang zag gang gis na /
spyir btang la bsnyen par rdzogs pas so / /
dmigs bsal bsnyen rdzogs sgrub pa'i tshe dge tshul gyi rten la chos gos gsum byin gyis rlobs pa dang /
bsnyen rdzogs kyi sdom pa blangs kyang ma skyes ba /
skyes kyang pham pa 'chab bcas kyis nyams pas kyang byin gyis brlab dgos pa'i phyir /
dngos po gang na chos gos gsum dngos dang phran tshegs thams cad do / /
spyir btang la rung ba tshad dang ldan pa sngar byin gyis ma brlabs pa zhig dgos la /
dmigs bsal ni kha dog gi sgo nas mi rung ba dkar po 'am /
khyim pa'i gos la snam spyar gyi byin rlabs chags pa yod de /
snam rten dkar po kha gang la snam sbyar gyi byin rlabs chags pa yod pa'i phyir /
cho ga ci lta bus na /
sbyor ba ni /
mchil lham phud phyag 'tshal ba sogs so / /
dngos @# / /
gzhi btsun pa'am slob dpon dgongs su gsol /
zhes sogs sngags tshigs lan gsum brjod pa'i sgo nas byin gyis rlob /
mjug chog ni /
thabs legs brjod par bya ba yin no / /
dgos pa gang gi phyir du na /
'chang 'jog gi ltung ba mi 'byung ba dang /
gos byin rlabs can med pa'i nyes pa khegs par 'gyur pa'i phyir du yin no / /
byin rlabs 'jig pa'i rgyu la bzhi yod de /
sngags tshig gi dbyung ba dang /
rten zhing ma yin par gyur pa dang /
gos zhing ma yin par gyur ba dang /
gzhan la byin pa rnams su yod pa'i phyir /
gsum pa 'chang ba'i bsam pa ni /
'tsho ba'i yo byad rnams rang gi len pa'i bsam pas rang don du 'chang /
gos phyi ma gnyis rang gzhan gnyis ka'i don du 'chang de / /
lhag pa'i yo byad gnang ba'i rten gyi gang zag ni rgyal po'i bu gcig lta bu sogs skyid bde ba las rab tu byung ba dang sro shig dang /
rdul dang dri ma mang pa la sogs pa'i dge slong rnams la gnang ba yin no / /
bzhi pa chos gos gsum la dras drub ji ltar bya ba'i tshul ni /
tshad che ba brgya dang /
chung ba nyer lnga ste /
bya spu snon gyi tshul gyis bsgrigs te grub par bya zhing /
gung nas rim bzhin ltag sprod gyis tshul gyis kha phyi rgyud du lta pa'i tshul gyis bya zhing /
snam sbyar che tshad gsum la snam phran nyer lnga nyer gsum nyer gcig bya /
'bring tshad gsum la bcu dgu bcu bdun bco lnga bya /
chung tshad gsum la bcu gsum bcu gcig dgu bya /
dang po gsum la glegs bu phyed dang lnga re /
'bring gsum la phyed dang bzhi re /
chung ba gsum la phyed dang gsum re bya'o / /
de ltar snam sbyar gyi snam phran dag ni dgu chad nyi shu rtsa lnga man chad de zung ma gtogs so / /
chen po skor gsum la glegs bu phyed dang lnga /
'bring po skor gsum la glegs bu phyed dang bzhi bya /
chung du skor gsum la glegs bu phyed dang gsum bya ba yin no / /
gnyis pa gzhung don ni /
gzhi'i skabs nas 'byung ba dang /
phran tshegs zhu ba dang bcas pa'i skabs nas 'byung pa'o| |dang po ni /
mtshon gyis ma dras pa'i ges bcang bar mi bya'o / /
zhes te /
ngag don ni /
kha tshar dang phun tshar mtshon gyis ma dras pa'i gos rab tu byung bas longs par mi bya ste /
khyim pa dang rtags 'dres pa'i nyes pa spang bar bya ba'i ched yin pa'i phyir /
'o na ji ltar bya snyam na /
dras shing drubs pa chos gos nyid du byin gyis brlab par bya'o / /
zhes te /
glegs bu dang glegs bu phyed par dras shing drubs pa /
chos gos nyid du byin gyis brlab par bya ste /
des khyad par du byas pa'i dgos pa mthong ba'i phyir /
rnam pa ji ltar dras drub bya snyam na /
snam phran smel zhi nyid dang lhag ma /
zhes sogs te /
ngag dan /
drus drubs ji ltar bya tshul yod de /
snam phran srid du btang ba'i chal bu dag gis sna mtho dman mnyam pa'i dras thabs su 'dug pa'i smel zhi nyid dang /
zheng du thal rangs su btang ba'i snam phran dag gi 'phro nas non pa'i lhag ma phan tshun srid du mnyam gnyid dang /
zheng du btang ba'i snam phran dbus ma gnyis kyi bar gyi glegs bu ni dbus te de nas g.yas g.yon gzhan du snam phran gyis glegs bu'i 'phro kha phyogs phyogs su phyi rgyud du lta ba nyid dang /
mtha' lcags ris bskor ba nyid dag gis sgo nas bya ba yin pa'i phyir /
chos gos ji ltar byin gyis brlab pa dang dras drubs bya snyam na /
mthang ges dang bla gos dang snam sbyar la'o / /
zhes te /
de bzhag du yod de /
chos gos gsum dras drubs dang /
gsum pos mtshon pa'i gos thams cad byin gyis brlab par bya ba yin pa'i phyir /
chos gos gsum dras drub ji ltar bya ba'i tshul ni /
glegs bu dang glegs bu phyed dag mnyam par bya'o / /
zhes sogs te /
ngag don ni /
glegs bu mnyam pa dang /
glegs bu phyed pa dag kyang mnyam pa kho nar bya ste /
mdzes par bya ba'i ched yin pa'i phyir /
de'i tshul ni /
snam sbyar la snam phran nyer lnga glegs bu phyed dang lnga ba /
bla gos la snam phran bdun glegs bu phyed dang gsum mo /
mthar gos la snam phran lnga glegs bu phyed dang gnyis bya zhing /
chos gos gsum ka'i mtha' skor lcags @# / /
ra dang /
chal bu de'i zheng gi tshe tshang bya rog mtho gang rtsa sar bzha /
chung chad rtsa sor gnyis sam mthe ba sor gcig /
de'i bar 'bring tshad do /
! /
gnyis pa dmigs bsal dang 'brel ba ko lbags kyi gzhil yul dbus dang mtha' 'khob kyis tshigs bstan pa /
mchi lham rung mi rung gi bye brag bstan pa /
ko lpags rung mi rung gi bye brag bstan pa /
chu la 'jug pa'i bya ba gzhan bstan pa'o / /
dang po ni /
yul dbus kyi 'tshams so / /
zhes sogs te /
yul dbus las tshigs kyis phye ba'i yul dang /
chos tshigs kyis phye ba'i yul gnyis las /
dang po /
bzhag tu yod de /
rdo rje gdan dbus su bzhag pa'i /
shar du ni li kha ra shing 'phel gyi mdun gyi nags li kha ri'i shing chang ching can zhes bya ba tshun chad dbus dang /
de phan chad mtha' khob yin lho ni grong khyer 'dam bu can gyi lho na chu klung 'dam bu can zhes bya ba yod pa tshun chad dbus dang de phan mtha' 'khob yin /
nub na ni bram ze'i grong kab dang nye ba'i ka pa zhes bya ba yod pa de tshun dbus dang des na mtha' 'khob yin /
byang du u shu ri'i ri zhes bya ba yod pa de phan chad mtha' 'khob yin /
de bzhi dang rdo rje gdan gyi bar thag tu dpag tshad drug cu yod par lo ts+tsha ba mang pos bzhed kyang bcu drug yod pa 'dra ste dpyad par bya'o / /
gnyis pa bzhag tu yod de /
gzhung sher phyin bzhugs pa dang /
'khor rnam bzhi tshang ba dang /
sar gnas kyi byang sems bzhugs pa'i sa phyogs de yul dbus dang /
de las log pa mtha' 'khob yin pa'i phyir /
gnyis pa ni /
mtha' 'khab tu mchil lham dag bcang par bya'o / /
zhes te /
ngag don sa tshigs kyis phye ba'i mtha' 'khob du mchil lham bcang par gnad ste /
rkang pa la ma rungs ba dang /
lus la gnod pa spang bar bya ba'i ched yin pa'i phyir /
gnas mal ba skyab pa'i phyir yang ngo / /
zhes pa'i ngag don /
dmigs bsal la yul dbus su yang mchil lham gnang ba yod de /
gnas mal bskyab phyir du der de gnang ba'i phyir ro / /
gsum pa ni /
khyim gzhan du gzhan med na ko lpags la 'dug par bya'o / /
zhes sags te /
ngag bon /
spyir btang la yul dbus su ko lpags la longs spyod du mi rung /
mtha' 'khob tu longs spyod du rung ba'i phyir /
dmigs bsal du yul dbus su yang de la longs spyod rung ba yod de /
der mig nad can gyis dom lpags dang /
rlung nang can gyis dom lpags kyi stan la longs spyod du rung ba'i phyir /
bzhi pa ni rkyal bska ba can bcad par bya'o / /
zhes sogs te /
ngag don| chu la 'jug pa'i thabs yod de /
dpen pa'i gnas su rkyal bslab pa dang /
chu'i gting la mi mngon par 'gro ba'i tshe /
khyu mchog las gzhan pa'i dud 'gro dman pa la brten par bya ba ma yin pa'i phyir /
! gnyis pa bde bar gnas pa'i rkyen sman bsten pa la /
spyi don dang /
gzhung don gnyis /
dang po la /
sman gyi rgyu gang las tshul ji ltar sgrub pa /
de ltar sgrub pa'i sman dngos kyi rnam gzhag bshad pa /
gang zag gang gis bcad pa /
sman bzhag pa'i gnas /
rung khang gi rnam gzhag /
sman la longs spyod pa la 'jug pa'i tshul| sman gyi rgyu mthun zag pa 'dor ba'i thabs bstan pa'o / /
dang po ni /
log pa'i 'tsho ba lnga char gtogs dang bcas pa spangs nas yang dag pa'i 'tsho bas bsgrub par bya ba yin no / /
gnyis pa la /
dbye ba /
so so'i mtshan nyid /
sman so so'i rnam bzhag /
sman bsten pa'i dgos pa /
sgra bshad pa /
sman bsten pa'i tshul lo / /
dang po ni /
sman la dbye na bzhi yod de /
dus rung gi sman /
thun tshod du rung ba'i sman /
zhag bdun pa'i sman /
ji srid 'tsho bcang gi sman rnams su yod pa'i phyir /
de ni rnam pa bzhi'o / /
dus su rung ba dang /
thun tshod du rung ba dang /
zhag bdun pa dang /
'tsho ba'i bar du bcad b+nyid do / /
zhes gsungs pa'i phyir /
gnyis pa ni /
dri ro reg bya'i skye mched gyi bdag nyid can gyi khams zas su dmigs pa /
skabs 'dir bstan gyi sman gyi mtshan nyid /
gtso bor bkres pa'i nang sel phyir du 'du ba'i @# / /
rigs su gnas pa yang yin /
bcas ldan dge slong gis snga dro'i dus kho nar bsten par bya ba'i rigs su gnas pa yang yin pa'i gzhi mthun par dmigs pa dus rung gi sman gyi mtshan nyid gtso bor skom pa'i nad sel ba'i phyir du 'du ba'i rigs su gnas pa yang yin /
ngo po '+tung ba yang yin pa'i gzhi mthun par dmigs pa /
thun tsho du rung ba'i sman gyi mtshan nyid /
thun tsho du rung ba ni btung ba dag go /
shin tu sla ba'o / /
zhes gsungs pa'i phyir /
gtso bor 'des pa'i nang sel ba'i phyir du 'du ba'i rigs su gnas pa yang yin /
bcas ldan dge slong gis byin gyis brlab pa'i dus thung ngur dmigs pa yang yin pa'i bzhi 'thun par dmigs pa /
zhag 'dun pa'i sman gyi mtshan nyid /
de yang yin /
bcas ldan dge slong gis byin gyis brlabs pa'i dus ring por dmigs pa yang yin pa'i gzhi mthun par dmigs pa /
ji srid 'tsho bcang gi sman gyi mtshan nyid /
gsum pa ni /
dus rung gi sman la dbye na bza' ba lnga /
bca' ba lnga yod ge dang po ni /
zan dron /
'bras zan /
nya sha /
sha /
snum khur ro / /
rgya cher 'grel las /
nya sha'i steng du lde gu drangs so / /
des mtshon nas skyo ma dang /
thug pa sogs dang /
zho dar dang /
thung la sogs pa yang dus rung gi sman yin te /
me tog 'phreng rgyud las /
rgun 'brum pa la se'u 'bra go dang /
ud ba la la sogs rtsa ba dag /
mkhas pas dus su rung bar gsungs / /
zhes gsungs pa'i phyir /
kha cig /
mar dus rung gi sman yin te /
rgya cher 'grel las /
dus su rung ba mar dang /
zhes gsungs pa'i phyir zer ba mi 'thad de /
des ni mar dus thams cad du rung ba'i sman du bshad pa yin pa'i phyir te /
des na mar zhag bdun pa'i sman yin no / /
kho na re /
mar chos can /
dus rung du thal /
dus thams cad du rung ba'i phyir zer na /
bu ram chos can /
der thal /
de'i phyir /
gnyis pa ni /
rtsa gs+dong pu /
'dab ma /
me tog /
'bras bu ste lnga'o / /
dang po na /
la phug dang nyung ma lta bu /
gnyis pa ni /
bur shing lta bu /
gsum pa ni /
la bug gi lo ma lta bu /
bzhi pa ni /
padma ud pa la lta bu /
lnga pa ni /
rgun 'brum dang kham star lta bu'o / /
thun tshod du rung ba'i sman la dbyen /
dus rung gi sman gyi rgyu las byung ba'i thun tshod du rung ba'i sman /
thun tshod du rung ba'i sman gyi rgyu las byung ba'i de dang /
zhag bdun pa'i sman gyi rgyu las byung ba'i de dang /
ji srid 'tsho bcang gi sman gyi rgyu las byung ba'i de dang bzhi las /
dang po ni /
rtsam thang dang /
rus thang shin tu sla ba tshags dam po la 'dzag thub pa lta bu /
gnyis pa ni /
bcos pa'i tsha sogs shin tu sla pa 'dam bu'i mdog lta bu gsum pa ni /
sbrang bur gi khu ba shin tu sla ba lta bu /
bzhi pa ni /
a ru ra'i khu ba shin tu sla ba lta bu /
zhag bdun pa'i sman ni /
zhun mar /
'bru mar dang /
sbrad rtsi dang /
li khar dang /
bu ram gyi dbu ba lta bu /
ji srid 'tsho bcang gi sman la dbye na /
gtso bo lnga /
gtso bo ma yin pa lnga las /
dang po la /
rtsa ba /
sdong bu /
'dab ma /
me tog 'bras bu dang lnga las /
dang po ni /
gla sgang dang shu dag dang yung ba la sogs lta bu'o / /
gnyis pa ni /
tsan dan dang sle tres lta bu /
gsum pa ni /
ba sha ka'i 'dab ma lta bu /
bzhi pa ni /
klu shing gi me tog lta bu /
lnga ba ni /
a par skyur gsum lta bu'o / /
'o na dus rung gi rtsa ba sogs dang /
'di'i rtsa ba sogs lnga'i khyad par ji lta bu snyam na /
de yod de /
dus rung gi lnga po de 'jig rten na zas su grags sman du ma grags /
'di'i lnga po 'jig rten na sman du grags pa tsam yin gyi zas sum grags pa'i khyad par 'thar pa'i phyir /
gnyis pa ni /
spyi'i sman dang /
'gyur byed kyi sman dang /
lan tsha'i sman dang /
btung ba'i sman dang /
dug sman rnams yin no / /
'o na thun tshod kyi mtha' de gang la byed snyam na srod kyi thun tshed kyi mtha' la byed pa yin te /
rgya cher 'grel las /
nam gyi thun dang po 'das nas bcang bar mi bya /
zhes gsungs pa'i phyir dang /
lung ma mo las /
nyin bar dang srod kyi bar du bcang ste /
zhes gsungs /
'o na ji srid 'tsho bcang gi ji srid 'tsho de gang la byed snyam na tshe ji srid 'tsho la byed rigs te /
sum brgya pa las /
ma shi'i bar bcab sman du gsungs / /
zhes dang /
shes rab byed par /
cho gcig pa'o / /
zhes dang /
zhu ba las /
ji srid 'tsho ba'i bar bcad pa ni ji srid 'tsho'i bar du yongs su spyad par bya'o / /
zhes gsungs /
bzhi pa dgos pa ni lus stobs rgyas pa dang /
nad sel ba'i ched du'o /
lnga pa ni /
phan @# / /
bar byed pas na sman zhes brjod do / /
gung tshigs kyi dus yan chad du bsten par byed pas na dus rung ba dang /
srod kyi thun tshod kyi mtha' yan chad du bstan par byed pas na thun tshod du rung ba dang /
zhag bdun gyi bar byin gyis brlabs ste bsten par bya bas na zhag bdun pa dang /
ji srid 'tsho ba'i bar du byin gyis brlabs te bsten par bya ba'i sman yin pas na ji srid 'tsho bcad gi sman zhes brjod do / /
drug pa la /
lus la bsten pa'i tshul dang /
khar bsten pa'i tshul gnyis las /
dang po la /
min ba'i lus la bsten pa'i tshul dang /
na ba'i lus la bsten pa'i tshul lo / /
dang po la /
du ma yod de /
bsro khang bsten pa dang /
legs sbyar gyis khrus bsten pa /
mig la phan pa'i phyir du dom lpags bsten pa /
me tog dri zhim po bsten pa rnams su yod pa'i phyir /
dang po ni /
bsro khar bsten par bya'o / /
zhes bstan /
gnyis pa ni /
legs sbyar gyi khrus kyis bkru'o / /
zhes bstan /
gsum pa ni /
mig la phan pa'i phyir dom lpags bcad par bya'o / /
zhes bstan /
bzhi pa ni /
mig la phan pa'i me tog dri zhib po bsten par bya'o / /
zhes bstan /
gnyis pa la /
mig sman bsten pa /
reng bu'i du ba bsten pa /
sma'i shal sman bsten ba| mtshon gyis gso ba bsten pa /
'dom gyis gso ba bsten pa /
pags pa dang kha'i nang chang gis bkru ba /
sman khu ji ltar bsten pa'o / /
dang po ni /
mig sman bsten par bya'o / /
zhes bstan /
gnyis pa ni /
gso ba'i phyir reng bu'i du ba rdub par bya'o / /
zhes bstan /
gsum pa ni /
snar blugs pa'i las bya'o / /
zhes bstan /
bzhi pa ni /
mtshon gyis gso ba yang de dang 'dra'o / /
zhes bstan /
lnga pa ni /
'dom gso ba bsten par bya'o / /
zhes bstan /
drug pa ni /
me tog 'phreng rgyud las /
sman pa'i ngag gis btung ba ni / /
srog la babs kyang ma gnang ste / /
kha'i nang du khur phugs su / /
bsres pa tsam la nyes pa med / /
ces dang /
'di nyid las chang gi sred pa dang bral bar bya ba'i phyir /
zhes sogs kyis bstan /
bdun pa ni /
grags tshod ltar ro / /
gnyis pa khar bsten pa'i tshul la /
min bas khar bsten tshul dang /
na ba'i khal bsten tshul /
'phongs pa'i dus kyi dmigs bsal lo / /
dang po la dus rung kho nar bsten pa dang /
sman gzhan gsum byin gyis brlabs pa dus thams cad du bsten tshul lo / /
dang po ni /
snga dro'i dus kho nar bsten par bya ba yin zhing /
phyi dro longs spyad na phyi dro'i kha zas zos ba'i nyes par 'gyur ro| |gnyis pa ni /
byin gyis brlabs pa'i sman phyi ma gsum dus thams cad du longs spyod cing bstan pa la nyas pa med la /
byin gyis brlabs pa'i sman phyi ma gsum min pas bsten par mi bya ste /
min pas de dag byin gyis brlab tu mi rung zhing /
byin gyis brlabs pa bzar yang mi rung ba'i phyir /
dang po ma yin pa nyid dag ni nad pa'i phyir ro / /
zhes gsungs /
gnyis pa na bas khar bsten tshul la /
dus rung gi sman dus ma yin par bsten pa'i tshul /
zhun mar dang 'dres pa'i chang gi sman bsten tshul /
sman phyi ma gsum byin gyis brlabs te bsten pa'i tshul lo / /
dang po la /
nas kyi sman bsten tshul /
sha'i sman bsten tshul /
sgog pa'i sman bsten tshul lo / /
dang po ni /
sman pas bsgo pa bzhin phyi dro'i kha zas bsten pa'o / /
gnyis pa ni /
sman gyi phyir sha rlon pa bsten par bya'o / /
zhes sogs kyi don ni /
spyir rab byung gis rnam gsum dag pa'i sha bza' rung bar gnad ste /
sngo ma gsum rab dbye las /
nyan thos rnam gsum phag pa'i sha / /
bza' rung gal te mi za na / /
lhas byin gyi ni brtul zhugs 'gyur / /
zhes dang /
'dir sha'i byin len stobs pa la spyad pa las byung ba nyid ma yin nam /
zhes brjod par bya'o / /
zhes dang /
rgya cher 'grel las /
de dag las byung ba ma yin na bza' bar bya'o / /
zhes dang /
'dir yang zan dren dang lde gu dang /
sha dang snum 'khur dang 'o ma dang zho dang mar dang nya sha dang sha skam dag ni mi rung ba nyid ma yin no / /
zhes dang /
rgya cher 'grel las /
za ba po'i phyir sbyin bdag gis sha bsdos par za ba bos mthong ba dang thos pa dang dogs pa'i sgo nas shes na des sha de bza' bar mi bya ba ste /
de bas na rab tu byung ba rnams kyis ni shan pa'i gnas sam tshong 'dus nas sha rung ba dge bsnyen dad ba can gyis blangs te bza' bar @# / /
rjes su gnang ngo / /
zhes gsungs pa'i phyir /
gsum pa ni /
sgog skya dang /
kun dong dang /
ke'u za bar mi bya'o / /
zhes spyir btang nas /
nad pas ni dben pa'i phyogs su'o / /
zos nas sgog skya ni zhag bdun kun dong ni zhag gsum ke'u ni zhag gcig ma lon par gtsug lag khang du 'jug par mi bya'o / /
zhes dang /
nad pas chang ni rtsa chog gis kyang mi btung ngo / /
zhes srog gyi phyir yang ma gnang ba'i phyir te /
rang bzhin gyi kha na ma tho ba dang bcas pa las gzhan pa thams cad la gso ba'i don nyid ma gtogs so / /
zhes bya ba'i lhag ma'o / /
zhes pa'i lhag ma ni chang bkag pa 'di yin pa'i phyir ro / /
rgyud rdo rje rtse mo las /
phung krol kun gyi rtsa ba ni / /
chang ni rnam par spang bar bya / /
zhes bkags pas so / /
'o na brtag gnyis las /
de la ga bur rgyu ba'i phyir /
sha ni shin tu bza' bar bya /
khyad par du yang chang nyid do / /
zhes dang /
gtor ma myos byed med pa rnams / /
sgrub kyang 'grub par mi 'gyur ro / /
zhes gsungs pa ji lta bu zhe na /
de ni bde chen ye shes god nas gong du rgyas par 'dod pas bstan pa la gnod pa'i dgag bya med cing bde ba'i rten kun ta lta bu'i khams rgyas pa la brten nas bde chen gyi ye shes rgyas par byed pa'i gang zag khyad par can gcig la dgongs pa yin gyi chang gang byung la gnang ba ma yin no / /
kho na re /
nad pas chang btung du rung bar thal /
des chang zhun mar dang 'dres pa btung du rung ba'i phyir zer na /
rab byung gis phyi dro zho dang 'o ma btung du rung ba dang 'bras phye bzar rung bar thal /
des phyi dro 'o ma jal btab pa btung du rung /
'bras bye bu ram dang 'dres pa bzar rung ba'i phyir /
khyab pa khas /
der thal /
mi mngon pa yod pa'i grangs nyid ma yin no / /
zhes dang /
'gor gyi gzungs ni bu ram nyid du shes par bya'o / /
zhes gsungs pa'i phyir /
gsum pa sman phyi ma gsum byin gyis brlabs te bsten tshul la /
dngos po gang byin gyis brlab pa /
rten gyi gang zag gang gis /
yul gang gi mdun du /
dus nam gyi tshe /
yun ji srid du cho ga ji lta bus /
dgos pa ci'i phyir du /
tshul ji ltar du spyod pa'o / /
dang po la /
khyad chos lnga dang ldan pa gcig dgos te /
sman phyi ma gsum gang rung yin pa /
rung ba yin pa /
rang gi yin pa tshad dang ldan pa /
mngon sum du yod pa /
sngar byin gyis brlabs ma zin pa rnams dgos pa'i phyir /
dang po grub ste /
dang po ma yin pa nyid dag ni de'o / /
zhes gsungs pa'i phyir /
gnyis pa grub ste /
lag nywa song ba sogs mi rung ba la byin rlabs mi chags pa'i phyir /
gsum pa grub ste /
gzhan gyi sman rang gi byin gyis brlab tu mi rung ba'i phyir /
bzhi ba grub ste /
byin len byed dgos pa zhig tshad dang mi ldan na byin len mi chags pa'i phyir /
lnga pa grub ste /
bskyar nas byin rlabs byas pa la dgos pa med pa'i phyir /
gnyis pa ni /
bsnyen rdzogs kyi sdom pa gso rung yan chad dang ldan pas bya ste /
bsnyen rdzogs ba nad pa kho na ste /
nad pa'i ched du longs spyod pa'i phyir ro / /
zhes gsungs /
gsum pa ni /
dge slong chos dgu ldan gyi mdun du bya zhing /
yul med na rang nyid gcig pus kyang byin gyis brlab par gsungs so| |bzhi pa ni /
snga dro za ba'i gong du byin gyis brlab ste /
thun tshod kyi sman ni thun tshod kyi mtha' tshun chad du byin gyis brlab par bya ba dang /
zhag bdun pa'i sman zhag bdun gyi mtha' tshun chad du byin gyis brlab par bya ba dang /
ji srid 'tsho bcang gi sman ni ji srid 'tsho'i dus kyi mtha' tshun chad du byin gyis brlab par bya ba yin pa'i phyir /
skabs 'di'i thun tshod kyi mtha' yang yod de /
nyi ma nub pa'i 'og tu 'od dmar po 'char ba'i dmar thag 'das ma thag pa de mtshan mo'i thun dang po dang /
skabs 'di'i thun tshod kyi phyi ma'i mtha' yang yin pa'i phyir /
'di 'das ma thag byin len ma bshig na gsog 'jog tu 'gyur ro / /
des na gsar du byin len byas pa yang /
gung chags ma yol par du gsog 'jog med pas longs spyod du rung bar 'dul 'dzin rin po ches bshad do /
drug pa la /
sbyor dngos mjug @# / /
gsum las /
dang po ni /
lag pa bkru bas byin len byas te /
gnyis ka'i lag pa g.yon pa'i steng du sman bzhag g.yas pas kha bkab pa'i tshul gyis bya ba sogs so / /
gnyis pa ni /
rang rang gi sngags tshig lan gsum bzlas pas so / /
de yang btsun ba'am tshe dang ldan pa dgongs su gsol /
bdag dge slong ming 'di zhes bgyi ba'i sman thun tshod du rung ba 'di dag bdag dang tshangs par mtshungs par spyod pa rnams kyis bgyi bar thun tshod du rung bar byin gyis brlab tu gsol /
zhes brjod cing sman gzhan rnams la rigs 'gre'o / /
gsum pa ni thabs legs dang /
sman byin rlabs kyi cho ga la thugs gtang ba bka' drin che'o / /
zhes brjod pa'o / /
bdun pa dgos pa yod de /
gsog 'jog char gtogs dang bcas pa dgag pa'i phyir du yin pa'i phyir te /
byin gyis brlab pa la gsog 'jog mi 'byung /
zhes gsungs pa'i phyir /
nad pa dang lam zhugs sogs la byin rlabs gnang ba'i rgyu mtshan yod de /
de rnams la gsog 'jog kyi nyes pa 'byung nye ba'i cha nas yin pa'i phyir /
brgyad pa ji ltar du longs spyod pa yod de /
'di la byin gyis brlab pa 'og ma dang lhan cig tu longs mi spyod pa /
sman gzhan 'dres pa la cho ga sngon ma 'jug pa /
sman byin rlabs 'jig pa'i rgyu bshad pa'o / /
dang po ni /
byin gyis brlabs pa'i ji srid 'tsho bcad gi sman /
byin gyis brlabs pa'i zhag 'dun pa'i sman dang lhan cig longs spyod par mi bya /
de byin gyis brlabs pa'i thun tshod du rung ba'i sman dang lhan cig longs spyod par mi bya /
de dus rung gi sman dang lhan cig longs spyod par mi bya ste /
byin gyis brlab pa 'og ma dang lhan cig yongs su longs spyod bar mi bya'o / /
zhes gsungs /
gnyis pa ni /
dus rung gi sman gzhan dang 'dres na dus rung kho nar spyad par bya la des gzhan gsum la yang mtshon te /
gzhan dang bcas pa la de lhag par spyad pa yod de / /
de'i phyir de dang bcas pa la cho ga snga mas 'jug par bya'o / /
zhes gsungs /
gsum pa ni /
gyin len 'jig rgyu rnams 'di'i yang 'jig rgyu yin no / /
gsum pa 'phongs pa'i dus kyi dmigs bsal ni /
mu ge dang de dang 'dra ba'i dus dang na ba'i tshe lag nywa /
mtshams bcos zhag lon /
rjen tshos /
gsog 'jog brtsam lngang /
sa bon skye ba 'joms pa /
spangs pa za ba byin len ma byas par za ba rnams ltung med du gnang ba'i phyir ro / /
bzhi pa gang zag gang gis bcad pa na /
dad rdzas la longs spyod tshul gong du bshad pa bzhin gyi steng du /
yam dang nad pa la sogs par dge 'dun gyis zas dang gos rnams byin kyang ltung ba med do / /
lnga pa sman bzhag pa'i gnas rung khang gi rnam gzhag la /
dgos pa ci'i phyir du rung khang byin gyis rlob pa /
gnas gang du rung khang bcad pa /
rten gang gis bcad pa /
dus nam gyi tshe bcad pa /
cho ga gang gis bcad pa /
rung khang gis byed las /
sgra bshad pa /
rung khang bcad pa 'jig pa'i rgyu bshad pa'o / /
dang po ni /
dgos pa yod de /
mtshams chos dang /
zhag lon char gtogs dang bcas pa mi 'byung ba'i ched yin pa'i phyir /
gnyis pa ni /
mtshams nang nye 'khor dang bcas pa yin pa /
rang ngam rang dang cho ga gcig pa rang dbang ba kun la mkho ba'i sgo khang sogs ma yin pa /
dkon mchog gi pho brang ma yin pa /
'og gzhi sra ba dang 'brel pa /
bla gab med pa sogs zas chud za ba'i gnas ma yin pa /
gtsogs pa'i gnas ma yin pa /
sngar rung khang bcad zin pa ma yin pa'o / /
gsum pa ni /
spyir dge 'dun gyis bcad par bya zhing bye brag rdo 'degs pa'i mtha' las byung ba'i rung khang ni dge slong lag gi gla 'ba' zhig ba'o / /
sems bsdus pa'i mtha' las byung ba'i rung khang ni /
de dang dge slong rab tu mang pos bcad do / /
las kyi mtha' olas byung ba'i rung khang ni /
dge 'dun khyad par gsum ldan gyis so / /
'phral gyi mtha' las byung ba'i rung khang ni /
dge slong gnas der ji snyed phyin pas so / /
bzhi pa ni /
rung khang dang po 'gram rdo 'jog pa'i dus dang /
gnyis pa byed 'phro zin par las gsar pa byed pa'i dus dang /
@# / /
gsum pa grub zin pas dge slong gnas bzhin pa'i dus dang /
bzhi pa gnas stong par phyin pa na bya ba gzhan ma brtsams zhing sleb 'phral du byin gyis brlabs so / /
lnga pa ni /
rung khang dang po de dge slong lag gi blas 'gram rdo 'jog pa na gzhi 'di dge 'dun gyi rung ba'i khang par 'gyur ro / /
zhes pa yid la bsam zhing /
ngag tu brjod pa'i sgo nas byin gyis brlab par bya ste /
'di la rdo 'degs pa'i mtha' las byung ba'i rung khang zhes bya ba yin no / /
gnyis pa de dge slong rab tu mang po sa la 'khod de che dang ldan pa dag gzhi 'di rnams dge 'dun gyi rung ba'i khang par 'gyur ba'i sems bsdus pa zhes yid la bsam zhing ngag tu brjod pa'i sgo nas byin gyis brlab par bya ste /
'di la sems bsdus pa'i mtha' las byung ba'i rung khang zhes bya ba yin ne / /
gsum pa 'di dge 'dun gyi gsol gnyis kyi las kyis byin gyis brlab par bya ste /
'di la las kyi mtha' las byung ba'i rung khang zhes bya ba yin no / /
bzhi pa 'di gcig car phyin pa'i dge slong de snyed kyi gzhi 'di dge 'dun gyi rung ba'i khang par 'gyur ro / /
zhes yid la bsam zhing dag tu brjod pa'i sgo nas byin gyis brlab par bya ste /
'di la 'phral gyi mtha' las byung ba'i rung khang zhes bya ba yin no / /
rung khang bzhi po de gang yang ma grub pa'i tshe ji ltar bya ba yod de /
'phags pa thog med kyis gsungs pa ltar shes pa chung dus rung khang byin gyis brlab par bya ba yin pa'i phyir te /
'di skad du /
bdag ni bslab pa rnams la mi gus pa ma lags so / /
ji ltar sangs rgyas bcom ldan 'das rnams mkhyen pa dang /
gzigs pa dang ldan pa de dag gi rung ba'i khang pa dang zas kyi khang par yongs su longs spyod pa mkhyen cing /
bzod pa de ltar na bdag gis phyir dran pa nye bar 'jog go /
de dag gi tshangs par spyod par rjes su 'jug par gyur cig /
ces lan gsum brjod pa'i sgo nas byin gyis brlab par bya ba yin pa'i phyir /
drug pa ni /
rung khang bzhi po des mtshams nang de na gnas pa'i rung ba thams cad kyis bya ba byed nus pa yin te /
gcig gis gtsug lag khang du ma'i bya ba byed pa la mi mdzes pa med do / /
zhes gsungs /
'dun pa ni /
mtshams nang du zas btso ba dang /
zhag lon par bzhag tu rung bas na rung khang zhes brjod do / /
brgyad pa ni /
mtshas la re ba med pa /
mtshan ma brtan po zhig pa /
mtshams gzhan byung ba /
las kyis zhig pa /
mtshams nang gi dge slong mtshan gyur pa /
bsrung ba med par zhag lon ba /
dngos po nyams par 'gyur ba rnams so / /
drug pa sman la longs spyod pa la 'jug pa'i tshul la /
zas la 'jug pa'i tshul dngos dang /
zas gyi gral du ji ltar bya ba /
stan gang la 'dug ste za ba /
gos gang gis za ba /
zas slong ba'i cho ga /
dngos po gang za ba /
snod gang du za ba /
zas za ba'i cho ga dang brgyad do / /
dang po la /
bsod nams 'jug pa'i tshul /
mgron du bos pa la 'jug pa'i tshul /
thun mong du 'jug pa'i tshul rnams su yod do /
de rnams kyi nang nas gos gang gis za ba ni /
mchil lham dang bcas bzhin du mi bza' ste /
nad pas mnan nas za ba tsam gnang zhing /
bla gos dang bcas bzhin du bza' bar bya ste /
rgya cher 'grel las /
nus na rdul rdul gzan la brten par bya'o / /
zhes bya ba ni /
nad pas nus na rdul gzan la brten par bya'o / /
gal te ma nus na chos gos steng ma med par bza' bar mi bya'o / /
zhes gsungs /
snod gang gis bza' ba ni /
rung ba tshad dang ldan pa'i lhung bzed du nges par bza' bar bya'o / /
zas za ba'i cho ga la /
bsam pa /
sbyor ba /
mjug tu ji ltar bya ba'o / /
dang po ni /
bdag nyid la nad pa'i 'du shes /
zas la sman gyis 'du shes /
zos pa la brten nas rang gi lus kyi srin bu rnams da lta zang zing gi sbyin pas tshim par byas /
ma 'ongs pa na chos kyi sbyin pas tshim par bya'o snyam pa dang /
rol chags ba'i gnyen por 'du shes bcu bsten pa'i sgo nas dam pa'i chos spyod pa'i lus 'tsho ba'i gyir du bza' par bya'o / /
gnyis pa ni /
lag pa gnyis bskrus /
snga cha ba @# / /
phyi cha ba len pa dang / /
zas la cha bzhir bgos byas la /
dad por lha la bshos gtsang 'bul / /
der rjes chos skyong srung ma la / /
gtor ma bzhin du rgya cher bya / /
rang gis zos shing 'thungs pa yi / /
lhab ma 'byung po rnams la sbyin / /
zhes jo bo rjes spyod bsdus las gsungs pa ltar bza' bar bya'o / /
gsum pa ni /
de rjes phan yon bshad /
bsngo ba bya ba sogs yin no / /
bdun pa sman gyi rgyu mthun zag pa 'dor pa'i thabs bstan pa la /
kha sna'i zag pa 'dor tshul dang /
bshang gci'i zag ba 'dor tshul lo / /
dang po ni /
snam phyis la sogs pas bya la /
gnyis pa ni /
gtsug lag khang gi rgyab bam g.yon phyogs su bshang gci'i khang ba brtsigs te bag yangs pa'i sgo nas dor bar bya'o / /
gnyis pa gzhung don la /
gzhi'i skabs nas 'byung ba dang /
phran tshogs la sogs pa'i skabs nas 'byung ba'o / /
dang po la bstan bshad gnyis las /
dang po ni /
sman bsten par bya'o / /
zhes sogs so / /
ngag don /
phan par byed bas ni sman dri ro reg bya'i skye mched kyi bdag nyid can gyi khams kyi zas bza' btung gi sgo nas bsten par bya ste /
des khyad par du byas pa'i dgos pa mthong ba'i phyir /
gnyis pa ni /
de ni rnam pa bzhi'o / /
dus su rung ba dang /
thun tshod du rung ba dang /
zhag pa bdun pa dang 'tsho ba'i bar du bcad pa nyid do / /
zhes te /
nga don /
sman la rnam pa bzhi yod de /
dus rung gi sman /
thun tshod kyi sman /
zhag bdun pa'i sman /
ji srid 'tsho ba'i bar gyi sman rnams su yod pa'i phyir /
gzhan nyid yin na de'i gang yin pa'o / /
zhes sogs kyi skabs su /
bu ram las sbyar ba'i btung ba de zhag bdun gyi sman du byin gyis brlab par bya ba dang /
a ru ra'i khu ba lta bu ji srid 'tsho'i bar du byin gyis brlabs ba'i sman du khas blangs pa la rgya gar gyi 'dul 'dzin kha cig /
mdo rtsa bar /
ngo bo ma gyur na de yin gyi gyur na gang tshun chad de yin dgos pa'o / /
zhes gsungs bas /
khyod kyi dam bca' de mi 'thad de /
bu ram las sbyar ba'i btung ba de zhag bdun gyi snga rol du ro sla bar ma gyur na de ltar yin kyang /
ro sla bar gyur na gang ro sla bar gyur pa de tshun chad du byin gyis brlab par bya ba yin gyi /
de phan chad du byin rlabs mi chags te /
dus lhag ba la byin rlabs mi chags pa'i phyir /
zhes zer 'o na zhag bdun gyi snga rol du ro sla bar gyur nges pa'i bu ram la sbyar ba'i btung ba de byin gyis brlab par bya ba'i sman ma yin par thal /
zhag bdun par byin gyis brlab par bya ba'i sman ma yin pa gang zhig /
de zhag lngar yang byin gyis brlab par bya ba'i sman ma yin pa'i phyir /
dang po ma grub na /
de mi 'thad de /
dus lhag ba bsten pas byin rlabs mi chags par 'gyur ba'i phyir zhes gsungs bas /
zhag lnga nas re sla bar 'gyur nges kyi bu ram la sbyar ba'i btung ba zhag bdun par byin gyis brlab par bya ba ma yin par thal /
dus lhag pa la byin rlabs mi chags pa'i phyir /
gsum ga khas /
gnyis pa ma grub na /
de 'byung bar 'gyur ba'i phal pa rnams kyis bgrod pa ma yin par byin gyis brlab par bya ba ma yin par 'gyur ba'i phyir /
zhes gsungs bas /
zhag lnga nas ro sla bar 'gyur nges kyi bu ram la sbyar ba'i btung pa de chos can /
khyod bcas ldan dge slong mngon shes dang mi ldan pa rnams kyis byin gyis brlab par bya ba ma yin par thal /
khyod zhag lnga pa kho nar byin gyis brlab dgos pa gang zhig /
khyod zhag lnga nas ro sla bar 'gyur bar bcas ldan dge slong mngon shes dang mi ldan pas khyod byin gyis rlob pa'i dus na mi shes pas sgra brjod pa'i yul ma yin pa'i phyir /
byin gyis rlob pa la gsog 'jog mi 'byung ngo / /
zhes ba la /
dag don ni /
sman byin gyis brlab pa la /
dgos pa yod de /
gsog 'jog mi 'byung bar bya ba'i ched yin pa'i phyir /
ro dang sla ba nyid yongs su gyur na gsog 'jog byas pa nyid yin no / /
zhes pa'i don la /
ro sla bar gyur na gsog 'jog mi 'thad de /
rten byin rlabs zhig pa'i phyir /
zhes zer /
'di'i lan la kha cig /
gnas skabs 'gyur bas byin len zhing / /
dngos po 'gyur bas gsog 'jog 'byung /
zhes zer ba mi 'thad de /
gnas skabs 'gyur bas gsog 'jog mi @# / /
'byung bar thal /
des byin len 'jig pa gang zhig /
rgyu mtshan mtshungs pa'i phyir /
gzhan yang /
dngos po 'gyur bas byin len mi 'jig par thal /
des /
sog 'jog 'byung ba gang zhig /
mtshungs pa'i phyir /
rang lan ni /
ro sla 'gyur bas byin len zhig pa bzhin gsog 'jog tu ma song ba yin kyang gsog 'jog byas pa dang 'dra bar bzar mi rung ba yin no / /
gnyis pa ni /
rgyal srid dang de'i phyed nod par mi bya'o / /
zhes sogs de rjes blon po yul 'khor ljongs / /
mdzod dang dpung dang mdza' bshes kyis /
yan lag bdun ldan rgyal srid de /
sems can blo la brten pa yin / /
zhes pa'i rgyal srid dang /
rgyal srid kyi ched lta bu / /
dge 'dun nam dge slong la phul na nod par mi bya ste /
dngos su bkag cing gnang ba'i skabs med pa'i phyir /
! /
gsum pa bya ba'i thabs las kyi gzhi bstan pa la /
spyi don dang /
gzhung don no / /
dang po la /
dge 'dun dang 'brel ba'i las dngos dang /
gang zag dang 'brel ba'i las kyi ming can no / /
dang po la /
sbyor dngos mjug gsum las /
dang po ni /
las thams cad kyi sngon du 'gro dgos pa 'du ba'i skabs su sgrub pa zhes bya ba chag chag dang phyag dar byed gnas mal la sogs bsham ba| gan d+he rdung ba dang dris pa'i chig lan 'debs pa rnams so / /
gnyis pa la /
las chags pa gzhi'i mtshan nyid /
las chags pa bsam pa'i mtshan nyid /
las brjod pa ngo bo'i mtshan nyid /
las nyams su myong ba'i mtshan nyid /
las chags pa dus kyi mtshan nyid dang lnga'o / /
dang po la /
bdag po'i rkyen gyis gtsau blo mthun bar byed pa'i dge 'dun /
brjod par byed pa'i las mkhan /
bsgrub bya'i do na no / /
dang po ni /
dge 'dun khyad par gsum ldan nam /
chos gsum ldan tshang dgos te /
chos gsum ni grangs tshang ba /
kha skong ba'i chos dang ldan pa /
mi mthun pa gnyis dang bral ba dgos pa'o / /
'o na las gang byed pa la dge 'dun du'i grangs tshad dgos she na /
'di la bcu gcig yod de /
bzhi bcu'i brangs tshang gnyer gnyis kyi /
nyi shu'i /
bcu gnyis kyi /
bcu gcig gi /
bcu'i /
dgu'i /
brgyad kyi /
drug gi /
lnga'i /
bzhi'i /
grangs tshad ba dgos pa rnams su yod pa'i phyir /
dang po grub ste /
yul dbus su dge slong ma spo ma gu dbyung gsum gyi dbyung ba'i las byed pa la dge slong pa nyi shu /
dge slong ma nyi shu ste bzhi bcu'i grangs tshang dgos pa'i phyir /
gnyis pa grub ste /
yul dbus su bud med bsnyen rdzogs byed pa la /
dge slong pha bcu /
dge slong ma bcu gnyis te nyer gnyis kyi grangs tshang dgos pa'i phyir /
gsum pa grub ste /
yul mtha' 'khob tu dge slong ma dbyung ba'i las byed pa la /
dge slong pha bcu dang /
dge slong ma bcu ste nyi shu tshang dgos pa'i phyir /
der ma zad yul dbus su dge slong pha spo mgu dbyung gsum gyi las byed pa la dge slong pha nyi shu tshang dgos pa'i phyir /
bzhi ba grub ste /
yul dbus su snga rol gyi sdom pa gnyis /
'khor dang 'khor mang po 'jog pa'i gnang ba sbyin pa rnams la dge slong ma bcu gnyis tshang dgos pa'i phyir /
snga rol gyi sdom pa gnyis ni dge slob ma'i sdom pa dang /
tshangs spyod la nyer gnas kyi sdom pa'o / /
lnga pa grub ste /
yul mtha' 'khob tu bud med bsnyen par rdzogs pa la /
dge slong pha lnga dang ma drug ste bcu gcig tshang dgos pa'i phyir /
drug pa grub ste /
yul dbus skyes pa bsnyen par rdzogs pa la dge slong pa bcu'i grangs tshang dgos pa'i phyir /
bdun pa grub ste /
dge slong ma'i dgag dbye byed pa la /
dge slong pha lnga dang ma bzhi ste dgu tshang dgos pa'i phyir /
brgyad pa grub ste /
dge slong ma'i spo mgu spyod pa la dge slong pha bzhi dang ma bzhi ste brgyad tshang dgos pa'i phyir /
de bzhin du gnyis sbyin pa la yang ngo / /
dgu pa grub ste /
yul mtha' 'khob tu snga rol gyi sdom pa gnyis dang /
'khor dang 'khor mang po 'jog pa'i gnang ba sbyin pa la dge slong ma drug tshad dgos pa'i phyir /
bcu pa grub ste /
dge slong gi dgag ba bye la dge slong lnga tshang dgos pa'i phyir /
'di dang brgyad dang /
dgu dang /
nyi shu dang /
bzhi bcu tshang ba dgos pa ni nges pa can yin te /
gzhan du na las de rnams mi chags pa'i phyir /
nyer gnyis /
bcu gnyis /
bcu gcig /
bcu /
drug gi grangs tshang dgos pa de las nyung na las chags kyang bya mi rung ste /
byed pa po la nyes byas su 'gyur ba'i phyir /
bcu gcig pa grub ste /
bzhi las nyung na las mi chags te /
dge 'dun du mi gyur pa'i phyir ro / /
gnyis pa @# / /
kha skong gi chos dang ldan pa ni /
kha skong gi chos la du ma yod de /
gzhi'i skabs nas bstan pa bcu /
zhu ba'i skabs nas bstan pa gsum /
rung mthun sbyar pa gnyis rnams su yod pa'i phyir /
dang po bcu ni /
mi 'dug par 'greng ba ma yin pa /
gang la las bya ba'i yul min pa /
'dun pa dang yongs dag phul ba ma yin pa /
bsnyen par ma rdzogs pa ma yin pa /
pham pa 'chab bcas kyis nyams pa ma yin pa /
mtshams med byung ba ma yin pa /
sdig lta can ma yin pa /
sa gzhan na gnas pa ma yin pa /
tha dad du gnas pa ma yin pa /
'khrul bcas ma yin pa rnams so / /
de yang tha dad du gnas pa sdig lta can du bshad pa yod kyang /
'dir bya ba chos min phyogs su song ba la 'jog dgos pa yin no / /
gnyis pa gsum ni /
mtshams nang der yod pa yin pa /
sangs rgyas thab pa las gzhan yin pa /
mtshan mthun pa rnams so / /
gsum pa gnyis ni tha snyad gsum dang ldan pa /
lus tha mal du gnas pa'o / /
'di rnams kyi nang nas 'khrul bcas ma yin pa zhes pa /
bsngam bya'i nyes byas 'phra mo yan chad kyis ma gos pa yin la /
'di shin tu dka' na'ang /
las gang byed pa'i sngon du dge 'dun gyi ltung ba bshags 'os ba rnams bshags bsdam 'os pa rnams bsdam /
byin gyis brlab 'os pa rnams byin gyis brlabs pas de dang de la mi sgrib pa'i tshul gyis 'dag par 'gyur te /
bsdam par bya bas kyang yin gyi bshags par bya ba 'ba' zhig gis yin par ma zad do / /
zhes dang /
des na dge slong rang bzhin du gnas pa yin na las kyi kha skong du 'os pa'am /
kha skong gi chos dang ldan pas ma khyab ste /
mchog gi sprul sku yin na dkon mchog gzhan yin pa ste /
sangs rgyas thob pa'i gang zag yin dgos pa'i phyir /
gsum pa la ma 'dus pas mi mthun pa dang /
'dus pa phyir log gi mi mthun pa gnyis dang bral ba dgos so / /
dang po ni /
las byed pa'i mtshams nang du gtogs pa yin pa /
kha skong du 'os pa yin pa /
lus sam 'dun pa phul ba gang rung gis 'dus pa yin pa /
smyos pa'i gnang ba ma thob ba yin pa /
nang zhe khon pa dang bcas pa ma yin pa /
mtshams nang de na yod par las gral na yod pa'i dge slong gang rung gcig yan chad kyi nges de /
yid gnyis za ba ma yin pa rnams so / /
gnyis pa ni /
las gral der gtogs pa'i dge slong gcig gis las gral der da lan las 'di byas kyang mi 'chags zhes pa'am /
las 'di byar mi rung zhes sogs smras pa'o / /
der ma zad spyod lam mi mthun pa ma yin pa gcig kyang dgos so / /
gnyis pa brjod par bya ba'i las mkhan ni /
dge slong chos bdun ldan gyi steng du las de dang de byed pa la mkhas pa gcig dgos so / /
gsum pa bsgrub bya'i don la /
sems can ma yin pa la bya ba dang /
sems can la bya ba'o / /
dang po ni /
sems can ma yin pa la gsol ba 'ba' zhig pa'i las kyis sgrub pa dang /
de la gsol gnyis kyi dang /
de la gsol bzhi'i las kyis sgrub pa rnams su yod la /
dang po ni /
shi ba'i yo byad byin gyis rlob pa lta bu /
gnyis pa ni /
mtshams po che gcod pa'i las lta bu /
gsum pa ni /
sra brkyang dbyung ba'i las lta bu'o / /
gnyis pa ni /
khyim pa la bya ba dang /
rab byung la bya ba gnyis /
dang po la lnga yod /
mu stegs can gyi khyim pa dge bsnyen du sgrub ba la gsol bzhi'i las kyi gnas pa sbyin pa dang /
khyim gyi bslab pa'i sdom pa sbyin pa dang /
gzhig par byed pa'i las dang /
lhung bzed kha sbub pa'i las dang /
srang bar byed pa'i las rnams su yod pa'i phyir /
gnyis pa la /
bsnyen par ma rdzogs pa'i rab byung la bya ba dang /
bsnyen par rdzogs pa la bya'o / /
dang po la gsum yod de /
de la sbyin pa'i las kyis sgrub pa dang /
sgo ba'i las kyi sa dang /
chad pa'i las kyis sbyin par bya ba sogs so / /
sbyin pa la sngon gyi sdom pa gnyis dang /
dge tshul gyi sdom pa sbyin pa sogs su so / /
gnyis pa bsnyen rdzogs kyi rten la bya ba la bzhi yod de /
sbyin pa'i las kyis sgrub pa dang /
de bsko ba'i las kyis sgrub pa dang /
de la chad ba'i las kyis sgrub pa dang /
de la rnam dag gi las kyis sgrub pa rnams yod pa'i phyir /
dang po ni /
khang pa khang chen gyi gnang ba byin pa lta bu /
gnyis pa ni /
gsang @# / /
ston bsko ba dang /
dgag dbye byed pa po dang /
gnas mal stobs pa po bsko ba la sogs so / /
gsum pa ni /
nan tur bcu bzhi'i las la sogs pa'o / /
de dang rjes su mthun pa'i las ni /
sgo gyur bcu gcig gi las lta bu'o / /
bzhi pa la /
gso sbyong gi las kyis sgrub pa dang /
dgag dbye'i las kyis sgrub pa gnyis yod do / /
gnyis pa las chags pa bsam pa'i mtshan nyid la /
dngos po gtso che ba dang /
bsam pa gtso che ba'i las so / /
dang po ni /
mtshams che chung gcod pa'i las lta bu /
gnyis pa la /
'du shes dang /
kun slong gnyis las /
dang po ni /
dge 'dun gyi 'du shes gtso che ba dang /
gang zag gi 'du shes gtso che ba'o / /
dang po ni /
nan tur bcu bya ba'i las lta bu /
gnyis pa ni /
bsnyen rdzogs sgrub pa'i las lta bu /
gnyis pa ni /
las de dang de byed 'dod snying thag pa nas dgos te /
bzhad gad kyi dngos po ni gang gis kyang mi 'gyur ro / /
zhes sangs rgyas kyi bstan pa dang sems can la phan par 'dod pa'i byams snying rje nges 'byung gi bsam pas zin pa dgos te /
bstan pa rnam par dag pa bsrungs /
zhes sogs dang /
byams pa dang snying rje dang /
zhes sogs dang /
nges par 'byung ba'i tshul khrims sdug bsngal spong /
zhes dang /
nges par 'byung ba'i tshul khrims kyi dbang du byas te /
zhes gsungs /
gsum pa las brjod pa'i ngo bo'i mtshan nyid ni /
las tshang ba /
ma nor ba /
ma 'khrugs pa dgos la /
dang po ni /
sbyir las la brgya rtsa gcig gsungs pa ste /
slob dpon yon tan 'od kyis bsngoms su bsdus te /
gsol ba 'ba' zhig ba'i las nyi shu rtsa bzhi dang /
gsol ba dang gnyis kyi las bzhi bcu rtsa bdun /
gsol bzhi'i las sum cu ste brgya dang gcig gsungs pa'i phyir /
lung gang las las brgya rtsa gcig gsungs she na /
lung gtam gyi gzhi las gsungs /
gnyis pa ni /
las brgya rtsa gcig po de la las ma nor ba gcig spyir btang la dgos la las nor kyang chags pa yod de /
dge slong pha ma phan tshun du skub pa'i las nor kyang chags pa'i phyir ro / /
gsum pa ma 'khrugs pa la /
spyod lam /
tshig /
go rims ma 'khrugs pa las /
dang po ni /
langs pa dang lag pa brkyang ba'i phrag ba g.yas gos kyis phur ba /
kha gtums byas pa gnyid du song ba lta bu ma yin pa dgos so / /
gnyis pa ni /
tha mal pa'i tshig gzhan gyis bar mchod par bya ba yin no / /
gsum pa ni /
las gang dang gang gis go rims ma nor ba dgos pa yin no / /
bzhi pa las nyams su myong ba'i mtshan nyid la /
gang zag gang gis nyams su myong ba /
tshad ji tsam du nyams su myong ba /
shes pa gang gis nyams su myong ba'o / /
dang po ni /
las gang la dge 'dun du dgos pa de thams cad kyis las de nyams su myong ba dgos te /
de ltar ma myong na las de mi chags pa'i phyir /
gnyis pa ni /
gsol ba 'ba' zhig gi las la las gral thams cad kyis gsol ba tshang ba thos ba dgos /
gzhan gnyis la de thams cad kyis gsol ba dang /
mjug sdud tshang ba thos ba dgos so / /
gsum pa ni /
rna bas tshag thos shing don yid kyis go ba dgos pa yin no / /
lnga pa las chags pa'i dus kyi mtshan nyid ni /
gsol ba 'ba' zhig gi las la gsum gnyis tshang ban dang /
gsol gnyis kyi las brjod pa'i cha gsum yod pa'i sum gnyis tshang ba na dang /
gsol bzhi'i las la brjod pa gsum yod pa'i cha gsum pa'i sum gnyis tshang ba na las de dang de chags pa yin no / /
phal cher byas ba ni byas ba nyid yin zhes pa'i don to / /
gsum pa mjug chog ni /
dge rtsa byang chub tu bsngo ba sogs so / /
gnyis pa gang zag dang 'brel ba'i las kyi ming can ni /
dri ba dang /
lan byin pa sogs so / /
gnyis pa gzhung don ni /
gzhi'i skabs nas 'byung ba dang /
zhu ba la sogs pa'i skabs nas 'byung ba'o / /
dang po ni /
cho ga las 'das na las mi chags so / /
zhes te /
ngag don /
rgyur gyur ba'i chog las 'das bste ma tshang na 'bras bur gyur ba'i las rnam dag dang /
de dag gi 'bras bu bsnyen rdzogs mi 'chags te /
rgyu ma tshang ba'i phyir /
'on cho ga rang gang snyam na /
'dir cho ga dge 'dun tshang ba dang las brjod pa dang las byed pa nyid do / /
zhes te ngag don las kyi chog bzhag tu yod de /
las rang rang la @# / /
dgos pa'i dge 'dun grangs tshang ba /
las rang rang gi cho ga'i tshig brjod pa /
las rang rang gi las byed pa rnams kyi sgo nas shes par bya ba yin pa'i phyir /
gnyis pa la /
spyir bstan pa dang /
thun mong ba'o / /
dang po ni /
brjod pa lhag pa bdag gis ma byas pa nyid ma yin no / /
zhes sogs te /
chog las 'das pa ste ma tshad na las mi chags pa ltar /
las lhag na yang mi chags sam snyam na /
las brjod pa lhag pa dag gis ni mi 'chags pa nyid ma yin te /
nyams bcung zad kyang med pa'i phyir /
gnyis pa ni /
bsgo ba las byang ba'i phyir ma bcos pas zhes sogs so / /
rab byung bsnyen rdzogs kyi las yin na /
bsgrub bya de dang de dngos su yod pa kho na la bya dgos pas khyab bam zhe na /
ma khyab ces ston pa la /
skal pa dang ldan pa'i rang bzhin can la mngags pa dang 'dra bas na /
rab tu sbyin du gzhug na ni cho ga ma yin pa ma yin no / /
zhes sogs te ngag don ni /
'phrin chog gi sgo nas rab tu byung ba bsnyan rdzogs su sgrub pa'i bsgrub bya de la khyad chos gsum dang ldan pa dgos te /
che de la mthong lam rgyud la skye bar nges pa /
mkhan slob dge 'dun dang bcas pa'i drung du 'gro ba la rang dbang med pa'i bar chad dang ldan pa /
de ltar du mkhan slob dge 'dun dang bcas pas shes pa gcig dgos pa'i phyir / /
! / /
bzhi pa gso ba phyir bcos kyi gzhi la /
ltung ba phyir bcos dang /
rtsod pa phyir bcos gnyis las /
dang po la /
phyir bcos kyi gzhi dngos dang dus dang dus ma yin pa bsdus pa 'byung pa'i gzhi /
sa gzhan na gnas pa spyod pa'i gzhi /
yongs su spyod pa'i gzhi /
las bye ba'i /
'khor lo bye ba'i gzhi'o / /
dang po la /
rang mi spro ba nan tur gyi sgo nas phyir bcos tshul dang /
rang spro ba mthol bshags kyi sgo nas phyir bcos tshul gnyis /
dang po ni /
gzhi ma zhi bar shes nas gleng ba bos so sor shas bar byas shing /
mngon sum du 'jog pa la nan tur gyi las bya'o / /
zhes sogs kyis 'chad /
de'i don la /
nan tur gyi dbye ba /
bsdu ba /
mtshan nyid /
nan tur sngon 'gro'i bya ba /
mdor bsdus sbyar ba /
nan tur gang ltung ba'i rgyur 'dra ba bstan pa /
nan tur gyi sgra bshad pa /
nan tur ji ltar bya ba'i tshul rnams su yod la /
dang po la bco lnga yod de /
bsdigs pa nan tur /
smad pa nan tur /
bskrad pa nan tur /
phyir 'gyed pa nan tur /
ma mthong ba gnas nas dbyung ba nan tur /
phyir mi bcos pa gnas nas dbyung ba nan tur /
sdig lta mi gtong pa gnas nas dbyung ba nan tur /
'thab krol la 'bad pa mi gtong ba las sogs pa gnas nas dbyung ba nan tur /
rnam par gtan la 'bebs pa nye bar gyur ba nam zhi ba gnas nas dbyung ba nan tur /
'thab krol gyi rgyu nye bar sgrub pa la gnas nas 'byung ba nan tur /
dge slong rnams dang lhan cig 'dre zhing gnas pa gnas nas dbyung ba nan tur /
gso sbyong bzhag pa'i nan tur /
dgag dbye bzhag pa'i nan tur /
dge tshul bsnyil ba'i nan tur /
lhung bzed ba spub pa'i nan tur rnams su yod pa'i phyir /
gnyis pa yod de /
ngo bo'i sgo nas /
cho ga'i sgo nas /
yul gyi sgo nas bsdu ba dang gsum yod pa'i phyir /
dang po grub ste /
smad pa nan tur /
spangs pa nan tur /
rnam dag gi las bzhag pa'i nan tur rnams su 'du ba'i phyir /
gnyis pa grub ste /
gsol ba 'ba' zhig gi las kyis bsgrub par bya ba dang /
gsol bzhi'i las kyis bsgrub par bya ba rnams su 'du ba'i phyir /
gsum pa grub ste /
khyim pa kho na la bya ba'i nan tur /
rab byung kho na la bya ba'i nan tur gnyis su 'du ba'i phyir /
gsum pa ni /
mi 'dod bzhin du las kyi chad pas bcad pa la mjug bzod pa gsol rung du yod pa de nan tur gyi mtshan nyid yin no / /
bzhi pa yod de /
phyir mi 'chos pa gnas nas dbyung ba la ltung ba khas len pa dang /
sdig lta mi gtong ba gnas nas dbyung ba la zlog pa lnga byed pa dang /
'thab krol la 'bad pa la sogs pa gnas nas dbyung ba la bsdigs pa nan tur du byed pa dang /
rnam par gtan la 'bebs pa nye bar gyur pa gnas nas dbyung ba la mngon sum brgyad sngon 'gro'i chos su gsungs pa bzhin du gnas dbyung gzhan rnams la yang gzham sgo la sogs pa'i zlog pa sngon du 'gro bas chos su rang mthun sbyar bar bya yin pa'i @# / /
phyir /
lnga pa ni /
sdig pa nan tur byas nas ma log na mjug tu gnas nas dbyung bar dngos su gsungs pa bzhin du /
smad pa dang bskrad pa phyir 'gyed nan tur rnams la bzlog kyang mi gtong na mjug tu gnas nas dbyung bar bya bar mdor bsdus sbyar bar bya ba yin pa'i phyir /
drug pa ni /
khyim pa sun 'byin pa'i dge slong la dge 'dun gyi bskrad pa nan tur byas pa des dge 'dun la skur pa 'debs pa de'i tshe gzhams bsgo sogs kyis bzlog par bya zhing des ma bzlog na 'jug tu lhag ma skyed par lung las dngos su gsungs pa bzhin khyim pa la brnyas pa byed pa'i dge slong la dge 'dun gyis phyir 'gyed nan tur byas pa des dge 'dun la skur pa 'debs par byed pa de'i tshe gzhams bsgo sogs kyis bzlog kyang ma bzlog na mjug tu lhag ma bskyed par rung mthun du sbyar bar bya ba yin pa'i phyir dang /
des bsdigs smad la'ang shes par bya ba yin pa'i phyir /
bdun pa ni /
dge 'dun gyis mi 'dod bzhin du chad las kyis bcad pa'i rgyu mtshan gyis nan tur zhes brjod do / /
brgyad pa nan tur ji ltar bya ba las /
dgos pa ci'i phyir du bya ba /
yul gang la nan tur bya ba /
rten gyi gang zag gang gis bya ba /
dus nam gyi tshe bya ba /
cho ga ji lta bus bya ba /
nan tur bya ba'i bslab bya /
des grol ba'i rgyu bshad pa'o / /
dang po ni /
dgos pa yod de /
nyes pa lam zhugs pa mi 'jug pa dang /
zhugs zin 'phro gcod par bya ba'i chad yin pa'i phyir /
gnyis pa ni /
yul chos bcu dang ldan pa gcig dgos so / /
gsum pa ni /
mtshan nyid bzhi ldan gyi dge 'dun gyis bya ba yin no / /
bzhi pa ni /
dbyar tshul gyi nang min pa bya ba gzhan gyis yid ma yengs pa'i dus su bya ba yin pa'i phyir /
lnga pa la /
sbyor /
dngos mjug gsum las /
dang po ni /
dge 'dun 'du ba'i skabs rjes su sgrub pa dang /
ltung ba gleng dran bya ba dang /
gleng pa po rang gi ma glengs na dge 'dun gyis bskos bas gleng dran bya ba yin pa'i phyir /
gnyis pa ni /
gsol bzhi'i las kyis bya ba yin no / /
gsum pa ni /
las kyi mjug sdud brjod pa dang /
gzhi 'di nyid du ltung ba phyir bcos gyis shig /
dge 'dun 'di snyed ? dgag gis khyod bag yangs su byas so / /
zhes brjod par bya ba yin pa'i phyir /
drug pa ni /
bsdigs smad bskrad pa phyir 'gyed bzhi byas pas ni /
khyad par can gyi spyod pa lnga spong pa dang /
khyad par bskrad pa nan tur byas pas gang nas bskrad pa'i gnas der mi gnas pa la bslab par bya ba dang /
gnas dbyung bdun dang bsnyil ba nan tur byas pas khyad par can gyi spyod pa lnga spong ba dang chos 'di'i rab byung rang bzhin du gnas pa rnams dang chos dang zang zing longs spyod lhan cig tu mi bya ba la bslab par bya zhing /
gso sbyong dgag dbye bzhag pas ni rab byung rang bzhin du gnas pa dang gso sbyong dgag dbye gnyis lhan cig tu byed pa spong pa dang /
lhung bzed kha spub pa la ni /
rab byung rnams kyi chos dang zang zing gi longs spyod byed pa rnams spong ba rnams yin pa'i phyir /
bdun pa la /
thun mong ba'i grol rgyu dang /
bya brag gi grol rgyu gnyis las /
dang po ni /
dgra bcom pa'i go 'phang thob pa dang /
bzod pa gsol zin pa nan tur thams cad las grol ba yin no / /
gnyis pa ni /
gso sbyong dang dgag dbye 'jog par byed pa de'am /
des bskos pa'i dge slong dang lhan cig gso dgag gi lam byas pa'i tshe de gnyis bzhag pa'i nan tur las grol ba dang /
nan tur snga ma'i steng du phyi ma byung na snga ma las grol ba yin no / /
gnas dbyung bdun ni ma gtogs so / /
de la nan tur phyi ma mi byed pa'i phyir te /
de dang chos dang zang zing gi longs spyod lhan cig tu byed pa spangs zin pa'i phyir /
gnyis pa rang spro pa la mthol bshags gi sgo nas phyir bcos pa'i tshul ni /
ltung ba bcab par mi bya'o / /
tha na ming gis go bar bya ba nyid do / /
zhes sogs kyis 'chad /
'di la ltung ba phyir bcos pa'i dgos pa /
ltung ba phyir bcos byed tshul gnyis las /
dang po ni /
dgos pa yod de /
dngos su ltung ba dgag par 'gyur ba dang /
brgyud nas tshul khrims rnam par dag pa'i phan yon bcu thob par bya ba'i ched du yin pa'i phyir /
gnyis pa la /
bsam pa'i sgo nas phyir bcos pa dang /
sbyor ba'i sgo nas dgag par @# / /
sgrub pa'o / /
dang po la bzhi yod de /
nyes ba snga ma la 'gyod sems dang /
phyi ma la sdom sems dang /
da lta phyir bcos par 'gyur pa dang /
mya ngan las 'das pa'i bsam pa brtan po dang ldan pa rnams dgos pa'i phyir /
gnyis pa la gnyis yod de /
ltung ba bcabs pa'i nyes pa mi 'byung ba'i phyir mthol ba dang /
ltung ba bshags pa dngos gnyis las /
dang po la yul gang la mthol ba /
mthol yul gyi grang /
rten gyi gang zag gang gis mthol ba /
dngos po gang mthol ba /
cho ga ji lta bus mthol ba'o / /
dang po ni /
dge slong chos drug ldan gyi steng du mtshams kyi nang na gnas pa gcig la mthol lo / /
de yang phun sum tshogs pa'i yan lag yin gyi /
nges pa ma yin te /
dge bsnyen dang dge tshul dang /
dge slong ma la'ang mthol bas chog pa'i phyir /
gnyis pa ni /
bsgo gyur gyi ltung ba rnams ni ngang la bsgo ba mdzad pa'i dge slong thams cad la mthol /
sor bshags kyi ltung ba rnams ni /
gnas der dge slong ji snyed yod pa de snyed la mthol /
gzhan rnams ni re re'i mdun du mthol bar bya ba yin no / /
gsum pa ni /
chos bzhi ldan gyi dge slong gis mthol ba yin no / /
chos bzhi ldan ni sde lnga gang rung gi sdom pa gso rung yan chad dang ldan pa lus tha mal du gnas pa /
shes pa rang bzhin du gnas pa /
gnas nas ma phyung ba'o / /
bzhi pa ni /
ltung ba yin pa /
rang gi rgyud dang 'brel par yod pa /
ngo bo shes shing dran par nus pa /
sngar mthol ba dang ma 'brel ba de'o / /
lnga pa la /
sbyor dngos /
mjug gsum las /
dang po ni /
mthol yul rang las bslab pa nan na phyag 'tshal ba dang /
thugs gtad par zhu ba dang /
lham phud de chog pur 'dug pa la sogs pa'i spyod lam bsten pa'o / /
gnyis pa ni /
spyir btang la sngags tshig lan gsum brjod pa dang /
dmigs bsal bdag la ltung ba bde byung ngo zhes thams pa'i tshig gis lan gcig mthol bas kyang chog go /
gsum pa ni /
thabs legs bya'o / /
gnyis pa la bsnyen par ma rdzogs pa rnams kyi ltung ba bshags tshul dang /
bsnyen par rdzogs pa rnams kyi ltung ba bshags tshul lo / /
dang po la /
yul gang la bshags pa /
rten gyi gang zag gang gis bshags pa /
dngos po gang bshags ba /
cho ga ji lta bus bshags pa'o / /
dang po ni /
chos brgyad ldan gyi dge slong gi mdun du'o /
chos brgyad ldan ni /
bshags yul thun mong ba bdun gyi steng du ltung ba ming rigs mthun bsam gos pa'o / /
gnyis pa ni /
bsnyen par ma rdzogs pa'i rab byung gi sdom pa gso rung ba /
lus tha mal du gnas pa /
bsam pa rang bzhin du gnas pa des so / /
gsum pa ni /
bshags bya'i nyes byas yin pa /
bdag nyid kyi rgyud dang 'brel ba /
ngo bo shes shing dran par nus pa'o / /
bzhi pa la /
sbyor dngos /
mjug gsum las /
dang po ni /
yid kyi sdams pa sngon du btang nas bshags yul la phyag 'tshal pa dang thugs gtad zhu bsogs so / /
gnyis pa ni /
ming rigs dang grangs brjod pa'i sgo nas sngags tshig lan gsum brjod par bya ba yin no gsum pa ni /
mthong sdom dris nas lan 'debs pa dang /
thabs legs bya'o / /
gnyis pa bsnyen par rdzogs pas ltung ba bshags tshul yod de /
dang por ltung ba bcabs pa'i nyes pa de mthol bshags byed /
de'i rjes su ltung ba dngos bzhi de mthol bshags bya ba yin pa'i phyir te /
ltung ba bcabs pa'i nyes pa ma dag par dngos gzhi'i ltung ba dag par mi 'gyur ba'i phyir /
bcabs nyes de yang mthol ba dang bshags pa'i sgo nas dag par bya dgos pa'i phyir /
dang po mthol ba la /
dgos pa ci'i phyir du /
yul gang la /
rten gang gis /
dngos po gang /
cho ga ji lta bus mthol ba'o / /
dang po ni /
bcabs nyes bshags pa'i rten du rung ba dang /
khyad par lhag ma bcabs pa'i nyes pa mthol ba spo ba chags pa'i rten du rung bar bya ba'i ched du'o / /
gnyis pa ni /
dge slong chos bdun ldan gyi mdun du bya ba yin no / /
gsum pa ni /
bsnyen rdzogs kyi sdom pa gso rung yan chad dang ldan pa /
lus tha mal du gnas pa /
bsam pa rang bzhin du gnas pa /
gnas nas ma byung ba des bya ba yin no / /
bzhi pa ni /
rang rgyud kyi ltung ba bcabs pa'i nyes pa yin pa /
bsdam bya'i nyes byas dang /
pham pa bcabs pa'i nyes pa las gzhan yin pa /
rang gi rgyud du 'brel par yod @# / /
pa /
ngo bo shes shing dran nus pa /
sngar mthol ba dang ma 'brel ba de mthol bar bya'o / /
lnga pa la /
sbyor dngos /
mjug gsum las /
dang po ni /
sngar bzhin /
gnyis pa ni /
mthol ba mu bcu dgu po gang rung gi sgo nas bya ba yin pa'i phyir /
ltung ba gcig dang gnyis dang /
gsum nas /
grangs nges kyi bar byung ba dang /
mi shes ba nas dpag tu med pa byung ba ste bzhi po rnams la ltung ba byung ba zhag gcig dang zhag gnyis dang /
zhag mang por bcabs pa'i nyes pa'i grangs shes pa dang /
de grangs mi shes par bcabs pa'i nyes pa dpag tu med pa dang /
zhag dpag tu med pa bcabs pa'i nyes pa mthol ba ste mu lnga dang /
de bzhin du ltung ba gnyis byung ba la mu lnga dang /
ltung ba mang po byung ba la mu lnga /
ltung ba dpag tu med pa byung ba la mu bzhi ste bcu dgu'i sgo nas mthol bar bya ba yin no / /
phyi ma 'di la ltung ba grangs mi shes pa 'ba' zhig yin dgos pa'i phyir /
gsum pa ni /
mthong sdom dri ba thabs legs bya'o / /
gnyis pa ltung ba bcabs nyes bshags tshul la /
dgos ba ci'i phyir du bshags pa /
nyes pa gang bshags pa /
yul gang la bshags pa /
rten gang gis bshags pa /
cho ga ji lta bus bshags pa'o / /
dang po ni /
nyes pa de dag pa'i phyir du'o / /
gnyis pa ni /
ltung ba bcabs pa'i nyes pa yin pa /
bsdam bya'i nyes byas dang /
pham lhag bcabs pa'i nyes pa las gzhan yin pa /
rang nyid kyi rgyud dang 'brel par yod pa /
ngo bo shes shing dran nus pa de'o / /
gsum pa ni /
dge slong chos brgyad ldan gyi mdun du bshags par bya'o / /
bzhi pa ni /
sngar bzhin dge slong chos bzhi ldan cig dgos so / /
lnga pa la /
sbyor dngos /
mjug gsum las /
dang po ni /
spyir btang bshags pa thams cad la bshags yul bslab ba rgan pa dang /
dge 'dun longs na phyag bya ba dang /
ma longs pa'i bslab pa gzhon na 'dud ba sogs kyi spyod lam bsten par bya ba yin la /
khyad par spang ltung phyir bcos pa la spar rgyu'i dngos po de zhag gcig gi spang 'bral sngon du btang dgos la /
dmigs bsal la gang zag khyad par can la sngon du ma btang kyang bshags pas 'dag go /
gnyis pa ni /
sngags tshig lan gsum brjod pa'i sgo nas bya ba yin la /
mthol ba sngon du song na bshags brkyang bas chog /
ma song na mthol bshags dus gcig tu bya'o / /
gsum pa ni /
sngar bzhin no / /
ltung ba bcabs nyes bshags pa'i rjes su ltung ba dngos kyis bshags pa la'ang gnyis te /
bshags yul gyi dge 'dun gyi grangs dang /
lhag ma pham pa phyir bcos pa'i tshul gnyis yod la /
dang po ni /
pham pa'i sder gtogs pa'i sbom po lci ba dge slong drug gi mdun du dang /
lhag ma'i sder gtogs pa'i sbom po lci ba dge slong lnga'i mdun du dang /
pham pa'i sder gtogs pa'i sbom po yang pa dge slong bzhi'i mdun du bshags /
gzhan rnams dge slong re re'i mdun du bshags par bya ba yin no / /
gnyis pa la gnyis /
dang po lhag ma phyir bcos tshul la /
dge slong khyad par can gyis lhag ma phyir bcos tshul dang /
de ma yin pa'i de phyir 'chos tshul lo / /
dang po ni /
spo mgu dbyung gsum spyad mi dgos par dge slong gcig gi mdun du ming rigs kyi sgo nas bshags bas 'dag par 'gyur la /
gnyis pa la spo ba'i sgo nas lhag ma'i bcabs nyes phyir bcos bya ba dang /
lhag ma dngos gzhi phyir bcos bya tshul lo / /
de yang spo ba la spo ba nod pa dang /
spo ba spyod pa gnyis las /
dang po la /
yul gang la /
rten gang gis /
gang gi don du /
yun ji srid du /
cho ga ji lta bus nod pa /
sgra bshad pa'o / /
dang po ni /
dge 'dun mtshan nyid gsum ldan gyi mdun du'o / /
gnyis pa ni /
thun mong ba chos brgyad ldan gyi steng du gang zag khyad par can ma yin pa gcig dgos so / /
gsum pa ni /
lhag ma'i bcabs nyes dag pa'i phyir du'o / /
bzhi pa ni /
bcabs pa'i zhag grangs ji snyed pa de snyed du'o / /
lnga pa la /
sbyor dngos mjug gsum las /
dang po ni /
'du ba'i skabs sgrub pa dang /
rgan pa'i mtha' logs nas phyag 'tshal pa dang /
lham phud de tsog pur 'dug pa sogs spyod lam bsten pa dang /
rang gi gsol ba lan gsum gdab pa rnams so / /
@# / /
gnyis pa ni /
gsol ba'i las kyi sbyin par bya ba yin no / /
gsum pa ni /
sngar bzhin no / /
drug pa ni /
rang bzhin gyis gnas nas dman pa'i gnas su spo bas de skad ces bya'o / /
gnyis pa la /
yul gang la spyod pa /
rten gang gi /
gnas gang du /
gang gi don du /
yun ji srid du /
tshul ji ltar spyod pa'o / /
dang po ni /
dge 'dun longs pa mtshams nang der gnas pa las zur du spyod pa ma yin pa /
rang bzhin du gnas pa /
mtshan lta pa mthun pa de la spyod pa yin no / /
gnyis pa ni /
spo ba nod pa'i gang zag des spyod par bya ba yin no / /
gsum pa ni /
spo ba nod pa'o gnas der spyad par bya'o / /
bzhi pa ni /
lhag ma bcabs pa'i nyes pa de dag pa'i phyir du'o / /
lnga pa ni /
spo ba nod pa'i zhag grangs de snyed du'o / /
drug pa ni /
khyad par can gyi spyod pa lnga spang ba dang /
dman pa'i spyod pa lnga dang du len pa dang /
dus 'das pa dang 'byung bar 'gyur par brjod pa dang /
'thab khrol gyis rkyen btang zhing bral ba na bslang pa yin no / /
khyad par can gyi spyod pa lnga spong ba yod de /
gus pa'i las bdag gir bya ba spang ba dang /
mnyam pa dang lhag pa'i bsam pa spong ba dang /
dge slong bla ma'i gnas lta bu spong ba dang /
chad las su gtogs pa'i bya ba spong ba dang /
ston pa'i khyad par dang nye ba rnams spong bar bya ba yin pa'i phyir /
dman pa'i spyod pa lnga yod de /
nang bar gyi dus su ji ltar sgrub pa dang /
chos ston pa'i dus su ji ltar sgrub pa dang /
gdugs tshod la 'du ba'i dus su ji ltar sgrub pa dang /
dus thams cad du ji ltar sgrub pa dang /
dgongs ka'i dus ji ltar sgrub pa rnams su yod pa'i phyir /
gnyis pa lhag ma dngos gzhi phyir 'chos tshul la /
mgu bas phyir 'chos tshul dang /
dbyung bas phyir 'chos tshul lo / /
dang po la /
mgu ba nod pa dang /
mgu ba spyad pa gnyis yod /
de ni phal cher spo ba dang 'dra ba la /
de yang dgos pa gang gi ched du bya ba dang /
grangs kyi tshad /
sgra bshad kyi khyad par ro / /
spo mgu gnyis la dgos pa dang ched du bya ba'i khyad par yod de /
spo ba nod pa dang spyad pa'i dgos pa lhag ma bcabs pa'i nyes bdag pa'i phyir du yin la /
mgu ba nod pa dang spyad pa'i dgos pa ni /
dbyung 'chags pa'i rten du bya ba'i ched dang /
lhag ma dngos gzhi dag pa'i ched du yin pa'i phyir dang /
dge slong mas ni lci ba'i chos brgyad dag pa'i ched du yin pa'i phyir /
de la zhag grangs kyi khyad par yod de /
spob nod spyod gnyis lhag ma bcab pa'i zhag grangs de snyed du bya dang mgu ba dge slong gi zhag drug dang /
dge slong mas zla ba phyed du yin pa'i phyir /
de gnyis kyi sgra bshad kyi khyad par yod de spo ba bshad zin la /
mgu ba'i sgra don ni lhag ma'i dbyung ba chags pa'i ched du dge 'dun thugs mgu bar byed pas mgu ba dang /
lci ba'i chos brgyad las 'das pa'i ltung ba dag pa'i phyir du dge slong pha ma gnyis ka'i dge 'dun thugs mgu bar byed pas de skad ces brjod pa'i phyir /
gnyis pa dbyung bas phyir 'chos tshul la /
dgos pa gang gi ched du dbyung ba /
yul gang la dbyung ba nod pa /
rten gang gis nod pa /
ltung ba gang dag pa'i don du nod pa /
cho ga gang gis dbyung ba /
sgra bshad pa'o / /
dang po ni /
lhag ma'i ltung ba dag pa'i phyir du'o / /
gnyis pa ni /
bzhi bcu'am nyi shu'i grangs tshang ba'i dge 'dun mtshan nyid bzhi dang ldan pa la dbyung ba nod par bya'o / /
gsum pa ni /
thun mong ba'i chos brgyad ldan gyi steng du /
gang zag khyad par can ma yin pa /
mgu pa spyod pa'i dge slong des nod par bya'o / /
bzhi pa ni /
lhag ma'i ltung ba dngos gzhi yin pa gang zag khyad par can ma yin pa'i rgyud dang 'brel par yod de /
pa /
ngo bo shes shing dran par nus pa /
bcabs pa dang mi ldan pa'i ltung ba de dag par bya ba yin no / /
lnga pa la gsum las /
sbyor ba ni sngar bzhin no / /
dngos gzhi gsol bzhi'i las kyis bya la /
khyad par ni /
gsol ba dang brjod pa dang po'i bar du sdig pa 'dags par gsungs shing /
mjug gzengs bstod par bya'o / /
gnyis pa pham pa phyir 'chos tshul la pham pa 'chab bcas byung na ji ltar bya ba'i tshul /
'chab med byung na ji ltar phyir 'chos tshul lo / /
dang po ni /
de byung na gnas nas dbyung bar bya ba yin te /
tshul khrims 'chal ba bskrad par bya'o / /
zhes gsungs pa'i phyir /
gnyis pa ni /
bslab pa nod tshul dang /
spyod pa'i tshul gnyis /
dang po la yul gang las /
rten gang gis /
ltung ba gang dag pa'i don du /
@# / /
yun ji srid du /
chog ji lta bus nod /
sgra bshad ba'o / /
dang po ni /
mtshan nyid bzhi ldan gyi dge 'dun la nod bar bya ba yin no / /
gnyis pa ni /
sbyin yul thun mong ba'i chos brgyad ldan la bya ba yin no / /
gsum pa ni /
pham pa yin pa /
bdag gi rgyud dang 'brel par yod pa /
ngo bo shes shing dran par nus pa /
bcab pa'i nyes pa dang mi ldan pa de dag pa'i phyir du bya ba yin no / /
bzhi pa ni /
ji srid 'tsho ba'i bar du'o / /
lnga pa la /
sbyor dngos mjug gsum las /
dang po ni /
spo ba'i skabs bzhin no / /
gnyis pa ni gsol bzhi'i las kyi dang /
gsum pa ni /
las kyi mjug sdud brjod pa'i sgo nas bya ba yin no / /
drug pa ni /
'pham pa 'chab med dag pa'i don du khyad par can gyi spyod pa lnga spong ba dang /
dman pa'i chos lnga dang du blangs pa'i bslab bya nyams su len pa'i rgyu mtshan gyis de ltar brjod do / /
gnyis pa bslab pa spyod pa'i tshul la /
yul gang la rten gang gis /
gnas gang du /
ltung ba gang dag pa'i phyir du /
yun ji srid du /
tshul ji ltar bslab pa spyod pa rnams so / /
dang po ni /
mtshan nyid bzhi ldan gyi dge 'dun la spyad par bya'o / /
gnyis pa ni /
bslab pa nod pa'i dge slong des bya ba yin no / /
gsum pa ni /
phal cher spo ba spyod pa'i gnas dang 'dra'o / /
bzhi pa ni /
pham pa 'chab med dge ba'i phyir du'o / /
lnga pa ni /
spyir btang la ji srid 'tsho'i bar du dang /
dmigs bsal la dgra bcom pa'i 'bras bu thob pa dang /
thun mong ma yin pa'i pham pa 'chab med byung ba'i bslab byin dge slong ma mtshan gyur pa'i tshe bslab byin las grol pa'i phyir /
drug pa ni /
khyad par gyis spyod pa lnga spong zhed dman pa'i chos lnga dang du blangs pa sogs kyi sgo nas bya ba yin no / /
! / /
gnyis pa dus dang dus ma yin pa bsdus pa 'byung ba'i gzhi bshad pa la /
'di nas dge 'dun lhag ma'i bcab nyes rdzogs par skyed cing /
'di la /
gzhi /
bsam pa /
sbyor ba /
mthar thug go /
dang po la /
gang bcab pa'i dngos po /
gnas kyi dbang du byas pa'o / /
dang po ni /
lhag ma bcab pa'i nyes pa yin pa /
bdag nyid kyi rgyud dang 'brel par yod pa ngo bo shes shing the tshom za ba de yin /
gnyis pa ni /
mthol yul chos bdun ldan yod pa'i gnas der bcab pa'o / /
gnyis pa la 'du shes kun slong dang bcas pa gnyis las /
dang po ni /
ma 'khrul ba dang /
gnyis pa ni /
nyes pa de brjod 'dod med pa'i bsam pa rgyun ma chad pa'o / /
! gsum pa ni /
lus ngag tu grub pa mi dgos kyi nyes pa mi 'thol ba nyid de yin no / /
bzhi pa ni /
mtshan mo mtha'i skad cig ma la bcab nyes 'byung ba'o / /
! / /
gsum pa sa gzhan na gnas pa spyod pa'i gzhi la /
dbye ba /
bsdu ba /
mtshan nyid /
bslab bya /
sgra bshad /
de las grol ba'i dus so / /
dang po la /
cha long rags rim gyi sgo nas dbye ba /
zhib mo rnam 'thag gi sgo nas dbye ba'o / /
dang po la /
spo ba spyod pa gsum /
mgu ba spyod pa gsum /
spo ldan gsum /
mgu ldan gsum /
bsdigs pa /
smad pa /
bskrad pa /
phyir 'gyed pa bzhi /
gnas dbyung bdun /
dge tshul bsnyil ba /
ngo bo nyid 'tshol /
bslab pa byin pa ste nyer drug tu yod do / /
gnyis pa la /
spo ba spyod pa /
gzhi nas spyod pa /
yang gzhi nas bslangs ta spo ba spyod pa dang gsum /
mgu ba spyod pa /
gzhi nas mgu ba spyod pa /
yang gzhi nas bslangs te mgu ba spyod pa dang gsum /
spo ba spyad nas mgu ba spyod pa gsum /
gzhi nas spo ba spyad nas mgu ba spyod pa gsum /
yang gzhi nas bslangs te spo ba spyad nas mgu ba spyod pa gsum ste bco lnga /
spo ldan gsum /
mgu ldan gsum /
spo ba spyad nas mgu ba dang ldan pa gsum /
gzhi nas spo ba spyad nas mgu ba dang ldan pa gsum /
yang gzhi nas bslangs te spo ba spyad nas mgu ba dang ldan pa gsum bsdigs pa sogs bzhi /
gnas dbyung bdun /
bsnyil ba nan tur /
ngo bo nyid 'tshol ba bslab pa byin pa rnams ste zhe bzhi yod do / /
gnyis pa ni /
ngo bo'i sgo nas bsdu ba dang /
rnam grangs kyi sgo nas bsdu ba dang /
che chung gi sgo nas bsdu ba dang gsum /
dang po la'ang gsum yod de /
spangs pas gzhan na gnas pa dang /
smad pas gzhan na gnas pa dang /
rnam par dag pas gzhan na gnas pa dang gsum las /
dang po ni /
gnas dbyung bdun dang bsnyil ba nan tur ro / /
gnyis pa ni /
bsdigs sogs bzhi'o / /
gsum @# / /
pa ni /
gzhan rnams so / /
gnyis pa las gzhan na gnas pa la nan tur byas pa dang /
ma byas pa gnyis su 'du /
dang po ni /
bsdigs sogs bzhi /
gnas dbyung bdun /
bsnyil ba nan tur rnams so / /
gnyis pa ni /
gzhan rnams so /
gsum pa ni /
gzhan na gnas pa chen po dang /
chung du gnyis su 'du ba yin no / /
gsum pa mtshan nyid ni /
dman par byed pa'i chos las kyi cho ga'i sgo nas khyad par can gyi spyod pa lnga spang dgos rung du gnas pa de de yin no / /
bzhi pa ni /
sa gzhan na gnas pa chen po rnams kyi khyad par can gyi spyod pa lnga spong ba dang dman pa'i spyod pa lnga dang du blang bar bya ba yin /
chung du rnams kyi dman pa'i spyod pa lnga dang du mi len yang khyad par can gyi spyod pa lnga spang ba la bslab par bya ba yin no / /
sa gzhan na gnas pa chen po ni spo ba spyod pa dang mgu ba spyod pa bco lnga /
ngo bo nyid 'tshol ba bslab pa byin pa rnams so / /
chung ngu ni spo ldan bco lnga nan tur bcu gnyis so / /
lnga pa ni /
rang bzhin du gnas pa'i sa las dman pa'i sa na gnas pa'i rgyu mtshan gyis de skad ces rjod do / /
drug pa ni /
dgra bcom pa'i 'bras bu thob pa na gzhan na gnas pa thams cad las grol /
bzod pa byas pas nan tur las grol /
spo mgu spyad pas spo spyod las grol /
mgu ba byin pas spo ldan las grol /
dbyung ba byin bas mgu ldan las grol /
ltung ba gleng ba bzod par bya ba'i las byas pas ngo bo nyid tshol ba las grol /
gnas dbyung ma gtogs nan tur sngon ma'i rjes su phyi ma byas pas sngon ma las grol ba yin no / /
bzhi pa /
yongs su spyod ba'i gzhi la /
ltung ba gleng dran byed pa yin la /
de la yang yul gang la gleng ba /
rten gang gi gleng ba /
gnas gang du gleng pa /
dus nam gyi tshe gleng ba /
gzhi gang la gleng ba /
tshul ji ltar du gleng ba /
gleng ba'i bya ba ji ltar du sgrub pa /
dgos pa ci'i phyir du gleng ba'o / /
dang po ni /
chos brgyad ldan zhig la gleng bar bya ba yin la /
chos brgyad na rab byung sde lnga gang rung gi sdom pa gso rung yan chad dang ldan pa dang /
bsam pa rang bzhin du gnas pa /
lus tham la du gnas pa /
gnas nas ma phyung ba /
chos ma yin phyogs su ma song ba /
nad pa ma yin pa /
dge 'dun tha dad par bya ba ma yin pa /
gleng ba po dang zhe 'gras pa ma yin pa rnams so / /
gnyis pa ni /
chos dgu ldan zhig gis gleng bar bya la /
chos dgu ni bsnyen rdzogs kyi sdom pa rnam dag dang ldan pa /
lta ba mthun pa /
dge slong mas gleng na mtshan mthun pa /
tha snyad gsum dang ldan pa /
lus tha mal du gnas pa /
bsam pa rang bzhin du gnas pa /
nad pa'am des bskos pa'i pho nya mo ma yin pa /
gleng yul de dang zhe 'gras pa ma yin pa /
byams pa dang ldan pa rnams yin no / /
gsum pa ni /
spyir btang la / /
mtha' ma yin par mi bya'o / /
zhes gsungs pas /
dben pa'i gnas su gleng bar bya ba yin la /
dmigs bsal /
dge 'dun gyi dbus su byung ba'i nyes pa dge 'dun gyi dbus su gleng bar bya ba yin te /
zhu ba las /
btsun ba chos bzhin du gang du gleng bar bgyi nye ba 'khor dge 'dun gyi nang du'o /
zhes gsungs pa'i phyir /
bzhi pa ni /
dbyar tshul gyi nang ma yin pa /
bya ba gzhan gyis sems yengs pa'i dus su bya ba ma yin no / /
lnga pa ni /
tshul khrims dang /
lta ba dang /
cho ga dang /
'tsho ba bzhi nyams pa tha mal pa'i shes pas mthong thos dogs kyi gzhi dang bcas pa de gleng bar bya ba yin no / /
drug pa ni /
bsam bya'i gnas la bsam /
brtag bya'i gnas la brtags /
dran pa dang shes bzhin sngon du btang /
byams pa dang snying rje'i sems nye bar bzhag nas gleng ba'i skabs dbye ba'i sgo nas gleng bar bya ba yin no / /
bdun pa la nyes pa gleng ba'i skabs phye zhig ces brjod pa'i tshe skabs mi 'byed pa dang /
'byed pa gnyis /
dang po la /
phyogs mtha' dag la skabs mi 'byed pa dang /
phyogs 'ga' zhig la mi 'byed pa gnyis las /
dang po la /
gzhams bsgo sogs kyis ma btang na bka' blo ma bde ba'i dge 'dun lhag ma skye bas de nyid gzhi bstud du byed cing ma btang na gnas dbyung bya ba'o / /
gnyis pa ni /
phyogs 'ga' la skabs mi 'byed na brjod pa dang bcas pas nan tur byed /
des ma thul na gdams ngag gso sbyong dgag dbye bzhag par bya ba dang /
des ma thul na gnas dbyung bya'o / /
gnyis pa skabs 'byed pa la /
mi snyan par byed pa dang /
snyan par byed pa gnyis /
dang po la /
@# / /
phur bcas byad /
des ma thul na gdams ngag 'jog pa nas gnas dbyung byed pa'i bar byed /
phur bcas pa yang rtad mu rgod phur pa dang bcas pa btang ba na rta phur bcas su grags par 'gyur ba ltar dge slong ltung ba dang bcas par grags su gzhugs pa yin no / /
gnyis pa skabs snyan par byed na ltung ba gleng zhing glengs pa na ltung ba khas mi len pa dang len pa gnyis las /
dang po la yang brjod nas /
khas mi len na /
ngo bo nyid 'tshol ba sbyin /
shes bzhin du khas mi len na ma mthong gnas dbyung bya ba dang /
chang 'thung ba'i ltung ba lta bu'i rgyu khas blangs nas de la ltung ba mi 'byung zer nas /
ltung ba'i ngo bo khas mi len na gzhams bsgo sogs kyis bzlog /
bzlog kyang ma btang na gnas dbyung bya zhing /
gnyis pa ltung ba khas len yang /
ltung ba phyir bcos mi byed pa dang /
byed pa gnyis /
dang po ltar na gnas dbyung byed /
gnyis pa ltar na tshul bzhin du phyir 'chos su gzhug go /
brgyad pa ni ltung ba sngar ma dran pa rnams dran par bya ba dang /
dran pa rnams phyir 'chos par bya ba dang /
de la brten nas tshul khrims rnam par dag par 'gyur par byed pa yin no / /
lnga pa dbye ba la yang /
gzhi /
bsam pa /
sbyor ba| mthar thug gi yan lag go /
dang po la /
gang du dbye ba'i gnas /
gang dag dbye ba'i dge 'dun /
gang gi las tha dad par 'byed pa'i byed pa po gsum las /
dang po ni /
mdzod las /
las kyi dbyen ni gling gsum na / /
zhes gsungs ba ltar yin no / /
sgra mi snyan na las kyi dbyen mi 'byung de| der sangs rgyas kyi bstan pa med pa'i phyir /
mtshams gcig gi nang yin pa dgos te /
mtshams tha dad la de mi 'byung ba'i phyir /
gnyis pa ni /
brgyad yan chad kyi grangs tshang ba /
kha skong 'os ba /
so so skye bo yin pa rnams dgos so / /
dang po grub ste /
de ni brgyad dag yan chad kyis| zhes gsungs pa'i phyir /
gnyis pa grub ste /
kha skong du mi 'os na tshul shing brim par mi chags pa'i phyir /
gsum pa grub ste /
'phags pa'i dge 'dun dbye bar mi nus pa'i phyir te /
slob pa 'phags pa yin na skyabs gnas la dad pa byed pas khyab pa'i phyir /
gsum pa ni /
chos ma yin par smra ba dag gis 'byed pa yin no / /
gnyis pa la /
'du shes dang kun slong gnyis las /
dang po ni /
ma 'khrul ba gcig dgos so / /
gnyis pa ni /
chos 'dul ba gnyis dang mi ldan par shes bzhin du chos ma yin la mngon par zhen pa las tha dad du 'byed par 'dod ba rgyun ma chad pa'o / /
gsum pa ni /
las tha dad du 'byed pa de yin no / /
bzhi pa ni /
gang yang rung ba'i phal cher byas zin pa'o / /
drug pa /
'khor lo bye ba'i gzhi la /
khyad par gyi gzhi 'khor lo'i don dang /
khyad par chos kyi 'khor lo'i dbyen gyi don bshad pa'o / /
dang po la /
gzhung chen me'i lugs dang /
btsun pa dbyangs sgrog pa'i lugs gnyis su yod pa las gnyis kas lung gi dkyil 'khor bden bzhi'i chos 'khor dang /
rtogs pa'i chos 'khor mthong lam kho na'i steng nas 'jog go /
gnyis pa ni /
phal cher sngar dbyen gyi skabs su bshad zin /
ma bshad pa nyes dmigs kyi dbang du byas na /
dbyen 'di grub nas lo gsum gyi bar du ston pa gcig gi zhing khams kyis bsdus pa'i stong gsum gyi stong chen po'i 'jig rten gyi khams na gnas pa'i chos byed rnams la lam lnga gang yang rgyud la mi skye bar lung gzhi las gsungs so / /
yun ched kyi dbang du byas na mi gnas zhes pa'i thad kyi mdzod 'gral las dge 'dun dbye ba de ni gdon mi za bar nam langs pa nyid du 'gyur ro / /
zhes gsungs pa ltar /
zhag gcig ma longs tsam du gnas pa yin pa'i phyir /
gnyis pa rtsod pa phyir bcos la /
dgos pa /
rgyu ngo bo /
dbye ba /
rtsod pa zhi byed /
rtsod pa 'khrul ma'i don /
zhi byed 'khrul ma'i don /
rtsod pa mthar skyel ba'i don no / /
dang po ni /
rtsod pa zhi bar byed pa'i ched du'o / /
gnyis pa la nang gi rgyu dang /
phyi'i rgyu'o / /
dang po ni /
'dod chags zhe sdang gti mug gsum po de de yin no / /
gnyis pa la /
dngos po'i de kho na nyid la log par sgrub pa dang /
spong pa dang /
ltung ba dang bcas pa dang /
las la mthun pa mi byin pa'o / /
dang po ni /
'gyed phyir rtsod pa'i rgyu yin /
gnyis pa ni /
mi gdam phyir rtsod pa'i rgyu yin /
gsum pa ni /
ltung ba'i phyir rtsod pa'i rgyu yin /
bzhi pa ni /
bya ba las kyi phyir rtsod pa'i rgyu yin /
gsum pa ni /
gzhan gyis mi mthun par @# / /
smras pa'i tshig gis sems gzhol zhing 'khon du 'dzin pa'i shes pa gcig gi steng nas 'jog go /
'o na /
'thab pa dang /
rtsod pa dang /
mtshang 'bru ba dang /
'gyed pa sogs rtsod par bshad pa mi 'thad par thal lo na /
skyon med de /
de rnams rtsod pa'i 'bras bu yin pa la dgongs ba'i phyir te /
dper na /
nyi ma'i 'od zer la nyi ma zhes brjod pa bzhin no / /
bzhi pa sngar ltar 'gyed phyir rtsod pa sogs bzhi yod la /
zhib mor phye na bcu gcig tu yod de /
mi gad ma phyir rtsod pa la /
rgyu dang bcas pa'i rtsod pa dang /
rgyu med pa'i rtsod pa gnyis yod cing /
phyi ma la gzhi med pa'i rtsod pa dang /
gzhi gzhan dang rjes su 'brel pa'i rtsod pa /
phyir bcos la mi ltos pa'i rtsod pa /
bsnyon pas byas pa'i rtsod pa bzhir yod /
ltung ba'i phyir rtsod pa la ltung ba rang gi ngo bo shes pa'i rtsod pa /
mi shes pa'i rtsod pa gnyis las /
dang po la phyir 'phro ba med ba'i rtsod pa dang /
phyir 'phro ba nyi tshe ba dang 'brel ba'i rtsod pa dang /
dge 'dun mtha' dag dang 'brel ba'i rtsod pa rnams su yod pa'i phyir /
lnga pa la rtsod pa thams cad la zhi byed du 'jug pa'i zhi byed ngos bzung ba dang /
rtsod pa gang la zhi byed du 'jug pa /
rtsod pa so so'i zhi byed bshad pa'o / /
dang po ni /
dge slong 'chi bzhin ba'am bslab pa phul ba de de yin te /
de dag gi tshe rtsod pa thams cad las grol ba'i phyir /
gnyis pa ni /
zhi byed thams cad bya ba las phyir gyi rtsod pa'i zhi byed du 'jug go /
las la mthun pa byin pa ni dngos su zhi byed dang gzhan rnams brgyud nas zhi byed yin pa'i phyir /
gsum pa la /
'gyed phyir rtsod bzhi byed dang /
mi gdam phyir rtsod pa zhi byed dang /
ltung phyir rtsod pa zhi byed /
bya ba las phyir rtsod pa zhi byed dang bzhi las /
dang po la /
mngon sum gyi zhi byed /
gang mang gi zhi byed gnyis /
dang po ni /
zhi byed mngon sum brgyad ngos bzung ba dang /
des rtsod pa ji ltar zhi bar byed pa'i tshul lo / /
dang po ni /
rgol phyir rgol gyi mngon sum /
gzu bo'i mngon sum /
dge 'dun zhi bo'i mngon sum /
gsal ba'i mngon sum /
gsal ba'i gsal ba'i mngon sum /
dge 'dun gzhan gyi mngon sum /
sde snod 'dzin pa'i mngon sum /
gnas brtan mthu dang ldan pa'i mngon sum rnams so / /
gnyis pa ni /
dang por /
rgol phyir rgol gyi mngon sum gyi rtsod pa de zhi bar byed /
des zhi ma nus na /
phyogs sum lhung zhing chos dang zang zing gi longs spyod gzhan la rag ma las pa'i dge slong gzu bor bskos pa zhig gis zhi bar byed /
des zhi ma nus na /
dge 'dun zhi bo'i mngon sum gyis zhi bar byed /
des zhi ma nus na /
gzu bo las yon tan gsal ba der lhag pa'i dge slong bzhi yan chad bskos pas zhi bar byed /
des zhi ma nus na /
gsal ba de las yon tan tshes gsal ba shes rab lhag pa'i dge slong bzhi yan chad bskos nas zhi bar byed /
des ma zhi na gsal ba'i gsal ba des gsal ba'i dge slong rnams la gtang /
des dge slong bzhi po la gtad /
des rtsod pa sbed par bskos pa'i dge slong zhig la gtang /
des dge 'dun gyi sde gzhan la sngar gyi lo rgyus brjod nas zla ba gsum gyi bar du phul te nges mngon sum gyis zhi bar byed /
des ma zhin /
rtsod pa sbed pa po la gtad /
des sde snod 'dzin pa la zla ba drug gi bar phul nas de'i mngon sum gyis zhi bar byed /
des ma zhi na yang /
rtsod pa sbed pa po la gtad nas /
des gnas brtan mthu dang ldan pa la thug pa med par phul /
des de mngon sum gyis zhi bar byed pa yin no / /
gnyis pa gang mang gi zhi bar byed tshul yod de /
snga ma rnams kyis ma zhin /
gnas brtan mthu dang ldan pa des rtsod pa sbed pa po la gtad /
des dge 'dun bzhi po la gtod /
des gang mang byas te zhi bar byed pa yin pa'i phyir /
gang mang bya tshul la /
gzhi gang la bya ba /
rten gang gi byed pa /
tshul ji ltar du bya ba'o / /
dang po ni /
chos rnam par gtan la 'bebs pa yin pa'i phyir /
rgol phyir rgol gnyis kas dam du bzung ba /
dge 'dun bye bar 'gyur ba'i dogs pa dang bcas pa /
mngon sum brgyad sngon du song ba de la bya'o / /
gnyis pa ni /
dge 'dun bzhi bos bya'o / /
gsum pa la /
sbyor dngos /
mjug gsum las /
dang po ni /
tshul shing brim pa po bsko ba dang /
des dge 'dun 'du ba'i don du gsol ba 'debs pa dang /
dge 'dun 'du ba'i skabs kyi bya ba rjes su sgrub pa rnams so / /
gnyis pa la /
tshul shing brim pa pos ji ltar bya ba dang /
len pa pos ji ltar bya ba'o / /
dang po ni /
brim pa pos lus ngag yid gsum gyi bya ba gnyis gnyis ste drug bya ste /
de'i chos kyi tshul shing lag ba g.yas @# / /
pa dang chos ma yin gyi tshul shing g.yon du bzung ste /
steng 'og phye ba dang ma phye ba'i sgo nas chos kyi tshul shing len pa grangs mang bar 'gyur ba'i thabs byas te lus kyi gnyis dang /
chos kyi tshul shing gi bsngags pa brjod pa dang /
de nyid len dgos pa'i gtam gsar bu'i rna lam thos par byas te ngag gi gnyis dang /
dge 'dun dbye bar ma 'gyur ba dang rtsod pa chos phyogs su zhin snyam pa ste yid kyi gnyis bya ba yin no / /
gnyis pa la mi len pa lnga /
len pa drug ste chos ma yin gyi tshul shing mi len pa dang /
the tshom byung na ma dris par mi lan pa dang /
dge 'dun gyi dbyen du 'gyur pa'i bsam pa mi len pa dang /
rtsod pa chos ma yin phyogs su zhi bar 'dod pa'i bsam pas mi len pa dang /
de gnyis 'byung ba shes nas mi len pa ste lnga dang /
mi len pa lnga po de las zlog pa lnga'i ste 'du / /
mnyam na nyan thos chen po'i tshul shing gcig len pa dang drug go /
gsum pa ni /
skyo sngogs mi bya ba la bslab par bya'o / /
gnyis pa rgyu gnyis pa spong ba las byung ba mi bsdams phyir rtsod pa zhi byad yod de /
rgyud dang bcas pa'i rtsod pa ni mngon sum gyis zhi bar byed /
rgyu med pa'i rtsod pa ni dag pa byin pas zhi bar byed pa'i phyir / /
phyi ma de la sngar bzhin bzhi yod pa las /
dang po gsum du dran pas 'dul ba byin pas zhi bar byed /
phyi ma la myos pas 'dul ba byin pas zhi bar byed pa'i phyir /
gsum pa ltung phyir rtsod pa zhi byed la /
ltung ba rang gi ngo bo shes ba'i rtsod pa zhi byed dang /
de mi shes pa'i rtsod pa zhi byed gnyis las /
dang po la gsum yod pa'i phyir 'phro ba med pa'i rtsod pa ni ltung ba khas len pas zhi bar byed /
phyir 'phro ba'i nyi tshe ba dang 'brel ba'i rtsod pa mngon sum gyis zhi bar byed /
dge 'dun mtha' dag dang 'brel ba'i de rnams rtsa bkram blta bus zhi bar byed /
de'i don ni /
dge 'dun rnams phan tshun 'dud pas ltung ba gleng bar bya'o / /
gnyis pa ni /
ngo bo nyid 'tshol bas zhi bar byed do / /
bzhi pa bya ba las phyir rtsod pa zhi byed ni /
las la mthun pa sbyin pa ni rtsod pa po de'i dngos su zhi byed dang /
gzhan rnams brgyud nas zhi byed yin no drug bzhi /
ltung phyir rtsod pa de la phyir 'phro ba med pa'i rtsod pa gsum gyi dbye ba dngos su gsungs pa bzhin du /
mi bsdams phyir rtsod pa la yang de gsum gyi dbye ba sbyar rung ba dang /
rgyu med pa'i rtsod pa la gzhi med pa'i rtsod pa sogs bzhi'i dbye ba dngos su gsungs pa bzhin du /
ltung phyir rtsod pa la de ltar sbyar du rung bar rgyu mtshan mtshungs zhes pa'i don no / /
bdun pa ni /
phyir 'phro ba med pa'i rtsod pa la ltar ba khas len pa zhi byed du dngos su gsungs pa bzhin du phyir 'phro nyi tshe ba dang bcas pa'i de la yang sbyar du rung ba dang /
phyir 'phro nyi tshe dang 'brel ba'i de la mngon sum zhi byed du gsungs pa bzhin du /
phyir 'phro med pa'i de la yang sbyar du rung bar rgyu mtshan mtshungs zhes pa'i don no / /
brgyad pa ni /
gnas nas dbyung ba dang ltung ba phyir bcos pa'i sgo nas rtsod pa mthar bskyel ba yin no / /
lnga pa de thams cad kyi rten gnas mal gyi bzhi 'chad pa la /
gzhi'i skabs nas 'byung ba dang /
phran tshegs la sogs pa'i skabs nas 'byung ba'o / /
dang po ni /
so sor thar pa'i sdom pa'i mchog la rab tu byung bas phyag bya'o / /
zhes sogs kyi skabs su spyi don dang /
gzhung don las /
dang po la /
phyag bya ba'i rnam gzhag /
gtsug lag khang brtsegs pa'i gnas brtan pa /
khang pa'i rtsig par tshon ji ltar du byug pa /
sgo khang du 'khor ba'i 'khor lo cha lnga bri tshul /
mchod rten bya tshul lo /
dang po la /
yul gang la /
rten gang gis /
ji ltar du phyag bya bya ba'o / /
dang po ni /
dkon mchog gsum dang so sor thar pa'i sdom pa mchog dang /
sdom pa mnyams na bslab ba rgan pa la phyag bya lan migs bsal yod de /
dge slong dag gis bslab pa rgan yang dge slong nyams ba la phyag mi bya /
mtshan mi mthun pa dang /
sa gzhan na gnas ba dang /
nyal ba dang /
snyoms par 'jug pa dang /
'bags pa la mi bya'o / /
gnyis pa ni /
gcer bu dang /
gos gcig pa dang 'bags pa ma yin pa gcig gis bya'o / /
gsum pa ni /
yan lag lnga sa la gtugs pa'i phyag gam skyid pa nas 'khyud pa'i phyag gang rung bya'o / /
gnyis pa la /
sams can mang po bsod nams gsog pa'i phyir du dang /
rang nyid bsam gtan 'phel ba'i phyir du'o / /
dang po ni /
skye bo mang po 'du ba'i sar brtsig go /
gnyis pa ni /
skye bo'i rgyun lugs nyung ba dang klags cor chung ba'i gnas su brtsig par bya'o / /
gsum pa ni khyad par gyi ting nge 'dzin skye sla ba'i phyir du sdon po la sogs bas byug par bya'o / /
bzhi pa ni /
sgo khang du 'khor ba'i 'khor lo'o / /
cha lngar bya'o / /
steng du lha dang mi rnams so / /
gling @# / /
bzhi bdag go /
rdzus te skye ba'i sems can zo chun rgyud mo bzhin du 'ching pho bskye bdag kyang ngo / /
dbus su 'dod chags zhe sdang dang gti mug phug ron dang sbrul phag gi rnam par ro / /
sngam de gnyis gti mug gis za bar ro /
khor khor yug tu rten cing 'brel bar 'byung ba man lag bcu gnyis dang /
thams cad ma rig pa nyid kyis bzung bar ro / /
yongs su mya ngan las 'das pa'i dkyil 'khor dkar po nye bar ston pa'o / /
'og tu brtsam par bya zhing zhes tshigs su bcad pa gnyis so / /
de ston par byed par bzhag par bya'o / /
zhes gsungs pa ltar bri bar bya'o / /
lnga pa ni /
mchod rten ni rnam pa gnyis te gtsang khang can nyid dang ka ba lta bu nyid do / /
zhes gsungs pa ltar ro / /
ngag don ni /
dge slong la rab tu byung ba thams cad kyi phyab bya ste /
dge slong gi sdom pa de so thar gyi sdom pa mchog yin pa'i phyir /
gnyis pa ni /
phyag 'tshal ba'i gnas mun khrod du phyag dang bcas pa'i tshig brjod par bya'o / /
zhes sogs kyis 'chad /
'dul ba mdor bsdus te bstan pa ni /
mi rung ba dang mthun la rung ba dang 'gal ba ni rung ba ma yin par bsdu'o /
phyi ma dang mthun snga ma dang 'gal ba ni rung bar ro / /
zhes te /
ngag don ni /
dngos su bkag pa mi rung ba dang dgag bya mthun la /
dngos su sgrub gnang du gsungs pa rung ba dang rgyu mtshan 'gal pa ni rung pa ma yin bar bsdu bar bya ste rgyu mtshan 'dra ba'i phyir /
rung ba dang rgyu mtshan mthun zhing snga ma bkags ba dang 'gal ba ni rung bar bsdu bar bya ste /
rgyu mtshan mthun pa'i phyir ro / /
ces 'dul ba brgya mtsho'i snying po'i yang snying mdor bsdus skal bzang slob ma'i re ba kun skong zhes bya ba /
rje btsun chos kyi rgyal mtshan dpal bzang po'i gsungs rgyun ltar zin bris su bkod pa 'dis kyang sangs rgyas kyi bstan pa rin po che la phan brgya chen po byed nus par gyur cig / / /
skal ldan slob ma'i re skong legs bshad 'dir brte nas / /
gzhi dang rnam 'byed phran tshogs dang ni gzhan dam pa'i / /
dgongs don khongs chud khrims ldan sde snod 'dzin pa'i tshogs / /
nyi ltar sal ba zla ltar 'phel zing thub bstan yar rgyas shog / / /
dge legs 'phel / / /
