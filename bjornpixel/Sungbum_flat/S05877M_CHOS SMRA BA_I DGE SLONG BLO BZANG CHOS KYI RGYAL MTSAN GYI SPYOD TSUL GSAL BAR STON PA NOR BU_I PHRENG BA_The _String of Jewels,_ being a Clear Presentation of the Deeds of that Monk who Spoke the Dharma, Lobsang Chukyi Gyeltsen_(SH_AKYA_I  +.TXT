@# / /
chos smra ba'i dge slong blo bzang chos kyi rgyal mtshan gyi spyod tshul gsal bar ston pa nor bu'i phreng ba zhes bya ba bzhugs so / /
@## / /
na mo gu ru many+dzu g+ho ShA ya /
btso ma'i gser zhun mdangs kyis phyug pa'i mkhyen brtse'i 'od zer stong 'bar bas / /
gdul bya'i ma rig mun pa kun sel phan bde'i 'dab brgya bzhad pa'i dpal / /
nyag phran bdag po kun da'i gnyen bcas gzi 'joms ngo 'dzum gnag mdzad pa / /
thub pa'i nyi ma chos dang tshogs bcas bdag snying mkha' dbyings rtag bzhugs gsol / /
sangs rgyas kun gyi ye shes gcig bsdus nas / /
ngur smrig zol gyis rgyal ba'i mdzad pa rnams / /
deng 'dir bsgrub @# / /
mdzad bslu med skyabs kyi phul / /
bka' drin mnyam med bla ma'i tshogs la 'dud / /
skyon mang dug gi tsher ma'i tshogs 'khrigs kyang / /
yon tan yongs 'du'i tshal bzhin sgro btags te / /
dbyar skyes rnga gsangs stong ltar cher sgrogs pa'i / /
rnam thar tshul la kho bo yid ma ches / /
dam pa'i snying la 'jigs pa sbyin byed pa / /
dug gsum chang gis rab tu myos pa yis / /
zlos gar mngon par bsgyur kyang tshul bstan zhes / /
yol ba'i phag tu 'chel la'ang bdag mi dad / /
mdo rgyud dam pa'i gzhung dang bstun pa na / /
mngon mtho'i 'bras bzang bskrun pa'i sa bon kyang / /
rnam par myags mod 'on kyang kun mkhyen tu / /
rlom zhing gsal bar sgrog la'ang bdag mi mgu /
gti mug mun pas yid bslad ngo tsha bral / /
bag med smyon pa'i rnam 'gyur sna tshogs kyang / /
theg mchog gsang ba'i rnal 'byor spyod pa ces / /
gya gyu'i rnam thar tshul la'ang bdag mi mos / /
chags sdang brlang po'i thugs rgyud zho 'thung bu'i / /
rus par 'gran kyang gsung 'jam zhi dul can / /
ngur smrig gis mdzes tsher ma dang gtums bzhin / /
'phyon ma'i rnam thar tshul la'ang bdag mi dga' / /
de phyir 'ching ba kun ldan pa / /
bdag lta'i byis pa'i skye bo la / /
mkhas rnams yid ni dga' byed pa'i / /
rnam par thar pa ga la zhig /
khyad par du yang bdag gi skyabs gcig pu / /
zla med ston pa sh+'.kya'i gtso bo des / /
rang skyon mi gsang yon tan kun sbed ces / /
legs par gsungs phyir tshul 'dir dga' ma gyur / /
de lta mod kyi bser bus dbang bsgyur shing bal 'dab ma'ang pad dkar mig can bzhon par 'gran / /
dbyug gu'i reg pas nye bar bsnun pa'i pa tra ha yang chu 'dzin glal ba'i dbyangs bzhin sgrog /
de bzhin dang ldan 'dun @# / /
pa'i shugs kyis yang yang bskul tshe bdag nyid kyi / /
spyod tshul ji bzhin gsal bar ston pa'i rtogs brjod nor bu'i 'phreng ba spel / /
tshur rol mthong bas sngon dang phyi mtha' yi / /
byung dang 'byung tshul ston par mi spobs shing / /
da lta'i rang gi thun mong dang tshul la / /
bdag nyid mngon sum gyur pas cung zad brjod / /
! de yang bdag cag gang du skyes pa'i yul ni / /
sgra pa shes rab rin chen pa'i rnam thar du /
lung pa kha byang bstan la lhan dang /
lho bstan la lang 'gro bzang bar bshad pa ltar /
gtsang rong gi mtshams lhan gyi nang drug brgya zhes bya ba yin la /
rigs ni pha mes rim pa'i kha brgyud du mtshungs med g.yag sde paN chen gyi brgyud pa yin ces pa tsam zhig grags kyang /
de nyid ji lta bu'i rigs sum nges pas /
kho bos kyang rje btsun bla ma mkhas grub sangs rgyas ye shes kyi rnam thar du spro bar ma spyod la /
phyis g.yag sde paN chen gyi rnam thar rgyas pa mthong ba na /
sba'i rigs su gsal bar mchis pa /
de ltar na 'o skol gangs ri'i khrod na 'khod pa rnams kyi jo bo chos skyong ba'i rgyal po khri srong lde'u btsan gyi sku ring la /
mkhan chen byang chub sems dpa' zhi ba 'tsho dang /
slob dpon padma sam b+ha ba gnyis kyis mkhan slob mdzad nas /
kha ba ri pa rnams la rab tu byung ba rung mi rung brtag pa'i phyir /
sad mi mi bdun rab tu byung zhing bsnyen par rdzogs pa'i nang tshan /
sba ye shes dbang po la sogs pa dam pa mang po nye bar byon pa'i rigs brgyud du 'dug /
de yang rgyal ba blo bzang don grub kyi sku skye'i dbang du bgyis na /
rje grub pa'i dbang phyug de nyid ni /
sku tshe mang po'i snga rol nas mkhas pa dang grub pa du ma'i skye ba brgyud mar byon pa /
sku tshe de nyid la'ang grub pa'i go 'phangs mthon por gshegs pa'i tshul bstan pas lung rtogs kyi yon tan nam mkha'i mdzod la mnga' brnyes pa'i phyir /
de nyid kyi ba sbu'i yon tan gyi cha shas tsam yang kho bo cag la ma mchis shing mngon sum gyis dran pa'ang mi snang mod /
'on kyang sngon gyi chos rgyal mes dbon rnam gsum sogs /
rigs gsum mgon po sogs kyi sprul par grags shing don la'ang de ltar grub kyang /
gdul bya rnams jo 'brom yab sras la gus pa lhag par bskyed pa'i phyir /
de dus kyi mkhan slob thams cad jo bo rje dang /
chos rgyal thams cad 'phags pa spyan ras gzigs kho na'i sprul par gsungs pa ltar /
rje grub pa'i dbang phyug nyid kyi mtshan gyi byin gyis brlabs pas bstan pa dang 'gro ba la phan par 'gyur ba'i thabs mkhas la dgongs pa 'dra /
bdag nyid chen po tha mal gyi sku'i bkod pa bsdu bar phyogs pa'i drung du /
rje btsun sangs rgyas ye shes nyid kyis dngos su tshig gi lam nas zhu ba ni ma @# / /
spobs /
yid la gdung ba mi bzad pa skyes shing /
sku'i skye ba myur du 'byon par gsol ba rtse gcig tu btab pa'i sems kyi rtog pa thugs kyis mkhyen nas /
drung rab 'byams pa de tsam gyi thugs ngal mdzad mi dgos / /
nged kyang spel ba'i de ru myur du yong /
zhes gsungs pas slar yang 'jigs pa dang mos pas yid chad chod du song nas rgyu mtshan zhu ba ma byung /
slar lha khud spel ba zer ba 'dir re ba bcas te /
dogs pa tsam yang ma byung /
phyis drug brgya pa'i spe'u mthon po de la'ang dgongs sam snyams pa dang /
rmi lam du'ang lung bstan mtshar ba zhig byung /
'on kyang da dung gdengs ma bkal bar /
rje glang mig pa chos kyi rgyal mtshan pa 'di mngon mkhyen thogs med du gsung bar byed pas mol mching zhib tu zhus pa na /
drug brgya'i de skye ba gcig 'phar dgos byung ba ma gtogs the tshom dgos pa mi sdog /
ming kyang nged gnyis mtshungs pa yod pas /
chos kyi rgyal mtshan zhes 'dogs pa mdzod gsung bas /
blo bzang zhes kho bos sbyar ba yin ces rje rin po che sangs rgyas ye shes gsung ngo / /
de ltar rgyal ba blo bzang don grub nyid zad byed ces pa me stag lo zhing gzhan du gshegs nas ring po ma yin par /
brjod ma thag pa'i rigs dang /
yul der /
pha phyi 'char du 'tsho byed tshe rings dpal 'byor du grags kyang /
don gnas la gso ba rig pa'i yon tan phul du byung ba dang ldan zhing /
'phags pa brgyad stong pa la rgyun du kha 'don byed pa dge ba'i ngang tshul can mes po drung 'tshe ba kun dga' 'od zer zhes bya ba dang /
ma ni rang bzhin drang zhing gzhan la phan sems che ba mtsho rgyal ces bya ba'i mngal tu nying 'tshams sbyar te /
rab byung zhes pa me yos sa ga zla ba'i tshes bco lnga'i snga gro khye'u zla ba ltar dkar zhing sna'i gzengs mtho ba mdzes shing blta na sdug pa zhig btsas nas /
mthun pa'i dngos po dag gis skyed bsrings pas /
rdzing gi pad ma bzhin du skyed drag cing /
kun gyis mthong na dga' ba zhig yod ces grags so / /
de ltar skyes nas lo gcig lhag tsam song ba'i tshe /
pha 'tsho byed dpal 'byor bar grags pa de nyid myos 'gyur la lhag par dga' zhing gdon gyis brlams pa'i byed pos dung lha nang pa'i dpon po rgan pa dmar gsod byas 'phral /
byis pa chung ngu de lus gnad bsrangs te 'dug pa khrag can gyi lag pas pang du blang zhing 'khyud pas /
skad cig de 'phral ji ltar padmo gzhon nu la ba mo'i reg pas bsnun pa bzhin du lnga pa'i mtha' la rten no / /
de'i tshe ma rgan mya ngan gyi me 'bar bas kun tu gdungs pa'i rmi lam du /
dzo ki'i rnam pa ras kyi ang+ga rag gyon pa zhig byung nas /
grib dang mi gtsang ba lam 'jems pa spyod pa rtsing po'i bya ba la de las 'os med /
da sdug bsngal byas pas ci la phan /
'on kyang slar yang gnas g.yar po 'dra yong shas 'dug pa /
de ltar na bag yod pa gyis zer ba zhig rmis /
de nas @# / /
ring po ma lon par slar nying 'tshams sbyar te /
rab myos kyi lo la byis pa lus chung zhing mdog sngo ba /
dngos ngan cing ba spu'i dra bas khebs pa zhig btsas pas pha ma dag kyang rmi ltas sogs dang bstun na 'di 'dra min pa cig yong thang pa la zhes sgrog cing /
dngos cag gi a lce yid 'dzin na re o lo sngon ma de shib las /
'di skyes pa sdug pa 'dug ces smras zhes kyang grags / /
'on kyang mthun pa'i rkyen gyis skyed bsrings cing rmi ltas mkhan po zhig gi lung bstan ltar /
ming chos rgyal dpal ldan bzang po ces bya bar btags /
de 'dra ba'i gnas skabs su gzhan dag gis sgrol ma dang /
shes rab snying po sogs ngag 'don byas pa na /
ngag nas smra bar mi nus kyang /
sems la tshig 'bru go rims dang bcas pa gsal bar 'char ba tsam ni byung la /
drung 'tsho ba zhag re bzhin mtshan brjod zhal 'don 'chag med mdzad pa thos pas /
mthar lo gsum pa'i skabs mtshan brjod blo la gsal ba ngag tu'ang gtsang sing ba 'don nus pa byung zhing /
lo lnga lon dus zhag re bzhin mtshan brjod tshar lnga re 'don pa'ang lan mang du byas /
de dus dben dgon pa dpon slob kyis dbyar gnas drug brgyar mdzad /
byis pa chung ngu de phyi rol tu thabs ci byas kyang sdod ma 'dod par /
tshogs kyi nang du zhugs te /
bka' bcu pa dpal mgon gyi gong der 'dug ba zhig yod pa'i rgyus /
rdo rje 'jigs byed kyi cho ga dang /
mgon po| chos rgyal /
lha mo /
phyag bzhi pa /
gur /
zhal rnams kyi bskang gso rnams zhor thegs pa zhig byung /
dgag dbye grol nas grwa pa rnams bsod snyoms la byon /
mkhas grub sangs rgyas ye shes zla ba gcig tsam bzhugs pa'i ja'i gral du / /
o lo 'di dbyar gnas kyi ring tshogs dkyil rang du sdod tshugs cing /
yi dam dang /
bskang gso'i zhor 'degs kyang yong ba 'dug gsungs pas /
drung 'tsho ba chen mo na re /
'di shes rab dga' rab yin pa 'dra /
bdag gis kha 'don byas pa'i rna chags kyis /
na ning lo gsum pa'i mjug tu mtshan brjod shin tu byang ba byung nas /
kha sang skabs cig nyin re la tshar mang po 'don gyi 'dug lags /
da lta ska gzhogs su rgyugs phul dang gsung /
de 'phral du ye shes yon tan bzang po'i bstod pa sngon du btang /
rgya gar skad du nas mngon par bstod do'i bar dang /
mjug tu shes bya'i mkha' dbyings la sogs gtsang bsing ba zhig bshar bas /
rje rin po che shin tu dgyes nas 'don khyer dag cing byang ba 'dug /
btsun pa zhig byed dgos pa yin /
btsun pa len mi len yong blta'o gsungs nas dbu paN de phung kho bo'i mgo la g.yogs nas btsun pa len po yong ba 'dug ces gsungs shing bzhad gnang bas /
phyis rab tu byung zhing bsnyen par rdzogs pa'i rten 'brel bsgrigs shing byin gyis brlabs par 'dug /
rang lo lnga la phyogs pa'i tshe bde @# / /
gshegs bdun gyi cho ga bzung ste dus bzang rnams la 'chag med du ston /
de nas rdor gcod zhig yang yang bklags pas /
klog byang ba dang khong du chud pa mnyam du byung /
dus de skabs mkhas grub sangs rgyas ye shes kyang ston dus phal cher drug rgyar bzhugs pas /
tshe dbang /
mgon po phyag drug pa'i bka' rdzogs pa /
rta mgrin gyi rim pa mang po'i rjes gnang /
rta spod kyi lung /
rigs gsum mgon po /
sgrol ma /
rnam rgyal 'dzoms /
chos skyong mang po'i rjes gnang sogs dbang lung mang du thob cing /
skyed tshal ba'i dge ba'i bshes gnyen chen po rin po che grangs can pa bye gling gi bla ma mdzad /
dge ba'i bshes gnyen sku yon che zhing btsun pas pha ma rnams kyang mos shing /
rin po che sku chas shin tu bkren pa nas drug rgyar yang yang gdan 'dren cing /
rgyun rings bzhugs pas /
brgyad stong pa sogs shar phyogs dang /
mdo mangs dang /
'dul ba lung dang /
rgyud 'ga' zhig sogs lung shin tu mang ba drung 'tsho ba chen mo sogs dang lhan cig zhus /
mes po drung 'tsho ba nyid kyi drung du phu'o drung 'tsho ba rta mgrin bzang pos rigs brgyud kyi bsrung ma /
drang srong chen po rA hu la'i rigs gtang /
gdams pa yongs rdzogs kyi lung /
zhang blon gyi rjes gnang /
bsgrub skor dang rgyud bzhi'i lung sogs sman dpyad kyi skor gyi dbang lung zhu yi 'dug pa rnams kyang zhor la nyan /
lo bdun pa'i dus su 'gram so gnyis gsar du skyes pas /
de gong du skye bo 'ga' zhig phag 'gram skyes nas tshe phyed song /
zer ba thos shing /
'di yang phag 'gram yin 'dug la /
de ltar na myur du 'chi bar 'gyur ba gdon mi za'o snyam du 'chi ba rtsol med du dran pa yun ring pa'i bar byung /
sbyin pa 'jig rten phyi mar nor bcol len pa dang 'dra snyam /
bdag nyid kyi kha zas la bgo bsha' byas shing /
bza' btung sogs ngos dang /
lkog du brkus nas /
slong mo ba dang /
khyi dang bya byi'u sogs la byis pa'i blos ci lcogs byin cing /
phyi ma'i rten bzang ba tshul khrims la rag las pa'i rnam dbye'ang cung zad shes pas /
gzhan ni ma spobs dus bzang rnams la /
mi dge bcu la sdom sems rten goms yang yang byas /
spyir na byis pa chung ngu'i gnas skabs nas /
rab tu 'byung kha'i bar rang bzhin gyi kha na ma tho ba gzhan lta zhog /
bsams bzhin du srog chags grog sbur phra mo bkugs pa tsam yang dran lam du ma mchis so / /
de dus khyim du 'dug pa la btson ra'i 'du shes yod pas /
'ga' zhig gi rtsad mo dang /
byas pa'i zhen pa bsregs pa'i phyir khyim du 'dug dgos pa dang /
mchil brang len pa sogs kyi gtam smras tshe gting nas khros shing du bar nus spyir rab tu byung ba dang /
khyad par dben dgon pa'i dge slong dag byung ba na lhag par dga' zhing /
rang dbang 'dus na de dag dang 'grogs nas 'dug pa la skyo ba mi yong / /
@# / /
btsun pa'i bag chags bzang ba zhig 'dug pas ngal bar rtse ba'i dus su /
rdul gzan sham thabs su byas /
drung gnas tshul khrims pa'i zhwa ser bsams bzhin blangs nas gyen te byis pa mang po'i dbus su /
res 'ga' chos 'chad nyan /
res 'ga'i bgro gleng /
res 'ga' gla tshang 'jugs pa lta bu'i rtsed mo 'ba' zhig byed pa ni /
bdag dang dus mnyam pa'i skye bo mang po la mngon sum du gyur pa lags so / /
de nas rim gyis sna tshogs zhes pa'i lo mgo na tshod rang lo bcu gsum pa'i ngo mthong ba'i tshe nye du la sogs pa'i 'ching ba med par ma zad /
de dag gis mthun pa'i rkyen nye bar sbyar te cho 'phrul rta'i zla ba'i tshes bcu'i nyin khyim nas 'thon te /
dben sa chos kyi pho brang du slebs /
zla ba de kha'i tshes bcu gsum la rgyal phur 'dzom pa'i 'grub sbyor thog /
mkhas grub chen po rje btsun sangs rgyas ye shes kyis mkhan slob zung 'brel du mdzad nas grib tshod nyi ma'i brgyad cha shar ba la tshigs snga ma dge tshul gyi sdom pa legs par thob cing blo bzang chos kyi rgyal mtshan zhes pa'i ming stsal /
rab tu byung 'phral du mkhan slob tshogs pa dang bcas pa rab ston gya nom pas mnyes par byas so / /
dgong ja'i thog tshogs la byin rlabs nye brgyud kyi bla ma'i rnal 'byor lam gyi gnad tshang ba shin tu zab cing rgyas pa zhig gnang /
zla ba de'i gsum mchod dang bstun sman thang pa chos kyi rje dkon mchog lhun grub pas sngon nas gsol ba btab 'dug pa ltar /
dpal gsang ba 'dus pa'i dkyil 'khor du dbang bzhi yongs su rdzogs pa thob /
dpyid rje rin po che gzhan du phebs skabs / /
! rje btsun tsong kha pa'i gsung 'bum gnang nas bstod chen bzhir grags pa sogs gzung zhig gsungs /
de dag 'dzin pa la 'bad rtsol cher ma dgos pas /
bka' gdams lha bzhi dang /
'jam dbyangs rigs 'ga' zhig dang /
khyad par dbang ma thob kyang /
'jigs byed dang /
mgon po phyag drug pa'i bsnyen pa gcig dril du ma byung kyang /
rgyun bsnyen gyi tshul du byas /
de'i tshe yi dam dang chos skyong gi gzungs mang tsam bzlas res kyis rmi lam du /
dur khrod 'jigs su rung ba dang /
khro bo dang /
gcan gzan sna tshogs pa'i rnam pa 'byung ba dang /
dngos su yang 'khrul snang mchog dman du ma 'char zhing /
skye bo 'ga' zhig gi nyes legs kyi mtshan ma cung zad nges pa yang byung ba ltar /
byis pa'i rgyus de dang mtshungs par thar thor smras pas dben dgon pa'i dge slong 'ga' zhig 'di ni 'bal la ba zhig kyang byed kyi 'dug ces gleng ba byung /
dbyar chos la lam rim 'khrid dang sbyar nas tshogs chos su gsungs pa bsgrims te nyan /
dbyar thog de la dben dgon du 'jigs byed kyi sgrub mchod thog mar tshugs thog /
tshogs pa la rdul tshon gyi dkyil 'khor du yi dam gyi dbang bzhi rgyas par gnang bas /
dbang don brnga 'phrod cing dmigs rim shin tu gsal @# / /
ba dang dbang bshad nyan stobs kyis bla med spyi'i dbang gi rnam gzhag phal cher chags pa zhig byung /
de'i ston grogs stobs kyis /
bka' gdams glegs bam cha lag dang bcas pa /
jo bo'i lam yig rgyas bsdus /
shar ba'i lam rim /
rgyal sras bka' 'bum /
lam mchog rtsa 'grel rnams kyi lung yongs su rdzogs pa thob /
de nas dgun stod rje rin po che dpon slob ri bo dge 'phel du phebs /
bdag cag dben dgon rang du 'dug nas ris med pa'i dam pa mang po'i rnam thar nyin mtshan khor yug tu bltas pas phyogs med kyi bstan pa dang dam pa rnams la chos kyi rjes su 'brang ba'i dad pa thob cing sems 'khrul ba dang /
bdag nyid kyang dam pa rnams kyi rnam thar 'dzin pa'i dam bca' brtan po dang spro shugs 'phel bar gyur kyang /
kha 'don dang 'dzin shar sogs las cung zad g.yel tsam byung bas /
phyis dpe 'chal bar chod kyi rgyu yin gsung bka' bkyon pa zhig byung /
de skabs zhi gnas bka' bcu pa tshul khrims pa dang snga phyi'i lo rgyus /
dam pa mang po'i mdzad spyod /
gzhan yang chos dang mthun pa'i 'brel mching mang du byung bas /
khong kho bo la shin tu mos par gyur te /
khong rang gi spyil bor bos /
ja gung bzang ba zhig drangs /
zha thul ser po legs pa gcig phul nas chos 'brel zhig cis kyang dgos gsungs /
nan shin tu che bas /
bla ma'i rnal 'byor zhig byas /
de'i rkyen gyis dge slong gzhan 'ga' zhig gis kyang nan gyis chos 'brel dang byin rlabs zhus pa na /
dben dgon pa bying sos kyang mgrin gcig tu rgyal ba blo bzang don grub kyi sku'i skye ba yin pa'i khungs kyis tshogs pa spyis byin rlabs zhus chog pa'i dgongs pa zhu bar 'dug /
kho bo cag rang ngos nas ni rje grub pa'i dbang phyug de nyid kyi sprul pa yin pa dran yul du yang mi snang zhing /
yid la gsal ba ltar gzhan su gang la yang rgyu mtshan can cung zad smras pa yang med la /
der ma zad tshe 'di la bltas pa'i yang /
lta ba'i gdengs dang /
bsgoms pa'i nyams /
bslabs pa'i shes rgya gang yang ma mchis mod /
'on kyang de snga gang dang phyis nas kyang /
'di nang gi 'dod pa la zhen pa spangs nas /
gzhi tshul khrims rnam par dag pa la gnas bcas /
re shig mdo sngags kyi thos bsam phyogs rer ma song ba zhig byas /
dbus gtsang gi ljongs 'dir phyogs ris su ma song bar skyes bu dam pa rnams kyi zhabs la gtugs te /
gsung gi bdud rtsi'i bgo skal la spyad nas /
'du 'dzis dben pa'i nags kyi sman ljongs rnams su tshe dang bsgrub pa snyoms pa zhig cis kyang byed snyam du blo la bcos min du 'char ba zhig yod pa'i yang gegs dang /
gtso bor 'phags pa mo'u 'gal gyi bu'i yan lag dang nying lag /
kun tu rgyu dag gis bcom pa na /
las kyi dbang gis rdzu tsam yang ma dran na 'phrul lta smos kyang ci dgos gsungs pa ltar /
de'i tshe sngon las kyi zil gyis non pas /
rje bla ma la seng bkrol dang bcas @# / /
te dgongs pa zhu bar yang ma spobs /
tham thom gyi ngang nas nyi ma ces pa chu lug zla ba gnyis pa'i tshes gsum gyi nyin /
bslab gsum ldan pa'i dge slong ri khrod pa 'dus pa'i tshogs kyi dbus su mi 'jigs pa'i khri la bkod de rje'i zhal snga nas nyid kyis shis pa rgyas par brjod cing me tog gtor nas byin gyis rlabs /
de'i tshe nam mkha' shin tu dangs pa la me tog kha dog sna lnga pa'i char babs pa /
thog mar dge bshes dpal 'byor sogs mtshams pa rnams kyis mthong nas /
phyis tshogs pa thams cad kyis nges 'dug pa /
rje bla ma nyid kyi thugs rjer go /
de'i tshes brgyad la dbyangs can dkar mo'i rjes gnang zhus /
gnangs nyin tshes bcu la rje'i zhal snga nas dpon slob nyang phyogs la phebs khar dpyid 'di lam rim 'bring po bzung na legs pas zungs gsung ba la /
sngon tu dbyangs can ma'i bsnyen pa zhig byas /
de rjes 'dzin par zhus nas /
thog mar bsnyen pa zhag bdun byas pas nyams dang rmi ltas bzang po 'ga' zhig byung cing /
tshe 'dir de gong du snyan dngags sogs la sbyangs pa ma byas na'ang /
thun mtshams su lha mo'i bstod pa rtsom 'dod cing blo la 'char ba zhig byung bas 'di ltar thogs med du bris /
! / /
na mo swa ra swasti yA /
sgra dbyangs lha mo dbyangs can ma la bstod pa lha'i glu dbyangs zhes bya ba /
bcom ldan 'das ngag gi dbang phyug la phyag 'tshal lo / /
dbang sngon zhu ba 'khyil 'dra'i yid bzhin mtsho / /
dal gyi rlabs 'phreng dbu ba'i 'dzum dkar can / /
chu skyes bla bres brgyan pa'i chu gter ngogs / /
tsa sha gzhon nu'i kha dog ltar bkra ba'i / /
yid 'phrog baiDUr sngon po'i ne'u sing steng / /
zla ba nor bu'i do shal bkrams pa ni / /
'chi med lam du skar tshogs gsal ba bzhin / /
marka ta yi khu ba byugs 'dra ba / /
yid 'ongs rkang 'thung mdzes pa'i lag gnyen ni / /
dad pa'i ser bu'i pho nyas bskul ba na / /
chags ldan yid dbang 'gugs pa'i g.yab mo bzhin / /
gsar pa'i lang tsho rgyas pa'i padmo rnams / /
ldem ldem gar bsgyur ge sar ze'u 'bru rgod / /
me tog sbrang rtsis byugs pa'i lding khang du / /
bung ba gzhon nu mgrin pa'i rgyud mang bsgreng / /
ne'u tso'i gshog pa ltar mdzes nags tshal gyi / /
phun tshogs gzhal med kun dga' bskyed pa'i dbus / /
pad dkar lan tshar g.yo ba'i lte bar ni / /
bdud rtsi'i 'od can gzi byin rgyas pa'i steng / /
'bum phrag nam mkha'i nor bu'i 'od stong gis / /
rab myos kai la sha yi rdul brtsegs la / /
'khu ldan dung gi 'khril shing mdzes ma 'di / /
lta byed bdud rtsi ma lus spungs pa bzhin / /
bsil 'od bdag po'i phyed pas thor tshugs dang / /
thor tshugs nam mkhar bsgreng bas me tog 'phreng / /
spel legs me tog 'phreng bas gsil ma'i sku / /
kun kyang gdugs dkar yan lag mchog gis mdzes / /
dpal ldan nam @# / /
mkha'i lus can khyed nyid kyis / /
'dren byed yon por 'khyog pa'i sgro ldan ni / /
pany+tsa rdzogs pa ci smos gcig gis kyang / /
dpal rkang yid kyi bstan pa rdo rje'i go /
lan brgyar 'bigs na de las gzhan pa'i ci / /
mchu sgos byu ru'i skyed tshal nyams dga' bar / /
chu shel gsar pa'i spu long phang phung la / /
'gongs pa'i tshems dkar 'phreng ba tshar du dngar / /
snyan tshig gre 'gyur gdangs kyis sgra 'dzin gyi / /
dbang po rnam par bzhad pa'i bcud len 'dis / /
dri za'i na chung mkhar nyal gnas bros shing / /
gser mngal skyangs nas bsam gtan zol la brten / /
rin chen sor gdub mdzes mas dam 'khyud pa'i / /
phyag zung 'jam mnyan ka ma la yi steng / /
'phang 'gro'i rnga bsang dbyar skyes dbyangs bzhin sgrog /
'khrang zhing rab rgyas nu ma'i khur 'chang ba / /
smin legs na chung gtsug rgyan khyod kyis ni / /
lus can chags pa'i bsam gtan la 'god na / /
'di las gzhan pa'i yid srubs mnga' de gang / /
ring nas chags dang bral ba'i drang srong kyang / /
ya mtshan khyod sku'i dpal 'dir yid 'khyor bas / /
man+d+ha rA yi dbu ba brtsegs 'dra ba'i / /
mu tig 'phreng tshogs 'cha' bas rgod pa bzhin / /
dbang sngon 'dab brgya bzhad pa la 'gran pa'i / /
srab 'jam lha rdzas stod g.yogs rnam par g.yo / /
padma rA ga'i mdangs kyi mdzes sdug kyang / /
pham byed smad g.yogs sham thabs dra bas dkris / /
yid 'ong rnam 'gyur stong gi rnam rol can / /
'pho 'gyur spangs pa'i brgyad zung lang tsho'i dbyings / /
mngon dgyes dus gsum rgyal ba'i yum de la / /
gtsug skyes 'dzin mar bkod pa'i phyag bgyid do / /
snying la khyod sku'i snang ba dran tsam gyis / /
rab 'byams shes bya'i tshogs rnams ma lus pa / /
ji bzhin rtogs pa'i rnam dpyod 'od stong gis / /
'gro ba'i rmongs mun ma lus sel bar shog /
bshad pas blo gsal rna ba mdzes byed cing / /
rtsod pas log smra ma lus klad pa 'gems / /
rtsom pas mkhas rnams mgrin pa'i rgyan 'chang ba'i / /
dbyangs can lha mos bkra shis deng 'dir stsol / /
ces pa 'di /
btsun pa blo bzang chos kyi rgyal mtshan gyis na tshong lo bcu bzhi pa'i dus su sbyar ba'o / /
zhes pa lag bris su byas / /
de nas rje btsun bla ma'i bka' bzhin lam rim 'bring po bzung nas zhag bcu bskor song mtshams /
lam rim che ba zhig bklags pas blo shin tu 'gro ba byung zhing /
de nub rmi lam du bdag cag gi ston pa'i sku ri bo ltar che zhing 'od zer 'phro ba zhig la bskor ba lan gsum byas pa gsal ba rmis nas /
lam rim che ba yongs su rdzogs pa bzung ste /
rje rin po cher rgyugs kyang phul /
lo bcu drug lon pa'i dus su /
mgon po zhi ba lha'i rtogs brjod padma dkar po'i 'phreng ba zhes pa snyan dang gas kyi lam nas 'ongs pa zhig brtsams pas /
skye bo blo'i nor can dag dga' ba bskyed par gyur /
rab tu byung nas khas blangs pa'i @# / /
tshul khrims mig 'bras ltar gces par bsrung 'dod kyis thams cad mkhyen pa dge 'dun grub kyis mdzad pa'i gleng 'bum chen mo yang yang bltas pas don khong du chud cing tshig kyang phal cher blo la zig pa byung /
de dus dkor gyis cher ma sbags shing na tshong gsar pa rtsa khams shes pa sogs kyang gsal bas yin pa 'dra /
glegs bam bdag nyid kyis bltas pa dang /
chos bla mas gsungs pa sogs lan re lan gnyis tsam gyis don blo la 'char ba byung /
mdor na lo bcu bzhi nas /
bco brgyad kyi bar mkhas grub chen po sangs rgyas ye shes kyi zhal snga nas /
gdul bya'i bsod nams kyi zhing du phyogs su gshegs pa'i skabs ma gtogs rgyun tu zhabs drung du 'dug nas /
bu ston thams cad mkhyen pa'i gsung rab 'gangs che ba 'ga' zhig gi lung dang /
blo sbyong gi rim pa mang po'i lung dang /
dpe chos rin spungs rtsa 'grel /
be'u bum sngon po rtsa 'grel gyi lung zhus /
gzhan yang lam rim che ba dang /
'dus pa'i 'grel pa bzhi sbrag tu grags pa sogs cung zad ma gtogs / /
rgyal ba blo bzang grags pa /
sras kyi thu bo gsum /
rje dge 'dun grub /
ba so chos rje sogs kyi gsung rab yongs su grags pa phal cher gyi lung 'di ma zhus snyam pa med cing /
ston gyi dus 'gol ba'i skabs /
snar thang brgya rtsa'i rjes gnang /
jo bo lugs kyi sgrol ma nyer gcig gi rjes gnang /
bka' gdams lha bzhi'i rjes gnang /
dpal mgon sde lnga so so'i dbang rjes gnang /
be'u bum so so'i lung dang bcas pa /
rdo rje 'phreng ba dang /
mi tra brgya rtsa'i dbang lung yongs su rdzogs pa zhus shing /
rje'i zhal snga nas la thugs brel byung ba'i dus su /
dbang rjes gnang thob pa'i lha rnams la bsten pa gang 'gro yang byas /
mi zad zhes pa me khyi'i dgun gnas rnying pa'i gdung brgyung chos rje r+wa lo gsung chos zhu bar byon pa dang lhan cig tu bde mchog lo i pa'i lugs kyi dbang bzhi rgyas par thob /
mgon po'i bka' bcu gsum du grags pa'ang thob /
de skabs chos rje a yu ba bgres pa rin po che ngag dbang grags pa gshegs nas /
mkhas grub sangs rgyas ye shes dpon slob shangs phu la blo bur du phebs /
kho bo cag dge bshes dpal 'byor dang lhan cig 'dug nas gleng bslang ste /
snga sor byis pa chung ngu'i dus nas /
rig pa nang par 'chi yang slob / /
phyi mar nor bcol len dang 'dra /
zhes dang /
mgon po klu sgrub kyis kyang /
skra dkar gnyer ma lhag dus su'ang / /
thos pa bsag par bya ba ste / /
gang du thos mang 'gro 'gyur ba / /
der ni phung po 'gro mi 'gyur / /
zhes gsungs pa glo ba la gcags te mtshan nyid kyi slob gnyer cig byed pa'i shes 'dod cher yod kyang /
rje zhal snga nas kyi thugs la yod shas mi kha ba'i stengs su /
slob dpon rin po che grangs can pas kho bo rab tu byung ba gsan pas de shin tu legs 'dug /
'on kyang mtshan nyid la btang gzhan pa dra mtshan nyid @# / /
pa'i grwa pa sna mangs kyis bslad nas lad 'gro zhes gsungs pa de /
rje rin po che'i thugs la lhag par zhen cing /
rang gi bsam pa la'ang rje 'di nyid la mnga' ba'i dbang lung gdams ngag thams cad bum pa gang byo'i tshul nga zhu thub pa zhig byed bsams pa yod pas rtsol ba cher ma byas /
de ni dbang lung gdams ngag phal cher yang zhus zin /
mdo sngags kyi lam gyi rim pa rnams la yang go ba rags pa tsam chags /
lhag pa'i lha mang po'i bsnyen bsgrub sogs kyang dga' rab byung /
'on kyang /
na ning sman bla chos kyi rje blo bzang ba'ang /
dbus nas 'di las snga ba slebs na /
khyod slob gnyer la gtong ba'i bskul ma byed dgos yod pas| ma byung 'dug ces gsungs pa'ang bden par 'dug /
des na dge bshes la rje rin po che'ang thugs 'jog pas dgongs pa zhu grogs kyis /
slob dpon rin po che grangs can pas slob gnyer la btang na lang 'gro gsungs 'dug kyang chal la chol le'i spyod rtsing ma byed pa kho bo rang gis shes zhes zhib tu mol /
de nas myur du rje rin po che dben dgon du phebs 'phral dgongs pa zhus /
sngar dang gtan mi 'dra ba'i dgyes pa'i 'dzum mdangs dang bcas te /
khyed dpon slob gnyis kyis bka' bgros byas pa de /
nged shangs phu na yod pa'i dus su rgyu mtshan dang bcas nas ji bzhin du shes byung bas /
da ni bkra shis lhun por slob gnyer gyi rtsis cis kyang legs ces bka' stsal te yongs su grags pa'i lo de kha'i zla ba bcu gcig pa'i yar ngo'i tshes gsum la chos grwa chen po bkra shis lhun por slebs /
de nub rmi lam du bud med gzhon nu ma pho chas su byas pa gcig na re /
'di sngar khyod rang gis bzung ba'i nyi ma'i dkyil 'khor yin no zer ser khob pa 'od zer cher med pa maN+Dal gyi dbyibs can zhig lag tu gtad byung ba la nyi ma yin na 'od chen po yong dgos rgyu la byas pas /
de na re /
'od zer rnams phyis nas gsal bar 'gyur ro / /
zer ba zhig rmis /
dben dgon spyi pa'i bsgrub sde yin par ma zad /
rje rin po che'i dgongs pa dang /
rang ngos nas kyang grwa tshang gsum po gang gi'ang phyogs su ma lhung ba'i spyis yin yang yin la de bzhin byed 'dod yod na'ang /
de ltar byas tshe bla chugs bzung ba'i gab gob tu song nas slob gnyer rnam dag byed pa'i gegs su 'gyur snyam pa dang /
mgon po klu sgrub kyis kyang /
yon tan dag la 'bad bya yi / /
'gying tshul dgos pa ci zhig yod / /
ba ni 'o ma med pa la / /
dril bu btags kyang nyo mi 'gyur / /
ces gsungs pa yang sems la gcags /
zos bde'i ngang nas blo gnyer byas so zhes pa'i mi kha gcog phyir gyi grags pa tsam don du gnyer na de bzhin byas pas 'gal bar mi sems kyang /
shes rab sdong bur /
bde ba 'dod na rig pa dor / /
rig pa 'dod na bde ba dor / /
bde ldan rig pa ga la 'grub / /
rig pa don gnyer ga la bde /
zhes gsungs pa ltar /
blo gnyer @# / /
gsha' ma cig byed na snying thag pa nas chos grwa rig lung dus las ma yol ba 'grim pa sogs dka' ba ma spyad na dam pa'i skye bo mkhas pa rnams dgyes pa bskyed mi nus pa'i nyes pa mthong nas skyes dang bstun /
thos bsam gling gi chos grwa rgyu bar byas /
de dus grogs kyang dge bshes dpal 'byor gcig pu las med cing grwa rkyang snyoms chung rang la shes 'dod zhugs pas de kha'i brtul zhugs 'dzin pa yin kyang bkra shis lhun po'i bla ma slob dpon thams cad kyis phyag dang bsnyen bkur mthong zos cher mdzad cing /
khyad par khri thog na paN chen bsam 'grub dpal bzang bzhugs pa mjal /
de rjes khong la grwa pa zhig gis de ring rje drung dben sa pa dang mjal 'dzoms mdzad 'dug pa zhes zhus pas /
shin tu mjal /
nged gnyis phyag 'tshal res ni ma byung gsungs /
ci yin zhes pas /
khong ni thams cad mkhyen pa dge 'dun grub la 'tshal gyi 'dug /
ngas ni rgyal ba blo bzang don grub la btsal /
nged gnyis phyag 'tshal res ma byung ces zhal kyal kyang gsungs shes zer /
de'i tshe gzims khang dang chos khrims pa sogs mang pos /
mkhan slob thams cad kyis kyang phyag sogs mdzad nas /
tshogs chen mor khri stan mtho ba zhig cis kyang bdag gir bya dgos shes nan tan gyis gsung ba yang yang byung kyang /
ji skad brjod ma thag pa'i khe nyen khong du chud cing /
rje btsun bla ma dam pa'i dgongs pa yang de kho na yin pas dang du ma blangs /
'o na btsun chung rnams dang lhan cig gral 'dzin gyi dka' ba mi dgos shing /
nyes pa gzhan gang yang med pas dre'u rdog gis khyad par du byas pa'i gral khungs zhig cis kyang bzung dgos zhes paN chen rin po che'i bka' lcid ches pas /
'dod pa rang ma byung kyang dang du blangs /
de nas thos bsam gling gi slob dpon rin po che dpal 'byor rgya mtsho nged rang gi slob ma yang yin pas /
de'i drung du sbyor ba brtsi ba'i mgo 'dzin par phyin pa'i tshe /
spyil po'i sgo nas 'phags pa'i tshe /
rten 'brel khyad par can zhig byung cing /
rtsis shag gi mgo tshugs mtshams /
mang yul rgyal po 'jam dbyangs kyis gser 'gyed kyi dung bus pa mgo mtshungs byung bas legs par go /
de'i sang gnang ma 'gyangs par dgun chos dang po'i rig lung chugs pa'i 'phro dang /
dgun chos gnyis pa'i yun sbyor ba brtsis /
de'i mjug spyi bsgyur gyi skabs sngon nas thos pa bsags shing mkhas grub chen po rje btsun sangs rgyas ye shes chos smra ba po gzhan las khyad zhugs pa'i gsung gi bdud rtsi doms pa med par 'thungs pa'i bka' drin gyis bshad pa dang 'brel gtam sogs yang dag dang ltar snang gi khyad par ji bzhin du nges pa byung kyang /
nged rang blo sbyang la gsar du 'dam thag pa'i rgyu mtshan gyis /
bum nang gi mar me lta bu'i tshul du bsdad /
dbyar gnas la grub gnas dam par shog gsung /
rje bla ma'i bka' byung @# / /
ba ltar 'gro bar ba rtsams pa na /
bkra shis lhun po'i dpon slob mang pos blo gnyer 'phel ba'i bar chad yin pas bsdad na legs tshul byung kyang /
rje bla ma'i bka' tshul bzhin bsgrub pa dngos grub kyi rtsa bar bsams te /
dben dgon du dbyar gnas thog /
tshogs pa dang lhan cig spyan snga chos drug gi bshad lung dang /
chos rje 'ba' ra ba'i gsung 'bum gyi lung sogs dang /
dger gyi 'khrid chen brgyad sogs dang /
rjes gnang ma thob pa du ma zhus /
ston rje btsun ming la'i rnam mgur gyi lung sogs zhus shing /
dben pa la yid spro bas /
na mo gu ru many+dzu g+ho ShA ya /
gang la brten na bslu ba med pa'i skyabs / /
bu ram shing pa'i zhabs sen zla tshes dkar / /
bdag snying kun da'i ze'u 'brur rtag gzims pa'i / /
mdzes sdug nam yang nyams pa med gyur cig /
lhar bcas 'dun pa ston pa sangs rgyas kyang / /
deng dus thos pa'i lam du gshegs gyur na /
mthon po'i nor 'dzin las 'ongs 'bab chu ltar / /
g.yo ba'i 'jig rten rtag pa'i go skabs ci / /
dpag med tshe gnas sngon gyi mi rnams kyang / /
ding sang ming gi lhag ma tsam zhig na / /
skal ngan snyigs dus skye bo 'di dag gi /
tshe ni bar snang glog dang cis mi mtshungs / /
skye rga na 'chi'i dge tshogs kun bcoms shing / /
nyon mongs g.yul las rgyal ba'i mkhas pa'i tshogs / /
kun kyang dus kyi rim pas byon zin na / /
bdag lta myur du mi 'chi'i nges pa gang / /
tshe ni ser bus bskyod pa'i ut+pal gyi / /
'dab rtser 'breng ba'i chu thig ltar mthong zhing / /
srid pa'i phun tshogs gdug pa'i sbrul gyi lce / /
g.yo ba'i zlos gar 'di la dga' ba ci / /
'khor ba'i bde 'byor kun gyi rtser gsan pa / /
tshangs dang dbang po 'khor las bsgyur rgyal yang / /
dbang med 'jigs rung mnar med mes bsreg na / /
mkhas pa su zhes 'dod la chags par byed / /
'jig rten phun tshogs stobs kyi myos chu yis / /
mngon par myos pa'i dregs ldan 'di dag kyang / /
ring por mi thogs rgya mtsho 'khrugs pa'i nang / /
gru ngan ji bzhin 'gyur ba'i chos can nyid / /
mdor na mthon po'i mtha' rgud bsags pa mdzad / /
'dus pa 'bral zhing skyes pa kun 'chi zhes /
bslu med bden pa gsung bas gang gsungs pa / /
de de bzhin du 'jig rten 'di na snang / /
rgyal ba'i zhal gyi nyin byed las 'ongs pa'i / /
'od zer gang gis yid la ma reg pa / /
mi khom brgyad kyi mun pa'i gling chud na / /
de tshe dge legs go skabs ga la yong / /
sna tshogs 'gro ba'i mtho dman 'gyur ldog dang / /
sdang dang phrad dang gnyen dang bral ba dang / /
skye rga na 'chi'i snang tshul mthong nas ni / /
bdag kyang de dang 'dra bar cis mi blta / /
dbyar dus mkha' la shar ba'i 'ja' tshon dang / /
chu 'dzin lang ling g.yo ba'i 'du 'god ltar / /
lang tsho'i rang bzhin 'jig pa'i ngang tshul can / /
'di la blo ldan su zhig yid rab ston / /
gser gyi ri las g.yu yis khron 'bab cing / /
@# / /
mi rnams bdag gi bshes su song yang ci / /
'bral med nor du 'phags pa'i nor bdun dang / /
gtan gyi grogs por bla med byang chub bzang / /
de phyir 'di nang chos brgyad smros pa'i rgya / /
shes rab ral gri rnon pos bral byas te / /
thub pas bsngags pa dben pa'i nags tshal der / /
sems khyod zhi ba'i bdud rtsi cis mi len / /
spang ljongs 'ja' tshon bkra ba'i lding khang du / /
zla ba nor bu'i rdo leb gcal du bkram / /
g.yur gyis dud pa'i 'dab ma'i grib bsil la / /
nyin mo spyod pa'i rnal 'byor skyong bar spro / /
de bzhin zla ba'i sgron me 'ong 'bar zhing / /
rgyu skar do shal rgod pa'i mtshan dus su / /
g.yeng med rnal 'byor brtson pa'i dga' bde 'di'i / /
dpe yang srid pa gsum na ga la yod / /
padma'i dra bas khebs pa'i nyal 'gro'i rgyun / /
yongs mdzes chu bya'i tshogs rnams snyan sgrog cing / /
rma bya gzhon nu dga' ba'i gar byed pa'i / /
gnas der dal 'byor don ldan byas na snyam / /
me tog 'bras bus gang ba'i ljon shing gi /
spu long mngon par rgyas pa'i sa 'dzin khrod / /
sngo ljang lo ma'i spyil chung nyams dga' bar / /
ting 'dzin dga' bde'i dpal la spyod par spro / /
gang du za zir g.yeng ba kun bor nas / /
ri skyibs nor bu'i phugs yangs nyams dga' bar / /
'phags pa'i rigs bzhi la gnas dga' bde gang / /
de 'dra rgyal po rnams la'ang yod re kan / /
'chi med skyed tshal 'dra ba'i sman ljongs su / /
mi dge'i sbyong tshul phra mo'ang rgyang bsrings te / /
sgo gsum dam pa'i lam bzang skyon med par / /
ma bcos lhag par 'jog la snying nas spro / /
der ni thub gzhung bdud rtsi'i bcud len gyis / /
nyon mongs yid kyi rnag khrag kun sbyangs te / /
ting 'dzin sgo brgya phye nas yon tan gyi / /
ngo mtshar bgrang yas ltad mo blta bar smon / /
de skad smra ba dben pa'i nags tshal la / /
mngon par spro ba'i dge sbyong gyi na pa / /
blo bzang chos kyi rgyal mtshan zhes bya bas / /
smon pa ji bzhin tshig gi lam du spel / /
zhes sogs dben par dga' ba'i gtam 'ga' zhig kyang brtsams /
slar dgun chos dang po la bkra shis lhun por 'ongs te rig chen la bsgrigs /
chos grwa dang rig lung chen mo'i grwa thams cad du bgro gleng la brtson pa shin tu che bar byas pas lag mthil la sgal pa chags shing / /
sor mo'i mtshams rnams ut+pal ltar gas pa byung /
'gal ba ces pa lo de kha'i sa ga zla ba'i dus chen dang bstun /
chos rje sman bla blo bzang pas sbyin bdag mdzad dben dgon du bde mchog bsgrub mchod thog mar tshugs pa'i rdul tshon gyi dkyil 'khor du dbang gnang rgyu yin 'dug cing /
de gong bde mchog rigs mang po'i dbang thob kying /
da res dbang zhu bar phyin na lags pa'i mtshan ma gsal ba zhig byung bas /
glo bur du phyin pas rje bla ma yang shin tu mnyes 'di phyi'i legs tshogs la khyad par che ba'i rten 'brel 'grig /
@# / /
slar bkra shis lhun por slebs /
dbyar sos gling seb 'brum nad kyis khyab kyang 'dzem pa sogs ye ma byas /
dbyar gyi chos grwa rig lung la bar chad med pa shin tu 'phel /
mthar dge skos kyis bsngags te dbyar gyi tsho chen rig chen pa'i khrod du dam bca' bzhag pas bgro gleng gtong mkhan kyang rags la mang ba nas rgyun ring du song ba na /
lus ngal zhing lhag par thang chad par gyur kyang bgro gling gtong mkhan rnams kyi thugs khengs pa zhig ma byung na 'dzems pa 'dra bar gdon mi za'o snyam du bzod bsran bskyed /
mjug tu char gyis kyang lus gsher bar byas /
de nub lan 'debs rgyun rings pas ngal lo snyam /
blos phab nas nyal| sang snga bar mang ja snga ja la phyin nas kyang ngal ba ma sangs pas /
brtags pa na /
'brum bu mthon par gzod shes nas /
dge bshes kyis dben dgon du rje'i zhabs drung du 'phros phul song bas /
nang par dgag dbye'i nyin rje'i zhal snga nas phebs zhag gsum bzhugs nas byin rlabs mdzad de 'phral dang yun du dge ba'i bka' tha ma stsal nas tshes gsum la dben dgon du phebs /
de'i nyin mang ja 'thung 'dod nas /
grogs rnams mi 'dod cing 'jigs bzhin du ja sogs 'thung zhing kha glod /
mdor na nyer bdun brgyad gnyis ngal ba tsam ma gtogs na tsha ci yang med pa zhag lnga la 'brum pa bsangs kyis grag pa zhig byung ba /
bla ma dkon mchog gi thugs rjer go de yang dge bshes mngon sum du yod pa ma gtogs /
'brum rjes la dpags te gzhan 'ga' ni bden nam brdzun zhes the tshom gyi spyang thag 'dzin pa'ang mchis so / /
de nas slob dpon rin po ches tshad ma rnam 'grel gyi spyi bskyur byed dgos tshul nan chags pa ltar khas len phul /
'brum bu'i mjug nas mtshams bskyangs te /
'jam dkar dang /
'jigs byed kyi bsnyen pa sprel nas zla ba gcig lhag tsam mtshams byas rmi lam ngo mtshar ba du ma byung kyang bri bar ma spobs /
de'i sngon rnam 'grel gyi Tika gzhung cha tshang ba zhig khong du chud cing nges par byas /
de nas rnam 'gyur gyi lo de'i zla ba bcu gcig pa'i tshes bcu bzhi la /
rje thams cad mkhyen pa mkhas grub chen po sangs rgyas ye shes gdul bya'i dbang gis dag pa'i zhing du gshegs te dben dgon du 'gro dgos byung /
dgongs pa yongs su rdzogs pa byas pa sogs de nyid kyi rnam thar du gsal cing /
phyi rten chos sku'i ring bsrel gyi snying po can gyis tsha khri phrag du ma bzhugs pa'i sku tshe byin rlabs kyi mchod rten bzo dbyibs mdzes shing byin rlabs che ba bzhengs /
dbyar gnas la bkra shis lhun por dbu grwa la bsgrigs /
dbu gsar yin bsam thog mar blo zhum pa tsam byung kyang 'brel gtam rnam par gtan la dbab pa na lung dang rig pas phas rgol zil gyis gnon nus par gyur pas yongs su rdzogs pa'i dge bshes de dag gi @# / /
dbus su dpa' zhum pa dang bral /
de dus snga gong bsnyen rdzogs ri bo dge ldan du sgrub pa'i thag bcad kyang /
phyis bkra shis lhun por yun rings 'dug dgos shing phan pa cung zad yong pa'i rten 'brel yin pa 'dra /
blo bur du bkra shis lhun por bsnyen rdzogs byas na legs pa'i mtshan ma gsal ba zhig byung bas /
lcags yos kyi mar ngo sngon du 'gro ba'i gro zhun zla ba'i dkar ba'i tshes gsum gyi nyi ma ma nub tsam la gzims khang rgyal mtshan mthon bor don gyi slad du mtshan nas smos te mkhan po rin po che paN chen dam chos yar 'phel ba'i zhal snga nas dang /
las kyi slob dpon rin po che dpal 'byor rgya mtsho ba dang /
gsang ston paN chen lha dbang blo gros te dad pa'i dge 'dun grangs tshang ba'i dbus su bsnyen par rdzogs pa dge slong gi dngos po yongs su rdzogs par thob /
de kha'i ston mjug dbus phyogs su phyin /
jo zhal rnam gnyis sogs kyi drung du dngos bshams yid sprul gyis mchod cing bstan pa rgyas pa sogs kyi smon lam rnam par dag par tab pas byin gyis brlabs pa'i mtshan ma khyad par can yang byung /
de nas mthar gyis ri bo dge ldan du phyin /
der dgun chos kyi mgo rin po che dam chos dpal 'bar ba'i khri ston sa skyong mi'i dbang po dga' ldan pas bsgrubs nas /
ri bo dge ldan gyi khri gdan zur rgyud pa sogs kyi dge bshes thams cad 'tshogs pa'i gral la chos kyi rje khri pas /
kho bo la phye gtor dang bcas dam bca' zhog ces thog babs su gsungs byung ba /
de snga dogs pa tsam dang bsam blo cung zad kyang gtong long med par /
mdo sngags yongs rdzogs kyi dge bshes brgya phrag mang po dang /
sde pa skyid shod pa khu dbon sogs skya ser tshogs che ba'i dbus su lung rig gi mngon thogs par yang mi 'gyur mod /
de lta na yang gral gyi dbus 'dir mi nus par gsol ba'am mi sma ba'i brtul zhugs bzung na ni de bas kyang ngo tsha /
des na skyes rabs las /
zhum pas 'phongs las thar la mi phan gyi / /
de bas rab tu brtan pa'i sems bskyed na / /
don rnams thams cad grub pa lag na yod /
ces gsungs pa'i ngon dran te /
dbu tshad gnyis gtso bor byas /
bka' chen gzhan rnams la yang spyad ma stong tsam gyi dam bca' bzhag /
dge bshes drag rim phal cher gyis nyin thog thag bgro gleng btang kyang /
dkon mchog gsum gyi thugs rje'i bdag rkyen gyis khas blangs 'gal ba dang dam bca' la gnod pa gtan ma byung /
'ga' zhig gis khyab hrul bcas nas brgyugs pa sogs la'ang de kha'i lan lon par byas pas phyogs las rnam par rgyal ba'i grags pa thob /
gnas der slob dpon rin po che mkhyen rab dbang phyug /
rje btsun nam mkha'i mtshan can gyi drung du /
gtso bor dus kyi 'khor lo'i dbang yongs rdzogs /
bsdus rgyud /
'grel chen /
dbang mdor bstan sogs kyi lung yongs rdzogs /
bde @# / /
mchog dril bu phyi nang gnyis kyi dbang /
kyai rdor thod pa can dang mtshon cha can gnyis kyi dbang /
'khor chen gyi dbang /
rta mgrin yang gsang gi dbang /
bde mchog nag po pa'i dbang /
gshed dmar lha lnga| bka' gdams thig le bcu drug gi dbang /
kun rig gi dbang sogs rnal 'byor rgyud kyi dbang 'ga' dang /
tshe dpag med /
mi 'khrugs pa sogs bya spyod rnams kyi dbang mang po dang /
dmar po skor gsum gyi rjes gnang dang| gsum ka'i gdams pa yongs su rdzogs pa'i lung /
bde mchog dkar po /
phag dkar shes rab gsal byed /
sna tshogs yum /
lha mo shra ma Na /
dur khrod bdag po yab yum /
lha mo phyag bzhi ma /
rnam sras ser chen gyi rjes gnang /
bka' gdams gzhung drug /
bka' gdams chos 'byung /
bu ston chos 'byung /
dpe chos rin spungs rtsa 'grel /
rje rang nyid kyis mdzad pa'i 'jigs byed kyi bskyed rdzogs /
shes spring /
tshig gsal 'jug pa'i rang 'grel /
lam rim chen mo rnams kyi lung zhus /
slob dpon rdo rje 'dzin pa dge 'dun rgyal mtshan pa'i drung du /
'dus pa'i 'grel pa bzhi sbrag gi lung bshad /
rje dge 'dun rgya mtsho'i gsung 'bum thor bu bas mtshon /
gsung rtsoms thams cad kyi lung /
tshe dbang /
phyag rdor u tsa /
rnam sras ser chen rnams kyi rjes gnang rnams zhus /
slob dpon rin po che rnam rgyal dpal bzang ba'i drung du /
rgyud pa rnams dang lhan cig tu gsal sgron gyi bshad lung /
bod du 'gyur pa'i 'dus pa'i bshad rgyud rnams kyi lung /
tshal lugs kyi mgon po phyag bzhi pa'i dbang bzhi yongs rdzogs rnams zhus /
khri thog pa sems dpa' chen po dam chos dpal 'bar ba'i drung du /
khros nag gi dbang dang /
nam mkha' sgo 'byed /
skal ldan skor gsum gyi lung sogs gcod skor yongs rdzogs zhus /
de dang de dag gi tshe don gnyer can mang po la chos ci rigs pa mang du bshad dgos pa'ang byung /
de dus yer pa dang /
tshal gung thang gi gnas mjal kyang zhib tu byas /
yer pa bzhag bdun bsdad ring dge sbyor la brtson par byas shing /
drung pa bsam gtan pa sogs dge slong ri khrod pa mang po la lam rim dang blo sbyong gi khrid pog /
phyir lam tshal yang dgon gyi mgon po des byin gyis rlobs pa'i mtshan ma ston pa dang /
lhag par gung thang gi mgon po'i zhabs la bzung nas 'phrin las bcol ba na zhabs 'gul bskyod mdzad pa byung ba phyis ya mtshan par nges /
slar bde bar dben dgon du 'khor /
dga' ba zhes pa chu 'brug de'i dbyar gnas la bla ma slob dpon dang bka' bcu rab 'byams sogs dge ba'i bshes gnyen chos nyan pa mang po 'dus pa'i thugs bzheng lam rim 'bring po khrid dang sbyar /
mdo dang rgya gzhung mang po'i lung gis brgyan /
gzabs bshad byas pas dge ba'i bshes gnyen rnams lhag par dgyes /
sgo mangs slob dpon gzhu khang rab @# / /
'byams pa na re /
ngas dge ldan khri gdan zur sogs dbus gtsang gi bla ma mang po la chos nyan /
mgo bo shin tu 'khregs pa cig yin kyang /
khyod la gzhan las dad pa mchog tu skyes zhes zer /
ston mtshams bsdams nas dkyil 'khor chen po 'ga' zhig gi bsnyen pa byas ha cang gnad du 'gro ba rang yang ma byung /
lnga mchod chen mo grol /
sku mdun blo bzang pa yang dbus nas byon te /
rje btsun bla ma sangs rgyas ye shes kyi nang rten rje nyid kyi sku 'bag gser zangs las grub pa mi tshad che la gtogs pa bzhengs nas rnam 'gyur zhes pa'i lo nang du rdzogs par grub ste /
dpal 'khor lo sdom pa'i rdul tshon gyi dkyil 'khor du rab gnas rgyas par byas shing bzo bo rnams kyang yon gyis mnyes par bgyis so / /
rten bzhengs grub 'phral du da ni skye ba 'di la bltos pa'i rnam g.yeng dang 'dres pa'i bya ba byed dgos kyang de tsam gyis mjug bsdus /
tshe 'di don gnyer gyi mi dang mi 'phrad /
'jig rten chos brgyad kyi rnam rtog dang mtshams po che bcad nas /
tshe dang bsgrub pa mnyam pa zhig bya'o snyam du yid la bcangs shing /
sku mdun blo bzang ba dang yang bgros te /
khong dpon slob dbus phyogs la bteg /
de 'phral mtshams yang dag par bsngams /
thun mtshams su dpe lta ba sogs kyang ma byas par zla ba drug bdun gyi bar dge sbyor la brtson par byas pas dge sbyor la brod pa brnyed 'di kha'i rgyun lo gcig gnyis skyong rgyu byung na lam sna zin pa la tshegs mi yong ba 'dug sems pa'ang shar /
'on kyang gegs kyis de'i bar du gcod pa'i rtags su snang bas /
bar skabs zhig tu deng sang gi skabs tshun chad kyi 'byung 'gyur rmi lam du gsal ba yang yang byung bas ji ltar snyam du cung zad blo yang ma bde /
de lta mod kyis nying 'khrul la nges pa ci yod /
sngon gyi dam pa mang du thos pa rgya mtsho'i pha rol tu son pa rnams la 'gran par ga la bzod /
gzhan ma dus skabs kyis mdo rgyud dbang lung man ngag sogs mang du thos pa bsags pa'ang de tsam yin /
sngar gyi dam bca' las g.yel ba med pa zhig bya'o snyam du rgyun pa'i rnal 'byor nyams su blangs pa'i tho rangs rmi lam du rje rin po che tsong kha pa mdun gyi nam mkhar byon nas /
rang dang gzhan la phan pa'i phyir / /
thos pas ngoms par mi bya ste / /
sa gsum brnyes pa'i sems dpa' yang / /
thos pas ngom pa med la bltos / /
zhes gsungs pa zhig gsal bar byung /
ring por ma lon par phyi nang gi rkyen gyis mtshams mi 'dod bzhin 'grol dgos byung /
rmi lam dang bstun /
da dung dbang lung ma thob pa 'ga' nyan par 'os pa byung na nyan cing /
gzhung chen mo'i rtsa 'grel rnams la'ang zhib tu dpyod pa'i mdun pa bskyed de /
mngon rtogs rgyan /
rgyud bla ma /
rtsa ba shes rab /
rin chen 'phreng ba /
rig pa drug cu pa /
shes pa'i sbring yig /
bzhi brgya pa /
dbu ma 'jug @# / /
pa| bslab btus rtsa ba /
byang chub sems dpa'i spyod pa la 'jug pa /
byang chub lam sgron /
blo sbyong rtsa ba 'ga' /
'dus pa'i rtsa rgyud /
bde mchog rtsa rgyud /
rtag gnyis /
dus 'khor bsdus rgyud bsdus pa| mgon po'i rim lnga sogs gzhung chen mang po la kha 'don re mos su byas /
ston slob dpon rin po che bkra shis rin chen pas bde mchog gi dbang 'khrid yongs rdzogs zhig dgos zhes sngon nas yang yang byung bas /
gnas skabs su gang bab zhig tu /
mi mngon pa'i tshul gyis phebs pa'am 'ong bar byas pa las /
na tshod kyi 'jug pa bde bar bsams /
drung gnas dar rgyas pa /
sgrub chen rgyan rin pa /
bka' bcu pa bsod nams rin chen gsum ma gtogs grogs dang /
zhon pa sogs kyang med par 'phur sdings su phyin /
rje rin po che bkras rin ba /
tshogs chen mkhan po rin rgyam pa sogs dge ba'i bshes gnyen bcu tsam zhig la bde mchog lo i pa'i dbang dang /
dmar 'khrid /
snar thang brgya rtsa'i rjes gnang /
sgrol ma nyer gcig gi rjes gnang /
brgyad stong pa'i lung /
bka' gdams gzhung drug gi lung /
lam rim gyi 'khrid sogs chos kyi rnam grangs shin tu mang ba phul /
dam pa de nyid kyi drung du'ang /
nA ro mkha' spyod ma'i dbang /
mkha' spyod gzhan gnyis kyi rjes gnang /
'jam dbyangs chos bskor /
zhabs brgyad pa'i rjes gnang /
gleng 'bum chen mo /
mdo rtsa sum brgya pa /
mngon pa kun las btus dang mdzod rtsa ba 'grel pa don gsal /
mdo kun las btus /
jo bo'i chos 'byung brgya rtsa /
dbu ma rigs tshogs drug byams chos lnga 'jigs byed kyi bskyed rim chen mo mkhas grub thams cad mkhyen pa'i gsung gi 'phro chos rje blo gros chos skyong bas mdzad pa rnams kyi lung zhus /
nyin mtshan 'khor yug lta bur phan tshun re mos su chos kyi 'khor lo bskor te /
sngar bzhin mngon chung bar dben dgon du sleb /
de dus dben pa la shes 'dod che zhing /
da lam bya bral gyi brtul zhugs blangs te phyir bzlog pa med pa sngon gyi grub thob rnams dang mtshungs pa zhig byed /
de ltar byed pa la 'di nang gi lto gos tsam la yang 'khri ba chod pa zhig ma byung na bya bral gyi ming btags pa'i gnyis med seng ger song na ma legs so snyam du yid la brnags te /
bcud len gyi rnam grangs du ma la goms pa nyams 'og tu chud par byas shing /
rlung sbyor 'khrul 'khor sogs la goms pa dga' rab yod kyang /
dgun stod brag rgyar phyin nas rtsa rlung 'khrul 'khor gtum mo'i rnal 'byor sogs la'ang brtson par byas pas zhag bdun tsam gyis bka' brgyud pa'i lugs kyi re sa phud btang chog pa byung /
der g.yeng ba med cing lus sems bde bas /
mgur mang po 'then cing /
grogs 'ga' zhig la dge bskul gyi phyir gang bder 'then pa tshig don 'brel chags pa zhig byung ba slar yi @# / /
ger bkod pa 'di ltar / / /
na mo gu ru many+dzu g+ho ShA ya /
blo gtang thub kyi bla ma dkon mchog gsum / /
rkang rus pa'i khong nas skyabs bzungs te / /
bka' mdo rgyud kyi lam las 'ongs pa yi| |glu tshig gsum gyi snying gtam 'di skad smra / /
dus da lta rang dbang yod pa'i tshe / /
don 'bras med sbun pa ma 'phyar bar / /
las byas pas 'tshed ba'i rnam dkar la / /
yid rtse gcig tu dril na don po yin / /
tshe 'di yi mngan ma ci byas bla / /
tshe phyi ma shul ring 'jigs pa che / /
lam bshul ring 'jigs pa'i bskyal bsu dang / /
brgyags 'dzad med kyi grabs gshams byas na legs / /
sngar 'dod yon rol ji tsam spyad / /
de bsams na snying po ci 'dra 'dug /
da rang nyid rang gis ma bslu bar / /
blo 'gyod med kyi gdangs drad tshags su tshud / /
rang mngal tu zhugs pa nas bzung ste / /
dgra 'chi bdag drung du chas zin cing / /
dus yud tsam sdod pa'i skabs med pas / /
snying dang rings kyi long yong bdud kyis bslus / /
dgung mkha' la shar ba'i 'ja' tshon de / /
gzugs mdzes kyang myur du yal nas 'gro /
gzhon sha khrag rgyas pa'i lang tsho yang / /
dus skad cig gis me rtag 'gyur ba'i chos / /
dbyar char sprin nang gi glog dmar bzhin / /
dus snyigs ma'i tshe thung zhag 'ga' 'o / /
mi rgan gzhon go rim mi 'dug pas / /
phyis g.yeng med du bag zon dam po mdzod / /
gnyen 'khor g.yog sprin gyi 'du 'god dang / /
srog mi brtan chu yi chu lbur dang / /
nor longs spyod rmi lam dpal 'du bas / /
tshe rtag 'dzin gyi mdun grabs bcom ste zhog /
rten dal 'byor ldan pa'i mi yi lus / /
'di rnyed par dka' zhing 'jig par sla / /
dus da res lan gcig rnyed pa 'di / /
don mdo med du gtang na smyon pa yin / /
yul yul can gyi chos rnams ji snyed pa / /
blos ma brtags ma dpyad nyams dga' yang / /
don dpyad na mi dmigs stong pa'i ngang / /
dbyings de ru rig pa gcer bur zhog /
sems chags sdang rjes su ma 'brang bar / /
rje rgyal ba'i gsung gi gces pa'i mdzod / /
lam stong nyid snying rje'i snying po can / /
'di 'bral med du bsgoms dang yun du dge /
phyi thos bsam sgro 'dogs mchod kyang / /
sems 'khor 'das rtsa bar gsungs pa'i phyir / /
nang shes rgyud zhi zhing dul bar gyis / /
chos zab don gyi snying po bsdus pa yin / /
lus snang stong tshogs pa lha yi sku / /
ngag grag stong bzlas pa rgyun mi 'chad / /
yid bde stong dbyings las ma g.yos par / /
pha bla ma'i rnam thar rjes su skyongs / /
gtam 'di ltar smras pa'i dge ba des / /
khams gsum 'khor ba'i sems can rnams / /
rgyu kun 'byung 'bras bcas yongs spangs te / /
sku gsum gyi go 'phangs myur thob shog /
ces so /
de ltar rang lo sum cu la nye ba'i tshe dben dgon du car mar 'dug cing /
de la brten nas che gnyan dang sde snod 'dzin pa mang po bzhugs mkhan yang byung bas tshogs pa dang @# / /
phyogs gcig tu /
lam rim /
blo sbyong /
bka' gdams glegs bam /
dpe chos rin spungs /
'dul ba'i bslab bya / /
'jigs byed dang /
bde mchog sogs kyi bskyed rdzogs /
dmar 'khrid /
lta 'khrid /
gsang bde 'jigs gsum /
gdugs dkar sogs kyi dbang / /
snar thang brgya rtsa'i rjes gnang /
chos skyong mang po'i rjes gnang /
bsgrub skor sogs rgyas par byed pa sogs klog pa thos bsam gyi 'khor lo dang /
ston dang dgun gyi dus dben pa dang /
'tshams su 'dug nas lhag pa'i lha mang po'i bsnyen cing bsgrub pa sogs bsam gtan gyi 'khor lo dang /
sos dang dbyar 'jug nyang stod /
shab shangs thon sogs ci rigs su phyin nas chos dang 'thun par sde dpon rigs dang ban skye'i tshogs mang po'i bzhed pa 'gengs pa sogs bya ba las kyi 'khor lo la'ang brtson par byas /
de dag gi skabs su'ang /
dam pa'i 'gro ba gnyis yin te /
thams cad phun sum tshogs pa'am / /
yang na nags su gnas pa'o / /
zhes 'byung ba ltar /
rab mi gral nas bud de /
mang du thos pa nags kyi nang dag tu / /
lang tsho yol ba rnams kyis gnas pa bde / /
zhes bka' stsal ba ltar /
gzhan gyi don du rang don gtso bo ltar bsgrub pa'i sgrub pa cig byed /
de min rang don gyi 'khri ba bcad de bstan pa dang sems can gyi don phun sum tshogs pa gang rung gcig bsgrub par bya'i /
de gnyis gang yang ma yin pa'i gson pa tsam las shi ba legs so snyam du blo la yang yang byung zhing /
de dang 'thun par bla ma dkon mchog la yang snying nas re dogs dang bral ba'i gsol ba 'debs pa mang du byas te 'di ltar / / / /
na mo A r+ya mai tri ya /
steng dga' ldan lha brgya'i gtsug rgyan du / /
rje sa bcu'i dbang phyug mi pham mgon / /
dpal nam mkha' dri ma med pa dang / /
pha mnyam med 'jam dpal snying po'i zhabs / /
sras dpag med sems dpa'i 'khor dbus su / /
chos theg mchog dga' ston 'gyed pa nger / /
bdag gdung ba'i sems kyis gsol 'debs na / /
thugs brtse ba'i lcags kyus drangs su gsol / /
dus ding sang bstan pa'i gzugs brnyan 'di / /
lar yid la brnags kyang phan pa med / /
don de phyir yid dga' chos 'dzin du / /
dus myur ba nyid du bgrod par smon / /
tshe 'di snang 'gags pa'i de ma thag /
rje rgyal tshab chos kyi mdun sa der / /
yid dang ba'i rlung gis rab 'phangs nas| |chos theg pa che la spyod par shog /
tshe 'di nang rang gzhan don 'grub pa'i / /
las mthu dang ldan pa ma mchis na / /
pha khyod la thugs rje tshad med pas / /
dus da lta gnas der drang du gsol / /
mi kho bo'i 'di phyi'i bde legs kun / /
rje bla ma khyed rnams mkhyen lags pas / /
dus 'di nas byang chub ma thob bar / /
lam ngan pa'i g.yangs las skyabs su gsol / /
ces bya ba la sogs pa yi ger bris pa yang du ma yod /
de kha'i dus @# / /
nas da lta'i bar dben dgon rang du bsdad rgyu byung na /
deng sang bsgrub sde dbus gtsang gi longs na bzang ba zhig yong tshod du 'dug /
de nas rnam 'phyang zhes pa'i lo chos grwa chen po gangs can chos 'phel gyi mkhan por yong dgos tshul sde pa lhun po rtse pa dang mchod yon thams cad kyis nan can byung /
'phral du legs nyes kyi ltas sogs ci yang ma byung kyang /
sngon paN grub gsum gyi rnam thar yang yang mthong bas rkyen byas khro phu'i byams chen de dngos su yang mjal /
'di nyid du 'dus pa'i tshogs dang lhan cig byams pa'i bstan pa la bya ba byed pa'i bden tshig dang /
smon pa rnam par dag pa bsgrub pa zhig byung na'ang ci ma rung snyam du yid la shar ba de yang dran nas /
lnga mchod chen mo'i nyin chos gla chen po gangs can chos 'phel gyi khri thog tu slebs /
tshogs pa la lam rim zab bshad dang /
de'i dus gangs can dge bshes rags shing mang bas /
dka' bcu rab 'byams bzhi bcu tsam gyis gsol ba btab nas /
lam rim gyi 'khrid phog cing /
thams cad kyi ngag 'dzin dang shar bsgom du byas /
de'i mthus de dus kyi dge bshes deng sang yang ri khrod du bzhugs pa dang /
'khrid kyi rgyun skyong ba mang du mchis /
dpyid tshogs par snar thang brgya rtsa'i rjes gnang dang /
gnas pa paN chen mkhar brag pa /
shar byang slob dpon gnyis sogs dge bshes drag rim nyi shu skor la dgong ja gnyis sbrel gyi ring /
rdo rje 'chang chen po'i lam gyi rim pa'i bshad lung byas nas /
mjug tu mdo sngags kyi bka' gnas kyi 'grel mchid dang rig lung rgyun ring nyin re bzhin byung /
de'i tshe bdag cag bkra shis lhun por blo gnyer gyi khungs byed yun thungs pas re ba med pa yin pa 'dra /
slob dpon kun rgyam pa na re /
'di lta bu'i lung rig la rtsal byang ba'i zhib cha byed kyi med bsam byung ste log rtog tu song 'dug ces kyang gsung /
de nas khro phu'i smon lam tshugs /
de snga nyin re mang ja gnyis gnyis las med pa'i thugs dam shin tu dka' ba'i tshogs pa sku mnyel bar yod 'dug pas /
nged rang gis sbyin bdag dad pa can rnams la bskul te nyin re mang ja gsum re tsam bskol ba'i rgyun deng sang gi bar du gnas pa 'di bzhin yin /
snga sor mkhan po rnams bzhugs sa yang /
gur chung sle'u'i lding can yin pa las /
dus der sde pa lhun rtse pas| kho smon lam thog yod tshe gzims khang cha 'grig zhig dgos zhes 'phral du bsgrubs /
shes ldan dag na ning nas sprang lding 'bigs pa yin /
gangs can pa rnams la bka' drin 'di gcig pus chog pa 'dug ces kyang zer /
sngon srol mi 'dug kyang /
skye bo stong phrag 'tshogs pa la /
byams pa lung bstan pa'i mdo dang /
skyes rabs thun re re'i spyi chos kyi srol gsar du btsugs /
mdor na sangs rgyas kyi bstan pa dang /
@# / /
sems can gyi phan bde rgyas pa /
bdag nyid mthong thos dran reg tu gyur pa thams cad rje btsun gyi zhabs drung du skyes nas /
byams bstan la bya ba byed pa'i smon pa yid ches pa bsgrubs /
gangs can gyi bdag bzung byed dus dbyar chos dang /
ston dus sogs rgyun par dben dgon rang du bsdad nas bshad sgrub kyi rgyun bskyangs /
de nas gangs can kyang yun rings 'dzin mi thub /
gang byed ring phan pa zhig bya'o bsams nas| ka gdung gnas rnying nas drangs /
gtsug lag khang gsum gog bong bu'i rna ba ltar song ba legs par bcos te /
kun ldan ces pa lcags byi zla ba gsum pa'i nyer gsum la dbu btsugs te /
bir thogs rgyal po sman bla chos kyi rje blo bzang pa dang /
chos kyi rje dkon mchog lhun grub khu dbon dpon slob bcu gsum tsam gyis shing rtsi dang /
seng g.yabs kyi logs bris mdzad /
de'i tshe 'du khang du tshon 'dul ba'i byis pa dang nag mo 'ga' zhig yod pa dang lha mo gnyan pas yin pa 'dra /
kho bo seng g.yabs kyi khri stengs nas phal thog gnyis lhag tsam gyi g.yangs la lhung pa'i steng du sngo bsang khu ba'i khrus gsol bar gyur kyang khru gang tsam gyi g.yangs la lhung pa'i na zug kyang med pa zhig byung /
sa ka zla ba'i tshes lnga la legs par grub nas rab gnas rgyas par byas te tshes bdun gyi nyin khro phu'i smon lam la byon /
gser btul ma mgur zho bco lngas /
rje btsun dang /
paN grub gsum gyis gdan drangs pa'i sku gsum so gsal zhal gser dang /
dar yug zung gi snyan dar sogs dngos bsham yid sprul gyi mchod pas mchod de phan bde'i rgyun du 'gyur bar sogs spyod rgyud dang /
dam tshig gsum bkod /
rnam rgyal 'joms /
srang rgyud du phyin nas /
slob dpon rin po che rgyud chen sangs rgyas rgya mtsho'i drung du /
'jam rdor /
gshin rje gshed dmar nag gnyis /
'jigs byed lugs gsum sogs bla med dang /
rdor dbyings /
dpal rtse sogs rnal 'byor rgyud /
rnam snang mngon byang /
phyag rdor dbang bskur ba sogs spyod rgyud dang /
dam tshig gsum bkod /
rnam rgyal 'joms /
gdugs dkar /
'od zer can /
ston pa la khrus kyi lha mo brgyad kyis bskor ba dang /
yang ston pa la bkra shis kyi lha mo brgyad kyis bskor ba'i dbang sogs /
rgyud sde bzhi'i rigs kyi dbang sum cu so lhag pa dang /
'dus pa /
bde mchog /
rnal 'byor ma'i sngags btu /
sgrub thabs brgya rtsa /
sgrub thabs rgya mtsho /
legs ldan /
stag zhon /
dung sol ma /
traka shad rigs mang po /
ba mo /
srog sgrub ma /
dus mtshan ma /
nam mkha'i gos can ma sogs kyi rjes gnang /
rnam sras kyi bka' mi 'dra ba bcu gsum /
de'i bi'u bum yongs rdzogs kyi lung rnams dang /
gzhan yang zab rgyas kyi gdams pa zhal shes shin tu mang ba zhus /
srad rgyud na yod dus bkra shis lhun po'i khri thog tu myur bar yong dgos pa'i rmi lam gsal ba byung /
dang po nas @# / /
thams cad mkhyen pa bu ston rin po che la tshe rabs snga ma rnams nas 'brel yong pa 'dra ba lhag par dad pa zhig yod pas /
tshur lam zha lu ri mthil gnyis kyi gnas mjal zhib pa byas /
ring po ma lon pa nying phyogs la 'gro ba shar /
dge tsha dang bstun dpal 'khor bde chen du grwa tshang so sor 'dod chos kyi char phab cing /
spyi thog tu bla ma slob dpon mang po dge bshes rag bsdus rnams la bde mchog lo i pa'i dbang yongs rdzogs byas /
slar dben dgon du dbyar gnas la chos kyi thun dang ja tshul nar mar bsgrubs /
de yang sgrub sde 'di spyir gyi rje gong ma gnyis ka'i thugs kyi gtad sa yin pa dang /
khyad par rang ngos nas kyang rtsa ba'i dgon pa yin pas yid la gcags /
rje mkhas grub sangs rgyas ye shes yan gyi phyi nang gi sprod rnams ma god pa'i steng /
de dus lag tu byung ba'i rten gsum thams cad /
rten khri yang thon nas gsar du drangs te phon che ba tshar du dngar /
thub dbang gi gos sku che ba dang /
rje bla ma'i gos sku /
'phyar dar gsum /
gug gting bre bo che gang lhag tsam 'gro ba bdun cha gnyis kyis mtshon pa'i bdun tshar mang po dang /
gser dngul gyi tshags kyis mdzes pa'i dgang gzar blugs rgya bzo khyad du thon pa /
khro zangs khal phyed tsam las gsar du bsgrubs pa'i mchod kong zung /
hor slog gi sbug chol bzang ba gnyis kyis gtsos pa'i sbug sil 'ga' /
rgya dung cha gcig /
gtor stegs kyi many+ji legs pa che chung /
gtsang khang dang /
'du khang gi khyams stod dang shar nub khebs pa'i rten khebs /
bzang bsgrigs kyi bla bre dang /
khyams smad la ras khra'i bla bre /
rje sang rgyas ye shes kyi dus nas dril bu dang /
rten khebs bco brgyad tsam yod pa'i 'phro 'thud pa de gnyis sum cu so bdun re /
gos bzang po'i phye phur dang /
'phan dang /
gos dar gyi lda lngi'i 'phreng ba /
rnga 'ga' zhig ste /
rten mchod cha sogs phun sum tshogs pa thams cad kyis mngon sum du gyur pa 'di ltar bsgrubs /
kho bo car sdod kyi phan pa ma byung kyang /
de'i dod thub rgyun gyi phan pa la bsams /
zla ba gnyis tsam mtshams la zhugs pa'i phogs kyi thes dang /
rje gong ma gnyis kyi bka' drin bsab pa'i phyir /
gsum mchod dang /
bcu bzhi mchod pa'i dus chen la nyin thub dang /
gzhan ma zla ja 'chag med kyi thes dang /
gnas brtan bgres po rnams kyang shing 'dren la 'byon pa 'o rgyal ba yod pas /
gtso bor de la dmigs te /
phyis bkra shis lhun po dang nang 'phrul nas snum ri yongs rdzogs spyi'i chos gzhis dang /
dus kyi dbang gi bla brang du'ang gzhi rten cher med na bla ma yang dka' ba 'dug pas /
gos dar sogs spyad dngos 'gangs che bas lhan gyi sa la sgang lho byang gnyis kyi yong sgo dang /
dpon grong nyos nas bla gzhis su sbyar te lugs gnyis kyi sgo nas phan gdags so snyam du sems so / /
de kha'i ston bkra shis lhun po nas @# / /
spyi sos khri thog tu yong dgos tshul gyi mi sna bka' bcu pa sangs rgyas dpal bzang /
rab 'byams pa yon tan /
rab 'byams pa legs pa /
chos khrims chen mo bka' bcu pa tshul khrims rnams yi ge nan can dang bcas pa byung /
rgyu mtshan mtha' yas pa'i sgo nas gsol ba btab cing /
sku mdun blo bzang pas kyang /
khyod bkra shis lhun po'i grwa pa des /
gangs can gyi gdan sa byas nas /
bkra shis lhun po'i gdan sa ma byas na lugs gang dang yang mi mthun ces nan ches pas lo gnyis gsum zhig byed pa'i khas lan phul /
de nas yongs su grags pa'i kun ldan gyi lo de kha'i zla ba bcu gnyis pa'i tshes gsum /
'dul ba'i lugs kyi 'phag ba ces pa lcags glang gi dgun stod zla ba gnyis pa'i dkar phyogs kyi tshes gsum la /
chos grwa chen po bkra shis lhun po'i khri thog tu slebs /
sde dpon rigs /
grwa rigs so so nas legs jar dmigs pa'i tshogs chen du mang ja zla ba 'brel ba'i dgongs ja'i thog snar thang brgya rtsa'i rjes gnang /
sgrol ma nyer gcig gi rjes gnang /
bka' gdams chos 'byung chen mo'i lung /
rtsa shes 'jug /
mngon rtogs rgyan rnams kyi lung byas /
dpyid gangs can du phyin nas /
dge slong lnga drug tsam dang /
'ga' zhig gsar pa dang /
phal cher mkhan po la 'dun pa'i gong 'phel phun tshogs kyi dgongs pas dge tshul phyed dang sum brgya tsam bsgrubs /
bslab bya gnam rtse ldeng ma gleng gzhi dang sbyar nas rgyas par bshad /
mjug tu rim bzhin tshogs pa la gsang bde 'jigs gsum ka'i dbang bskur /
gangs can rang na yod pa'i ka cha rnams kyi stengs bsnon pa yang mang du btab nas khro phu'i smon lam steng du mang 'gyed bzang ba zhig byas /
de'i lo dkon pa'i 'du shes kyis skya ser mtha' dag gi tshogs dang /
smon lam dang spyi sger gyi chos la dad 'dun mchog tu che ba ltar /
mtho ris dang thar pa dang thams cad mkhyen pa'i lam gsal bar byas /
spyir gangs can pa rnams dbu mkhregs /
stang stob tu 'dun shin tu dka' ba zhig yin na'ang /
kho bo la ni rtsa ba'i dgon pa 'debs pa po paN chen bzang po bkra shis las kyang dad mos che ba mdzad /
de'i rgyus gdan sa 'jog pa yang dka' mo rang yong ba 'dra bsam pa byung kyang /
khong rnams kyi thugs la sde pa lhun rtse pa'i dgongs pa mi khrol ba gzhir byas /
dngos su gleng brjod ci yang ma byung bas /
gzhag bla ba'i ngos sna tshogs pa'i tshul gyis gsar sprod gang drag byas shing /
phyis nas kyang mgon khang du /
shab skor na yags pa'i hor slog gi sbug chol cha gcig /
hor sil shin tu bzang ba /
bkra shis kha btags las grub pa ston pa'i skus spras pa'i 'phan skor gnyis /
chab bum kha phye ma zung dang /
cho 'phrul gyi tshes bco lnga la mang ja re'i gzhi rten /
grwa tshang gnyis la chos grwa ja du ma'i gzhi rten btsugs /
deng sang gi bar lo re bzhin mang 'gyed re @# / /
yang ci thong byas pa lags /
de nas bkra shis lhun por dbyar gnas thog tshogs par /
thams cad mkhyen pa dge 'dun rgya mtsho'i gsung 'bum thor bu ba'i lung dang /
'jug pa'i Tika chen dgongs pa rab gsal gyi lung phul /
de'i ston gser khang gong pa dpon slob kyis gdan drangs /
dgon rgya 'og dang bcas pa la 'gro don 'phrin las ji ltar bskyangs tshul de kha'i dus mkhan chen nor bzang rgya mtshos bskul nas de 'phral tshig bcad du bsdebs so / /
de ltar gser khang grwa tshang rnams kyis spyan drangs rjes /
sna tshogs dbyig gi lo'i bar gyi ston rim bzhin dpal 'khor bde chen gyi grwa tshang zhi gnas pa /
la grub pa /
lha khang pa /
nor bu dge ldan pa rnams kyis rim gyis rang rang gi dgon rgya 'og dang bcas par gdan drangs te /
rnyed pa dang bkur sti bzang po 'gran pa bzhin du bsgrubs /
skya ser gyi skye bo stong phrag mang po la gang 'tsham kyi chos kyi char phab ste ngan 'gro'i sgo gtan bcad cing mtho ris dang thar pa'i lam lam po che bzhin tu byas so / /
de nas bkra shis lhun por dgun chos la 'jam dbyangs chos skor yongs su rdzogs pa byas /
dpyid dben dgon du ri khrod pa rnams la 'dod chos ci rigs stsal nas /
sgrub thabs rgya mtsho dang brgya rtsa'i lha gtso bo rnams kyi bsnyen bsgrub zhig byas /
mtshams grol nas /
sos chos kyi rje dgra 'dul bas nan chags la brten nas shangs phur phyin /
grags che bar 'dug pas za phu'i gter lung bcu gsum pa tshun dang /
zangs tog dpal ri /
ma tshor sogs zhib par mjal /
de'i tshe nam mkha' 'ja' tshon sna lngas gang zhing /
mtsho 'ga' zhig las snod bcud kyi snang ba sna tshogs shar ba thams cad kyis mthong ba ni byung /
phyir lam cog po rtse sogs mkhas grub khyung po'i bsgrub gnas mtha' dag mjal nas lha bzhi dril bsgrub dang /
bla ma mgon po dbyer med kyi rnal 'byor mdor bsdus pa tsam nyams su blangs te gnas 'brel byas pas /
gnas de dag nyams kyi 'gyur ba che zhing dmigs pa gsal ba byung /
smon lam chen mo la bkra shis lhun por slebs /
de dus thug tshul gyi khro mo che khrol tshags ltar gyur 'dug pa /
khro zangs khal drug cu re gsum gyi mthil gsar du brjes shing phyis nas kyang gdan sa yun ring bas kyang yin pa 'dra kha rgyer ma gtogs lan drug brjes shing drug pa'i tshe ja khro chen mo gsar bzhengs byas pa snga sor tshogs che dus ja khro gnyis gsum tsam dgos pa las /
deng sang tshogs pa phyed dang nyis stong tsam gyi mang ja yang ci bder thon pas las byed rnams bya ba sla zhing /
khyams stod smad ja bzang ngan dang tsha grang mtshungs pas tshogs pa'i zhabs tog tu gyur ces sems /
khro lugs dang po grub mtshams nyid stong du zangs ltir bco brgyad bcos pa yang sleb byung bas /
mang ja bzang ba dang bcas tshogs pa'i spyan lam phab cing phul /
dbyar chos la bka' gdams glegs bam yongs rdzogs bshad /
de'i ston sku mdun @# / /
blo bzang pa dang bcas thon gzhis kar /
bdag cag gi ston pa'i gos sku mdzad pa brgyad ma de dang /
dben dgon du phul ba'i ston pa'i gos sku gnyis /
phir thogs dbang po'i rnam dpyod kyis mig gi bdud rtsi lta bu /
byin rlabs kyi gzi byin 'bar ba gegs med du grub /
sde pa thon pa rang gi 'phags pa'i gnas brtan bcu drug gi gos yol gsar pa mdzad pa'i rab gnas rgyas par byas te me tog gtor /
de nas bkra shis lhun po'i dgun chos dang bstun nas dgongs ja'i thog skyes rabs thun re gzabs bshad byas /
de yang snyigs ma lnga lhag par bdo ba'i dus 'di 'dra bar ni yul rten phun sum tshogs par ban btsun sogs kyis sbags pa med par| gzhi tshul khrims rnam par dag pa'i dge 'dun brgya phrag mang po dang lhan cig tu cho 'phrul chen po'i dus bzang por dkon mchog gsum la skyabs su song zhing byang chub tu sems bskyed /
bsag sbyang gi gnad bsdus pa'i yan lag bdun pa sngon du btang nas /
kun tu bzang po'i smon lam tshul bzhin du bsgrubs pa ni dus skabs kyis bstan pa dang sems can gyi don bla na med pa dang /
rang bzhan gtam gyi mdun ma 'grub pa'i rtsa ba yin no snyam du bsams nas thog mar mdzes byed kyi lo rta ba zla ba'i dkar tshes gsum nas bcu drug gi bar du smon lam chen mo legs par btsugs /
dang po mang ja re re tsam yang 'grig pa ji ltar snyam du yid 'phyang mo nyug tu gyur kyang /
phyis ni nyin re mang ja mang dus lnga drug tsam gtong dgos pa yang byung /
de nas bzung ste rab byung gi lo 'di nyid yan la lo nyi shu rtsa lnga song ba'i bar rten gsum dang /
mchod rdzas dang /
dge 'dun gyi 'du 'tshogs rnyed bkur dang bcas pa dang /
dkon mchog gi mchod 'bul smon pa yang dag pa bsgrubs pa sogs phun sum tshogs shing gong 'phel du gyur pa yin /
'di ni kho bo'i tshe 'di la ltos pa'i rnam thar bzang ba zhig yin snyam pa yod de /
dge ba'i bshes gnyen po to ba'i rnam thar du /
bod na dge 'dun stong phrag du ma rnam thar gcig la 'god nus pa'i dge slong yod ces /
dam pa 'di nyid rgya gar du'ang grags zhes 'byung ba ltar /
dge 'dun stong r+wa can brgal ba lo grangs de snyed du /
thams cad mkhyen pa bsgrub pa la rtse gcig tu thugs bstun nas 'dun pa rmad du byung ba'i rnam thar la 'god par byas pa'i phyir dang /
ji skad du /
gang gis phyogs bcu'i zhing rnams ji snyed pa / /
rin chen brgyan te rgyal ba rnams la phul / /
lha dang mi yi bde ba'i mchog rnams ni / /
zhing gi rdul rnyed bskal par phul ba bas / /
gang gis bsngo ba'i rgyal po 'di thos nas / /
byang chub mchog gi rjes su rab mos shing / /
lan gcig tsam yang dad pa bskyed pa ni / /
bsod nams dam pa'i mchog tu 'di 'gyur ro / /
zhes sogs rgyal ba'i bka' tshad mar gyur pas zhal gyis bzhes pa'i bsod nams gzhal du med pa rang gzhan gyi rgyud la bskrun par byas pa'i phyir @# / /
ro| |de ltar cho 'phrul chen po'i dus nyin re mos kyi 'grems pa /
yang dag par rdzogs pa'i sangs rgyas kyi mdzad pa brgyad pa'i gos sku rmad du byung bas mtshon /
bdag cag gi ston pa gtso bor byas pa'i gos sku lnga| jo bo rje /
rgyal ba tsong kha pa /
rje dge 'dun grub rnams gtso bor byas pa gsum /
rgyal ba 'od dpag med gtso bor byas pa gsum /
rje btsun byams pa sangs rgyas tshul bstan pa'i rnam thar rgyas par bkod pa /
bde bar gshegs pa sman bla /
rgyal ba seng ge'i nga ro /
rje btsun 'jam dbyangs /
'phags pa spyan ras gzigs zhal bcu gcig pa /
phyag bzhi pa /
kha sar pa Ni /
seng ldeng nags sgrol /
mi g.yo mgon po rnams gtso bor byas pa'i gos sku /
thags grub kyi gnas bcu dang /
bkral btags dang si hu'i thang sku du ma bsgrigs pa'i gos sku gnyis /
dras shing drubs pa ma yin pa'i khyad ras la bris pa'i sangs rgyas lung bstan ma ste gos sku nyi shu rtsa gsum /
ston pa'i sku yis mdzes par byas pa'i bkra shis kha btags bsgrigs pa'i 'phan skor dang /
yang gong pa la lam rim bla brgyud bris pa /
bkra shis kha btags dang rten khebs dang smad gsham spel ba'i 'phan skor dang /
yang bkras btags sogs spel ba'i 'phan skor gsum /
bkra shis kha btags nyin bde legs 'dom gsum ma la ding phon kha btags kyis brgyan pa'i 'phan khyad mtshar ba cha gcig gis mtshon pa'i gos bzang po'i 'phan cha bcu /
pye phur dang rgyal mtshan nyi shu rtsa bdun /
mu tig gi snam sbyar bdun gyis thog drangs khyad du thon pa'i snam sbyar bcu gnyis /
dngul gyi maN+Dal /
mu tig gi rten khebs phul du byung ba zhig dang /
gzhan ma rten khebs gcig /
dngul gyi khrus bum rgya bzo ma gcig dang /
gu gu shel gyi khrus bum gcig /
gos bzang po la 'dod yon nyer spyod sogs ri mor bris pa'i yug cha gnyis dang /
lu hang gcig /
ka yug la bris pa cha gcig /
gos sku'i steng du dbus su ding phon /
g.yas g.yon du bum gdan ma bsgrigs pa'i bla bre /
ding phon kha gang pa dang kha thi bzang po dang /
gos bzang po sna tshogs pas kun dga' ra ba yongs su khebs pa'i bla bre legs par bsgrubs /
gtsang khang dbus ma'i bdag cag gi ston pa'i sku la gos lu hang bzang po'i snam sbyar dang /
rje btsun byams chen la lung gi yug sum cu so bdun las byas pa'i chos gos phul /
gzhan yang zla ba lnga pa'i smon lam chen mo'i dus su 'grems pa /
thams cad mkhyen pa dge 'dun grub pa'i dus kyi bla re phal cher yang /
dus kyi rnyings shing ral ba dang 'thor bar gyur pa de dag kyang gsar du brjes shing legs par bsos /
dpyid sos mgon khang chen mo'i steng du li ma lha khang ka gnyis sngon med gsar du bskrun nas /
ston dus shing rtsi'ang legs par grub /
li ma lha khang gi thog ma'i bzo tshugs nas mi ring bar thon la 'gro dgos pa byung cing /
de skabs rtsub chags che ba'i rnam pa snga gong nas yod pa'i gegs sel @# / /
phyir gsang thabs su lha sar phyin nas gser btul ma zho bco brgyad kyis /
jo bo rnam gnyis kyi sku yongs rdzogs dang /
gzhan ma lha khang nang gi lha thams cad la zhal gser rgyas pa gsol /
gsol ba btab cing byin rlabs zhus pas 'tshub 'gyur zhi ba'i rtags khyad par can byung /
rdo rje slob dpon yin pas /
rdo rje 'chang dge 'dun rgyal mtshan pa'i zhal snga nas gsang thabs su mjal te zab chos 'ga' zhig zhus nas /
dben dgon du bde mchog sgrub mchod la slebs /
dbyar gnas bkra shis lhun por byas /
dgag dbye grol nas /
srang rgyud slob dpon dge ba'i bshes gnyen byams pa rgyal mtshan gyis /
slob dpon rin po che rdo rje 'dzin pa sangs rgyas rgya mtsho'i nang rten rje yab sras kyi sku bzhengs pa'i rab gnas la yong dgos tshul snga mo nas yang yang byung ba ltar dga' ldan pho brang du phyin nas /
dpal ldan 'dus pa la brten pa'i spyan dbye rgyas par byas te 'phral du bkra shis lhun por 'ongs /
'tshams dam par bcad nas sngar ma grub pa'i yi dam 'ga'i bsnyen bsgrub byas /
khams dangs shing /
rtags dang mtsha nam dge ba du ma byung ba gsal bar brjod ma spobs /
mtshams grol 'phral rta nag la phyin nas dang ldan gyi skye bo mtha' yas pa 'dun par byas shing /
rje mgos kyi bsgrub gnas zhal gzigs phug pa mjal bas /
gnas kyi khyad par gyis yin pa 'dra /
lhas me tog gi char phab cing tshe chu'i rgyun babs /
de'i 'og mkha' spyod na yang dpal ldan lha mo'i logs bris byin rlabs shin tu che ba zhig 'dug pa la me tog dor bas 'od zer kha dog sna lnga 'phro zhing /
rnam 'gyur sna tshogs ston pa mthong /
ston de la mchog gi sprul pa'i sku yon tan rgya mtsho yang byang phyogs kyi brgyud nas phebs /
phyi nang gi rkyen du mas bskul te /
bkra shis lhun po'i mkhan slob thams cad kyis mjal bar byon /
lam bar du yang mig 'phrul lta bu byis pa ya mtshan du byed pa 'dra byung de dus rang ngos kyi bdog pa'i dngos po'i phyag brten gzabs shing /
'bras spungs su mang ja 'gyed dang bcas pa byas /
slob dpon pa rnams phyir thegs /
kho bo cag la re zhig 'dug nas /
thams cad mkhyen pa'i sprul sku la chos bka' rnam grangs mang ba 'bul dgos tshul nan chags pa ltar /
dgun 'bras spungs rang du bsdad nas dbang lung rjes gnang sogs lam pa ka'i sku sha'i grangs dang mtshungs pa 'gro gang che gtso bor ston pa'i /
thun mtshams zhar byung du 'bras spungs kyi bka' bcu rab 'byams phal cher 'dus pa la bka' chen bzhi'i rtsa ba'i lung yongs rdzogs dang /
slob dpon pa rnams gdan 'dzom pa la dmar nag gnyis /
zhe dgu ma /
ro langs brgyad skor /
dpa' gcig rnams kyi dbang byas /
de ltar sprul sku thams cad mkhyen pa dang thog mar mjal skabs /
phyi nang gi rten 'brel phun sum tshogs pa gegs med par rang 'grig /
bdag nyid kyang mchog tu yid @# / /
ches pa dang /
dad pa lhag par thob ste /
ji ltar bzheng pa'i chos rnams las /
lung rgyun gyi tshogs rnams 'bul ba'i long cher ma byung /
gzhan ma snga phyir dbang dang /
rjes gnang dang /
zab khrid man ngag zhal shes sogs phal cher bum pa gang byo'i tshul du phul /
mchog gi sprul pa'i sku rang nyid kyis kyang /
sku tshe mang po'i snga rol nas /
kho bo cag la mngon par dgyes pa'i thugs kyi bag chags sad pa ltar mdzad nas /
chos gsan pa'i bla ma mang po'i nang nas /
bdag cag rigs kyi bdag por legs par bzhes te /
thog mtha' bar gsum du so skye'i blo yul las 'das pa'i rnyed pa dang bkur stis mchod pa ni /
dge bshes ston pa'i rnam thar dri ma med pa'i rgyun 'phrul med du nges so / /
lha sa'i smon lam grol nas dgongs pa zhus te /
byang ra bsgreng gi gnas mjal du phyin /
khong rnams kyi bsu ba gser 'phreng rgyas par mdzad cing rten 'brel legs tshogs phun sum tshogs pa byung /
nang par tsha ba thon 'phral rab 'byams pa bzang rgyan pa sogs grogs bcu tsam dang bcas /
phyi bskor la phyin nas jo bo chen po'i sku rang byon gyi tha snyad byed pa'i mdun der ser bu phra mo tsam yang med cing nyi ma shin tu gsal ba la 'phying dkar ba'i steng gi mdun ngos na 'ja' sprin kha dog sna lnga zhig kyang 'dug /
de'i tshe 'ja' sprin de las byung ngam /
gtsug lag khang gi steng ngos tsam nas byung ma nges la /
shar ngos kyi bar snang gi mthongs nas kha dog sngo ljang lhab lhub g.yo ba zhig ne'u tso 'phur ba bzhin byung bas /
shing lo gsar pa che ba zhig yin pa 'dra snyam /
de na de na zhes brjod pa na gzhan rnams dbu phar ril tshur ril byed pa'i dang der /
kho bo'i mdun gyi g.yas ngos su babs byung ba blangs pas dar ljang sngon byang dar bzang po las kyang cung zad bzang zhing /
khyon che tsam zhig bzhi bltab byas nas byung bas kun ngo mtshar du gyur kyang /
'di ltar zhes nges pa zhig ma byung /
phyis rgyu mtshan dang bcas pa rtogs kyang gzhan la ma rjod par /
rje btsun sgrol ma'i sku bris te /
rje btsun byams pa'i li sku'i nang du bzhugs so / /
der ci tsam sngod ring bsags sbyangs dang smon lam la brtson par byas shing /
ra bsgreng tshogs pa la bka' gdams glegs bam gyi chos thun re yang bshad do / /
slar skyid shod du sleb gtsang du 'gro bar chas kyang /
mchog gi sprul pa'i sku dpon slob rgyal du phebs pa'i zhabs phyir dbang lung gi 'phro bskyangs dgos tshul gyi bka' bzhin /
thog mar gzhi sa ka bde chen du phebs /
sku mtshams zhag nyer gcig tsam gyi khongs su thams cad mkhyen pa la rje btsun tsong kha pa chen po'i gsung rab du ma'i dbang lung sogs phul /
mi'i dbang po g.yul rgyal ba /
yang dgon zhabs drung /
gung ru dbyangs dpon pa mchod yon gsum la /
bde mchog dril bu pa'i lus dkyil du dbang bskur nas dril bu rim lnga'i 'khrid phog nyams len la brtson par mdzad /
de nas rim bzhin lam bar gyi bzhugs zhag dang /
@# / /
bsnyen bkur zhabs tog gi sa rnams su'ang /
'jos bde bar byas te /
bsnyen bkur gyi 'a 'ur la ma bltas par /
lo dgon pa sogs bka' gdams kyi gnas rnams dang /
rgyal ba dben sa pa'i bka' rgyud 'di'i zab chos mang po'i rgyud pa'i rtsa ba yin pas /
spangs yang dgon du /
bla ma rtogs ldan 'jam dpal rgya mtsho'i sku gdung mjal /
rdzing phyir jo bo byams pa'i drung du zhal gser dang snyan shal mdzes byed rgyas par phul te /
tshangs spyod ma mang du ston nas /
gsol ba 'debs pa dang /
smon pa yang dag par bsgrubs /
'ol ka'i gzhis kar zla phyed lhag tsam gsung chos shin tu 'phel ba'i ngos /
chung ngu nas mjal 'dod chen po yod pa ltar /
rje thams cad mkhyen pa'i bsgrub gnas rgya sog lha sdings /
chos lung /
byams pa gling sogs ched gtad mjal bas /
rje btsun bla ma de nyid kyis sa phyogs 'di dag tu /
bdag cag rnams kyi don du spyod lam rnam bzhi mdzad pa dang /
mdo rgyud rgya mtsho lta bu'i dka' gnas la zhib tu dpyad pa dang /
dpyad pa mthar phyin nas /
mngon par rtogs pa rmad du byung ba brnyes pa'i tshul bstan no snyam du dad pa dang dga' ba skyo ba gsum ka 'gran pa bzhin du gyur to / /
mthar gyis rgyal me tog thang du phebs nas thams cad mkhyen pa'i sprul pa'i sku'i drung du sngar gyi chos 'phro rnams dang /
dpal ldan lha mo'i dbang bzhi sogs phul /
tshogs pa spyi la chos 'brel dang /
ri khrod pa rnams la lha mo'i rjes gnang byas der phyag mdzod seng ges gsar du bzhengs pa dang /
spyan drangs pa'i gser gyi bka' 'gyur tshar gnyis /
ston pa'i gos sku chen mo dang bcas pa la rab gnas rgyas par byas de dus cho ga ci 'dra zhig byed kyang byang 'dren la bltos pa med pas kho bo rang gi rang dbang du bgyid pa yin /
der mthil dang /
dga' tshal gyi rten mjal zhib tu byas shing /
nam dus sogs kyis mtsho zhal ma bye zhing kha char lhag par che bas phyin pa mi legs zhes zer kyang brtson pa bskyed nas dpal ldan lha mo'i bla mtsho blta bar phyin /
gdong gnyan gnyis kyi mtsho yan chad /
kha bas g.yogs pas lam nyen che zhing 'grod dkar ba 'dug kyang /
rkang thang du phyin pas bdag nyid thams cad las snga bar slebs /
slebs 'phral mtsho 'khyags pas khebs pa de sngo mer gyis zhu nas zhal khebs 'dra ba rim gyis bsal phyag mtshan sogs sna tshogs 'phyar ba'i skabs su /
thon nas 'bod mi don bzang yang yod pa /
gzhan las snga ba byung nas ci 'dra 'dug zer /
mtsho zhal legs po yod pa 'dug go mgyogs po byon cig byas /
khong byung nas /
g.ya' mtsho 'khyags 'dug pa zer bas rkyen byas nas skad cig de la 'khyags pas dkar mer gyis khebs song /
'on kyang dger bskang zhig btang /
de nas dgongs pa zhus te /
slar log 'ol khar dpon sa la tshe dbang dgung grangs byas nas /
phyir lam mkhar rtag brgyud /
zangs rir sde pa rgya ri ba khri pa khu dpon @# / /
phebs 'dug pa ltar dgongs pa bzhin bar chod sel byed kyi dbang phul cing /
mi khrom kyang shin tu che ba 'tshogs 'dug pa la yi ge drug pa'i bsgom bzlas byas /
gdan sa thil dang bsam yas kyi lha khang mtha' dag zhib cing rgyas par mjal te /
skying shod rgyud nas zla ba bdun pa'i tshes gsum gyi snga char bkra shis lhun po ba rnams kyis kyang mchog tu gzabs pa'i bsu ba ser 'phreng dang bcas bde bar sleb cing /
tshogs pa stong r+wa can lhag pa la mang ja bzang po /
byang dar gyi kha 'gyed /
rnam gzhag rgyas par bsgrubs /
de dus sos than dbyar gung la reg ste tsha ba me ltar 'bar ba'i skabs su 'dug pa la /
nged rang slebs pa'i nub rgyal khams yongs su khyab pa'i char chen po babs pas /
phyogs lhung dang bral ba'i skye bo mi nag dag kyang /
bkra shis lhun po'i paN chen gyis /
bkra shis lhun po ba la dar dang /
rgyal khams spyi la nas kyi skyes bzang po byas song ngo / /
zhes kyal ka dag kyang byed ces 'dzer to / /
spyir gyi ni de dus kho nar ma zad /
snga phyi mang por sos lhag par than pa'i dus su 'gro 'dug byas tshe gang dang gang du phyin pa der /
phal cher char 'bab pa dang /
dgun dus su nyi ma dro ba 'byung zhing /
khyad par nyang stod kyi pha phu rnams dang /
'bring 'tshams lho byang /
lce lung la sogs par /
de'i sngon du bar skabs zhig lo nyes mang po sbrel nas /
sa bcud shor bas dge mtshan dang bral ba'i dus der /
dad can rnams kyis spyan 'dren dang bstun nas sa phyogs dang yul grong de dang der rkang pas bcags shing /
khrom dbang dang /
rab tu gnas pa'i me tog gtor ba der nad rims dkon cing lo legs pa byung zhes gleng cing /
mchog tu lce lung du mkha' spyod pa'i mkhan slob che bgres thams cad 'dus pa'i chibs bsu gzabs mo dang bcas yong dus /
kun mkhyen chos 'byor dpal bzang 'khrungs pa'i sa dris pas /
rgur spe zer ba 'di lags zhes /
kho bo la ngo sprad pa na skad cig de la shel ltar 'tsher ba'i 'od kyi phung po chen po zhig sa der 'dug pa thams cad kyi mngon sum du gzigs /
de nas bzung ste sa bcud phebs shing bde skyid ldan pa byung zhes yul phyogs de dag gi skye bo mtha' dag mthun par smra mod kyang /
bdag cag la ni de 'dra ba'i byin rlabs dang mthu nus ci la yod /
'on kyang kho bo bla ma dkon mchog la mchog tu mi 'gyur ba'i dad pa dang ldan pas /
dkon mchog rin po che'i thugs rje bslu ba med pa'i byin rlabs su nges so / /
de ltar khro mo zhes pa'i lo de'i dgag dbye grol 'phral mtshams bcad /
de yang snga sor myos byed kyi lo la thon rgyal byed chal du sde pa zhal ngo dang /
tshogs pa spyi la dus kyi 'khor lo'i dbang bskur ba'i sngon du bsnyen pa zhig byas zin na'ang /
lo phyi ma sna tshogs dbyig gi sos sprul sku thams cad mkhyen pa la /
bcom ldan 'das dus kyi 'khor lo'i dbang dgos tshul bka' nan chags pa byung bas /
dus 'khor gyi bsnyen pa'i kha bso zhig byas pa'i @# / /
mjug tu bsdus rgyud 'grel pa dang bcas pa la zhib tu bltas /
dgun chos dang rting skabs tshogs chen la sgrub thabs rgya mtsho'i rjes gnang lung dang bcas pa phul /
cho 'phrul smon lam grol rjes 'bras spungs nas 'bod mi dos brag byung ba ltar /
dbus su phyin nas dga' ldan pho brang gzims chung nyi 'od du nag nya dang bstun dpal dus kyi 'khor lo'i rdul tshon gyi dkyil 'khor bzhengs te /
thams cad mkhyen pa mchog gi sprul pa'i sku la dus kyi 'khor lo'i dbang yongs su rdzogs pa mtha' rten dang bcas pa dang /
gzhan yang chos bka' ci rigs pa phul /
de'i tshe lho rgyud phyogs nas sde dpon du mas yong dgos tshul grangs mang cing nan ches pas 'gro bar shar /
de dus mkhar tog /
'phyong rgyas /
ri bo bde chen /
spyan g.yas /
sne'u gdong /
rtses thang /
rong cha dkar sogs su /
jo gdan tshogs chen pa'i mkhan chen gyis mtshon pa'i bla ma slob dpon dang /
dge 'dun mang du bzhugs pa rnams la /
dbang /
'khrid /
lung sogs kyis phan gdags pa dang /
gang du phyin pa de dang der skye bo'i tshogs brgya stong du ma 'dus pa la yig drug gi lung dang /
bla ma'i rnal 'byor sogs dam pa'i chos kyi sgra bsgrags pa dang /
sngon gyi dam pa mang po'i bsti gnas jo bo chen po lha cig gi gdung khang bzhugs pa /
thang po che /
spyan g.yas /
'om bu bla mkhar /
khra 'brug /
rtses thang /
byams pa gling /
slar yang bsam yas sogs kyi gnas dang rten mjal zhib tu byas /
mchod 'bul /
bsags sbyangs /
smon lam rnam dag tshul bzhin du bgyis pa sogs ni rjes su yi rang bar 'os pa'i rnam thar tsam du mchis /
de min 'di'i dus dang /
gzhan yang snga phyi du mar sde dpon mang pos bsu ba dang /
rnyed bkur rgya cher bstabs pa sogs 'jig rten zang zing gi 'ar 'ur byung tshul sgro skur dang bral ba bsam gyis mi khyab pa brjod par byar yod kyang /
de tsam bdag nyid kyis tshe rabs sngon mar sbyin pa btang ba dang /
bla ma dang pha ma dang nad pa sogs zhing bzang po rnams la nga rgyal spangs te gus par byas pa'i rnam smin tsam du ni nges /
gzhan du 'dod khams kyi bdag po bdud sdig can dang /
tshangs pa brgya byin 'khor los bsgyur ba'i rgyal po sogs 'jig rten gyi phun tshogs kyi rtser son kyang /
slar yang dmyal me 'bar bas yang yang bsreg pas /
zang zing gi 'du 'god la snying po med pa'i phyir dang /
bdag nyid kyang ston pa bu ram shing pa'i rnam thar dang mi mthun pa sde bla'i mdzad spyod la snying nas spro ba med pa dang /
zang zing lhur byas pa'i ngang tshul la 'phags pa rnams kyis snying rjer mdzad cing /
chos dang mthun pa'i mkhas pa rnams kyang dgyes par mi 'byung ba'i phyir ma bkod do / /
de lta bu'i tshul gyis slar skyid shod nas mthar gyis bkra shis lhun por dbyar gnas kyi mgo bsgang du slebs nas /
tshogs chen la mang 'gyed bzang po dang /
gangs can chos 'phel dang /
dben @# / /
dgon la yang de dang mtshungs shing /
gtsang gi grwa sa che chung phal cher la mang ja btang /
dbyar gnas khongs su nyi shu rtsa lnga rtsa lnga grangs su bcad de tshogs chen la gdugs dkar gyi dbang rgyas par phul /
dgag dbye thon nas zhag nyer gcig 'tshams la 'dug dkon mchog rjes su dran pa gtso bor bsgoms nas /
bsags sbyangs la brtson par byas pas ston pa'i bka' drin dran pa'i blo bcos min shugs drag skyes shing zhal dkyil mngon sum du ma mthong bas yid skyo shing mya ngan gyis sems blong blong por gyur nas tshigs su bcad pa 'di dag smras pa yi ger bkod pa ni / / / /
na mo gu ru mu ni in+t+ra ya /
'jig rten stobs kyis mngon rlom mtha' dag gi /
gtsug rgyan gzhal med nor bu'i 'phreng mdzes la / /
zhabs sen gsar pa'i zla tshes ngal bso ba / /
thub dbang lha yi bla mas dge legs stsol / /
gang sku gser gyi sa 'dzin mthon pa'i rtser / /
zhal dkyil nyin byed rgyas pa'i 'dzum zer gyis / /
phan bde'i 'od brgya'i snang bas srid pa gsum yongs 'gengs ston pa de la bdag cag dang / /
lan dang rnam par smin la mi re bar / /
mgon med nyam thag rnams la rjes brtsa ba / /
bcom ldan zhabs zung rten pa'i padma la'ang / /
byang chub snying po'i bar du bdag skyabs mchi / /
grangs med bskal par gang gi mtshan tsam kyang / /
thos par dka' zhing lan cig thos na yang / /
'jigs pa kun sel dge legs mchog stsol ba'i / /
lhar bcas 'gro ba'i bla mas bdag skyobs shig /
thugs rje che mnga' rgyal ba gzhan rnams kyis / /
gdul bar ma nus dmu rgod 'dul dka' ba / /
bdag dang bdag 'dra'i snyigs dus 'gro rnams la / /
khyod las lhag pa'i mgon dang skyabs gzhan ci / /
bde med sdug bsngal rgyas gang srid pa 'dir / /
grogs mang gcig pur yang yang 'khor ba na / /
nyam chung bdag gi skyid sdug legs nyes kun / /
mkhyen brtse'i bdag nyid thub chen dpa' bo mkhyen / /
skyon bral yon tan kun gyi gter gyur cing| |ma bcol bar yang phan dang bde mdzad pa'i / /
rnam thar bsams na gang gi khong nas kyang / /
yid rab dad par mi byed sems ldan su / /
thub dbang rjes su rab tu byung gyur kyang / /
mngon sum ma mthong sems kyi zug rdu de / /
bsal phyir yid mtshor rgyal ba'i sku bskrun kyang / /
sel bar ma nus slar yang ston pa dran / /
dgra dang bshes med kun la brtse ba'i gnyen / /
thams cad mkhyen pa'i nyi ma nub ri'i phag /
thos pa'i lam du gshegs pa'i dus mtha' 'dir / /
srog gi lhag ma gsod kyang ci zhig rung / /
des na dbang phyug brgyad ldan mgon khyod kyis / /
ston dus dgung sngon dbus su zla rgyas bzhin / /
bsod nams phung po'i sku dang 'dzum pa'i zhal / /
da lta mngon sum ston la bdag dbugs dbyung / /
rnam dkar bye ba las grub rtsibs stong can / /
'khor lo'i mtshan mnga' dad pa'i dra ba ltar / /
rab mdzes nor bu'i 'od 'bar zhabs sen byis / /
reg pas bdag snying ze'u 'bru skal bzang @# / /
mdzod / /
ston pa mchog de da lta 'dir bzhugs zhes / /
nges pa min yang rgyal ba'i mdzad pa yis / /
rol pa'i zhing der rtse cig yid gtad kyis / /
bdag cag re ba'i 'bras bu mchis par mdzod / /
pha rol bskyas chen 'degs par phyogs pa'i tshe / /
bsod nams brgya phrag las 'khrungs gser sbyangs kyi / /
glang po'i sna ltar mdzes pa'i phyag g.yas de / /
bdag gi spyi bor mngon sum bzhag tu gsol / /
gal te sngon gyi las ngan dbang btsan pas / /
srid pa nyam pa'i gnas su lhung gyur kyang / /
yid la shAkya'i gtso bo dran pa dang / /
thub mtshan rna bar thos dang 'bral ma gyur / /
'jigs dang sdug bsngal brgyas nyen sdug pa'i bu / /
brtse ba'i pha yis bsams shing dor ba ltar / /
nyam chung skal ngan bdag cag yal bor nas / /
lhar bcas ston pa mchog de gang du gshegs / /
'on kyang thub pa'i mkhyen brtse nus pa la / /
sgrib thogs mi mnga' 'phongs pa'i gnyen gcig ces / /
bden pa gsung ba'i bka' yi 'thor 'thung gis / /
sten dang bral ba'i tsha gdung cung zad bsal / /
de bzhin bu ram shing pa'i lugs bzang rnams / /
bdag la dngos su 'doms pa'i bla ma'i tshogs / /
mgon de'i ye shes sgyu ma'i rnam rol du / /
bsams shing dran pas yid kyi ngal bso thob / /
zas gtsang sras kyi mdzad pa'i cha shas tsam / /
rgyud nas mthong thos dran pa tsam gyis kyang / /
dad dang mos dga'i phun tshogs 'di 'dra na / /
mngon sum mthong na e ma ci 'dra zhig /
bde bar gshegs pa'i snang tshul phra mo 'ga' / /
yid la shar tshe dad dang gdung ba yis / /
myos pa'i bla brdol me tog 'phreng ba 'di / /
yid kyi gdung ba sel phyir mgon pos bzhes / /
de las 'ongs pa'i dge chogs ku mud ta / /
zla shel dung ltar dkar ba ci thob pas / /
thub dbang gang du bzhugs pa'i zhabs drung du / /
skyes nas 'bral med rjes su 'dzin gyur cig /
ces pa'o / /
de kha'i ston 'bring 'tshams dang lce lung phyogs su phyin nas skya bo brgya phrag mang po bsnyen gnas smyung gnas /
srog gcod spong ba /
gzungs sngags sogs bzlas brjod kyi dam bca' lan pa sogs dge ba la bkod cing /
khyad par mkha' spyod du tshogs pa la dpal gsang ba 'dus pa mi bskyod pa'i dbang bzhi yongs su rdzogs pa dang /
gzhan yang 'dod chos mang du byas /
de yang nyang stod nas bzung lha rtsa khog brgyud nas lci lung gi bar gang dang gang du phyin pa de dang der /
khrom chen po ble bur du 'tshogs cing ring po mi thogs par 'gyes pa dang /
de dag gi nang nas mang po zhig ni gnyen bshes yid du 'ong ba dang bral bas mchim dang bcas bzhin bsngo ba zhu ba dang /
'ga' zhig ni lang tshos rgyags shing 'phyor sgeg dang bcas pa dang /
la la ni rgas shing rgan po 'chi kha ma la gzigs shig ces snying rje rje ltar du 'dug pa dang /
mang po ni ma brtags nyams dga' bas bzhad brgad dang bcas te 'dug pa dang /
phal cher @# / /
ser snas bsags pa'i dngos po bdag nyid la re ba'i sems kyis 'bul ba mthong bas 'khor ba thog ma med pa nas lta ci smos /
tshe thung 'di cig pu la yang gnyen bshes dang dar rgud khrom gyi 'du 'tshogs dang /
gzhon pa'i lang tsho nam mkha'i 'ja' tshon dang /
ser snas bsags pa'i nor rdzas sbrang ma'i sbrang rtsi dang 'dra ba 'di ltar mngon sum du gsal bar ston pa'i slob dpon no snyam du /
skyo zhing yid shin tu 'byung bar gyur nas sems la gsal bar rdzogs pa phyis dal skabs bris pa 'di ltar / / / /
na mo gu ru many+dzu g+ho ShA ya /
dus gsum sangs rgyas kyi ngo bo / /
bka' drin gsum ldan gyi bla ma / /
'bral med spyi gtsug tu bzhugs las / /
byin rlabs dngos grub kyi char phob / /
yid 'ongs snying grogs dang mdza' bshes / /
nges med 'du 'bral gyi rol pa / /
dbyar dus dgung sngon la 'khrigs pa'i / /
mi rtag lang long gi chu 'dzin / /
ngal ba brgya phrag gis bsgrubs pa / /
srid pa'i phun tshogs kyi dga' ston / /
lho phyogs dri bzhon gyis bskyod pa'i / /
padmo'i 'dab steng gi zil pa / /
chags ldan byis pa yi dga' bskyed / /
yid 'ong gzugs mdzes kyi lang tsho / /
ngan skyugs bshang gci yis gang ba'i / /
dbyibs legs mi gtsang ba'i bum pa / /
ding sang 'dzam gling gi mi tshe / /
rgan gzhon go rims kyi nges med / /
shugs drag rlung dmar gyi nang gi /
mar me ji bzhin du 'dug pa / /
srid gsum sgyu ma yi grong khyer / /
bde med sdug bsngal gyi 'byung gnas / /
thar med 'jigs rung gi btson rar / /
lcags khang 'bar ba yi rang bzhin / /
stong gsum zas nor la dbang yang / /
sgren mo lag stong du 'gro 'di / /
mya ngam nyam thag gi thang la / /
gcig pur dgra bo yis bcoms 'dra / /
nyon mongs las ngan gyi shugs kyis / /
'di nang 'dod yon la zhen pa / /
mi gtsang phung po la chags pa'i / /
gdol pa khyi phag gi rnam thar| |ci drag sangs rgyas dang byang sems / /
dam pa'i skyes bu rnams thegs bzhud / /
blun po bdag nyid kyis nyes pas / /
da dung btson ra 'dir lus byung / /
mtha' med sdug bsngal gyi rgya mtshor / /
grogs med gcig pu ru 'gro tshe / /
skyabs gnas bla ma dang dkon mchog /
phan pa dam chos las med pa'i / /
tshul 'di snying khong nas ma dran / /
bag med gu yangs kyi spyod pas / /
nyin mtshan don med du 'da' ba / /
sems med yang na ni smyon pa / /
nam zhig 'chi bdag gis bzung nas / /
'jigs skrag sdug bsngal gyis gzir cing / /
ngan song 'khrul snang kun shar ba'i / /
dus der 'gyod po cig 'byung bas / /
bsam blo da lta nas thong la / /
sgo gsum dam pa yi lam bzang / /
nyin mtshan khor yug tu bsten la / /
thar pa'i grong khyer du bsnyegs shig /
ces pa dang /
rang nyid kyi spyod tshul la yang yid skyo nas 'di ltar / / / /
na mo gu ru many+dzu g+ho ShA ya /
gsum ldan gyi bla ma rdo rje 'dzin / /
bdag @# / /
snying gi padmo'i dbus bzhugs la / /
byang chub kyi snying por mchis kyi bar / /
'bral med du rjes su bzung du gsol / /
thog med nas tha ma da lta'i bar / /
'jigs rung gi 'khor ba'i btson khang 'dir / /
las nyon gyi lcags sgrog dam pos bcings / /
sdug bsngal gyi gshed mas yang yang gtses / /
ngan song gi gnas su gtan yul byas / /
tsha grang gi sdug bsngal drag pos mnar / /
rang sha dang rnag khrag grangs med zos / /
brdeg 'tshog gi mnar shing ngal thag bcad / /
lan 'ga' mtho ris kyi rten thob kyang / /
skyid 'dod kyi sdig pa'i las byas pas / /
ngan song gi yul du yang yang log /
bde med kyi sdug bsngal brgya phrag myong / /
da dung kyang nyon mongs chu klung 'di / /
bzlog nges kyi chu lon ma sgrubs na / /
mtha' med kyi srid pa'i rgya mtsho 'dir / /
nyam thag gi klong du bying nyen gda' / /
bar snang gi glog 'dra'i tshe thung 'di / /
skyid pas kyang mi 'tshed sdug mi phung / /
mnar med kyi khro chu khol ma'i nang / /
yun ring du bsregs na e bzod soms / /
dal 'byor dang ldan pa'i mi lus 'di / /
don med kyi bya bas dus 'da' ba / /
rin chen gyi gling nas lag stong du / /
gcer bu ru rang khyim ldog pa bzhin / /
tshe thung 'di ci ltar byas kyang phyid / /
byang chub 'di phyis nas brnyed par dka' / /
skyid sdug gi 'dam kha da res byung / /
bsam blo de snying gi dkyil nas thong / /
dbyar dgun sogs nam zla'i 'gyur ldog dang / /
skya ser gyi skye bo'i 'chi lugs sogs / /
mngon sum du mig gis mthong bzhin du / /
ji snyam yang mi sems rtag 'dzin can / /
gnyen bshes dang longs spyod kun bor nas / /
'chi bdag gi gshin rjes dbang med khrid / /
rgyus med du gcig pur 'gro ba'i tshe / /
phan nges de dam chos kho na rang /
zhes smras so / /
de'i dus zangs kyi 'bul ba rgya cher byung bas / /
dgun chos kyi dus su /
gtsang khang dbus ma byang chub chen po'i dbu thog tu lcags srang gi zangs khal brgya dang lnga /
mgur mo'i gser zho lnga brgya las grub pa'i gany+dzir /
rtse ba'i sboms su 'dom lnga dang /
dkyus su phal thog gsum tsam yod pa bzo khyad phul du byung ba bzhengs /
de dang dus mnyam du zangs rnying la li 'dres pa lcags srang gi khal bco brgyad dang /
pad gdan la zangs khal gcig dang /
gser srang gang dang /
khri khro khal nyi shu las grub pa'i rje btsun byams pa'i sku dang /
dngul srang brgya las grub pa'i bdag cag gi ston pa'i sku dang /
de dang sku tshad mtshungs par jo mo rdzong pas sbyin bdag byas pa rgyal ba seng ge'i nga ro'i sku gsum legs par bsgrubs /
khyad par rje btsun gyi sku 'di ni lugs su blug pa'i tshe bdag cag sku mdun sman thang pa dang bcas /
mngon sum du bzhugs pa las /
li dang 'dres pa'i zangs zhun lugs su blug tsam nas tsheg sgra dang tog sgra rna ba 'geng pa lta bu dang bcas /
lugs kha nas zangs zhun khol cing 'thor bas bzo gra bar @# / /
mtshams med par khyab /
par gyi nang du gtan ma song ba 'dra bas /
bal po rnams kyang ngo 'dzum gnag cing /
bal skad du lugs nyes pa'i ca co'i sgra sgrog /
gzhan rnams ci bya gtol med du gyur te /
cang mi smra ba'i skabs /
kho bos ci 'dra byung yang mi shes /
par bshig la gzigs dang /
zhes bskul nas /
grangs su bzhugs long yang med par /
bsil ba'i chab mang pos tsha reg bcom ste /
par bshig pa na rje btsun gyi sku bkra lam mer byung bas /
thams cad kyang shin tu ngo mtshar ba dang mngon par dga' bas myos nas a la la zhes brjod par byed do / /
mdor na de'i dus su zil dang 'jigs pa'i rnam 'gyur gyi cho 'phrul ya mtshan shin tu che ba dang bcas 'phags yul dbus kyi li ma'i 'gran zla rang byung lta bur byon /
rgyu mtshan de dag gi phyir dang /
spyan dbye'i ye shes pa dgug gzhug gi dus su bltas dang mtshan ma phul du byung ba du ma mngon du gyur pa'i rtags las na rje btsun gyi sku 'di nyid mthong thos dran reg gis 'gro ba rnams skyob par nus pa phan bde'i rtsa lag tu gyur pa yin no / /
de ltar sku gsum gany+dzir dang bcas pa legs par grub ste /
dben dgon nas dge slong ri khrod pa nyi shu gdan drangs /
chos grwa chen po'i mkhan slob rnams dang bcas dpal rdo rje 'jigs byed kyi rdul tshon gyi dkyil 'khor bzhengs nas /
rab tu gnas pa rgyas pa nyi ma lnga'i bar mdzad cing grol ba'i nyin tshogs chen la rab ston mang ja 'gyed bcas gya nom pa /
bzo rigs pa rnams la gser ji snyed song ba dang 'thun pa sngon gyi dam pa'i bka' bcad dang mtshungs pa bgyis pa sogs zhib par dkar chag rgyas pa logs su bkod pa ltar ro / /
de dus slob dpon pa rnams kyi gsol ba nan gyis btab pa la brten nas /
tshogs chen la rdul tshon gyi dkyil 'khor de nyid du dpal rdo rje 'jigs byed kyi dbang bzhi rgyas par phul /
dbyar gnas grol 'phral bdun phrag gsum mtshams byas bsnyen bsgrub sogs kyi bcad rgya'i nges pa med par lam gyi rim pa'i bsam sgom 'dra byas pa'i skabs sngon chad bla ma'i ming btags chos brgyad dang 'dres pa'i rnam g.yeng gi gzhan dbang du song| sbyin pa'i rnams kyis sen mo dkar dmar gyi steng nas bcad pa'i dad rdzas dang gshin rdzas rnams chud ma 'dza' tsam e yod bsam lha khang dang rten bzhengs sogs blos ci lcogs bgyis shing bstan pa dang gzhan don yin rgyu'i khungs kyi dbang bskur lung 'khrid sogs chos bshad mang du byas mod kyang /
nges 'byung dang lta ba rnam dag gi rtsis zin pa ni shas cher dka' /
de gnyis ci rigs pas ma zin pa'i zag bcas kyi dge ba rgya cher byas kyang / /
'khor ba'i 'khor lo bskor ba kho nar 'dug /
srid pa'i phun tshogs ji tsam thob kyang skye rga na 'chi rgud pa'i sdug bsngal gyi me rab tu 'bar bas skad cig tsam yang bzod glags mi 'dug /
mi bzod bzhin du 'jigs pa chen po lnga @# / /
po 'di las thar pa'i thabs la brtson par mi byed pa ni kye ma kye hud bdag la snying med pa'am smyon pa dngos so snyam du /
'khor ba'i phun tshogs thams cad kyang sdug bsngal gyi rang bzhin du mthong ba'i blo rang gi ngang gis skye ba zhig byung cing /
don de dag yi ger yang bris pa ni 'di ltar / / / /
na mo gu ru ma ny+dzu g+ho ShA ya /
skyon bral yon tan kun gyi mchog mnga' ba'i / /
zla med ston pa shAkya'i rgyal po dang / /
dbyer med rje btsun bla ma'i zhabs pad la / /
byang chub snying po'i bar du skyabs su mchi / /
nyon mongs chu bo las ngan rba rlabs can / /
shugs drag dbang gis skye ba'i rgya mtsho cher / /
kye ma yang yang nying 'tshams sbyar ba'i tshul / /
rgyun du legs par soms dang shes ldan dag /
mdog stobs gzi nyams mi sdug rnying pa'i lus / /
yid 'ongs yul brgya 'tshogs kyang spyod mi nus / /
dran dbang blo nyams 'gums par mngon phyogs pa / /
'jigs rung rgas pa'i tshul 'di grogs dag ltos / /
'byung ba 'khrugs pa'i zug rngu rgyas gtses pas / /
nyin mtshan mi 'khyol 'dod rnams bsten dbang med / /
bcos kyi mi phan 'chi bar shes shing 'gyod / /
thar med nad kyis gdungs 'di kyi tung 'jigs / /
phun tshogs bde skyid 'byor ba'i pad tshal yang / /
bsod nams min pa'i glang pos bcoms pa na / /
mya ngan me 'bar shin tu ya nga ba / /
kye ma 'jig rten rgud pa'i tshul 'di ltos / /
yid 'phrog gnyen 'khor lus dang longs spyod sogs / /
'byor pas dregs kyang sgren mo lag stong du / /
grogs med myur du 'jig rten pha rol tu / /
glo bur 'chi ba 'di ko mkhas pas soms / /
stobs dang dpung gis bzlog pa'i skabs med cing / /
rdzas sngags nor dang mdzes mas bslur med pa'i / /
'jigs rung dus kyi chad pa rnam pa lnga / /
thog ltar 'bab po mkhas pas bag yod bsten / /
srid pa'i rtse mo nas bzung dmyal ba'i bar / /
kun la 'dod dgur dbang byed rgyal po lnga'i / /
snang tshul dran tshe cung zad yid skyo bas / /
blo bzang chos kyi rgyal mtshan zhes byas smras zhes bya ba yang bkod / /
de yang skyid kyang mi 'tshengs sdug kyang mi phung ba'i dgun nyi dang 'dra ba'i tshe thung 'di'i lus srog longs spyod la gnod pa byed pa'i skye bo la'ang /
dgra'i gtso bor 'dzin par byed na 'khor ba thog ma med pa nas mgal me'i 'khor lo ltar rgyun mi 'chad par skye rga na 'chi rgud pa'i sdug bsngal 'bar ba'i ral gri rnon pos 'debs pa'i byed pa po ni /
rang rgyud kyi nyon mongs pa dug gsum po yin pas /
de nyid phyi rol gyi dgra bo thams cad kyis dper mi phod pa /
'jigs pa dang ya nga ba dang sdug bsngal thams cad kyi 'byung gnas /
gshed ma bur rdzus lta bu'i dgra bor bzung ste /
'dem bya'i gtso bor shes nas /
'bur 'joms byas shing /
de dang mthun par 'phags pa'i dbyangs su bsdebs pa'ang 'di ltar / / / /
na mo gu ru many+dzu g+ho ShA ya /
rgyal dka' dug gsum g.yul las rnam rgyal ba'i / /
@# / /
drang srong chen po de la gus 'dud kyi / /
nyon mongs 'bras dang zug rngu 'chi bdag ltar / /
kun gyis mthong zhing rtogs par byin gyis rlobs /
thogs med goms pa'i rgyun gyis stobs ldan zhing / /
tshul min yid byed bsir bus cher bskyod pas / /
sdig sdug gtam ngan rba klong rab 'khrug pa'i / /
nyon mongs chu bo'i rgyun 'di bcad par dka' / /
thub pas smad cing 'phags tshogs kun gyis spangs / /
bsten pa tsam gyis 'bad rtsol mi dgos pa / /
rang gi ngang gis 'thur nas 'thur 'gro ba'i / /
kye ma bzlog dka'i zag rgyun shugs re drag /
dga' mgu'i zol gyis bdag yid khrid khrid nas / /
ring por mi thogs thar med btson khang du / /
brgya phrag sdug bsngal dung mo'i dka' thub dag /
ster byed nyon mongs las gzhan yod re kan / /
gang zhig reg na rdo rje'i ri rab kyang / /
yud tsam zhig gis thal bar brlag 'gyur ba / /
rab tsha mnar med 'bar ba'i me nang du / /
bsreg pa'i rgyu gang 'di las gzhan pa ci / /
mtha' dang dbus med 'jigs rung skyi g.ya' ba'i / /
mi bzad 'khor ba'i 'brog dgon nyam nga bar / /
skyabs med mgon med lan gcig ma yin par / /
yang yang nying 'tshams sbyor ba'ang nyon mongs dbang / /
bsten cing goms na dam pas khrel 'gyur zhing / /
thar pa dam pa'i dpal dang gtan bral byed / /
bdud rnams dga' ba'i gnyen gyur nyon mongs tshogs / /
'di la shes ldan su zhig dgrar m blta / /
de bzhin sdig tshogs mtha' dag 'bod pa'i grogs / /
mtha' bral srid pa'i rgya mtshor 'jug pa'i rgyun / /
ngan song gsum du 'gro ba'i sgo mo che / /
'di ko thabs tshul stong gis 'gegs pa'i rigs / /
tshe 'di'i lus srog lan gcig ma yin par / /
lan brgya stong du 'joms byed gang gis kyang / /
dper 'os min pa'i nyon mongs dgra bo la / /
yid rab rton pa de dag phyugs las phyugs / /
de phyir khams gsum rgud pa'i 'ching ba las / /
rnam grol 'chi med bdud rtsi'i dpal thob ste / /
bde dga' rgya mtshor 'jug 'dod mkhas pa dag /
dug gsum g.yul las rgyal ba'i dgra thabs bsten / /
rigs tshul 'bum phrag rno ba'i ngar ldan pa / /
stobs ldan gnyen po'i ral gri rab 'bar bas / /
bzlog dka'i nyon mongs dgra tshogs srog 'phrog pa / /
e ma ho 'di dag mkhas pa rnams kyis bsngags / /
bdag kyang deng nas skye ba thams cad du / /
lha sogs 'gro ba ma lus dgrar langs ste / /
srog dang 'tsho ba yang yang phral gyur kyang / /
cung zad sdang dang khro bas ma gyur cig /
de bzhin yid 'phrog phyi nang dngos po'i tshogs / /
dga' bskyed yul brgya dag gis kun bskor kyang / /
mi rtag mi gtsang sgyu ma ltar mthong nas / /
rmi lam du yang chags par ma gyur cig /
'jig rten 'jig rten 'das pa'i lam bzang la / /
kun nas 'thoms pa'i mun nag mi bzad pa / /
thos bsam bsgom pa'i shes rab sgron 'bar bas / /
nam yang rmongs pas gos par ma gyur cig /
ces bya @# / /
ba bris / /
mtshams grol 'phral /
thon nas 'bod mi byung ba ltar nyang brgyud /
gnas rnying du 'phags pa 'jig rten dbang phyug dbyangs can ngag gi dbang po yab sras kyis gtso mdzad mkhan slob dge ba'i bshes gnyen gtso bsdus la dpal gsang ba 'dus pa mi bskyod pa'i dbang gis mtshon bzhed pa dang mthun pa'i chos bka' mang du phul /
'phur thang gis mtshon pa'i phyi nang gi rten gsum gnas mjal rnams rgyas par byas shing bstan pa rin po che rgyas pa'i smon lam yang dag bsgrubs /
mthar gyis thon phyogs su zhal ngo rnams kyi bzhed pa bskangs nas bde bar 'khor te /
thams cad mkhyen pa yon tan rgya mtsho spyan 'dren pa'i gra bsgrigs te /
spre'u zhes pa me lug zla ba drug pa'i yang tshes la chos grwa chen po'i mkhan slob rnams kyis gtso mdzad gzabs 'phyor gyi rta pa brgya phrag rgal ba phebs bsu la byon /
chu shar du dpon slob zhal mngon du gyur mtshams /
lha'i rnga bo che'i sgra lta bu'i sgra bsgrags shing lha rnams kyis me tog gi char chen po legs par phab pa thams cad kyi mngon sum du gyur /
dge bdun sum stong lhag pa'i ser bsgreng dang bcas /
dge mtshan phun sum tshogs pa dang ldan /
pas chos grwa chen por phebs /
zla ba phyed gnyis lhag tsam bzhugs su gsol te ci 'byor pa'i bsnyen cing bkur ba dang /
mthar bdag nyid kyi bzhon pa sogs bdog pa'i dngos po yod 'bul byas shing /
zab chos kyi rim pa ci rigs pa'ang phul nas mnyes par bgyis te /
gangs can chos 'phel gyi bar du phebs skyel zhus /
slar bkra shis lhun por yongs nas dgag dbye grol 'phral du mtshams bsngams /
de'i tshe yid la chos ldan gyi bya ba yin kyang /
za zir gyi rnam par g.yeng ba shin tu che ba 'khrul pa'i bya byed de dag thams cad ni snying po med pa sgyu ma dang /
rmig rgyu'i phung po lta bu kun rdzob kyi gnas tshul rjen cher gyis 'char ba dang /
de'i mthus bden stong gi don spyi blo la lam lam shar byung ba bzhin 'di ltar brjod do / / / /
na mo gu ru many+dzu g+ho ShA ya /
sku mthong bas don ldan gzi 'od 'bar / /
gsung yan lag drug cu'i dbyangs snyan sgrog /
thugs srid zhi las 'das mkhyen brtse'i gter / /
rje rdo rje 'chang zhabs padmor 'dud / /
gdon dngos 'dzin 'khrul pas yid bskyod nas / /
sgro phyin ci log tu btags shing zhen / /
de'i mthu las bdag gzhan rigs su bcad / /
las nyon mongs dbang gis 'khor bar 'khyams / /
nga yin lugs rtogs pa'i mtshon rnon gyis / /
dgra bdag 'dzin srog dang ma phral na / /
gnas 'jigs rungs srid pa'i rgya mtsho 'dir / /
yang sdug sngal 'khor lo rgyu mi 'chad / /
blo ma rig sgyu ma'i 'khrul 'khor 'di'i / /
yul gdod nas skye ba med mthong bas / /
phyi gzung 'dzin spros pa dbyings su thim / /
dpe chab rom rgya mtsho'i klong du bzhin / /
chos kun gyi gnas lugs gdod ma'i gshis / /
don dbyer med @# / /
spros pa kun dang bral / /
dpes mtshon du med pa'i rang bzhin gyi / /
dbyings 'di 'dra'i rang zhal bltas pa'i tshe / /
rje sangs rgyas chos dang dge 'dun gyi / /
mtshan tsam yang dmigs su ma mchis na / /
sems ma rig dri mas sbags mthong ba'i / /
gnas 'khor ba'i sdug bsngal ga la yod / /
yul 'od gsal dang du rig pa zhugs / /
chos kun gyi ngo bo rjen par mthong / /
slar bltas kyang mthong ba yul las 'das / /
dpe 'gag med nam mkha'i pha mtha' 'tshol / /
khyed 'khor bas skrag pa'i 'gro kun kyang / /
gzhi bden stong yangs pa'i gzigs mo mdzod / /
'di mthong na snang sring skye bo kun / /
dgra'i gtso bor gyur kyang 'jigs mi dgos / /
las dge sdig 'bras bu ma dmigs shing / /
lam spangs gnyen dgag bsgrub ngang yang bral / /
yid 'bad pas bsgrubs pa'i 'bras bus dben / /
dbyings 'di 'dra rgyal ba'i dgongs pa snyam / /
yang 'khor 'das chos la phar bltas pas / /
rkyen 'di pa tsam gyi rgyu dang 'bras /
chos phra zhing bslu ba med par mthong / /
dpe 'chi med lam nas 'ja' tshon bzhin /
dbyings spros bral gdod nas dag pa dang / /
las rgyu 'bras bslu ba med pa yi / /
yul snang stong res 'jog ma yin pa'i / /
don zung 'jug mtha' bral dbu ma'i lam / /
lam 'di 'dra brnyed pa bla ma'i drin / /
drin che'o rgyal ba gnyis pa'i rje / /
ma drin can 'gro ba rnams kyis kyang / /
don 'di 'dra rtogs par byin gyis rlobs / /
zhes pa dang /
yang / / / /
na mo gu ru many+dzu g+ho ShA ya /
dbyings rig pa dbyer med lha yi lam / /
zhing kun khyab mig 'phrul zlos gar mkhan / /
pha bden med rmi lam lta bu la / /
bu sgyu ma'i skyes bus snying nas 'dus /
chos can kun bltas pas sgyu ma tsam / /
chos nyid la bltas kyang cang ma mthong / /
sgyu ma dang stong pa zung 'brel lam / /
zung 'jug 'di bla ma'i drin gyis brnyed / /
a la la yod med kyi mtha' dang bral / /
mtha' bral gyi dbyings su mnyam par gzhog /
chos nyid la bltas pas chos can bkra / /
chos can la dpyad pas stong par bros / /
snang stong gnyis res 'jog mi byed pa'i / /
zung 'jug 'di bla ma'i drin gyis brnyed / /
a la la yod med kyi mtha' dang bral / /
mtha' bral gyi dbyings su mnyam par gzhog /
don dam gyis rgyu 'bras bslu med bstan / /
kun rdzob kyi don dam rang zhal phye / /
bden gnyis kyi rang bzhin dbyer med pa'i / /
zung 'jug 'di bla ma'i drin gyis brnyed / /
a la la yod med kyi mtha' dang bral / /
mtha' bral kyi dbyings su mnyam par gzhog /
don dam gyi dbyings la bcad pa'i tshe / /
rten 'brel gyi ming yang med pa dang / /
stong pa dang rten 'brel zung 'jug 'di / /
'gal med du bla ma'i drin gyis shes / /
zung 'jug 'di bla ma'i drin gyis brnyed /
a la la yod med kyi mtha' dang bral / /
mtha' bral gyi dbyings su mnyam par gzhog /
'khor 'das kyi chos rnams ma lus pa / /
bden med du shes pas bden pa go /
bden brdzun gyi rang bzhin dbyer med pa'i / /
zung 'jug 'di bla @# / /
ma'i drin gyis brnyed / /
a la la yod med kyi mtha' dang bral / /
mtha' bral gyi dbyings su mnyam par gzhog /
ming rkyang gi chos rnams bden pas stong / /
bden stong kun rgyu 'bras rol par shar / /
stong pa dang rgyu 'bras dbyer med lam / /
e ma ho bla ma'i drin gyis brnyed / /
a la la rtag chad kyi g.yangs las grol / /
zhes bya ba yi ger bris /
de dus nges don zab mo'i nyams len la brtson par byas pas gzhung chen mo rnams dang 'thun pa'i mnyam gzhag dang rjes thob kyi rnal 'byor gnyis ka la blo bkol du btub pa tsam byung nas /
'di ka'i rgyun skyong rgyu byung na stong nyid mngon sum du rtogs pa la dka' ba mi yong ba 'dug snyam pa sems la shar /
snang bas yod mtha' dang /
stong pas med mtha' sel ba'i thal 'gyur ba'i thun mong ma yin pa'i khyad chos la nges shes khyad par can thob nas 'di ltar smras / / / /
na mo gu ru many+dzu g+ho ShA ya /
dbyings brjod bral lhan skyes bde ba che / /
don spyir yang 'char ba'i sgyu 'phrul mkhan / /
pha rdo rje 'chang dbang bla ma'i zhabs / /
dgra srid pa'i 'jigs 'phrog de la 'dud / /
dus de ring nyams kyi snang ba la / /
spyir 'gal med 'gal ba ltar snang ba'i / /
yid ngo mtshar ri mo sna tshogs shar / /
cha tsam zhig 'phags pa'i dbyangs su bsdebs / /
yul gang shar ngo la phar bltas pas / /
khong rang tshugs ma thub brdzun khung rig /
de rig pas bden pa'i rang zhal bstan / /
sems gcer bu stong nyid gos kyis klubs / /
chos kun byang dbye ba tha dad rnams / /
dbyings don dam ngang du dbyer med 'dres / /
lam dgag bsgrub bral yang mdzangs pa'i blos / /
las dge sdig blang dor bya ru byung / /
nges dang po ngar 'dzin dgrar bltas te / /
lung rigs pa'i mtshon rnon snying la bsnun / /
de dmigs med yangs pa'i me long la / /
yang nga zhig bltar med tshul du blta / /
chos ji snyed bltas pas gzhi rtsa bral / /
yul chos nyid bltas pas cir yang snang / /
don snang stong zung 'jug yangs pa'i lam / /
lam 'di 'dra'i zhags pas chos kun bcings / /
gcig tha dad spangs kyang ro gcig la / /
yang gcig kyang du ma'i rol par shar / /
dpes mtshon kyang mtshon par mi nus pa'i / /
ngag brjod bral don 'di brjod snying 'dod / /
gzhi 'khor ba spang byar ma dmigs shig /
lam thar pa thob tu ma mchis kyang / /
ma 'gro ba'i sdug bsngal ma bzod pas / /
mchog sku gsum myur du thob par shog /
ces pa sug bris su byas /
de lta bu'i tshul gyis 'khor 'das kyis bsdus pa'i chos thams cad kyi snang tshul dang gnas tshul mthong zhing snang tshul la bltas pas /
bdag 'dzin gyi dug chus myos pa'i ma gyur 'gro ba mtha' dag la snying rje 'bad rtsol med par skye ba dang /
gnas tshul rtogs pa'i rjes su spro ba yang ngang gi skye ba zhig byung bas rkyen nas 'di skad kyang brjod do / / / /
na mo gu ru many+dzu g+ho ShA ya /
'gag med du snang ba chos kyi dbyings / /
bden stong du 'char ba sems kyi rgyun / /
dbyer med du 'dres pa'i ro cig pa /
@# / /
sems dpa' de sems kyi rdo rjer song / /
sred ldan gyi ma rgan sems can rnams / /
'dod yon la sred pa'i zhags pas bcings / /
thar med kyi btson khang ra bar bcug /
sdug bsngal gyi tshor ba drag pos mnar / /
bdag 'dzin gyi 'gong po snying zhugs pas / /
ltos med kyi bdag zhig gces par bzung / /
de nyid la dmigs nas rtag chad sogs / /
lta ngan gyi 'dre gdon mang pos gtses / /
chags sdang gi tsha grang nad mang 'khrugs / /
las ngan gyi 'khru skyugs khrag tu 'bab / /
dge legs kyi tshe srog yang yang 'gag /
yang srid du sdug bsngal phung chen grub / /
snang tshul 'di mthong bas mchi ma shor / /
snying re rje nyam thag 'jigs shing skyo / /
gnas tshul 'di mthong bas gad mo shor / /
nyams re dga' gting nas zhe blo bde / /
mo gsham gyi bu mo'i mdzes sdug la / /
chags sdang gis bslad pa'i 'du byed kyis / /
bde sdug gi nyen pa'i skye bo la / /
shes ldan gyi grogs rnams ji ltar dgongs / /
rgyud ldan gyi rje la blo phugs gtad / /
nges don gyi gzhung mang thos bsam byas / /
zab don gyi snying gi ze'u 'bru gtams / /
zegs ma tsam tshig gi lam du 'thor / /
ces kyang smras / /
lo de'i lnga mchod chen mo la byang 'grul stobs tsa ba ri bo dge ldan du slebs nas /
dgun chos dus bkra shis lhun por yang mang 'gyed bsam gyis mi khyab pa byung kyang /
nag phyogs kyis yod bskyod pa bdud kyi gnyen du gyur pa kha cig gi rkyen gyi grwa tshang phan tshun rtsod gzhi sna tshogs pa byung cing /
gzhan yang de dus rgyu mtshan cher med pa la blo bur du 'thab 'dzings che chung ci rigs yang yang yong ba zhig 'dug pa la'ang phan du re ba dang /
de dag gi rkyen 'byung po'i rgyu lam 'dra ba cig kyang bcad dgos 'dug pa ltar /
phur bu zhes pa sa sprel nag zla'i tshes bco lnga'i nyin chos grwa chen po'i gdengs can phyogs kyis stong der dpal gsang ba 'dus pa'i sgo nas sa'i cho ga byas nas /
lto 'phye'i thig gdab /
pir thogs rgyal po chos kyi rje dkon mchog lhun grub pas zhal bkod dang /
kho bo rang gis byang drangs bslab gsum ldan pa'i 'dus pa rgya mtshos bya ba las kyi 'khor lo legs par bskor te 'phangs su gzhu 'dom bco lnga tsam yod pa'i de bzhin gshegs pa'i ring bsrel gyi snying po can gyi dge 'dun dben bsdum gyi mchod rten legs par bsgrubs /
de yang 'phags pa thogs med kyi phyag dpe /
kha che paN chen gyis de thog nas 'chad nyan lan dgu mdzad pa /
khro phu'i rje btsun byams mgon gyi nang bzhugs gtso bo 'phags pa brgyad stong pa dang /
brtag gnyis kyi rgya dpe'i glegs bam la sogs pa byin rlabs rten 'gangs che ba bsam gyis mi khyab pas byur bur gtams te mdzes shing lhun chags par grub cing /
dpal rdo rje 'jigs byed kyi dkyil 'khor la brten nas rab tu gnas pa rgyas pa dang /
tshogs chen gyis kyang thugs dam gyi rten du /
byin gyis brlabs te bkra shis pa brjod pa'i me tog gi char phab cing rab ston mang 'gyed bzang pos mnyes par byas pa sogs rgyas par dkar chag zur du bkod pa ltar ro / /
mchod rten gyi nang bzhugs gzungs kyi snying po can gyi tsha tsha nye bar bsgrub pa'i @# / /
skabs /
dzo ki zhig gis /
sa rdo'i thum po zhig gtang nas 'di na rdo rje gdan /
bya rgod phung po'i ri /
poTa la /
dpal ldan 'bras spungs /
o Di ya na sogs /
gnas chen phal cher gyi sa sna rdo sna yod do / /
zer nas song /
de 'phral brtsad bcad kyang 'dir song ma byung /
gzhan dag ci yin zhes the tshom gyi khyogs la brten par gyur /
mi dang mi min ci ltar na yang rten 'brel shin tu legs pa byung /
de lta bu'i mchod rten de ni grub tsam nas yul phyogs su mi nad dang phyugs nad sad ser sogs dkon pa dang /
khyad par bkra shis lhun por dge 'dun rnams thugs mthun cing /
grwa tshogs bshad sgrub /
longs spyod rnams 'gran pa bzhin du 'phel ba dang /
sngon thams cad mkhyen pa dge 'dun rgya mtsho sku na phra ba'i dus rnal lam du byung ba ltar /
dgon pa'i nub kyi sa stod phal cher sbyil bus gang ba sogs bkra shis dang dge mtshan phun sum tshogs pa'i bdag nyid du gyur pa thams cad kyi 'thun snang du grub pa 'di lags so / /
de'i ston thon du phyin nas dpon sa yum gyis rje btsun bla ma tsong kha pa chen po'i rnam thar thang sku gras gtsang gsar bzhengs mdzad pa'i rab tu gnas pa dang /
bar chad sel ba'i dbang rjes gnang sogs thugs bzhed yongs su gang ba byas /
de dus gtsang sa nas sde srid rin po che dang /
shangs mdo ri bo dge 'phel ba mchod yon rnams kyis /
kun mkhyen chen po shes rab dpal bzang gi gdan sar yong dgos tshul che gnyan du ma'i ngo brgyud dang bcas nan bskyed la brten nas khas blangs te /
lnga mchod chen mo'i dus su dge 'phel du phyin nas tshogs pa la bde gshegs bdun gyi rjes gnang dang /
mdo chog gi lung sogs nyer mkho'i chos kyi char phab /
slar bkra shis lhun por slebs nas /
zhi ba'i lo'i dgun chos dus su /
nub gcig rmi lam du dge slong snam sbyar dmar ser gsol cing /
rigs lngas dbu brgyan pa /
phyag na po tin bza' legs po du ma dang /
sku rags mdzes par bcings pa bsnams pa zhig gis /
glegs bam de kho bo'i lag tu gtad nas /
'di sngon nas bris zin te /
da bar rab tu gnas pa ma grub pas /
da lam khyod kyis zhal phye la /
rab gnas cig gyis gsung /
blangs nas sku rags bkrol te bltas pa na /
'dus pa'i rtsa rgyud mthing shog la gser gyis bris pa shin tu legs pa zhig 'dug pas /
rab yangs nam mkha' til gyi gong bu bzhin /
zhes bdag nyid kyis 'don gyi 'dug pa na /
'di nas byung med par ngo shes pa dang mi shes pa'i tshogs pa chen po zhig 'dus nas sa g.yo ba tsam gyi ram bteg ste /
'dus pa'i shis brjod yongs rdzogs ston pa zhig gsal bar byung /
de'i sang bka' bcur pa 'byams bzhi lnga tsam gyis 'dus pa'i rtsa rgyud kyi 'grel bshad rgyas pa gcig khyer nas 'di'i steng nas chos thun re cis kyang zhu zer ba na nyid 'khrul la mtha' gcig tu nges pa med kyang /
mdang gi rmi lam dran nas /
Tik+ka'i 'dzin chos dang| bzhi sbrag gi bshad pa rgyas par byas pas /
de dus dge bshes de dag la zla ba gcig gnyis tsam la'ang rdo rje theg pa'i lam gyi rnam gzhag chags pa byung cing /
da lta'i bar du bka' bcu rab 'byams 'ba' zhig gi grwa la brten pa'i 'chad @# / /
nyan je 'phel du song ba 'di ltar yin cing /
sngar gyi rmi lhas de yang rgyud grwa 'di nyid tshugs pa'i ltas dang /
phyi'i mchod rten gyi sa chog de yang bsam gzhig med par dpal 'dus pa'i sgo nas byed pa shar song ba yang de kha'i rten 'brel du 'dug /
rgyu mtshan de dag gi phyir bdag nyid kyis kyang thog mtha' bar gsum du chos dang /
chos ldan gyi sgo nas sman gyi ljon shing ltar bskyangs pa'i lag rjes mkhas pas bsngags par 'os pa zhig yin no snyam du rlom pa'ang mchis so / /
de'i stod bde 'byor grwa tshang dang /
stod sher la sogs par skye bo'i tshogs mang po bsnyen gnas smyung gnas la sogs pas mtshon dge ba'i lam bzang po la bkod do / /
snga sor dben bsdum mchod rten dang dus mnyam du /
gzims khang gi mdun ngos su gzims chung dang ka drug ma mdo phugs sogs gzabs khang gsar bcos rnams kyi shing rtsi rgyas pa byas /
thun mong zhes pa'i lo'i dpyid dgra 'dul ba chos kyi rje shAkya mchog grub pas shar rtse'i grwa khang gsar bzhengs logs bris kyi bar mthar phyin nas gsol ba btab pa ltar rab gnas rgyas pa 'phrin las bzhi'i sbyin bsreg dang bcas pa'i sgo nas dge legs kyi me tog gis khyab par byas /
sos rab 'byams smra ba nyi shu rtsa lnga drug dang bcas te thon du zla chos gnyis la nye bar gsal sgron gzabs bshad rtsar ba cig song cing spyi dgos kyi chos shin tu 'phel ba byung /
de nas 'gal byed ces pa'i lo'i cho 'phrul smon lam grol 'phral bsam grub dge ldan pa mchod yon rnams kyis gdan 'dren ngos drag pa la brten nas 'gro ba shar / /
lam zhor du dngul chu chos rdzod du phyin /
gzims phug dang sku 'dra rin po che mjal /
rgyal sras rin po che dang dngos su mjal shing byin gyis brlabs pa lta bu'i dad mos dang dga' ba thob cing smon lam yang dag pa btab /
mthar gyis bsam grub dge ldan du slebs nas spyi sger thams cad kyis bkur sti rnyed pa bsam gyis mi khyab pas mchod /
nged rang gis kyang ser ja 'gyed spyi 'bul dang bcas pa gzabs shing /
tshogs pa la 'jigs gsang gnyis kyi dbang bzhi dang /
chos skyong mang po'i rjes gnang dang /
bsnyen rdzogs gcig gnyis dang dge tshul bdun cu lhag tsam bsgrubs phyi rol du khrom la tshe dbang sogs 'dod dgu'i chos kyis tshim par byas dus lha rnams kyis me tog gi char phab ces sgrog par snang /
phyir lam spang yul bde ba can pa rnams kyis bsnyen bkur phun sum tshogs pa byung zhing /
der yang khrom dbang bskur /
byang sems bde ba can pa dang /
chu bzang pa sogs kyi bsgrub gnas mjal te dam pa de dag gi rnam thar skyong ba'i rten 'brel bsgrags /
rim gyis bo dong dang /
bya rgod shod dang /
snar thang rnams kyi rten mjal zhib tu byas te /
bkra shis lhun por slebs pa na /
'bras spungs nas 'bod mi dos drag slebs 'dug pa ltar /
'phral du bshad rtsol byas /
stod lung khri zam khar chibs bsu dang ser 'phreng rgyas pa can 'dug /
de dus thams cad mkhyen pa yon tan rgya mtsho dang /
gzims khang gong ma sprul pa'i sku bsod nams dge legs dpal bzang /
ser 'bras kyi bla ma slob dpon dge bshes drag rim nyi 'od 'khyil du shong @# / /
tsam la rdo rje phreng ba'i dbang yongs su rdzogs par phul nas rtsol ba chen pos gtsang phyogs su 'ongs /
de yang 'gal byed kyi lo de kha'i nang du dgos pa'i dbang gis gsang ba'i slob dpon zhig la rnying lugs gshed dmar /
tshe bdag /
bka' brgyad gsang ba yongs rdzogs dang /
bder 'dus kyi dbang lung sogs rnying mi'i chos skor mang po zhus shing /
gsang ba'i rdo rje 'dzin pa la lho brag grub chen las kyi rdo rje la gsang bdag gis dngos su gnang ba'i dbang lung mdor na grub chen gyi bka' 'bum yongs rdzogs cha tshang zhus /
lo de'i dpyid dus der /
bsam grub dge ldan nas bzung 'bras spungs kyi bar du lam mi 'chag lta bur yong dgos byung ba dang /
yang ha cang 'gyang ba med par bkra shis lhun por slebs nas bsams pa na /
gnas dang dus dang gang zag la sogs pa skad cig kyang rtag pa med pa 'phral 'phral 'gyur 'gro ba mngon sum du gyur pas rkyen byas /
'bad rtsol gyis goms pa la ma ltos par /
'khor ba'i phun tshogs thams cad ni rmi lam gyi dga' ston nam /
sgyu ma'i rol rtsed lta bu dang /
'dus byas kyi ngang tshul ni glog gi zlos gar ram /
chu 'dzin gyi 'du 'god lta bu dang /
snyigs dus kyi skye bo'i tshe ni chu yi chu lbur 'am /
rtswa rtse'i zil ba bzhin du mthong /
khyad par rang nyid kyang dang po mngal du zhugs pa nas 'chi bdag gi khar chud cing /
nyi ma re re bzhin yang 'chi rkyen shin tu mang bas mi 'chi ba'i gdeng ni ci yang mi 'dug /
sngon chad dus kyi chad pa ma phog pa yang ngo mtshar che /
da ni blo bur nyid du bskyas chen 'degs par yang nye 'am ci cha snyam du yid la bsams shing /
don de nyid / / / /
na mo gu ru many+dzu g+ho ShA ya /
dus gsum gyi sangs rgyas mi gzugs can / /
gsum ldan gyi bla ma'i zhabs pad la / /
byang chub kyi bar du skyabs su mchi / /
'bral med du brtse bas rjes 'dzin mdzod / /
mtha' med kyi 'khor ba'i rgya mtsho 'dir / /
las nyon gyi 'ching ba dam pos bcings / /
skye rga dang na 'chi'i rba klong 'khrugs / /
gnas tshul 'di bsams shing glo snying 'dar / /
tshangs dbang dang khyab 'jug drag po sogs / /
'chi med kyi bdag po'i dpal thob kyang / /
dbang med du mnar med mes bsreg na / /
mtho ris kyi bde la yid brtan ci / /
dpag med kyi tshe dang 'byor pa can / /
gser dngul gyi 'khor los bsgyur rgyal yang / /
nges med du 'khor ba'i yang bran 'gyur / /
a tsa ma srid 'dir snying po gang / /
tshe sngon gyi dgra bo 'di nang gnyen / /
'di nang gi dgra yang phyi ma'i grogs / /
za zir gyi 'khor ba'i ngang tshul 'di / /
'brel med kyi smyon pa'i zlos gar rang / /
skad cig kyang 'bral bar mi phod pa'i / /
yid 'ong gi snying grogs mdza' bshes rnams / /
dus tshod kyi so sor 'gro ba 'di / /
yid re skyo sems la cung ma bab / /
sdig sdug dang gtam ngan khyad bsad nas / /
ser sna yis bsags pa'i zas nor las / /
rdul phran tsam 'khyer ba'i dbang med par / /
lag stong du 'gro ba 'di sems la gzan / /
tshe lhag gi bskyel ma yud tsam la / /
'chi bdag gi bsu ma bang re mgyogs / /
pha rol gyi g.yangs sa 'jigs pa che / /
ci rang drag 'bros thabs e 'dug soms / /
sngar byas kyi rang gi las la 'gyod / /
sdig ltung gi khur po @# / /
ri bas lci / /
grogs med du bskyas chen 'degs pa 'di / /
gting nas rang skyo zhing mtsher la 'jigs / /
'chi mal du bdag nyid chud pa'i tshe / /
kha drag gi dpa' bos mi bzlog cing / /
stong gsum kun gang ba'i zas nor dang / /
mdzes sdug gi lang tsos bslu ru med / /
'tsho byed kyi rgyal po gzhon nu de / /
mngon sum du byon kyang ci byar yod / /
rtse gdung dang ldan pa'i grogs dbus nas / /
gcig pu ru 'gro ba 'di shin tu 'tsher / /
rgyus med kyi bar do lam 'phrad dog /
las ngan gyi 'khrul snang chu ltar 'khrugs / /
'jigs skrag gi sdug bsngal ya nga ba / /
mngon sum du shar tshe ci tsug byed / /
'di nang gi dga' skyid 'dzom po dang / /
sgyu lus kyi khang stong shul du bzhag /
rnam shes de bya spu rlung khyer bzhin / /
don med du 'khyam pa 'di sems kyi gcong / /
las ngan gyis nying 'tshams sbyar ba'i tshe / /
ljan ljin gyi mi gtsang dang 'dres nas / /
mun khrod kyi mnga' nang dring bar / /
'dug tshul 'di bsam na snying rlung ldang / /
mngal grib kyi dam chos bag chags brjed / /
rab rmongs kyi byis pa'i gnas skabs gyur / /
blang dor gyi gnas la lkug pa 'dra / /
spyod tshul de dran pas shes pa 'phyo / /
gzhon nu dang lang tsho dar ba'i dus / /
sdig grogs dang dug gsum shugs drag gis / /
bslad nas kyang ngan 'gro'i sdug bsngal rgyu / /
bag med du sgrub na ci rang drag |gting zab kyi 'khor ba'i khron pa 'dir / /
legs nyes kyi mtho dman sna tshogs pa'i / /
bde sdug gi gan bub mang po zhig /
'gal me ltar 'khor ba 'di yid rab skyo / /
'khor ba na skyid sdug ci yod rnams / /
thog med nas tha ma da lta'i bar / /
yang yang rang nyams su myong lags na / /
da ka tsam tshim mam sun re ran / /
dred po khyod rang la snying rjes ltas / /
skyid sdug gi 'dam ka da res byung / /
rang nyid la rang gi gnyer babs pas / /
ji ltar ba rang gi sems la dris / /
sems nyid kyi dngul dkar me long la| |'khor ba 'di'i snang tshul shar ba'i tshe / /
bab col gyi tshig 'phreng yi ge'i gzugs / /
'god pa po blo bzang chos rgyan yin / /
zhes bya ba la sogs pa tshigs su bcad pa 'ga' zhig dbyangs su'ang bsgrags pa dang /
rmi lam mkhan po dang /
mi ma yin pa'i 'byung po 'ga' zhig gis kyang don de dang mtshungs par lung ston pa thos pas /
dbus gtsang gnyis ka nas /
bdag la phan par 'dod pa'i grogs po mang pos kyang /
don de dag gi gnyen po khyod nyid kyis bsgrub par 'os so / /
zhes mgrin cig tu sgrog pa sgra 'dzin gyi bu khar sim pa ni /
kho bo cag gi sems la 'di ltar shar pa glu dbyangs su mtshon par byas pa ni /
! /
rje gsum ldan bla ma rdo rje 'dzin / /
mi bdag snying padmo'i dbus bzhugs la / /
dgra chos brgyad snang zhen bkrag po che| |'di rtsad nas thon par byin gyis rlobs / /
tshe ring du gnas na rnam dkar gyi / /
lam bzang po sgrub po shi yang bde / /
las bag chags bzang po'i ngang du 'chi / /
a la la gson shi sems la snyoms / /
tshe sgrub kun ji ltar dgyes dgyes mdzod / /
dpal phun tshogs 'byor na mchod sbyin gyis / /
tshogs gsog go dbul por gyur kyang sla / /
chud zos dogs ser sna'i sdug bsngal med / /
a la la 'byor rgud sems la snyoms / /
nor sgrub kun ji ltar dgyes dgyes mdzod / /
yongs kun gyis bstod cing snyan @# / /
grags na / /
yid mi bde med do smad kyang bla / /
sgra grag stong sgyu ma'i bslu bring yin / /
a la la bstod smad sems la snyoms / /
snyan grags kun ji ltar dgyes dgyes mdzod / /
nga lus sems bden dkon mchog gi /
drin yin no sdug bsngal gyur kyang sla / /
yid nges 'byung snying rje ngang gis 'phel / /
a la la bde sdug sems la snyoms / /
skyid 'dod kun ji ltar dgyes dgyes mdzod / /
srog 'tsho 'chi 'byor rgud bde sdug dang / /
yang bstod smad snyan dang mi snyan sogs gang byung kyang bla ma'i byin rlabs yin / /
a la la ci byas blo ba dga' / /
re dogs kun ji ltar dgyes dgyes mdzod / /
dpal zhi ba lha dang mar me mdzad / /
rje rgyal ba gnyis pa las 'ongs pa / /
dug bdud rtsir bsgyur ba'i gdams pa yis / /
a la la ltas ngan g.yang du len / /
rkyen ngan kun ji ltar dgyes dgyes mdzod / /
ces pa dang /
yang don dam pa'i dbang du bgyis nas / / / /
na mo gu ru many+dzu g+ho ShA ya / /
pha rgya chen spros pa kun mkhyen kyang / /
dbyings spros bral ngang du rtag gzims pa / /
rje rgyal ba gnyis pa blo bzang grags / /
'bangs bdag cag da dung thugs rjes skyongs / /
sngon thog ma med nas da lta'i bar / /
gdon rang gi snyid la gnas bcas nas / /
yul bdag med cig la bdag tu bzung / /
'phral phan pa'i zol gyi bslus byas te / /
nga dmyal bar bsregs pa'ang bgrangs las 'das / /
dus de ring bla ma'i bka' drin gyis / /
dgra bdag 'dzin 'gong po'i mtshang rig pas / /
sems spros bral gnyug ma'i ngo bo mthong / /
bu rang byung rig pa'i gzhon nu dang / /
yul 'od gsal chos dbyings mdzes ma mjal / /
dbyings rig pa dbyer med thabs shes 'brel / /
'di 'du 'bral med pa'i grogs su bzang / /
ye gdod nas cir yang ma grub pas / /
yul bdag med rtogs pa'i nges shes kyi / /
las rgyu 'bras bslu ba med par rtogs / /
nga chad pa'i g.yangs la nyam nga med / /
yang rten nas 'byung ba'i chos rnams kun / /
snang tsam gyis sgyu ma'i rol par mthong / /
de mthong bas a 'thas 'ching ba zhig /
don de phyir rtag pa'i mtha' las grol / /
da stong nyid nam mkha'i rnal 'byor pa / /
yul gang shar brdzun pa'i rgyas thebs pas / /
khong bden par 'dzin pa'i chom skun pa / /
gzhi skye med gdod ma'i dbyangs su bros / /
lar 'khor 'das chos rnams ma lus pa / /
ming btags yong tsam gyi rol pa las| |dbyings ngo bo cir yang ma mchis pas / /
nga skye 'chi gnyis la ya nga med / /
sngar dal med 'khyams pa'i ngal bso'i gnas / /
chos stong nyid bdud rtsi'i snying po brnyed / /
'di bsams shing rje btsun bla ma'i drin / /
drin che bar nges so bla ma rje / /
nga blo bzang rgyal ba gnyis pa'i bu / /
lam phyag rgya chen po'i rol rtsed kyis / /
chos lta ba'i glu dbyangs 'di bzhin len / /
grogs thar 'dod kun kyang 'di ltar mdzod / /
ces bris te dbus ngos nas tshe bsgrub cis kyang bya dgos gsung ba'i bla ma 'ga' zhig la bskur /
de nas dbyar gnas la spyi dger gyi chos grwa 'phel cing /
dgag dbye grol nas zla ba lhag tsam mtshams khongs su dge sbyor kyang dga' rab byung /
ston mjug sbyin bdag grwa rigs dang bcas pa'i nan gyis /
rin chen rtse brgyud /
'bringe @# / /
'tshams dang lci lung phyogs su 'gro dgos shar /
de dus sngon nas kyang mjal 'dod cher yod pa dang /
zar byang phug gi jo bo mjal /
zhal gser sogs mchod sprin rgya mtshos mchod de bstan pa dang /
sems can gyi phan bde 'byung ba'i smon lam btab /
'phags pa'i sku de bzhugs pa ma gtogs lung pa de shin tu yid mi chags pa zhig 'dug pas kyang yin nam /
der 'dug ring spyir gyi skyo zhing yid 'byung ba dang /
khyad par bdag nyid kyi rnam thar la bsams shing lhag par yid mi dga' bar gyur nas /
jo bo'i pho brang gi steng nyi gugs zhig tu 'di ltar bris / / / /
na mo gu ru many+dzu g+ho ShA ya /
sku gsum gyi go 'phangs mchog brnyes kyang / /
gzhan snang du tha mal dge slong tshul / /
sangs rgyas kyi ye shes blo bzang grags / /
bdag snying gi padmo'i dbus bzhugs la / /
ngur smrig gi phyi tshul mdzes lags kyang / /
dug gsum gyi chang gis cher myos pas / /
seng lpags kyis g.yogs pa'i wa skyes 'dra'i / /
snying rul gyi bu la brtse bas gzigs / /
dug lnga yi nyon mongs mtshang rig kyang / /
ngan goms kyi bag chags shugs drag cing / /
gdong bzlog gi gnyen po ngar chung bas / /
mnar med kyi me nang bsreg nyen gda'o / /
dag snang gis rgyal khams skor 'dod kyang / /
kun slong gi la chu 'phrang dog pas / /
phrag dog dang 'khon 'dzin gzer mgo rno / /
chos spong gi g.yangs su lhung nyen gda'o / /
chos bshad kyi gzhan sems bsgyur mkhas kyang / /
rang rgyud kyi ko skam gyong por lus / /
glu mkhan dang ne tso'i chos bshad bzhin / /
chos rgyus mkhan chos kyi 'phongs nyen gda'o / /
zab don gyi nyams len byed 'dod kyang / /
rnyed grags kyi mi mgo bskor phyir du / /
chos chung gi rnam grangs gsog gsog nas / /
kun shes kyi gcig rdugs byung nyen gda'o / /
skyo shas dang nges 'byung bsgoms lags kyang / /
rtag 'dzin gyi gdon chen thugs gsol bas / /
phyi nang gi dngos la shi sbar 'thams / /
gsung tshul dang rnam thar 'gal nyen gda'o / /
theg chen gyi lam du zhugs rlom kyang / /
rang 'dod kyi gshed ma bur brdzus pas / /
chags sdang gi phyogs ris su bas che / /
'gro drug gi pham bslus nyen gda'o / /
bden med kyi rang zhal bltas bltas kyang / /
mnyam gzhag gi goms pa 'dris chung bas / /
bden snang gi 'dzin pa spring spring shar / /
dran shes kyi so ba yengs nyen gda'o| |zhes sug bris su byas /
de nas slar bkra shis lhun por slebs dgun chos thog tshogs chen la thams cad mkhyen pa dge 'dun grub pa'i rnam thar bshad /
yongs 'dzin ces pa la de'i dbyar sos rje btsun byams chen gyi dbu thog tu zangs lcags srang gi khal nyis brgya lhag tsam dang /
mgur mo'i gser zho brgya phrag lnga dang /
sum cu so grangs las grub pa'i gser thog bkod pas khyad par du 'phags pa bsgrubs /
zla ba brgyad pa'i tshes bcu gsum gyi nyin rab 'byams smra ba'i sde rnams kyis rab gnas mdzad cing /
tshogs chen la yang rab ston mang 'gyed gya nom dang bcas pa bsgrubs /
de yang lho phyogs pa rnams kyis lo mang po'i bar du yang yang spyan 'dren byung ba la brten /
zla ba de kha'i tshe bcu dgu la lho mon phyogs su bteg ste thog mar khang bu stag lung du @# / /
lha rin po che dpon slob la 'khor lo bde mchog gi dbang dang /
'jigs byed ro langs brgyad bskor gyi dbang /
bde mchog dkar po'i tshe sgrub /
mgon po traka shad kyi chos skor yongs rdzogs /
sman bla'i rjes gnang lung dang bcas pa sogs ji ltar bzhed pa'i don legs par bsgrubs /
lha pa'i blon po drag pa zhig 'drer skyes zhes rnam rtog ngan pas /
phyis khang bur shi ba phal cher de'i rjes su zhugs pa thams cad bsregs shing gnas spor byas pas rnam rtog chom pas yin nam /
phyin chad sman yon chen por gyur te zhes brjod do / /
de ltar rim gyis spa gro thim bu /
dar dkar gyi bar du phyin /
spyir lho mon de rang rang gi grub mtha' dang /
bla ma so so'i phyogs 'dzin gzhan las che yang /
nged rang la ni rang ngos nas kyang chags sdang ngan pa la brten pa'i grub mtha'i phyogs 'dzin med pa'i 'bras bu yin nam /
thams cad kyis bsnyen bkur 'bul ba zhabs tog tshad med pa byung zhing /
bdag nyid kyis kyang /
dge 'dun gyi sde rnams su zang zing gi sgo nas mang 'gyed bzang po dang /
chos phyogs ngos nas dpal 'dus pa dang /
'jigs byed la sogs pa'i dbang dang /
zab 'khrid du ma dang /
yi dam dang chos skyong mang po'i rjes gnang sogs 'dod chos kyi re ba bskangs shing /
mi khrom stong phrag mang po tshogs pa rnams la /
las 'bras kyi rnam gzhag gtso bor byas pa'i tshe dbang dang /
yi ge drug pa'i lung phog nas /
dge ba'i dam bca' ched du bskul bas bsnyen gnas kyi dam bca' len mi brgya phrag du ma dang /
bzang spyod /
byams smon /
ltung bshags /
sgrol ma /
sher snying /
skyabs 'gro /
rang gang mos kyi bla ma'i gsol 'debs /
ma Ni dung nas bzung nyin re nyer gcig re yan /
srog gcod spong ba /
nyal phyag lang phyag /
dus kyang rab rnams kyis ji srid 'tsho'i bar /
tha mas lo gcig gi bar du dam bca' lan mi bsam gyis mi khyab pa byung bas kho bo cag gang du song ba'i yul de dang der dam bca'i rgyun skyong bas dge ba'i lam gsal bar byas so / /
khyad par dgung wang la brten pa'i mi brgya stong phrag mang po gsod res byed cing rang rang gi bla ma rnams kyis kyang ma 'doms pa'i rtsa ba mi sha len par chas pa mang po la /
dngos po'i sbyin pa sngon du 'gro bas /
'phreng ba spyi bor bzhag ste /
mi sha mi len pa'i dam tshig la bzhag nas sdig pa'i rtsa ba bcad pas deng sang gi bar du yang bde 'jam la gnas pa yin /
de lta bu'i tshul gyis bstan pa dang sems can la phan pa rgya chen po byung zhing /
slar 'bad rtsol gyis bod du yongs pa na /
dbus gtsang gnyis kar dus 'khrug mtho dman gyis 'gyur ldog lhag par che bas la la sdug bsngal dngos la spyod| la la sdug bsngal gyi rgyu la dga' dga' ltar spyod pa mthong bas rkyen byas nas yid la shar ba'i don tshig tu bsdebs pa ni / / / /
na mo gu ru many+dzu g+ho ShA ya /
dang por 'khor 'das kyi skyon yon rig /
bar du blang dor gyi rol @# / /
pas 'das / /
tha mar kun byang gi rang bzhin rnams / /
dbyer med du mkhyen nam bdag gi skyabs / /
rtag 'dzin gyi gdon chen thugs zhugs pas / /
phyi rtsis kyi grabs shoms byed byed nas / /
'bras med kyi spun pa 'phyar ba bzhin / /
don med du 'da' ba 'di a tsa ma / /
sdig sdug dang gtam ngan khyad bsad de / /
ser sna yis zas nor bsag bsag nas / /
rdul phran tsam 'khyer ba'i dbang med par / /
lag stong du 'gro ba 'di a tsa ma / /
nyon mongs kyi goms pa shugs drag pas / /
lang shor gyi bag yangs spyod spyod nas / /
thar med kyi dmyal ba'i btson khang du / /
tsha grang gi sdug bsngal 'di a tsa ma / /
gnyen grogs dang 'khor mangs 'tshogs pa'i dbus / /
nga snyam du mngon par 'gying 'gying nas / /
mya ngam gyi thang la dgras bcom bzhin / /
grogs med du nyam thag 'di a tsa ma / /
sha khrag gi lang tsho yid 'phrog cing / /
mdzes byed kyi gser g.yus rgyan rgyan nas / /
keng rus kyis khyab pa'i dur khrod du / /
gcer bu ru 'gro ba 'di a tsa ma| |blo mthun gyi snying sdug mang po dang / /
dga' 'dus kyi nyams dga' skyong skyong nas / /
dbang med du 'chi bdag bdud po nges / /
so so ru 'phral ba 'di a tsa ma / /
khang bzang gi bkod pa brgya byas shing / /
dbyibs legs kyi gnas mal gshom gshom nas / /
rnag khrag gis sbags pa'i ro khung du / /
sgren mo ru nyal ba 'di a tsa ma / /
'jam legs kyi gyon pa brgya phrag dang / /
zhim dgu yi bza' btung spyad spyad nas / /
myur ba ru dur brgyags kham gang za / /
ro shun gyis dkri ba 'di a tsa ma / /
stong gsum gyi khyon la dbang bsgyur zhing / /
phun tshogs kyi stobs kyis dregs dregs nas / /
'jigs rung gi gshin rje chos rgyal gyis / /
dbang med du 'khrid pa 'di a tsa ma / /
ma rtags par nyams dga'i skye bo'i tshogs / /
'di nang gi bde la zhen zhen pa'i / /
thugs rgyud la glu 'di mi 'bab mod / /
de kun kyang de bas a tsa ma / /
a tsa ma bcu yi glu chung 'di / /
phyogs med kyi rgyal khams nyul nyul nas / /
snyoms las kyi mal du rtag nyal ba'i / /
blo bzang gi chos rgyal zhes byas smras / /
zhes pa yi ger bris /
tshur lam gnas rnying du chos skyong lcam bral gyi 'cham sku la sogs pa'i bsu ba ser 'phreng rgyas par mdzad cing /
rim gyis bkra shis lhun por slebs nas mang 'gyed rgyas par bsgrubs /
de'i tshe lha sa'i smon lam mgon du yong dgos tshul /
thams cad mkhyen pa'i bka' shog nan chags mi sna dang bcas pa skye chu'i bar du byung ba ltar bag yod kyi lo de nas bzung /
dus kyi pho nya'i lo'i bar smon lam chen mo'i tshogs dbu rgyun du byed dgos byung /
glang lo'i smon lam grol nas sprul pa'i sku bsod nams dge legs dpal bzang dang /
ser 'bras rgyud pa sogs kyi dge ba'i bshes gnyen bzhi bcu tsam bsnyen par rdzogs pa bsgrubs pa'i mkhan po byas shing /
'bras spungs kyi tshogs chen la 'jam dbyangs chos skor yongs rdzogs dang /
thams cad mkhyen pa la mgon po zhal gyi rnam 'gyur mang po'i bka' dang /
thun mong dang thun mong @# / /
ma yin pa'i be'u bum gyi lung zhal shes dang bcas pa phul /
yar lam thon du sde pa rta mgrin dbang rgyal yab yum gyis bka' 'gyur gsar bzhengs mdzad pa'i rab gnas legs par byas /
dbyar sos gzims khang gong gi sprul pa'i sku bkra shis lhun por thugs gnyer la phebs /
lugs gnyis kyi sgo nas zhabs 'degs legs par byas shing dge ba'i bshes gnyen du mtshan gsol /
dbyar gnas la bkra shis lhun por rab 'byams pa rnams la 'dus pa'i bshad nyan gyi steng du /
dpal dus kyi 'khor lo'i rgyud 'grel gyi 'chad nyan btsugs /
ston gyi ring mtshams kyi bcad rgya byas pas rig pa shin tu dwangs shing bskyed rdzogs kyi lam zab mo rnams la 'bras bu lam byed kyi rnam pa blo la gsal po 'char ba byung bas rdo rje'i tshig 'di dag kyang gtam du byas so / / / /
na mo gu ru many+dzu g+ho ShA ya /
rje dus gsum sangs rgyas thams cad kyi / /
dpal bde ba chen po'i ye shes sku / /
phyi ngur smrig gar gyis rnam rol ba / /
pha ma ti b+hI tra'i zhabs la 'dud / /
dus nyin gcig rig pa dwangs pa'i tshe / /
chos thos pa'i snying po cung zad bsams / /
de bsams pas bla ma'i bka' drin dran / /
lung man ngag rig pas nges pa'i don / /
'di 'bras bu lam byed tshul nyid du / /
rje bla ma'i bka' drin rjes dran pa'i / /
ngag rdo rje glu dbyangs 'di bzhin len / /
mgon thugs rje can de'i bka' drin gyis / /
rten dal 'byor tshang ba'i mi lus thob / /
rje rgyal ba gnyis pa'i bstan dang mjal / /
rgyud sdom pa gsum gyis mdzes par byas / /
gzhi dam tshig sdom pa gces par bsrungs / /
'di bsams shing rje btsun bla ma'i drin / /
drin che bar nges so bla ma rje / /
bka' mdo rgyud don la sgro 'dogs bcad / /
gnas 'khor ba'i rgyu 'bras ngang tshul rig /
byams snying rje byang chub sems nyid sbyangs / /
dbyings gnas lugs rtogs pa'i lta ba go /
lam rim gnyis zab mo'i nyams len shes / /
'di bsams shing rje btsun bla ma'i drin / /
drin che bar nges so bla ma rje / /
gzhi ma dag skye shi bar do gsum / /
rgyud smin byed sku gsum ngo bor bsgyur / /
yul gang snang dag pa'i rol par shar / /
lus zab gsal gnyis med lha yi sku / /
ngag brag stong sngags kyi bzlas pa shes / /
'di bsams shing rje btsun bla ma'i drin / /
drin che bar nges so bla ma rje / /
nang rdo rje lus kyi gnas lugs rtogs / /
rtsa 'dab brgyad nor bu'i chu skyes dbus / /
chos khyad par gsum ldan smin legs mar / /
sems rtse gcig chags pa'i rol rtsed kyis / /
ma ye shes DA ki'i gzi brjid rgyas / /
steng chu shel zla zer spros shing bsdus / /
phyis ji snyed chos kyi ri dwags kun / /
sngar mnyam gzhag dran pa'i rgya ru bcug /
rgya de nyid bde stong lha skur shar / /
'di bsams shing rje btsun bla ma'i drin / /
drin che bar nges so bla ma rje / /
snying mtshon cha 'khor lo rtsibs brgyad dbus / /
sngags bzang po'i thig les ngar blud nas / /
dgra gzung 'dzin bzhon pa'i bdud sde yi / /
mgul cig car 'bral ba'i dgra thabs @# / /
mkhas / /
yang chos 'khor pad mo'i lte ba la / /
dpal ye shes rdo rje'i rang bzhin gyi / /
nor baiDUr dkar po'i pi wang ni / /
rgyud 'od zer lnga yi ri mo can / /
gdangs mi shigs rdo rje gsum gyi dbyangs / /
dpal mkha' spyod grub pa'i gtam snyan 'dis / /
dbye dka' ba ma rig mdud pa 'byed / /
'di bsams shing rje btsun bla ma'i drin / /
drin che bar nges so bla ma rje / /
thabs shes rab nges gsang rtsa mchog ni / /
ches phra ba'i chu skyes myu gu'i rtser| |rdzas dkar dmar 'bras bu'i thig le mdzes / /
'di zos pas zhe sdang 'dod chags dang / /
de'i 'bras bu gti mug me tog rgyas / /
srog ma 'gags bzhin du mngon sum shi /
lar 'gal 'du'i bltas mo ci yang mthong / /
'di bsams shing rje btsun bla ma'i drin / /
drin che bar nges so bla ma rje / /
blo myur mgyogs dran pa'i lha bzo yis / /
khams phra mo'i gser sbyangs btso ma las / /
rten ye shes rang bzhin lha sku bzhengs / /
sku de yi cho 'phrul bsam mi khyab / /
khams gsum po ma lus ril gyis ming / /
mthar de bzhin gshegs pa'i tshogs kun gzigs / /
rje sangs rgyas yum kyang bdag tu bzungs / /
de'i ngo tshas rang yang stong par bros / /
'di bsams shing rje btsun bla ma'i drin| |drin che bar nges so bla ma rje / /
slar nam mkha'i lam las 'ja' tshon 'khrungs / /
'ja' de nyid mtshan dpe'i 'od du 'bar / /
thabs dbang po'i gzhu yi na chung dang / /
yul 'od gsal chang gis rtag myos pa'i / /
dbyings lhan skyes gzhon nu mig yangs po / /
dus 'du 'bral med pa'i grogs por song / /
grogs mdza' bas dngos po gcig tu 'dres / /
dpal zag med nor dang longs spyod tshogs / /
khong gzhan las phrags te bdag gir bzung / /
'di bsams shing rje btsun bla ma'i drin / /
drin che bar nges so bla ma rje / /
don de bzhin mngon du ma gyur kyang / /
chos zab mo thos dang bsam pa'i mthus / /
rje sangs rgyas las kyang ches dkon pa'i / /
lam 'di 'dra bla ma'i drin gyis brnyed / /
mi nga la gtad pa ma mchis kyang / /
glu 'di nyid gsang tshan rgyud sde'i bcud / /
yul nyer bzhi'i dpa' bo rnal 'byor ma / /
glu 'di 'dra gsang ba'i mgur du 'dzer / /
'di blo bzang chos kyi rgyal mtshan gyis / /
rje'i bka' drin dran tshe dbyangs su bsdebs / /
gtam 'di yi dge bas 'gro ba kun / /
dpal zung 'jug rdo rje'i sku thob shog /
ces bshar bsgom du byas pa bzhin du yi ger bris so / /
de'i dgun bkra shis lhun po'i khri thog 'jog bsams kyang /
ri sgul mtsho skyong tshogs chen gyis tshogs phyag dang bcas gsol 'debs drag pas bzhag ma thug sngar gtsang pa dbyangs dpon gyis bkra shis lhun po ba rnams kyi gru gla lo bcur bcag pa'i dus rdzogs pas /
bkras sgang mnyan pa la /
dngos po tshan che ba byin nas lo sum cu so gsum par gru gla mi dgos pa'i yig dan byas /
kun dga'i lo smon lam dang bstun /
thams cad mkhyen pa yon tan rgya mtsho bsnyen par rdzogs pa mdzad pa'i mkhan po byas /
@# / /
de'i lo byang 'grul kyang ltos mi chung ba 'dug pa ltar /
lha btsun chung bas mtshon pa'i rab byung bsnyen rdzogs brgya phrag mang po bsgrubs /
'bras spungs tshogs chen la sgrub thabs rgya mtsho rdzogs par byas /
de dus ded rang gi slob ma bstan pa la phan du re ba rgan gzhon du ma blo bur du shi ba thos pas bdag kyang de lta bu'i chos nyid las ma 'das kyang /
rtag 'dzin phyin ci log gi rtog pas bsgribs pas blo bur du 'chi ba snying nas ma dran /
snyigs dus skye bo'i tshe tshad phal cher rdzogs par nye yang da dung gtan du sdod grabs byed /
nam zhag gtan gyi mdun ma mi sgrub par /
tshe 'di don med kyi bya bas 'da' /
de ring rang yang mi 'chi ba'i gdengs mi 'dug kyang /
'chi grabs tshags su mi 'jud pa'i snying rul khyod 'dra ba snyam du / / / /
na mo gu ru many+dzu g+ho ShA ya /
kun mkhyen gyi rgyal po tsong kha pa'i / /
gdams pa yi mdzod 'dzin dben sa pa / /
dus gsum gyi sangs rgyas ye shes dngos / /
mi bdag snying gi padmo'i ze'u 'brur bzhugs / /
'jigs rang 'jigs lnga bcu kha ral dus / /
lo rgan tsho bzhi bcu lnga tsam lon / /
rnam g.yeng gi ngang la mi tshe zad / /
da tshe lhag 'di snum zad mar me tsam / /
ri gzar gyi 'bab chu drug po ltar| |snyigs dus kyi tshe thung zhag 'ga'o / /
sus bzung bar mi nus nam mkha'i glog /
'di bsams na tshe 'di'i mdun mas ci / /
mtho dman gyi grogs po phal mo che /
'jigs rung gi gshin rjes zos nas zin / /
thar med kyi 'chi bdag za res de / /
mi bdag cag gi thog tu 'bab la khang / /
rgyus med kyi bar do'i 'phrang brgyud nas / /
rgyang ring du gcig bur 'gro dgos na / /
bslu med kyi grogs dang 'dzad med kyi brgyags / /
'gyod med du tshags su tshud lags sam| |'di nang gi phun tshogs ci 'byor kyang / /
rmi lam gyi yul gyi longs spyod bzhin / /
don chung la mi tshe 'dzad pa'i rgyu / /
dug gsum gyi sa bon skyug re bro / /
snying sdug gi mdza' grogs mang na yang / /
ngan song gi 'than thag 'ching ba'i lcags / /
sing gling gi srin mo mdzes ma ltar / /
bde 'gro yi srog gcod thar pa'i gshed / /
gzhon grogs dang dga' ba'i rtsed 'jo yang / /
zhim 'dod kyi btsan dug za ba bzhin / /
thar med kyi ro myags 'dam rdzab du / /
yun ring du nyam thag a re sdug /
ro zhim gyi myos 'gyur mang 'thungs kyang / /
dmar 'bar gyi khro chu 'thung ba'i rgyu / /
'bum phrag gi skye ba du ma ru / /
sems rnal du mi gnas ba ma glang / /
ban bun gyi 'jig rten bya ba 'di / /
a mthas su zhen pas sdug la bkod / /
bag chags kyis bslad pa'i rmi lam bzhin / /
nyin mtshan kun 'khrul ba'i bya bas 'das / /
dug gsum gyi bag chags chan ches pas / /
lang shor gyi bag med bsam sbyor 'di / /
btsan chod du gnyen pos ma sdangs na / /
'o brgyal tshod dung byung gis dgas / /
'dus byas kyi mtshan nyid mi rtag cing / /
snyigs dus kyi tshe la longs med pas / /
da don med kyi bya bas mi 'da' bar / /
yang dag gi snying po len par 'dod / /
zhes bya ba bab col du smras so / /
srin @# / /
bu zhes pa'i ston skyid shod sde pa chos kyi rjes mtshon dge ba'i bshes gnyen lnga drug la mtshams khongs su /
'dul ba'i spyi don rdzogs par ngag 'dzin btang ba'i mthar dpon slob de rnams bsnyen par rdzogs pa dge slong gi dngos por yang bsgrubs /
lo de la yang byang 'grul phon shin tu che ba byung zhing /
stong 'khor sprul sku 'jam dbyangs rgya mtsho bas thog drangs /
gsar pa stong phrag brgal ba rab byung bsnyen rdzogs su bsgrubs /
de dang mtshungs par byang ra bsgreng du /
lha btsun bgres pa dpon slob brgyar nye ba rab tu byung ba dang bsnyen par rdzogs pa'i mkhan po yang byas /
ra bsgreng tshogs pa la thig le bcu drug gi dbang bskur /
ri khrod pa rnams la 'khrid phog cing bsgrub pa'i dam bca' blangs /
me khyer gyi kho'i dbyar bkra shis lhun po'i dben bsdum mchod rten gyi chos 'khor bcu gsum gdugs tog dang bcas pa zangs khal bdun cu /
gser mgur zho'i bzhi brgya tsam gyis rgy byas te gser zangs kyis dril /
dbyar chos la bkra shis lhun po rang du de mo sprul pa'i sku lha dbang phyogs las rnam rgyal dang /
skyid shod sde pa bstan 'dzin blo bzang rgya mtsho ba dang /
bkra shis lhun po'i slob dpon rnams kyis thog drangs sde snod 'dzin pa sum brgya lhag tsam la rdo rje 'phreng ba dang /
ston mi tra brgya rtsa'i bka' rnams rgyas par phul /
mtshams der lhun rtse chos sde ba rnams kyis gdan drangs nas /
gsang bde 'jigs gsum gyi dbang chen dang /
chos skyong mang po'i rjes gnang sogs dang /
'dod chos kyis tshim par byas shing /
phyir lam srad rin chen rtser zhal ngo rnams kyi bzhed pa bsgrubs /
bzo thab de kha'i rgyun las dngul srang brgya phrag phyed gsum la rgyal ba tsong kha pa chen po'i sku blta bas chog mi shes pa phyag gi mchod sdong nang du thams cad mkhyen pa tsong kha pa rang nyid kyi tshems m+r+gad ma dang /
yang de nyid kyi tshems 'khrul med yongs rdzogs gcig dang gnyis /
g.yu tshoms kyi g.yas na thams cad mkhyen pa dge 'dun grub kyi tshems srin bus cung zad zos pa gcig dang bcas bzhugs pa'i sku 'bag legs par bsgrubs te /
dmar zor can gyi rgyal zla ba'i yar ngo la tshogs chen du rab ston mang 'gyed bzang po dang bcas spyan dbye rgyas par byas /
de dus sde srid gtsang pas /
rje karma pa yab sras bsam grub rtser spyan drangs /
ser mo ba'i rigs thams cad ser 'phreng la bkug pa la /
dus thog 'gyangs pas thams cad brgyags zad cing sku mnyel bar 'dug pa blos ma bzod par /
dge 'dun gyi sde che kha rnams nas /
rtog ldan bzhi sde yan chad la bsrubs lus med par skam za rdor dang bcas pa'i 'gyed dang /
thun mong du g.yang 'dzin nag rtse 'dres pa'i mang ja bzang pos mchod cing /
phyis byi lo bsam rtser rje karma pa yab sras phebs dus kyang /
ris med pa'i ser 'tshogs la mang ja bzang pos tshim par byas so / /
lo de'i zla ba bcu gnyis pa'i tshes bcu gcig la bkra shis @# / /
lhun po'i sngags grwa'i gtsug lag khang gsar bzhengs byed pa'i sa chog dang 'gram bting /
tshes bcu gnyis la dben dgon du phyin nas /
bcu gsum 'grub sbyor bzang ba'i thog /
lha khud nas mkhas grub chen po rje sangs rgyas ye shes kyi sprul pa'i sku spyan drangs /
rab tu byung ba bsgrubs te blo bzang bstan 'dzin rgya mtshor mtshan gsol / /
gsang bde 'jigs gsum gyi dbang dang /
chos skyong mang po'i rjes gnang phul| chos kyi rgyal srid dang 'gro ba'i 'dren par mnga' gsol / /
zla ba de kha'i nang du /
thams cad mkhyen pa yon tan rgya mtsho blo bur gyi rkyen gyis zhing gzhan du gshegs nas dgongs pa chos kyi dbyings su rdzogs pa bya ba dang /
lha sa'i smon lam gyi tshogs dbu dus mtshungs byed dgos shar /
smon lam grol 'phral /
lha btsun bstan skyong rgya mtsho bro 'tshal ba'i bar chod sel phyir ra bsgreng du phyin nas /
dgon gong du zla lhag tsam mtshams dam par bcas /
sku 'dra rin po che dbu yon ma spyan drangs /
gsol ba rtse gcig tu btab pas /
byin gyis brlabs pa'i nges shes khyad par can skyes te /
jo bo chen po la / / / /
na mo gu ru many+dzu g+ho ShA ya /
rje mi pham chos kyi mdun sa'i rgyan / /
lha skal ldan grangs med yongs kyi mgon / /
dpal nam mkha' dri ma med pa'i zhabs / /
mi bdag snying padmo'i ze'u 'brur zhog /
zhing bde ba can na 'od dpag med / /
rje rgyal ba'i spyan sngar bzang po skyong / /
yongs lnga rig paN chen kun gyi gtso / /
thugs brtse bas gzigs shig a ti sha /
sngon dpag med dus nas sangs rgyas kyang / /
bdag mgon med 'gro ba'i don gyis phyir / /
khrims bslab gsum ldan pa'i dge slong tshul / /
thugs brtse bas gzigs shig a twi sha /
bod 'dre srin gdul dka' 'dul mdzad pa'i / /
dpal mthu stobs dbang phyug padma 'byung / /
mgon khyod kyi ye shes sgyu ma'i 'phrul / /
thugs brtse bas gzigs shig a ti sha /
dus mi bzad snyigs ma lnga bdo ba / /
yul byang phyogs rmongs pa'i mun khrod 'dir / /
chos phan bde'i gzi 'od stong 'bar ba'i / /
dpal mar me mdzad dpal a ti sha /
rigs khyab bdag bde gshegs kun gyi dngos / /
chos brgyad khri bzhi stong 'byung ba'i gnas / /
tshogs 'phags mchog kun gyi 'dren pa mchog /
skyabs bslu med mgon po a ti sha /
pha khyod zhabs bsten cing mchod pa dang / /
yid rtse gcig gdung bas gsol 'debs na / /
mchog mthun mong dngos grub ma lus kun / /
dus myur du stsol mdzad a ti sha /
da deng nas byang chub snying po'i bar / /
mgon khyod zhabs padmo spangs nas ni / /
bdag re ba'i skyabs gzhan mi 'tshol bas / /
pha thugs rjes zungs shig a ti sha /
rten rnyed dka' 'jig sla'i mi lus 'di / /
phyis 'bras med spun pa mi 'phyar bar / /
don rtse gcig snying po len pa ru / /
rgyud byin gyis rlobs shig phul byung zhabs / /
dgra bdag 'dzin 'gong po rtsad nas bton / /
gnyen 'gro drug sems can gces par bzungs / /
lam stong nyid snying @# / /
rje dbyer med par / /
rgyud byin gyis rlobs shig phul byung zhabs / /
slar ma 'ongs skye ba rnams su yang / /
sprang bdag gi skyid sdug legs nyes rnams / /
dpal lha gcig jo bo khyed rang mkhyen / /
lam log par ma gtong a ti sha /
tshe 'di nang 'gags par gyur pa na / /
dpal mar me mdzad dpal snang mtha' yas / /
don de phyir thugs rje'i 'od zer gyis / /
bu snying med bde ba can du drongs / /
mi nga la dad cing gus pa rnams / /
steng dga' ldan lha brgya'i gnas mjal zhes / /
bka' 'gyur med zhal gyi bzhes pa yi / /
don mngon sum bdag la bstan du gsol / /
ces pa dang /
'brom la / / / /
na mo gu ru many+dzu g+ho ShA ya /
lha gangs ri'i mgon po spyan ras gzigs / /
dpal mar me mdzad pa'i thugs kyi sras / /
rje rgyal ba kun gyi 'byung gnas zhes / /
mtshan snyan par grags pa'i rgyal ba 'brom / /
sras sa bcu'i dbang phyug pad dkar 'dzin / /
rgyud ma dag 'gro ba 'dren pa'i phyir / /
rten tshangs spyod dge bsnyen tshul 'dzin kyang / /
don snying po'i dge slong rgyal ba 'brom / /
yul byang phyogs u pa sI ka zhig /
ming chos 'phel skad du 'byung ngo zhes / /
rje rgyal ba'i lung bstan mchog brnyes pa'i / /
bod gangs can mgon po rgyal ba 'brom / /
zhing phyogs bcu'i bde gshegs thams cad kyi / /
thugs brtse ba'i ye shes gcig bsdus nas / /
dpal bka' gdams mes po'i skur ston pa / /
pha bstan pa'i bdag po rgyal ba 'brom / /
tshe mi rtag dgun nyi lta bu 'di / /
dgra chos brgyad rkyen gyis mi g.yeng bar / /
nga rtse gcig dam chos bsgrub pa ru / /
rgyud byin gyis rlobs shig 'brom ston rje / /
gyong lto gos gtam gyi steng du bskur / /
tshe 'di nang lus srog theng la bor / /
rang gces 'dzin gcod nad thon pa ru| |rgyud byin gyis rlobs shig 'brom ston rje / /
byams snying rje byang chub sems gnyis 'byongs / /
dbyings spros bral bdag med mngon sum rtogs / /
lam rim gnyis rnal 'byor mthar phyin par / /
rgyud byin gyis rlobs shig 'bro ston rje / /
zhes yab sras gnyis kyi gsol 'debs de yang 'phral du bris so / /
de nas 'bras spungs su sleb pa na /
ser 'bras kyi mkhan po byed dgos tshul byung bas /
spyir 'di nang 'jig rten la bltos pa'i gos sogs kyang 'phar rgyu mi 'dug /
chos phyogs la bltos pa'i yang sngar 'phrin las bskyangs pa las /
da lhag po yong rgyu ma mchis mod /
'on kyang snga mo nas dben pa la shes 'dod che ba dang /
lhag par tshe mjug 'di 'gol ba zhig tu thugs dam la gcig dril bya'o snyam kyang /
ring nas 'dris pas nan chos shing / /
dad ldan bskyur bar ma phod pas / /
bya ba thongs pa dka' mor gdal /
zla med gcig pur byin gyis rlobs /
zhes zer ba ltar snang ba'i gnyen por 'gyur bas /
re zhig ser 'bras kyi gdan sa khas blangs kyang /
'dir ni spyi sgos kyi byed pa po so so'i khur len gyis bdag nyid bya sla ba'i ngos nas zhi ba'i nags khrod du ngang gis gzhol bar 'gyur ro snyam dwang du blangs nas re zhig mtshams gdams nas bsam blo btang ba @# / /
na| rnam g.yeng gis sun pa'i khungs su byas nas /
rnam g.yeng gi mgo rtsom /
rang gar 'gro med pa'i gzhan gyi lam sna 'dren /
rang mgo mi thon pa'i mang po'i mgon byed /
bkra shis lhun po lta bu'i grwa sa 'jog 'dod cing /
'jog ma thub par /
ser 'bras kyi mkhan po'i ming btags byed /
e ma byis pa chung ngu'i kun spyod dang mtshungs par 'dug /
slan chad kyi mdun ma thams cad spyir bla ma dkon mchog dang /
khyad par du ston pa bla na med pa de nyid mkhyen snyam du / / / /
na mo gu ru mu ni in+t+ra ya /
bskal bzang 'dren pa rgyu skar stong gi dbus / /
snying stobs cha shas rdzogs pa'i 'od dkar can / /
thub dbang smra ba'i zla ba'i zhabs pad la / /
byang chub snying po'i bar du skyabs su mchi / /
'jigs rung snyigs ma'i byin za cher 'bar bas / /
rgyal gzhan mtha' dag skrag pa 'dzin pa'i tshe / /
mkhyen brtse'i sprin phung thugs rje'i chu res can / /
gdung sel shA kya'i gtso bo las gzhan ci / /
de phyir thub pa'i nyi ma mang po yis / /
yal bar dor ba'i dmu rgod gdul dka' ba / /
nyam thag mgon skyabs med pa bdag cag la / /
re ba'i skyabs gzhan med do shAkya'i tog /
bsam zhing bsams shing kun mkhyen nyi ma'i gnyen / /
mngon sum ma mthong gdung ba'i me 'bar ba / /
gzhom phyir sprin dang pral yang mig mkha' las / /
mchi ma'i char zim g.yo bas ci yang khebs / /
de slad lhar bcas ston pa mchog de nyid / /
dran pa'i yul du gshegs kyang gus pa yi / /
zhabs phyir bsnyegs par 'dod pa bdag cag la / /
brtse bas phyi bzhin gzigs dang zas gtsang sras / /
khyod kyi bstan pa'i cha tsam mi sgrub par / /
nyon mongs dug gsum chang gis rab myos pa / /
khrel med smyon pa lta bu bdag cag la / /
bcom ldan thugs rje mnga bas skyabs mdzod cig /
dal 'byor don chen snying po mi len par / /
don chung tshe 'di'i bya bas dus 'da' ba / /
rin chen dor nas mching bu len pa yi / /
bag med bzang rdzum khan la thugs rjes gzigs / /
'dus byas mi rtag khyad par rang gi tshe| |rtswa rtse'i zil pa bar snang glog 'dra yang / /
rnyed bkur don gnyer rtag tu sdod grabs byed / /
rtag 'dzin phyi bshol mkhan la thugs rjes gzigs / /
tsher ma'i sdug bsngal tsam yang mi bzod kyang / /
bskal brgyar ngan 'gro'i sdug bsngal myong ba'i rgyu / /
dge sdig khyad du gsod pa'i khrel med po / /
sdig ldan ser gzugs can la thugs rjes gzigs / /
nyon mongs dgra bor shes kyang sems la 'chang / /
sdom gsum gnyen du mthong kyang yal bar 'dor / /
gzhan gyi dam par bkur yang tha mal pa / /
'gal 'du'i phung po bdag la thugs rjes gzigs / /
ldan grol mi ldan dkor gyis rang rgyud tshos / /
nyin mtshan khor yug rnam g.yeng ro nyal mkhan / /
chos brgyad khol po gzhan ngor tshul 'chos pa / /
snying rul blun po bdag la thugs rjes gzigs / /
gar 'gro'i gtol med gzhan gyi lam sna 'dren / /
rang rgyud ma dul gzhan la dam chos 'chad / /
rang mgo mi thon mang po'i tshogs dpon byed / /
btsun pa'i gzugs brnyan bdag la @# / /
thugs rjes gzigs / /
tshul 'di bu ram shing pa'i rnam thar dang / /
rang gzhan spyod tshul dran pas rkyen byas te / /
dge slong blo bzang chos kyi rgyal mtshan gyis / /
dpal ldan 'bras spungs chos sde chen por smras / /
zhes bya ba gtam du byas /
dus de dang gzhan gyi tshe yang khrims 'chal dur smrig gis dkris shing dad pas byin pa la 'dzem med spyad kyang dbul ba'i sdug bsngal gyis nyam thag pa du ma mig lam du snang bas lhag par snying rje skyes shing /
yang nga bar yang gyur /
des mtshon nas tshe 'di'i bde skyid don du gnyer ba'i phyir sdig pa 'ba' zhig byed pa rnams kyi bsam sbyor mthong bas kyang rkyen byas nas /
'di ltar sems la shar ba bzhin yi ger bkod / / / /
na mo gu ru many+dzu g+ho ShA ya /
pha rje btsun bla ma'i zhabs la 'dud / /
khyed gson rang rnam dpyod yangs pa kye / /
kha snog chung gi bya bas ci zhig byed / /
bde 'dod na dam pa'i lha chos mdzod / /
nor zang zing gi 'du 'god ston ka'i sprin / /
gnyen 'khor g.yog gi lang long tshong 'dus 'gron / /
lus sha khrag gi lang tsho nam mkha'i 'ja' / /
'di dgongs sam shes ldan grogs po dag /
rten dal 'byor 'di nyin mo'i skar ma 'dra / /
dgra 'chi bdag kho mi sdod tshur tshur 'ong / /
tshe pha rol gyi ngam grog g.yang sa che / /
'di dgongs sam shes ldan grogs po dag /
spyir 'khor ba'i gnas 'di dug sbrul tshang / /
dgos 'dod yon gyi longs spyod kim pa'i 'bras / /
lha tshangs dbang gi dpal yang chu shing 'dra / /
'di dgongs sam shes ldan grogs po dag /
nyen che dus su skyob pa dkon mchog gsum / /
dus mthar thug gi gtan grogs drin can rje / /
rang dgos dus su phan pa dam pa'i chos / /
'di dgongs sam shes ldan grogs po dag /
bshul thag ring gi brgyags phye sbyin pa'i gter / /
lam mtho ris kyi them skas tshul khrims dang / /
rgyan gzugs bzang gi byed po bzod pa ste / /
'di dgongs sam shes ldan grogs po dag /
khyed 'di nang gi bde la chags rin med / /
yul 'di las dga' ldan lha yul skyid / /
zas 'di las lha yi bdud rtsi zhim / /
'di dgongs sam shes ldan grogs po dag /
gos 'di las lha rdzas na bza' dro / /
rgyan 'di las nor bu rin chen mdzes / /
grogs 'di las lha dang lha mo bzang / /
'di dgongs sam shes ldan grogs po dag /
mi'i 'dod pa'i bde la zhen pas ci / /
kye| lha yi lus dang longs spyod yod / /
kwa'i 'khor ba'i bde ba 'dod na yang / /
chos tshul bzhin mdzod dang 'di bzhin 'byung / /
zhes so / /
de skabs na tshod kyang lo lnga bcu la nye bar sleb pas rgas pa'i sdug bsngal 'jigs su rung bas khad kyis non par nye /
des na da lta lus kyi rkyen bzod cing rang dbang yod dus dben pa'i nags khrod me tog mngon par rgyas pa'i bsti gnas su /
skye rga na 'chis skrag pa med pa'i nyams len la ci'i phyir brtson par mi byed snyam du shar ba'i don 'di ltar / / / /
na mo gu ru many+dzu g+ho ShA ya /
rje sangs rgyas kun gyi ye shes nyid / /
pha 'gran zla med pa'i blo bzang grags / /
mi bdag snying padmo'i dbus @# / /
bzhugs la / /
mchog mthun mong dngos grub stsal du gsol / /
gnas 'jigs rung 'khor ba'i btson ra 'dir / /
sngar skye rga na 'chi'i 'khor lo bskor / /
da rje btsun bla ma'i thugs rje yis / /
las nyon mongs skye ba bzlog tu gsol / /
gzhon lang tsho rgyas pa'i myu gu de / /
mthar lo zla 'gyur bas rim bzhin smin / /
sems col chung byis pa rgad po'i lus / /
'di bsams shing shes pa gting nas skyo / /
dbyar spang ljongs bkra ba'i me tog de / /
dbyibs rang mdzes mthong na yid 'phrog kyang / /
dus nam zla ston du gyur pa na / /
mdog mi legs rnyings shing yid mi chags / /
don de bzhin yid 'ong blta na mdzes / /
rgyan lang tshos dregs pa'i gzhon nu yang / /
mthar dar yol rgas pa'i dus kyi tshe / /
gzugs mi sdug ro langs mngon sum bzhin / /
nang sha dang khrag gi stobs bri bas / /
phyi lhab lhab 'phyang pa'i pags pa de / /
rgya snyer ma mang pos rgya gram bcings / /
lus drang por skyes pa'ang bzhu ltar sgur / /
so'i ge sar phal cher lhung gyur pas / /
mchu'i yal 'dab g.yo yang mdzes pa med / /
ngag mi gsal ldab ldeb smra ba 'di / /
mdun kha chus chag chag 'grems pa bzhin / /
yar ldang tshe sug bzhi sa la bgrad / /
mang sdod tshe 'bebs chen rgyag dang mtshungs / /
rkang byin pa sor bzhi'i khri des kyang / /
lus sgrom bu mi theg ling ling mdar / /
skra zigs shing lhag ma skya bor gyur / /
mig mi gsal mig 'bras nang du bros / /
gtam 'gro 'ong rna ba'i sgo la bkag /
blo rmongs shing dran dang dbang po nyams / /
lus 'bad pas 'khar ba la brten kyang /
'gros 'khyor zhing 'khyor zhing res 'ga' 'bub / /
tshe phal cher zad pas pha rol nye / /
gnyen nye 'brel 'khor g.yog bcas pas kyang / /
da med na bde zhes shi smon byed / /
rgas 'khogs shing lang tsho nyams gyur pas / /
shing khong rul sdong po rnying pa 'dra / /
tshul 'di 'dra'i 'jigs rung sdug bsngal yang / /
dus lan re kho na ma yin te / /
rgyun mi 'chad yang dang yang du myong / /
lar rgas pa'i snang tshul 'di lta bu / /
yongs kun la 'byung ba'i rang bzhin kyang / /
gzhon lang tsho rgyas pa'i byis pa rnams / /
'di mi shes na tshod rtag tu re / /
phyi gsar chus g.yogs pa'i bshang gci la / /
sems chags kyang rang mtshang myur du ston / /
tshon ri mo bkra ba'i dbang po'i gzhu / /
mdangs legs kyang myur du yal nas 'gro / /
don de phyir lus kyis rkyen bzod tshe / /
nags sman ljongs mdzes pa'i dga' tshal der / /
grangs bcu gnyis sbyangs pa'i yon tan blangs / /
bka' mdo rgyud dam pa'i rnam thar blta / /
chos mang du thos pa'i gnad rnams sems / /
don ting 'dzin bde la rtse gcig rol / /
slar rjes thob sgyu ma'i rnam thar skyong / /
dus res 'ga' sa 'dzin yangs par 'chag /
lam thun mong rim pa nas bzungs te / /
dpal zung 'jug bde ba chen po'i bar / /
gzhi stan thog gcig tu dril byas nas / /
dus nyin mtshan khor yug bsgom par spro / /
mthar na tshod yongs su smin gyur kyang / /
rje kun mkhyen thub pa'i dbang po yis / /
chos mang du thos pa'i dge slong @# / /
de / /
nags bzang po'i skyed mos tshal gyi khrod / /
tshe lang tsho yol ba gnas pa bde / /
zhes gsungs bzhin rga shis skrag pa med / /
sems chos brgyad spros pa rtsad nas bcad / /
lha'i skyed tshal 'dra ba'i dben gnas der / /
pha bla ma'i rnam thar skyong bar spro / /
steng chu 'dzin bla bre lang ling g.yo / /
bar rmugs pa'i stod g.yogs yol bas bris / /
smad nags tshal sngon po'i sham thabs mdzes / /
gzhi ne'u gsang me tog phang phung can / /
'grogs bde ba'i bya dang ri dwags grogs / /
yid bag phebs bde bar zlos gar sgyur / /
tshe 'di nang chags sdang skye ba'i yul / /
gnyen nye du dgra sogs ming yang med / /
kun mngon dga' bskyed pa'i sman ljongs der / /
nor 'byor rgud gsog bsrung sdug bsngal bral / /
'phral gang byung chog shes bdud rtsis 'tsho / /
chos 'phags nor bdun gyi bang mdzod 'dzin / /
las ci byed sna thag rang gis bzung / /
rje rgyal ba kun gyi rjes su slob / /
tshul 'di 'dra'i bde skyid khyad par gang / /
lha'i dbang pos kyang ni rnyed dkar gsungs / /
don de phyir padmo'i dra ba yis / /
steng mdzes par khebs pa'i yid bzhin mtsho / /
rgyang mig lam babs pa'i ngang pa bzhin / /
gnas dben pa'i dga' tshal snying la dran / /
las nyon mongs chu srin mang pos gtses / /
rlabs skye rga na 'chi'i rba klong 'khrug /
gting mtha' med 'khor ba'i rgya mtsho las / /
da myur du sgrol phyir dben par 'gro / /
lam thabs shes zab mo'i nyams len gyis / /
dgra skye rga na 'chi rtsad bcad nas / /
dus rtag tu 'du 'bral mi byed pa'i / /
lus longs spyod grogs sogs sgrub par smon / /
tshul 'di ltar re ba'i don po rnams / /
skyabs bslu med bla ma dkon mchog gis / /
yun mi ring myur du 'grub pa yi / /
gegs zhi zhing mthun rkyen 'grub par mdzod / /
ces bris /
mtshams grol nas dbyar chos chen mo la rje btsun thams cad mkhyen pa tsong kha pa chen po'i rnam thar gzabs bshad dang /
gleng 'bum chen mo'i lung byas /
de'i ston khal kha'i rgyal rgyud gnyis kyis gtsos pa'i byang 'grul mchog tu mang ba byung ba ltar rab byung bsnyen rdzogs stong du nye ba'i mkhan po'i bya ba byas shing /
jo bo rin po che'i pho brang du lha mchod dang mi mchod phun sum tshogs pa'i smon lam yang dag pa bsgrubs /
de nas snga sor la mang po sbrel nas yong dgos tshul byung ba ltar /
lo sngon ma dmar ser can gyi dbyar thog de gu ge nas spyan 'dren gyi mi sna byung ba bzhin /
'gro bar brtsams te bkra shis lhun por slebs / /
zla phyed lhag tsam 'dug nas /
rim gyis lam bar du bzhugs pa'i dge 'dun gyi sde dang /
dad pa can rnams kyis bsnyen cing bkur ba yang dang du blangs shing /
ci 'dod pa'i chos kyis kyang tshim par byas /
zla ba bzhi pa'i nyer gsum la ma pham mtsho 'gram du son nas khrus byas shing mtsho'i rde'u sbar gang blangs pas phal cher lha'i rnam par snang bas ngo mtshar du 'dzin par 'dug /
sang gangs ri'i mdun na phar phyin dus gangs ri'i rtse nas 'ja' tshon kha @# / /
dog sna lnga rgyal mtshan dang /
ba dan dang /
gdugs lta bu dang /
dar brkyangs pa 'dra ba dpag tu med pa byung ste /
ded rnams 'gro ba'i steng ngos chags pa byung bas /
'bri khung pa'i rdor 'dzin dad par gyur te phyi bzhin bsnyegs nas /
sha la tsa gong du mjal bar byung ste /
nged gangs rir slebs nas lo bcu tsam song kyang de ring las rtags ya mtshan che ba ma byung zer gus par byed cing 'dug /
de nas zla ba lnga pa'i dkar phyogs kyi tshes bcu gsum la zhang zhung gi lung nang spa'i lding zhes bya bar zhabs drung chos rje /
jo bo bdag po lha sde mi sde'i gtso bo dag gi rta pas sa gzhi khebs pa lta bus bskor nas bsu bar byon pa dang zhal mngon du gyur cing /
lha rnams kyis kyang me tog char du phab pa sogs dge mtshan phun sum tshogs par gyur /
tshes bco lnga la mtho lding gser gyi lha khang du zhabs drung mi dbang gis /
skyes bu'i mchog lo ts+tsha ba rin chen bzang po'i bzhugs khrir gdan drangs te rin po che'i me tog gi maN+Dal phul /
ser 'tshogs kyi 'dus pa rgya mtsho la mang 'gyed bzang po dang /
bla ma'i rnal 'byor gyi chos 'brel byas so / /
de nas shas cher chos grwa sar 'dug nas mchod yon rnams la gsang bde 'jigs gsum gyi dbang bskyed rdzogs /
snar thang brgya rtsa /
'jam dbyangs chos skor /
bka' gdams chos 'byung gi lung la sogs pa zab rgyas kyi chos bka' mang du phul /
mdor na gu ge bdag po sku mched khu dbon gyis thog drangs /
phyogs de'i lha sde mi sde thams cad kyis /
dpe zla med pa'i dad pa'i rol mtsho las 'khrungs pa'i rnyed pa dang /
bkur sti'i bye brag bsam gyis mi khyab pa'i me tog gis yang dag par mchod de bu ram shing pa'i gdung dri ma med pa'i chos kyi rgyal po'i rnam thar skyong bar mdzad do / /
gzhan yang mu dkar /
mang nang /
mda' pa bkra shis lhun po /
shangs rtse sogs su phyin nas /
ji ltar 'dod pa'i chos bstan /
khyim pa rnams kyang bsnyen gnas sogs dag pa'i lam la bkod /
mang yul rgyal pos 'bod mi nan chags byung kyang 'gro ma thub pas yul de'i lha sde mi sde gtso bo mang po mjal bar byung bas dge ba'i 'brel pa bzhag /
zhabs drung chos rje dang /
drung pa blo bzang rnam rgyal la sogs pa gu ge mang yul ru thog gsum ka nas rab byung bsnyen rdzogs bsgrub mkhan kyang brgya phrag rgal ba byung cing /
zhabs drung chos rje nyid phyogs der bstan pa'i bdag por mnga' gsol te /
zla ba dgu pa'i tshes bcu gsum la gu ge nas bteg /
gangs ri'i bar du zhal ngo mchod yon rnams kyis kyang skyel mar phebs /
gangs bskor byas nas gangs ri'i mdun du nyin gung khrom dbang zhig byed skabs /
gangs ri de ni baiDUr+ya'i mdog 'dra ba la gzugs brnyan sna tshogs 'char ba zhig 'dug /
nye skor gyi grwa pa zhig la gangs ri 'di ci 'dra dris pas dkar zhing 'tsher ba 'dug zer /
mkhar nag chos mdzad la dris pas rgya mthing bzang po'i mdog lta bu shin tu sngo ba zhig 'dug zer /
@# / /
de tsam cig mthong nas ya mtshan du byed cing 'dug go /
de nas zla ba bcu gcig pa'i tshes bcu gsum la /
bkra shis lhun por slebs nas ser ja gser 'byed dang bcas pa byas /
de dus lha sa dang 'bras spungs rgyab rir mi stong phrag du ma kha btags shing /
ser 'bras gnyis dmag gis bcom skabs su mchis kyang /
yang dag par rdzogs pa'i sangs rgyas bzhugs pa'i skabs su'ang /
grong khyer ser skya pa rnams dang /
ko sa la pa'i dmag 'khrug tshan che ba dang /
rgya bod gnyis kar bstan pa'i 'phel 'grib sna tshogs byung kyang /
las kyi rnam smin bcos su dka' ba ltar thabs dang bral yang /
deng sang phan yon du 'gyur ba 'di'o snyam du /
ser 'bras gnyis kar mang ja gser 'gyed dang bcas pa lan lnga /
kha che'i chab bum spus gtsang ba cha re re /
'bras spungs byams khang dang dngul gdung khang du gug tang cha legs bdun tshar re re phul /
don grub kyi lo'i bkra shis lhun po'i dpyid chos grol 'phral dge 'dun stong tsam la phogs dang /
ja tshul bsgrigs nas zla gcig gi bar chos 'khor gsar du btsugs te spyi sgos kyi chos grwa rig lung thugs dam rnams phan tshun 'gran pa bzhin du 'phel /
gzhan du lo 'khor mar slob gnyer byas pa las /
de kha'i zla chos blo bskyed che ba byung zhes mthun par gleng /
de nas bzung rab byung gi lo 'di'i bar chos 'khor lo re bzhin ma chag par tshugs pas /
tshul 'di yang kho bo'i tshe 'di la bltos pa'i rnam thar dam pa rnams dgyes pa bskyed pa zhig yin no / /
de skabs sgrol ma lha khang gcod can du song /
mchod rdzas ci yang med par ma zad /
dge skos dang bsod snyoms pa ci rigs kyi mdzod dang /
tshogs chen la bsnyen bkur byed pa rnams kyis tsam khang byas te /
rje btsun ma rdul khrod na sku mnyel bar bzhugs pa las chos khrims pa'i mdzod dang /
rtsam khang gsar du bsgrubs /
lha khang bsra zhing brtan par bcos /
steng khebs pa'i gos bzang po'i bla bre sogs mchod rdzas cha 'grig gsar du legs par bsgrigs pa 'di ltar lags /
de nas drag po'i dpyid kyi chos 'khor thon 'phral gnas rnying du /
'phags pa 'jig rten dbang phyug ngag gi dbang po zhing gzhan du gshegs nas 'gro dgos shar /
dgongs pa chos kyi dbyings su rdzogs par byas nas /
sku mched so sor snyan sgron rgyas par phul te /
sku gzhon pa rim gyis bkra shis lhun por gdan drangs /
dge ba'i bshes gnyen sdom pa gsum lan du bsgrubs te /
'gro ba mang po'i 'dren par mnga' gsol /
mi ring bar sku 'bring po yang de dang rjes su mthun par bsgrubs /
sku bgres pa gnas rnying rang gi khri thog tu 'gran zla dang bral bar byas /
de kha'i ngang nas rkyen ngan grogs su shar te chos sde khrims gtsang zhing dge 'dun 'phel rgyas che bar mchis so / /
de nas lo de nyid kyi ston mjug sog dmag dpung che ba byang rgyab tu slebs /
sde srid dpon blon gyi bka' nan chags pa la brten nas /
chings lugs @# / /
la 'gro dgos shar /
snga sor bzungs kyang phyis gdon pa ma byung bas dngos su thon pa yod shas mi 'dug ste lha sar slebs pa'i zhag rmi lam du 'dun legs ma tshang bar bton pa rmis pas chings dga' rab yod pa 'dra bsam rong po 'dam gyi bar du phyin kyang /
lab 'phen tsam ma gtogs don 'bras smin pa zhig ma byung bas /
re zhig 'bras spungs su bsdad nas slar yang ser 'bras gnyis ka'i srog rtsa nas bzungs /
gser phyogs rgyab /
khyad par thams cad mkhyen pa bsod nams rgya mtsho'i dngul gdung gi sgo rgyan thams cad gshig nas ma rungs par byas 'dug pa /
rten 'brel la phan par bsams nas gser g.yu la sogs pa rin po che'i phung po las gsar du bsgrubs te /
thams cad mkhyen pa nam mkha' mdzod brnyes pa'i phyag mdzod /
phyag rdzas dar la babs pa'i dus su bsgrubs pa'i sgo'i rgyan zil gyis gnon pa lta bu bcos pa mngon sum du gzigs pa 'dir gsal /
gzhan yang ser 'bras gnyis kar bdag cag gi ston pa'i sku brnyan bkra ba'i bkra shis kha btags kyi 'phan gyi 'phreng ba re re dang /
grwa sa gsum kar mang jas yang yang bsnyen bkur cing /
re zhig mtshams dam par bcad do / /
de nas zla ba bdun pa'i zla mgo la bod dmag thams cad rkyang thang sgang du 'gril /
tshes bcu gcig gi tsha ba grol mtshams su /
skad cig la sog po'i rta pa sgar thog rgyugs nas /
mi brgya phrag du ma yang bsad ces /
rna ba'i bu gar son ma thag /
blos ma bzod par mtshams la har 'don byas te /
ngan 'bag gi skyed skabs tshun rkang thang gis song nas mgyogs phar phyin pa na /
bod dmag rnams lcags po ri'i mtshams su 'khor zhing /
sog po'i rta pa lan gnyis pa rgyug par rtsom pa me mda' dang nyag phran gyi char 'bab pa'i skabs su slebs /
dngos po tshan chen po dang bcas lha btsun la dngos su zhu ba nan chen po byas pas /
de dus sog po la bod kyi g.yo sgyu sogs ma 'gos pa'i phan yon gyis rgyug 'phro bcad pas /
dmag mi 'bum du nye ba srog gces pa las bskyabs shing /
gtsang sog gnyis ka sa lha sa spyi mchod kyi phyir nged rang la phul /
so sor tshig sbyangs sngon du 'gro ba'i khra ma btang nas /
jo bo rin po che'i gser thog gi 'od kyis khyab pa'i sar bro dam pos bkag cing brtan par byas /
de yang sngon lha sbyin gyis smran mar lcags mda' mang du zos pas lhag par bro 'tshal ba /
bdag cag gi ston pas sgra gcan 'dzin dang /
lhas sbyin gnyis la nye ring spangs pa'i bden tshig gis bsos kyang /
lhas sbyin drin gzo med pa'i /
ring lugs la brten pa'i phan tshun gyi skye bo 'ga' zhig ma gtogs /
bod rna ba can mtha' dag smos ci 'tshal /
'dzam gling yangs pa'i rgyal khams kyi gzur gnas shes ldan mtha' dag rjes su yi rangs te ched du brjod par byed pa ltar /
kho bo'i tshe 'di la bltos pa'i rnam thar bzang bar rtogs pa zhig yin no / /
de nas rnga chen gyi lo thams cad mkhyen pa yon @# / /
tan rgya mtsho'i mchog gi sprul sku 'bras spungs su spyan drangs /
gtsug phud blangs te mtshan blo bzang rgya mtsho'i dpal du gsol /
mig dmar gyi lo tshig snga ma'i mkhan po bgyis shing /
de dang mtshungs par gzims khang gong gi sprul pa'i sku yang ngos bzung ste gtsug phud blangs mtshan grags pa rgyal mtshan du btags /
tshe dbang /
rdo rje 'jigs byed kyi dbang /
chos skyong 'ga'i rjes gnang /
jo bo'i lam yig gi lung rnams phul /
dpyid ra bsgreng du mtshams zla ba lhag tsam byas /
phyi rol du byang chub mchod rten de bzhin gshegs pa'i ring bsrel gyi snying po can bsgrubs pa'i dkar chag kyang logs su bkod pa ltar ro / /
khrag skyug gi lo 'bri phag gi sde gzar 'khyoms che ba byung /
de la brten nas slar yang chings 'thud /
de skabs jo bo rang byon lnga ldan gyi pho brang gi rgya phibs de /
gser zad pas g.yas zos thar thar du 'thor /
shing rnams rul bas thog kyang sdib nyen shin tu che yang /
lha khang 'di lhag par gnyan pas /
bla slob dpon /
sde dpon ris sus kyang 'chos ma nus pa 'dug kyang /
kho bos ni 'phags pa'i zhabs tog gi phyir lus srog kyang yal bar dor te rtsa ba nas bshig /
zangs khal brgya phrag du ma dang /
gser zho stong phrag du ma brgal ba las /
gzhi nas gsar du bcos pas gegs phra mo tsam yang med pa zla ba drug gi khongs su legs par grub nas rab tu gnas pa bgyis te /
bod spyi'i bde skyid kyi gsos sman du byas pa 'di yang dam pa'i mdzad pa dang rjes su 'thun par rung ngam snyam du bgyid do / /
'di nyid kyi dkar chag kyang zur du gsal /
mig dmar gyi lo sngar nas 'bod mi yang yang byung ba ltar /
chos kyi rje dpal 'byor dbang pos /
bsam grub dge ldan gyi gtsug lag khang logs bris dang bcas pa gsar bzhengs mdzad pa rab gnas byas /
yar lam 'ga' zhig gi rmi lam ltar a dpyi mas rgyud bskul ba 'dra bo dong pa rnams kyis ser 'phreng rgyas pa bsgrigs 'dug /
de kha'i dbyar sos bkra shis lhun po'i rab 'byams pa'i sde'i rgyud khang gi logs bris dbus gtsang gi ljongs na phul du byung ba dang /
spen bad la sogs pa'i mjug skyongs grub /
khro bo'i lo byang 'grul rgyas par byung ba ltar /
byams pa sprul pa'i sku la sogs pa brgya phrag brgal ba rab byung bsnyen rdzogs bsgrubs shing /
rdo rje 'phreng ba la sogs pa'i dbang dang /
'grel pa bzhi sbrag la sogs pa'i lung gi nor bus /
dam pa de nyid sogs kyi thugs kyi bang mdzod yongs su bskangs /
de dus dang lo phyi ma'i smon lam dus dang bstun pa'i tshogs che zhing /
dge 'dun la bsnyen cing bkur ba 'di lta bu ni sngon ma byung ba 'dra zhes kha mthun /
lo snga ma la tshogs pa lnga stong tsam la gser 'gyed bzang po dang /
gzhan rnams kyi dus su'ang tshogs pa la mang 'gyed tsha gro dang bcas pa dang /
lha sa ba rnams la'ang sgo 'gyed byas /
khro bo'i lo de'i @# / /
dbyar sos bkra shis lhun por mgon khang gi lho phyogs su 'gram gsar bting nas /
gser sku lha khang ka ba gsum gyis gsum thog /
spen bad shing rtsi tshun chad grub /
li ma gser sku gnyis kar hor gos leb chen dang bum gdan mas legs par khabs pa'i bla bre dang /
gser sku lha khang du gser sku stong phrag tshar du dngar ba kun gyi mig gi bdud rtsi spungs pa lta bu zla ba bcu pa yan la grub par bgyis so / /
zad byed kyi lo yang byu nang rgyal pos gtso byas pa'i byang 'grul dang /
pad dkar 'dzin pa 'phags pa lha dpon slob ltos che ba byon /
dam pa de nyid kyis mtshon pa'i lho byang dang gzhir bzhugs pa'i dang ldan brgya phrag mang po rab tu byung zhing bsnyen par rdzogs pa nye bar bsgrubs /
rgyal ba 'phags pa lha rang gi thugs bzhed dang /
rmi ltas kyi khyad par dang yang bstun nas mtshan 'phags pa chos kyi rgyal po zhes bya bar gsol te /
dbang lung /
mdo rgyud rgya mtsho'i bdud rtsi'i char gyis dgongs pa tshims shing dgyes par byas /
smon lam gyi spyi chos la /
skyes rabs kyi dpe lus pas /
rgya che rol pa /
mngon byung /
mdo sde /
'dul ba lung sogs /
gung bsgrigs /
ston pa'i rnam thar blo thog nas /
rgyas par bshad pas /
chos smra ba dag /
da lam skyes rabs kyi dpe ma byung ba legs /
blo bskyed shin tu che ba byung ces gleng /
de dus dge ldan nas spyi dger rnams kyis che gnyan du ma sgul nas /
byang rtser yong dgos tshul shin tu nan can byung /
de yang snga mo thams cad mkhyen pa yon tan rgya mtsho thog mar phebs skabs /
slob dpon rin po che dge 'dun rgyal mtshan pa'i zhal snga nas kyis kyang de bzhin byung kyang dgongs pa zhus /
lo sngon ma khri thog tu yong dgos tshul byung kyang ma phyin /
de'i rgyu mtshan 'jig rten dang 'brel ba'i go sa'i dbang du byas na ni /
snga mo nas rje bla ma'i bzhugs khri'i steng du 'gro bzhin pa yin par ma zad /
phyis kyi khri gdan zur thams cad nged rang gi slob ma sha stag yin /
chos phyogs kyi ngos nas kyang sngar med pa'i 'phrin las zur du bskyangs rgyu ma mchis pas shes 'dod gtan med kyang /
khong rnams kyis rje bla ma'i dngul gdung rin po che thig pas chud 'dza' bar nye ba 'di la cis kyang dgongs pa'i rigs so / /
zhes mchi ma dang bcas gsol ba sems kyi zug rngur gyur /
de ltar bcar sdod ni thub kyang ma thub /
gser thog bsgrub phyir byang rtse tsam khas blangs kyang 'gal ba med do snyam du /
khong rnams kyi 'dod dang bstun /
nag pa zla ba'i tshes gcig la 'dus pa rgya mtsho'i tshogs kyis ser 'phreng rgyas pa dang bcas /
dge ldan rnam par rgyal ba'i gling du sleb /
mang ja tsha rting ma'i steng du khri gtsang khang gi bzhugs khri'i steng nas tshogs chen la dmigs brtse ma'i bla ma'i rnal 'byor byas /
chu mgo'i bzhugs khri'i steng du lam rim chen mo'i bshad lung gi dbu btsugs /
thams cad kyis zhabs tog bsnyen bkur bsam gyis mi khyab pa byung cing /
nged rang gis kyang @# / /
ser ja dang khri ja zung /
bkra shis kha thags dang /
ma hA tse ne kha re re'i 'gyed gnyis sogs yang dag par bsgrubs /
slar rim gyis sa ga zla ba'i tshes bcu bdun la bkra shis lhun por sleb nas thog mar li ma lha khang gi zangs dra dang /
de nas sgrol ma lha khang la zhig bsos gdeng khel ba /
steng du ston pa'i mchod rten gyi bzhugs khang gsar du bcos pa'i thog /
ding phon dang /
bkras thags dang /
padma mthon thi'i bla bres mdzes par byas /
lha khang gi dbus su dngul srang stong phrag phyed dang gnyis las grub cing /
bal mo zas spyan drangs pa'i rang byon gyi rje btsun ma dang /
de bzhin gshegs pa'i ring bsrel gyi snying po can gyi byang chub kyi mchod rten bzo khyad legs cing g.yu rnying dang /
mu tig sogs rin po che sna tshogs dang /
mgur mo'i gser zho nyis brgya dang bdun cu las grub pa'i sgo rgyan gyis mdzes par byas /
de'i nang du bdag cag gi ston pa'i sku dngul srang brgya las grub pa bzhugs su gsol / /
mchod rten gyi bzo phud la dngul srang bzhi brgya las grub pa'i bdag cag gi ston pa'i sku mi tshad tsam dang /
dngul srang brgyad cu las grub pa'i maN+Dal gcig /
dngul srang sum cu sum cu las grub pa'i mchod kong gnyis rnams legs par grub nas /
rab gnas rab ston mang 'gyed sogs rgyas par bsgrubs te /
zhib par dkar chag ltar ro / /
gsung gi rten bde bar gshegs pa'i bka' 'gyur ro cog bzheng bar 'dod pa'i shes 'dod che ba yod pa da bar ma thub kyang /
bka' 'gyur yongs rdzogs zhig gsar du spyan drangs nas gser sku lha khang na bzhugs /
bu ston thams cad mkhyen pa dang /
rje yab sras kyi gsung rab rnams kyis mtshon /
rgya bod kyi bstan bcos po ti sum brgya lhag tsam li ma lha khang du bzhugs /
sku re re'ang rten gtsor 'os pa grags pa dang byin rlabs 'bar ba'i li ma bcu lhag gis mtshon pa'i li ma stong zin pa dang /
gser sku lha khang du yang gser sku de tsam gyi grangs dang /
mchod cha /
rol mo'i rnam grangs bsam gyis mi khyab pa sogs /
bod gangs can gyi dgon gnas zhig la bzang zhing ya mtshan che ba mngon sum du gsal ba 'di ltar lags cing /
'di rnams kyang sku skye dang /
gdung nye bar brgyud pa dang /
stobs kyis dregs pas bsdus pa ma yin par /
kho bo cag so skye'i dge slong 'khum chung zhig la 'bad rtsol cher med pa lag tu 'ongs pa /
bdag tu 'dzin pa spangs te /
bstan pa dang 'gro ba'i don du dge 'dun gyi sde la sbyar ba 'di yang mkhas pas rjes su yi rangs bar 'os pa'i rnam thar ro snyam du bgyid do / /
mdor na rgyal sras sku mched gsum gyi mdzad pa rjes su bsgrubs te /
dge bshes chen po po to ba'i gsung nas /
gcig gis dad rdzas me la bsregs /
gcig gis dang rdzas mkhar du brtsigs /
nga'i dad rdzas dkon mchog so can gyi kha na /
zhes gsungs pa bzhin /
dge bshes phul byung ba de dkon mchog mchod pa gtso bor mdzad de /
khong rang gi gsung nas /
ngas dang po spang spos @# / /
sna tsha ting nge ba phul /
de nas reng bu bzhi sbyor mngar sing nge ba 'bul rgyu byung /
da lta a ka ru dang /
du ru ka sogs bsung ching de ba 'bul gsungs shing /
res cig gser srang nyi shu rtsa gnyis kyi spos sbyar ba ltar /
kho bos kyang spyir dkon mchog gi mchod pa la gtso bor byas shing /
khyad par chung ngu nas da lta'i bar gur gum bzang po rin thang che zhing spus mi rnyed pa'i dus su /
kha che bzang po gcig pu'ang /
snga phyi sdoms na srang grangs brgya phrag du ma sbyar ba'i bzang spos khor yug tu phul /
dge bshes spyan snga ba de gtsug lag khang dang rten gsum bzheng pa gtso bor mdzad pa ltar /
kho bos kyang /
ra bsgreng dang /
dben dgon dang /
bkra shis lhun po'i phyi'i mchod rten dang /
'bras spungs dang /
bkra shis lhun po'i dngul gyi mchod rten gnyis dang /
thugs rje chen po'i dbu thog sogs dbus gtsang gnyis ka'i gser thog dang gany+ji ra dang /
dben dgon du rje bla ma'i sku /
bkra shis lhun por dngul sku bzhi /
rje btsun gyi li sku /
ston pa'i gos sku sogs /
bris 'bur mang po dang /
dben dgon dge 'phel /
gangs can rnams su'ang bstan pa la bsams pa'i mkhar las cung zad bgyis shing /
khyad par bkra shis lhun por /
sngags khang /
lha khang rnam pa gsum /
gzims khang /
tha na chos khrims khang dang /
dkon gnyer khang steng shod /
gos sku spe'u /
grwa sa'i rgyun la phan par re ba'i klu sding gnyis la sogs pa gsar du bgyis /
dge bshes po to ba dge 'dun gyi bsnyen bkur gtso bor mdzad pa ltar /
kho bos kyang spyir sngar smos pa ltar bod dbus gtsang /
mnga' ris /
lho mon tshun gyi ris med pa'i dge 'dun gyi sde la bsnyen bkur sna re tsam ma byas pa med cing /
bkra shis lhun po'i grwa tshang gsum /
gangs can gyi grwa tshang gnyis /
dpal 'khor sde chen grwa tshang bdun /
'brong rtse chos sde /
ri bo dge 'phel /
grwa tshang chen mo /
ri mkhar chos sde /
lhun grub rtse'i chos sde rnams su mang ja gnyis gsum gyi dge rgyun btsugs /
khyad par bkra shis lhun por ni /
rtsa ba thams cad mkhyen pa dge 'dun grub de nyid sprul pa'i skyes mchog tu gyur pas dge 'dun gyi bsnyen bkur phul du byung ba mdzad pa'i rgyun dang /
de'i steng du brgyad mchod /
bdun mchod sogs mkhan pos rgyun chags su btang dgos pa rnams bla ma de dang /
de dag gi mdzad pa 'phrin las kyi stobs las /
mchog dman sna tshogs byung ba rnams kyang /
gong 'phel du byas pa'i steng du /
dkon mchog gzhan gyi ched du bsngos pa ma gtogs /
lhag po'i bdog pa ci yod rang don du ser snas ma bzung bar 'dus pa rgya mtsho'i tshogs rnyed pa dang bkur stis yang dag par mchod /
des na thams cad mkhyen pa'i rnam thar rnams la'ang zhib tu brtags na /
gdan sa'i rgyun dang /
rten gsum mchod cha'i rim pa bsgrubs pa dang /
dge 'dun gyi bsnyen bkur zhabs tog gi cha ni /
rje de mnyid las kyang cung zad lhag @# / /
gam snyam du rlom pa yang mchis so / /
mkhas pa'i bya ba gsum gyi sgo nas kyang bstan pa la phan pa dang /
ston pa la bya ba cung zad byas te /
de yang ngal bso med pa phyogs med kyi rgyal khams kun tu nyul nas gang la gang 'tshams kyi rgyud sde bzhi dang 'brel ba'i dbang /
rjes gnang /
mdo sngags kyi lung bshad /
man ngag gi char phab cing /
ched du bsnyen rdzogs kyi mkhan po byas pa ni /
lo lnga'i bar zin bris 'dug pas stong tsam zin pa'i rgyu mtshan las na /
da tsam khri phrag brgal bar snang la /
rab byung bsnyen rdzogs kyi mkhan po byas pa'i mkhan bu thams cad la /
tshe rabs thams cad la /
tshe rabs thams cad du mkhan po'i bya ba byas te phan pa bsgrub pa'i yi dam bcas /
'di ni /
ston pas kun dga' bo /
khyod kyis mkhan po dang slob dpon byas nas rab tu byung ba dang /
bsnyen par rdzogs pa byas na nga la bya ba byas pa yin no / /
zhes bka' stsal ba'i phyir /
kho bo'i rnam par thar pa'i mchog yin no / /
de ltar na rje rgyal ba gnyis pa'i ring lugs la brten pa shar rgya nag po nas nub dzA lan d+ha ra'i bar gyi chos kyi gdan khri 'dzin pa dang /
dregs ldan gyi cod pan du gyur pa dang /
rigs mthon po'i brgyud pa 'dzin pa dang /
sdom pa gsum dang ldan cing rim gnyis kyi rnal 'byor lhur len pa phal cher la chos kyi phan pa bsgrubs /
mdor na kho bo rang gi yon tan du byas pa la'ang /
grub mtha' gang la yang chags sdang gi kun nas bslangs pa'i phyogs 'dzin gtan nas med pa'i mthus /
bdag la mngon par dgyes pa'i chos kyi bdud rtsi yang dag par bzhes pa /
grub mtha' sna tshogs pa'i bstan 'dzin gyi skyes bu che phra du mas ni bod dbus gtsang gi phyogs mtshams kun tu khyab cing /
gzhan yang gra sa che chung gi mgon du bzhugs pa /
lha khang gsar du bgyi bar brtson pa dang /
gtsug lag khang gi zhig bsos dang /
gsar thog gser phru sogs bya bar 'dod pa dang /
rang rang gi sde de dang de'i gtong sgo rnams khral 'jal tsam la ngo tshar byas te gong 'phel du bzhed pa rnams kyang /
kho bo la spyan yar gzigs pa'i 'phrin las kyi rgyan tu sems so / /
rtsod pa'i dbang du bgyis na /
bdag cag dang lhan cig brgal cing brtags pas lung dang rig pa dri ma med pa'i 'jug pa zhugs pa na pha rol gyi khas blangs bye ma'i chang bu ltar 'gyur ba ni /
kho bo dang lhan cig 'brel ba'i gtam gyi dga' ston myong ba rnams la mngon du gyur pa'i phyir na /
rig pa smra ba zhes pa'i ming don dang ldan pa lags /
rtsom pa ni rnam par dpyod pas legs bshad gsar pa mang du spro nus mod dgos pa lhag po ma mthong bas btang snyoms su bzhag /
gzhan du na /
bla ma che ge mo zhig gi gsung 'bum la po ti bcu gnyis dang /
bcu gsum la sogs pa yod do zhes pa'i grags pa 'dod pa'i mgo bcad mjug sdum gyi rtsom pa la snying po ma mthong /
'on kyang rang gi ngang gis spro ba dang /
gzhan gyis bskul ba'i byed pos /
brtsams chos su po ti gsum bzhi zhig mchis @# / /
so| |de ltar na snga dus bzang po dang mi 'dra ba snyigs ma lnga'i dus mtha' /
nag phyogs stobs dang ldan pa'i rkyen ngan gyis ru 'dzings par gyur kyang /
'khor lo gsum gyi rnam par rol pa sna tshogs pas /
lus can kun gyi phan pa dang bde ba'i 'byung gnas rgyal ba'i bstan pa rin po che dar zhing rgyas pa'i thabs la brtson par gnas pa lags so / /
de ltar rab byung zhes pa me yos kyi dgun chos thog gangs can mkhan po chos rje 'phrin las dbang phyug pas gangs can gyi gtsug lag khang gi logs bris rnying pa rnams gshegs su gsol te gsar du bsgrubs tshe 'tshub 'gyur sogs bar chad med par myur du ji ltar 'grub dang /
bar chad med na 'phral du rtsol ba bgyis pa'i rab tu gnas pa la yong dgos tshul byung ba ltar /
brtag pa dang mtshan ma yang legs par byung ba bzhin lung bstan /
de kha'i chos thog spyi dang /
nged rang gi gsar du bsgrubs pa'i chos thog rnams la dge 'dun tshogs che zhing spyi sgos kyi chos grwa dang bstan pa'i sku rim shin tu 'phel bar byung /
dbyar mdo sngags yongs su rdzogs pa'i dge slong dge ba'i bshes gnyen brgya phrag brgal bas thog drangs dge 'dun bdun brgya lhag tsam dang bcas dbyar snga ma zhal gyis bzhes pa'i bu ston chos 'byung gi lung /
de dag gi skabs su'ang 'dus pa'i sde spyi dang bye brag gi bsnyen bkur nar ma dang /
'phar ma 'gyed bcas gya nom pa legs par bsgrubs /
dbyar gnas kyi khongs su gangs can gyi gtsug lag khang gi ri mo yongs rdzogs grub pa'i 'bod mi byung ba ltar /
glo bur gyi dgag dbye grub 'phral gangs can du phyin pa'i rab tu gnas pa rgyas par byas pas dam tshig pa la ye shes pa dngos su zhugs pa'i mtshan ma rmad du byung ba'ang byung /
de'i nang par khrom dbang zhig dgos tshul nan ches pas byed par shar tshe chos khri chen mo dang /
mdun gyi gsing ma'i steng sogs su'ang mi tshogs ha cang ches bas ma shom par dgon pa'i shar gyi phyi rol tu skya ser gyi skye bo'i tshogs chen po la tshe rta zung 'brel gyi dbang bskur /
shab sgo lnga gzhung du da res las mi tshogs che ba sngon ma byung zhes gleng /
tshogs pa la mang ja 'gyed bcas ston pa'i sku brnyan bkra ba'i bkra shis kha btags kyi 'phan skor tshar du dang ra ba phul khong dpon slob rnams kyis kyang phul du byung ba'i rnyed pa bkur sti yang dag par bsgrubs /
slar bkra shis lhun lhun por slebs pa'i tshe snga sor dpyid dus nas kyang lha rin po che mtshan ldan pa zhing gzhan du gshegs pa'i thugs dam gyi gegs sel sogs la yong dgos tshul yang yang byung ba ltar /
gdan 'dren gyi mi sna 'byor pa bzhin 'phral du bkra shis lhun po nas bteg /
rgyang ro brgyud lha khang grwa tshang pa rnams kyis yul stod smad gnyis kar dbang gzhi 'bul ba zhabs tog tshad med pa byung ngos khang bu stag lung du bde bar 'byor /
der chos rje bde bar bshegs pa'i gdung /
rgyud sde dang mthun par @# / /
legs par sbyangs shing /
gdung rgyud sku mched la sogs la lha pa rang gi thun mong ma yin pa'i yi dam dang chos skyong gi dbang lung man ngag rags rim tsam zhig kyang phul /
mon bod kyi skye bo'i tshogs mang du 'dus pa la yang tshe dbang dang yi ge drug pa'i bzlas lung sogs stsal zhing /
de dag gis kyang bsnyen gnas smyung gnas srog gcod spong ba /
yig drug bzla ba'i dam bca' sogs mtho ris dang thar pa'i bshul /
lam po che lta bur byas| de kha'i lho nub mtshams na btsan rgod drag po zhig gi gnas gzhi yod ces gleng ba brtags pa na beg rtse lcam sring gi gnas su rtogs te /
der phyin nas mchod gtor phul zhing 'phrin las gnyer du gtod pa sogs byas pas| bcol don g.yel ba med par bsgrub pa'i rtags mtshan gsal bar bstan /
de skabs lung pa de yang ri klung phal cher m+r+gad zhun mas phyugs pa 'dra ba la baiDUr+ya gtso bor byas pa'i rin po che sna tshogs pa'i mdangs dang ldan pa'i me tog gi phreng ba ni ched du byas pa lta bur rnam par bkra /
sa 'dzin dbang po'i rtse mo mtho ba 'ga' zhig ni shel gyi mchod sdong lta bur kha bas g.yogs /
ri'i logs phan tshun dang sdings phal cher ni g.yu'i spu long rgyas pa'i nags tshal gyi sham thabs nye bar bgos /
dbu ba'i phreng ba mu tig gi do shal ltar mdzes pa'i 'bab chu du ma ni lhung lhung gi sgra sgrog /
lha'i skyed tshal lta bur mdzes shing yid du 'ong bas yid spro bar gyur te ljongs rgyu zhing nags kyi sman ljongs nas sman ljongs su nyin mo spyod cing brgyu ba'i tshe /
phyi nang gi rkyen nyid 'di pa tsam gyi rten cing 'brel bar 'byung ba'i rang bzhin yid la gsal bar shar zhing grogs 'ga' zhig gis kyang nye bar bskul ba la brten nas tshig 'di ltar smras so / / / /
na mo gu ru /
rje dus gsum sangs rgyas kun gyi dngos / /
pha bka' drin gsum ldan bla ma dang / /
dpal mnyam med bu ram shing pa'i zhabs / /
dgra srid pa'i 'jigs 'phrog de la 'dud / /
lha bstan skyong chen mo gnas pa'i mgul / /
bod gang sa can lho bod gnyis kyi mtshams / /
yul sbas lung 'bras mo gshongs kyi 'dabs / /
sa'i thig le khang bu zhes grags pa / /
gzhi ri klung thams cad ma rgad kyi / /
mdangs bzang po'i 'jo sgeg rol pa 'dzin / /
nor padma rA ga baiDUr+ya / /
gser btso ma dung dang g.yu 'dra ba'i / /
mdog sna tshogs dbyibs legs me tog gis / /
phyogs kun tu 'ja' tshon bkram pa bzhin / /
spang sdo ljang ri bo mkha' la snyegs / /
g.yu mtsho 'dab mdzes pa'i nags tshal rgyas / /
bya sna mang mgrin pa'i gsung snyan sgyur / /
phu gangs dang g.ya' yi ra bas bskor / /
shel dkar 'tsher dbu ba'i gos gyon pa'i / /
chu mi che mi chung snyoms par 'bab / /
stong chu 'dzin sngon po lang ma ling /
dus res 'ga' sbrang char zim bu 'bab / /
nad bzhi brgya rtsa bzhi 'joms byed cing / /
ro kha dog nus pa sna tshogs pa'i / /
sman bzang pos sa yi phyogs kun brgyan / /
li ga dur sba shug ba lu sogs / /
spos bzang po'i dri ngad rgyun du @# / /
'thul / /
lha'i dga' tshal lta bu'i yul ljongs der / /
rje zas gtsang sras kyi rnam thar bzhin / /
dran shes bzhin ldan pas 'chag cang 'dug /
dus de ring nags kyi sman ljongs ngogs / /
blo 'khrul pas brtags shing mthong ba yi / /
yid ngo mtshar ri mo sna tshogs kyang / /
don dpyad na mi dmigs stong ba'i ngang / /
rje rgyal ba kun gyi thugs kyi bcud / /
bka' brgyad khri bzhi stong snying po'i don / /
sras dus gsum 'phags bzhi bskyed pa'i yum / /
'di gsal bar ston pa'i slob dpon rang / /
yul snang tsam ma brtags nyams dga' yang / /
don gnas tshul nam mkha'i padmo bzhin / /
'di ma rtogs 'khor ba'i sems can rnams / /
chos bzod dka'i sdug bsngal yang yang myong / /
gdon dngos 'dzin sgyu mas rmongs pa yi / /
ma khams gsum 'khor ba'i sems can gyis / /
don 'di 'dra rtogs na dga' ba la / /
lam 'di 'dra brnyed na skyid pa la / /
mi nga la nges pa ma mchis kyang / /
mi kho bo'i dpung gnyen zas gtsang sras / /
mgon de nyid nas bzung zab mo'i lam / /
tshig sgra spyi'i brgyud 'dzin ma yin pa / /
'di mngon du mdzad pa'i grub thob kyi / /
pha brgyud ldan bla ma tshul bzhin bsten / /
bod gangs can bstan 'dzin mtha' dag la / /
sems khongs nas dag pa'i snang ba sbyangs / /
rgyud chos spong log ltas ma sbags tsam / /
'di bstan pa 'gal med rtogs pa'i drin / /
spyir 'khrul ba'i sems can thams cad dang / /
sgos rmi lam yul gyi gnyen bshes 'dra'i / /
bdag mthong thos dran reg gyur rnams la'ang / /
dus kun tu dge ba'i smon lam bsgrubs / /
skyabs mchog gsum bslu med thugs rje yis / /
nga brdzun pa sgyu ma'i dge slong la / /
las ci byas 'bras bu 'tsheng ngam snyam / /
da shi yang 'gyod pa cung zad med| |gtam 'dis kyang 'gro ba ma lus pa / /
rgyud chags sdang dri mas ma gos par / /
lam stong nyid snying rje'i snying po can / /
chos thams cad gzigs pa thob par shog /
ces pa 'di ni mon bod gnyis kyi mtshams /
bstan skyong chen mo gnas pa'i mgul /
khang bur 'dug nas me tog rnam par bkra zhing nags kyi spu long rgyas pa'i spang ljongs su 'chag par song ba'i tshe /
tshe dang ldan pa dge tshul blo bzang phun tshogs dang /
blo bzang dar rgyas gnyis kyis nan gyis bskul ba la brten nas /
chos smra ba blo bzang chos kyi rgyal mtshan gyis smras pa'i yi ge pa yang blo bzang phun tshogs nyid do / /
der don gnyer can 'ga' zhig gis bskul ba la brten nas bsgrub pa'i thabs sogs 'ga' zhig kyang brtsams shing /
khyad par jo mo lha ri rdo rje g.ya' mo skyong yin nam /
dpal gyi lha mo'i rnam 'gyur ci ltar na'ang /
nyams dang rmi lam 'dres pa'i snang ba gsal bar byung ba la brten nas /
dpal lha'i mchod gtor 'bul tshul mdor bsdus zhig 'phral du bkod /
der mon bod kyi skye bo'i tshogs mang po la dge ba'i lam gsal bar byas te /
slar gser khang grwa tshang dgon rgya 'og dang bcas pa rnams su bsnyen cing bkur ba bdag gir byas shing rang rang ji ltar @# / /
'dod pa'i chos kyis kyang char phab ste /
gnas rnying du chos skyong lcam dral mkhan slob dge 'dun dang bcas pas gzabs 'byor gyi bsu ba dang bcas sleb cing /
de mthun mang ja 'bul ba spyi 'gyed dang bcas pa yang dag pa bsgrubs /
de'i tshe yol ston sku mched kyi gzims phug dang /
lhan skyes kyi rten mjal bar phyin pa na bsir bu'i rgyu ba sogs snod bcud gang gis kyang bsal byed phra mo tsam yang med kyang /
chos skyong rang nyid kyis zhal khebs rang bsal te sku mngon sum du bstan pa der 'dus pa gzhan rnams kyis kyang mthong bas ya mtshan du gyur /
de nas dga' ldan chos 'phel ba rnams kyis gdan drangs gus pas bsnyen bkur cing dbang dang gdams pas tshim par byas /
der ri khrod pa'i gnas brtan zhig gis dge slong ma dpa' mo'i gsol lhung 'bras bus bkang ste phul /
de nas dpal 'khor sde chen brgyud tshe zhabs 'bring pa 'ga' zhig gis bskul ba'i byed pos 'di ltar bris / / / /
rje na mo gu ru dkon mchog gsum / /
mi bdag snying padmo'i dbus bzhugs la / /
mchog thun mong dngos grub ma lus pa / /
dus da lta nyid du stsal du gsol / /
spyir sangs rgyas 'byung ba rnyed dka' zhing / /
sgos dal 'byor gyi mi lus thob dka' na / /
tshe 'di nang bde la ma chags par / /
dus gtan gyi 'dun ma sgrub re ran / /
gzhon sha khrag rgyas pa'i lang tsho yang / /
dgung mkha' la shar ba'i 'ja' tshon dang / /
srog chu spur bzhin du 'jig 'gyur bas / /
da rtag 'dzin ma byed chos la 'bungs / /
khong tshangs dbang 'khor los bsgyur rgyal yang / /
gnas 'khor ba'i bde 'byor phun tshogs kyang / /
slar mnar ra med 'bar ba'i mes bsreg na / /
da srid pa'i bde la yid brtan ci / /
khyed snying nas rang la phan dgongs na / /
rje lam sna 'dren pa'i bla ma dang / /
tshe kun tu mi 'bral dge ba'i nor / /
lam bslab gsum 'bral med bsten na legs / /
'di phyogs med myul ba'i bya bral ba / /
sprang smyon pa chos kyi rgyal mtshan la / /
bu sbyin pa rgya mtshos bskul ba'i ngor / /
dpal 'khor lo bde chen zhes byar bkod / /
ces so / /
chos sde nas sde pa lcang ra bas gdan drangs /
gus mchod phun sum tshogs shing 'gal rkyen sel ba'i dbang rjes gnang 'dod dgur stsal der yang gser khang 'og ma'i rin po che sgrub pa la nye bar zhugs pa mjal bar byung ba la dpal rta mgrin gyi chos skor yongs su rdzogs pa dang /
gzhan yang zab khrid 'ga' zhig gis tshim par byas shing bzhed pa dang mthun pa'i tshigs bcad 'di dag kyang bkod / / / /
na mo gu ru mahA mu trA ya /
rje rigs kun khyab bdag rdo rje 'chang / /
gsum ldan gyi bla ma'i zhabs la 'dud / /
tshe gcig gis sangs rgyas bsgrub pa'i thabs / /
mtshan ldan gyi rje btsun bla ma la / /
yengs med du gsol ba 'debs pa 'di / /
zab lam gyi snying po bsdus pa yin / /
rgyu 'bras kyi rten 'brel mi bslu ba / /
chu zla ltar snang ba kun rdzob gshis / /
ri bong gi r+wa yi rno rtul ltar / /
spros pa dang bral ba @# / /
don dam yin / /
gzhi bden gnyis kyi rnam dbye rtogs pa'i blo / /
thabs byang chub sems kyi rtsis zin pa / /
lam stong nyid snying rje'i snying po can / /
'di chos kun yang snying mthar thug lags / /
lam de 'dra bsgoms pa las byung ba / /
sgrib bral gyi yon tan nam mkha'i mdzod / /
mthar thug gi zung 'jug phyag rgya che / /
sku gsum gyi bdag nyid 'bras bu yin / /
bden 'dzin gyi 'ching ba bshig byas te / /
'khor 'das kyi chos rnams ma lus pa / /
rang bzhin dang bral ba'i stong pa nyid / /
ji bzhin du rtogs pa lta ba'i mchog /
'khor 'das kyi rang bzhin stong pa'i ngang / /
rnam dag gi rig pas mdung bskor byas / /
g.yeng med du chu bo'i gzhung bzhin du| |rtse gcig tu 'jog pa sgom pa yin / /
don dam du spros pa kun bral yang / /
rjes thob tu 'khyer so gsum gyi ngang / /
rgyal sras kyi spyod pa'i rjes slob pa / /
skyon med kyi rlabs chen spyod pa yin / /
lam 'di 'dra bsgom pa'i rnal 'byor pa / /
e ma ho skyid pa'i nyi ma 'char / /
a la la dga' ba'i glu dbyangs len / /
dbyangs mchod par bzhes shig dkon mchog gsum / /
tshul 'di yang rgyal ba'i gsung rab rgya mtsho lta bu la thos pa'i pha rol tu son nas /
nges pa'i don rtse gcig tu bsgrub pa snying por byed pa rin po che bzang po bkra shis kyis nan cher bskul ba la brten nas /
dge slong spong ba pa blo bzang chos kyi rgyal mtshan gyis sbyar ba'i yi ge pa blo bzang phun tshogs so / / / /
phyi lam sde pa 'brong rtse nas kyis gdan drangs te legs tshogs spel ba'i dbang dang rjes gnang gi rim pa mang po dang /
phyir yang mi stong phrag brgal ba la tshe dbang byas shing /
khyad par chos sde'i mgon khang phan tshun lo mang po'i snga rol nas rgyas btab pa bkrol te chos skyong rnams kyi sku rdul khrod du bying ba lta bu dngos cag rang gis legs par bsal /
snyan dar dang mchod gtor bzang po bshams /
'phrin las gnyer du gtad pa sogs byas pa'i nub bsrung ma rnams dgyes pa'i mtshan ma legs par yang byung /
sde pa dpon g.yog thams cad kyis rnyed bkur zhabs tog phul du byung ba mdzad /
de nas bkra shis lhun por lnga mchod chen mo la sleb cing dge 'dun stong lhag pa dang bcas dgun chos 'phel ba'i ngos nas sngar khang bur rmi lam gyi rten 'brel sogs spyi sgos kyi gdan 'dren nan ches pas lha sar smon lam chen mo'i mgon du phyin nas ris med pa'i bstan pa dang sems can thams cad la phan pa dang bde ba 'byung bar gsol ba yang dag par btab cing /
smon pa dang bden tshig bsgrubs pas 'jig rten mtha' dag la skal ba bzang po'i gsos su 'gyur ba byas /
dge ldan pa rnams kyis kyang yong dgos tshul nan chen mdzad pa ltar /
phyin nas rje bla ma'i gsang ba'i rnam thar gyi lung bshad sogs kyis spyi sgos rnams chos kyis tshim par byas shing /
de'i dpon slob khams tshan so so dang bcas pas gzhis len 'bul nod rgya chen po mdzad cing /
nge rang gis kyang mang ja 'gyed @# / /
so so'i lan dang bcas pa byas nas /
phyi lam lhas brgyud 'bras spungs su mchog gi sprul pa'i sku dang /
rje zhal snga nas gling smad chos rje sogs dpon slob kha shas la 'jam dbyangs chos bskor dang /
rje dge 'dun rgya mtsho'i gsung kha cig ma gtogs phal che ba'i lung phul nas slar thon du slebs nas zhag bdun phrag gsum du mtshams bcad nas rten 'brel snying po'i bsnyen bsgrub 'grus par byas pas tho rangs zhig rmi lam du rten 'brel snying po kha dog sna tshogs pa'i yi ge'i gzugs rang sgra sgrogs pa nam mkha'i mthongs nas byung ba snying khar thim pas zag med kyi bde bas gang bsnyam byed pa byung /
thun mtshams su sde pa dpon g.yog kha shas la snyan ngag me long gi bshad pa don rgyan so lnga yon gyi rtsom bsgyugs lon pa dang /
tshe mgon gyi dbang sogs bzhed pa bkang ste dbyar chos bkra shis lhun por shin tu 'phel bar byung /
de kha'i dbyar sngar rje dge 'dun grub kyis gtsug lag khang gi thog yongs su khebs pa'i bla bre sgrigs pa rnams dus kyi dbang gis hrul por gyur pa 'ga' zhig de snga gong du spos kyang /
da dung lhag par rnyings pa mang du 'dug pas /
thams cad lha rdzas kyi gos bzang pos gsar du sgrigs te kun dga' ra ba mdzes par byas /
de'i ston re zhig mtshams la 'dug cing /
slar gdul bya 'ga' zhig gi re ba rdzogs par byas /
dgun chos thog ma phun sum tshogs pa'i ngang nas /
nan tan gyis 'bod mi yang byung ba ltar /
lha sar smon lam che chung gi tshogs dbur phyin lho byang gi 'grul yang med pas mang ja dkon par 'dug na'ang /
lag nas yang mang ja bdun brgyad tsam dang bcas phan bde rgyas pa'i smon lam dang /
jo bo rin po che'i mgul du gser ljang brdungs las grub pa'i phreng ba dang /
dpal lha la yang byu ru las byas pa'i mgul rgyan dang /
gzhan lha rnying ma phal cher la /
ras bzang po kha dog sna lnga las bsgrubs pa'i stod g.yogs /
smad g.yogs dang bcas mdor na dngos bshams yid kyis sprul pa'i mchod sprin rgya chen po phul te /
'dod don la gsol ba rtse gcig tu 'debs pa sogs byas pas 'dod don gegs med par 'grub pa'i ltas bzang po yang byung /
de'i tshe ri bo dge ldan gyi gser thog bsgrub pa'i phyi dus yin pa'i chos rje bkra shis ljongs pa bar khams phyogs la 'bul sdud dang /
khyad par dngul chu len par song ba yin na'ang /
dngul chu gtan ma byung bas 'gyangs /
'di tshor yang de kha'i re bas dngul chu bsgrub rtsol byed pa ma byung /
'on kyang bzo 'gyangs na bar chad kyi dbang du song dogs /
dkar po zhes pa sbrul lo zla ba dang po'i gnam gang gi nyi ma rtse shar la mkha' 'gro chos skyong gzhi bdag rnams la 'phrin las 'chol ba'i mchod gtor dang bcas las kyi mgo 'dzugs par dngul gdung steng du slebs pa dang dus mtshungs su bar khams pa'i mang 'gyed thog mar slebs pa'i tshogs dud 'bud pa dang 'grig pas legs tshogs @# / /
rten 'brel phun sum tshogs pa rang 'grig /
gser thog kho na brje rtsis yin na'ang /
gser thog mkhas grub thams cad mkhyen pas thog mar phug pa nas bzung zhig gsos gnyis gsum tsam song 'dug kyang| bya mdab thog ma'i de kha nas gso mkhan ma byung bas thams cad rtsa brgyad gog po ltar mthor zhing /
gyo thog rnams kyang kun tu grum pa la zwa dang 'jag ma sogs tshang tshang du 'khrigs pas gtsug lag khang snyigs pa las kyang che cher rnying bar mtshon pa'i phyir ched du byas pa lta bur mthong bas /
bya mdab kyang gsar du bgyid par brtsams te shing bzo rdo bzo tshon rtsi'i bkod pa rnams lhan cig tu tshugs bya mdab glo bur byed dgos shar bas tshon rtsi yang de'i sngon du grabs ma byas par gsar du sgrub stsol dgos par shar tshe /
de'i sang nyin spang mthing spus gtsang ba ci 'dod sgrigs pa bzhin du tshong mi chab sgor byung ba mkha' 'gro chos skyong gis bkug par sems /
bya mdab kyi shing sgrigs gtsug lag khang chen mo'i nang du byas pa ka chen nyi shu rtsa bzhi rgya yongs su khor ba byung bas gser thog gi rgya yang lho ngos kyi bya mdab gtsang khang dang bcas pa 'dom gang tsam ma gtogs rgya yongs su khebs pa dang /
'phangs su yang mda' gang tsam gyis rgya dpangs 'phar bar byas /
rgya phigs kyi steng du'ang bya mdab gsar du bgyis pas shing gi phung po chen po bsam gyis mi khyab pa dgos pa byung ba rnams kyang skye bo dmangs kyi phan bde'i gshed mar gyur pa'i chos dang 'gal ba ma yin par 'dus pa'i sde dang bcas pa'i dad ldan gyi skye bo rnams kyis bla na med pa'i byang chub bsgrub pa'i thabs bzang po ni 'di'o snyam du dgongs pa gcig pa'i sbyor bas 'bad rtsol med par dkar phyogs skyong ba rnams kyi rdzu 'phrul gyis kyang grogs byas pas /
tsher ma tsam gyi gnod pas kyang ma gos par sa 'dzin mthon pa'i rtse mor rim gyis 'byor /
de kha bzhin bya mdab bzang po tshon gyis mngon par bkra ba yang 'phral du grub /
snga phyir shing gi bzo rtsom pa la 'byar byed kyi sbyin mang du dgos pa'ang ra sgreng sogs su bzhugs pa bdag nyid kyi slob ma dge slong ri khrod pa mang pos bsod snyoms kyi tshul du slongs nas brel ba med par byas /
de dus bsgrub chen gnas bcu rab 'byams pa dang /
hang stong bka' bcu ba shes rab seng ge sogs kyis /
snga phyir nan gyis gsol ba btab pa la brten nas /
phyag chen gyi rtsa tshig lta bu'i 'khrid yig brgyud pa'i gsol 'debs dang bcas pa de yang yi ger bkod pa yin /
zangs gser gyi bzo 'dzugs par rlom yang dngul chu zho gang dor longs pa lag tu med pas grogs byed thams cad kyang sems kyi khur du gyur te glo bur bar khams phyogs su bsgrub rtsol byed par spo bo dge slong blo gros rgya mtsho dang /
dge bshes sbyin pa rgya mtsho gnyis kyi dad blang byas kong po brgyud de 'gro bar chas pa'i tshe /
rta on pa'i @# / /
chos rje bra nye dpon chung dang bcas ja pa dang sdebs nas ri bo dge ldan du bzo 'dzugs pa dang ched du bsams nas sgrigs pa bzhin /
rgya mtsho'i rlabs ltar dus las mi 'da' bar gyur te 'dus pa'i sde la mang 'gyed phul du byung ba dang /
lhag par sman chen po'i bcud 'jal byed khri phrag mang po'i skyes brgya 'bul dang bcas 'grig pas /
lha dang bla ma'i byin gyis brlabs dang thugs rje bslu ba med pa'i bden pa mngon sum du bstan pas skye bo thams cad kyang ya mtshan du 'dzin par gyur to / /
de ltar bya ba las kyi 'khor lo legs par brtsams te bar du gcod pa bzlog pa dang mthun rkyen 'grub byed lha dang bla ma la gsol ba 'debs pa'i phyir bdag nyid mtshams bcad de dge sbyor la brtson par byas pas /
de'i bar gyi rmi lam du yang dkon mchog gi snang ba dang ma bral bar byung ste de kha'i nyams myong sogs brjed thor bkod pa 'di ltar / /
swasti /
ma dang gnyid kyis log pa'i rmi lam du / /
bag chags kyi nyid 'khrul sna tshogs shar / /
dus dang por bden pa'i rgya yis bcings / /
slar 'khrul pa'i rang 'tshang rig pa yis / /
sems chos nyid nam mkha'i dbyings su thim / /
dpe rgya mtsho'i nang du chab rom bzhin / /
yang dgung sngon dbyings nas 'ja' tshon dang / /
slar chu nang zla ba'i gzugs brnyan ltar / /
blo yang dag dang ltar snang ci rigs pa'i / /
yul sna tshogs kyi bkod pa ma 'dres par / /
lar ngo mtshar gyi ri mo sna tshogs mthong / /
dpe dgung sngon gyi dbyings nas 'ja' tshon bzhin / /
tshig gsal bar bkod kyang sgro skur rgyu / /
don de phyir kha byang tsam zhig bkod / /
ces dge ldan du'o / /
de dus zhag gnyis gsum zhig khug sna 'khrigs pa yin nam /
nyi ma khrag mdog tu 'char ba byung /
de dang bstun dge ba'i bshes gnyen 'ga' zhig gis lung bstan mang po bkod pas skye bo du ma re dogs kyi ca co kun tu sgrog pa rna ba'i bu gar son pas /
kho bo'i sems la kye ma 'gro ba 'di dag ni shes bya thams cad la lkog tu ma gyur pa'i spyan mnga' ba sangs rgyas bcom ldan 'das bden pa gsung ba des /
tshe rabs thams cad du mi shis pa dang /
sdug bsngal dang /
'jigs pa mtha' dag 'byung ba'i sa bon dang /
ltas ngan par lung gsal bar bstan pa g.yo sgyu khram gsum gyis mi dge ba spyod pa la rang gi ngang gis 'jug /
ched du ser gzugs phal cher ni sdom pa dang dam tshig yal bar dor nas mkhan slob mched grogs dgra bo'i dang mar 'dzin /
khyad par skye bo phal cher 'chi bdag gi gshin rje mche ba gtsigs shing 'jigs su rung ba ma rungs pa'i gad mo rgod pa /
rang gi slad bzhin 'brang ba'i chad pa drag po thog tu nges par 'bab cing /
de yang nam yong nges pa med pa la bag zon nam nyams snang cung zad kyang med par /
tshe 'di'i phyi nang gi mtshan ma cung zad tsam la dogs pa 'di ltar byed pa /
kye ma ma la ches cher rmongs pa'am /
gdon thugs @# / /
la zhugs pa rang yin pa 'dra / /
bshes gnyen chen po po to ba'i zhal nas /
'o skol sangs rgyas kyi mkhyen pa la mo ma rno shes tsam du 'ang mi rtsi gsung ba shin tu thugs bden snyam du yid la shar ba cha tsam tshig tu gsal bar byas pa 'di ltar / /
oM swasti /
gang la rten na bslu ba med pa'i skyabs / /
bden pa gsung ba de la gus btud nas / /
rnam dpyod ldan pa dam pa'i rjes 'brang ba'i / /
gzur gnas skye bo yongs la 'di ltar gleng / /
yong ngam mi yong the tshom za ba yi / /
rgya sog bod kyi 'dre yi dmag 'dus pa'i / /
dmag dpon bdud nag seng ge'i mgos byas te / /
byung dogs mkha' dbyings sbar mos gzhal bas ci / /
yong nges shes shing bzlog thabs med pa yi / /
dus kyi srin po'i kha yi nang chud cing / /
'jigs rungs ngan 'gro'i g.yangs sa mdun gnas pa / /
bzlog pa'i thabs mkhas bsgrubs na mi legs sam /
skyid kyang mi 'ched sdug kyang mi phung ba'i / /
tshe thung 'di yi re dogs mdun mas ci / /
nges par yong zhing nam yong cha med pa'i / /
'chi grabs tshags su rtsud na mi legs sam / /
tshe gcig gnyen 'dun 'jigs sar skyel ma sogs / /
rmongs pa rnams kyang 'bad pas tshol byed na / /
nam gzhag gtan gyi mdun ma bsgrub pa la / /
dus rnams kun tu brtson pa bsten pa'i rigs / /
tshul 'di dran pa yis kyang gdung sel ba / /
'dren pa mnyam med sgyu 'phrul sras po yi / /
phyi bzhin 'drang ba'i dge slong gyi na pa / /
blo bzang chos kyi rgyal mtshan zhes byas springs / /
dge bas 'gro kun grog skam nya rgya dang / /
sgyu ma'i gshin rje khros la 'jigs pa lta'i / /
re dogs chos brgyad 'ching ba las grol te / /
kun mkhyen 'gro ba'i rtsa lag thob par shog /
ces pa'ang 'phral du bris /
skabs der snye mor dpon sa bstan 'dzin rgyal mo gshegs pa'i 'dren par nan ches pas skor tsam song ba'i phyi lam 'bras spungs su sprul pa'i sku la grub rgyal ma'i tshe dbang brgya rtsa phul /
de nas lha sa ba rnams kyis nan tan gyis gsol ba btab ste dkyil 'khor sdings su lha mi thams cad la tshogs kyi 'khor lo'i dga' ston rnyed bkur phun sum tshogs pa dang bcas te brtan bzhugs phul cing rten 'brel legs tshogs kyis brgyan par gyur /
slar ri bo dge ldan du slebs pa'i tshe rgya phigs kyi shing bzo yang dka' ba dang gegs med par rags rim grub /
de'i tshe rlung gnon gyi gdung chen po dag 'gel ba la thams cad mtsher zhing skye bo mang pos thang la gnas che bsgul bskyod kyang dka' ba de steng du 'gel bar phyogs pa na 'bad rtsol med par rang gi ngang gis shugs sgra dang bcas byung /
zhes gzhi byas kyi las byed pa rnams mgrin gcig tu gleng ngo / /
de dang mtshungs par bal po rnams kyis zangs gser gyi bzo yang legs par btsugs /
kho bo cag rang gis kyang zhag bdun phrag re tsam mtshams bcad pa'i bar bar du las kyi rim pa so @# / /
sor rtog pa dang /
don gnyer 'dun pa dang ldan pa spyi dang /
khyad par dge slong ri khrod pa 'ga' zhig la ngo sprod sogs ji ltar 'dod pa'i chos ston pa dang /
khyad par tshogs chen la 'jam dbyangs chos bskor gyi lung rjes gnang dang bcas pa char du phab /
de dus rgyud smad pa dpon slob rnams kyis snga mo nas yang yang gsol ba btab pa bzhin /
rgyud pa dang dge ldan tshogs pa rnams la rim bzhin dpal gsang ba 'dus pa'i dbang bzhi yongs su rdzogs pa dam pa bar ma chad pa'i gdams ngag gis brgyan pa gzabs bshad phyag len gyis mdzes par byas pa'i lcags kyus mdo sngags yongs rdzogs kyi dge ba'i bshes gnyen mtha' dag gi rnam dpyod kyi ri dags cig car bzung ba lta bur gyur /
de ltar 'khor lo gsum gyi rol pa las g.yel ba med pa'i skabs skabs su dbyar gyi mdzes ma lang tsho dar la bab pa'i nor 'dzin m+r+gad kyi spu long mdzes pas khebs /
ljon shing g.yur gyi mngon par dud cing me tog ge sar rgod pas sbrang rtsi'i zil dngar chags pa dang /
nyal 'gro mngon par rgyas pa pa tra'i 'dzum khyil ltar khyogs por 'bab pas brgyan /
chu 'dzin gyi lang ling g.yo zhing /
skabs 'gar bai DUr+ya ltar dwangs pa'i nam mkha'i lang tsho ched du ngom pa ltar 'dug pas yid spro bar gyur te sa 'dzin gyi ngos su 'chag pa la yang dang yang du phyin skabs /
yid la shar ba sug bris su byas pa 'di ltar / /
na mo gu ru dkyil 'khor gyi 'khor lo bye ba'i gtso / /
dus mtha' 'dir ngur smig rnam rol gyis / /
sangs rgyas kyi mdzad pa mngon sum bsgrubs / /
da dung yang ye shes spyan gyis gzigs / /
'khor 'das kyi chos rnams ji snyed pa / /
snang ba ltar ma zhen gnas tshul ltos / /
snang gnas kyi ngo bo gnyis mthong na / /
rtag dang chad pa'i mtha' las grol / /
mdo rgyud kyi rgyab brten dpung che zhing / /
gdams ngag gi nang byin tshud pa yi / /
byin rlabs kyi brgyud pa ma nyams pa'i / /
mtshan ldan gyi rje btsun bsten pas 'tsheng / /
thar 'dod kyi skal ldan khyed rnams kyang / /
tshes nyid kyi rang zhal gzigs bzhed na / /
skam bshad kyi tha snyad mkhan po dang / /
thos chung gi sgam sgom ma yin pa'i / /
yongs grags kyi rje la blo snying gtod / /
shugs drag gi bsags sbyangs yun du bsrings / /
snang thog tu zhon pa'i gzhi rtsa shig /
rig thog tu yod med mtha' dang bral / /
snang tsam gyi rten 'brel mi bslu zhing / /
rten 'brel gyis stong pa'i don ston pa / /
zung 'jug tu skyong ba'i rnal 'byor 'di / /
lta ba dang bsgom pa spyod pa gsum / /
zung 'jug tu 'khyer ba'i nyams len yin / /
ces kyang smras so / /
de'i tshe dge ldan gyi bla ma slob dpon khams tshan rags rim sogs spyi sgos thams cad kyis gdan 'dren dang bzo bo rnams la ja chang ston mo dang bcas khur bzhes rmad du byung ba mdzad /
yang dus der gung tshigs grol nas byang ngos kyi ri bo'i rtse mor rkang pa'i 'degs 'jog nye bar bkod pa'i tshe nang du @# / /
cung zad bsams pa'i nyer len dang /
phyi'i yul snang so sor snang ba'i lhan cig byed rkyen gyis yid la shar ba ngag gi lam du mtshon pa ni 'di ltar / /
rje bka' drin gsum ldan rdo rje 'chang / /
mi bdag snying padmo'i dbus bzhugs la / /
mchog thun mong dngos grub ma lus pa / /
dus da lta nyid du bdag la stsol / /
lo dkar po'i sa ga zla ba la / /
dus nyin gcig dge ldan ri bo'i ngos / /
khams 'dus pa bsang phyir song ba'i tshe / /
yul ri mo sna tshogs so sor snang / /
sgo ma 'gags snang ba'i tshul brtags pas / /
kun byang gi chos rnams ngo bos stong / /
ngo bo dang bral yang ci yang shar / /
snang stong gnyis 'gal ba ma yin pa'i / /
zung 'jug gi gzhal med nyams dga' ba / /
'di gang shar gyi ngo bo bskyangs pas mthong / /
chos phung po brgyad khri bzhi stong kun / /
lam 'di nyid kyi steng du 'bab par gsungs / /
bzang ngan gyi snang ba gang shar yang / /
ming rtog pas btogs pa tsam zhig las / /
rdul tsam yang dmigs su ma mchis na / /
lar dgag sgrub kyi spros pas ci rang byed / /
da mnar med 'bar ba'i me nang du / /
yun bskal par bsregs kyang nyams nga med / /
rmi lam gyi rab 'bar mes bsregs kyang / /
sreg mkhan dang bsreg bya sreg byed gang / /
don de phyir tshangs dbang la sogs pa / /
dpal srid pa'i phun tshogs thams cad la'ang / /
lar 'dun cing chags pa cung zad med / /
lar sgyu mas sprul pa'i longs spyod bzhin / /
don 'di bzhin nges pa bla ma'i drin / /
tshig skam bshad kyi brgyud pa ma yin pa / /
dpal byin rlabs kyi brgyud pa ma nyams pa'i / /
pha yongs grags kyi rje btsun bstan pas 'tsheng / /
ces pa dang /
yang ha ha sems gsal rig 'gag med du skye ba 'di / /
skye med du mthong ba ya re mtshan / /
skye med la gnas dang 'gag pa gang / /
mo gsham gyi bu mo'i 'gying bag bzhin / /
sems rang bzhin spros pa'i mtha' dang bral / /
gdangs 'gag med cir yang 'char zhing snang / /
dbyings gzung 'dzin gyi sgrog las rnam grol kyang / /
deng sbar 'dzin byed pa 'di ci 'dra zhig /
khong gzhan mtsho lta 'khrid dang phyag chen bsgom / /
mi kho bo la bsgom bya sgom byed dang / /
don 'di bsgom gyi mtshan ma rdul tsam med / /
sgom sgrub kun ji ltar dgyes dgyes mdzod / /
da myur du shi'am gson kyang sla / /
sems snang stong bde chen gyi grogs mchog dang / /
dus skad cig kyang mi 'bral 'grogs nas 'gro /
sdug bsngal kun ji ltar dgyes dgyes mdzod / /
kha phyi blta'i tha snyad rtog ge pas / /
'di thos na 'gal 'du'i phung por sems / /
don nyams myong can gyi rnal 'byor pas / /
glu 'di 'dra gsan na 'dzum pa 'chor ces pa'ang sug bris su byas /
de dus gung thang nag gu ba'i sgrub chen pas bka' 'gyur gyi glegs bam yongs su rdzogs pa dang ba'i sems gyis phul cing /
mgon po phyag drug pa'i chos bskor 'ga' zhig gi dbang lung yang byas /
zhal gdams yi ger bkod nas dgos tshul byung ba'ang 'di ltar / /
@# / /
na mo ma hA mu trA ya /
pha bka' drin mnyam med bla ma rje / /
mi bdag snying padmo'i ze'u 'brur bzhugs / /
rten dal 'byor mi lus rnyed dka' zhing / /
'di mi rtag myur du 'chi bas na / /
rgyud ngang ring le lo ma mchis par / /
da g.yel med bsgrub la brtson par mdzod / /
rje bslu med bla ma dkon mchog la / /
snying rus pa'i gting nas skyabs 'gro zhing / /
ma khams gsum 'khor ba'i sems can la / /
byams snying rjes dangs pa'i sems bskyed 'tshal / /
sngon thog ma med nas da lta'i bar / /
sems 'khrul pa'i dbang gis 'khor bar 'khyams / /
da 'khrul pa'i rjes su ma 'brang bar / /
chos kun gyi rang bzhin gdod ma'i shis / /
don g.yel med sems kyi rdo rje ste /
lam phyag rgya chen por grags pa yin / /
der re dogs dgag sgrub ma byed par / /
sems chos dbyings ngang du lhod kyis glod / /
lus snang stong dag pa lha yi sku / /
ngag grag stong rdo rje'i bzlas pa dang / /
sems gsal stong phyag rgya chen po'i ngang / /
dus rtag tu g.yengs med mnyam par gzhog /
rjes mtshan ma'i dug dang ma 'dres par / /
dpal tshogs gnyis byang chub chen por bsngo / /
ces pa'i gdams pa'ang stsal / /
gzhan yang don gnyer can 'ga' zhig gis bskul bas yid ma 'ga' zhig gi sgrub thabs dang /
bskyed rdzogs kyi 'khrid dang nyams len gyi gnad tshigs bcad du sgrigs pa dang smon pa'i tshigs su bcad pa sogs zhar byung du yi ger bkod pa'ang shin tu mang /
de ltar bshad sgrub la brtson pa'i ngang nas zla ba drug pa'i yar ngo la gser thog gi bzo rnams legs par grub ste /
gza' skar 'phrod sbyor bzang ba la dpal rdo rje 'jigs byed kyi sgo nas rab gnas rgyas pa dang /
de thog bzo rigs pa rnams kyang gser la sogs pa'i yon gyis mgu bar byas shing /
tshogs chen la'ang rab ston mang 'gyed dang bcas pa phul du byung ba bsgrubs /
gser thog de yang rgya dbangs gnyis ka sngar las cher 'phar bas zangs khal brgya phrag du ma dang sa le sbram zhe stong phrag du ma las legs par bsgrubs pas gzi mdangs rgyas pa nyi ma gnyis pa lta bu dang /
bzo dbyibs phun sum tshogs pa rnam par rgyal ba'i khang bzang gi mdzes byed la 'gran pa lta bur mngon sum gyis spyod yul du gyur pa 'di ltar lags /
snga sor rnam sras la 'gran pa'i stobs ldan rnams kyis gsar thog zhig gsos kyi yun kyang lo lnga drug tsam dgos pa /
da lam zla ba phyed dang drug gi khongs su gegs med legs par grub pa'i 'di yang rje bla ma thams cad mkhyen pa rang gi thugs rjer go /
de nas zla ba drug pa'i tshes bcu gsum la skya ser mang pos bskul nas skya ser gyi skye bo'i tshogs stong phrag mang po 'dus pa la tshe dbang byas pas de rang la ltos pa'i mi tshogs kyang de dus kho na che bas skye bo mang po'ang dge ldan chags pa nas da res las mi tshogs che ba ma byung ba 'dra zhes gleng /
de dus dngul gdung rin po che'i sku mdun gyi rten mchod cha rnams kyang go rims des med @# / /
khrom tshogs su byas shing /
mchod stegs rnams kyang rtse mo can gyi ril ming du byas par nye ba dang /
nye skor gyi khyams 'ga' zhig kyang rnam par grum du nye ba sogs gzhi nas legs par gsos te bkod pa phun sum tshogs pas ma dzes par byas /
gser thog chen mo'i zhor la byang rtse'i steng du'ang gany+ji ra mi tshad tsam dang /
mdun gyi mchod rten gyi steng du'ang gany+ji ra dang /
gtsug lag khang gi rgyal mtshan dbus ma'i steng du'ang ji ltar 'tsham pa'i gser tog legs par bsgrubs /
sol ba'i lhag rnams kyis bkra shis lhun po'i lim lha khang gi lcags khra'ang zla mjug de la grub par byas te /
zla ba bdun pa'i mgo la lha sa dang 'bras spungs thon sogs rim gyis brgyud nas bkra shis lhun por slebs /
de nas mi ring bar khams nas sprul sku ngag gi dbang po dpon slob kyang bsnyen par rdzogs pa dang chos mang po gson bzhed pas byon byung ba ltar bzhed pa'i 'bras bu phun sum tshogs par bsgrubs /
de kha'i ston dngul gdung lha khang gi nang du cho 'phrul chen po /
lha babs nor skyong btul ba /
bris sku mthong ba don ldan rgyas pa /
gzhan yang bla ma sangs rgyas byang sems sogs kyi brgyud ris brtsams te lo phyi ma lcags rta'i sa ga zla ba'i yar ngo'i nang tshun la legs par grub /
lo de kha'i dpyid chos gnyis pa dang bstun chos thog gsar pa sngar khyud ltar gyi tshogs chen la rdo rje 'chang chen po'i lam gyi rim pa'i lung dang /
sngags gwa pa rnams la rim lnga gsal sgron gzabs bshad yongs su rdzogs pa sogs spyi sgos kyi chos grwa rig lung 'phel bar byung /
de rjes chos rje dpal 'byor dbang pos yang yang snyan gsan byung ba ltar /
byang phyogs su rkang pa'i 'degs 'jog nye bar bkod /
yar lam grwa tshang stod pa rnams kyis ser 'phreng rgyas pa dang bcas dgon pa ma lung du spyan drangs gus pa phun sum tshogs pas bsnyen bkur yang dag par bsgrubs shing /
nged rang gis kyang tshogs pa rnams la chos dang mang 'gyed ston pa'i sku brnyan bkra ba'i 'phan 'khor gtsug lag khang gi rgya mthongs 'khor ba phul /
bsam 'grub dge ldan du yang tshogs pa la kun rig gi dbang sogs ji ltar bzhed pa'i chos kyis tshim par byas shing /
spyi sgos so so nas rnyed bkur phun sum tshogs pa'i ngos bkra shis lhun por bde bar 'khor /
de kha'i dbyar thug tshul gyi khro mo che'i kha rgyar man chad legs par spos shing /
de dang mtshungs par 'bul ba'i khro che chung thams cad bsags pa rnams la tshogs chen gyi mang ja thug tshul ci rigs thon pa'i khro mo che gsar bzheng byas pa lan gsum tsam bskyar dgos byung kyang mthar skyon bral yang dag pa grub pa'i dga' ston gyi gro cha dang 'bras tshas tshogs pa rnams mnyes par byas /
ston zla ba gcig tsam ma tshams kyi bcad rgya'i ngos dge sbyor shin tu 'phel bar byung zhing /
mtshams grol nas /
dad ldan mang pos bskul ba la brten /
'bring mtshams lho byang /
lce lung sogs su 'gro phan rmad du byung ba @# / /
byung zhing /
phar tshur gnyis rin chen rtsa brgyud pa'i zhal ngo rnams la'ang ji ltar bzhed pa'i zab chos kyis tshim par byas /
de skabs lho ngos su tshigs bcad nyung du zhig lag ngal du bris pa 'di ltar / / / /
na mo gu ru bud+d+ha ba d+hi satwa b+h+yaH pha bka' drin gsum ldan bla ma rje / /
bdag mos pa'i bu la thugs rjes gzigs / /
lo rab myos skyes bdag gnyis kyi mtshams / /
khong dad ldan skya bos mtshams sbyar nas / /
bod mon mtshams nor 'dzin yangs pa'i bzhir / /
zas bsod snyoms 'tshol ba'i don du phyin / /
der phyin pas lha chen bzang ra sogs / /
khong dkar phyogs skyong ba'i gzhi bdag rnams / /
yid dga' bas mchod pa'i sprin gyis bsus / /
spyir dad ldan skye bo'i zhing sa la / /
dus kun tu dge ba'i sa bon btab / /
khram 'du 'gyes rol pa sna tshogs pa'i / /
phyi rnam g.yang ban bun rgyar chud kyang / /
yul gang shar mi rtag sdug bsngal ba / /
dpe sgyu ma rmi lam dri za'i grong / /
chu dwangs pa'i zla gzugs ltar mthong bas / /
dbyings spros bral gsal bar ston pa bzhin / /
don de phyir sgyu mas bslus pa yi / /
ma khams gsum 'khor ba'i 'gro kun la / /
snying rus pa'i gting nas snying rje skyes / /
de skyes kyang gzhi med rtsa ba bral / /
don sna mang bye ba'i sgrog chud cing / /
rgyud snyoms las le lo'i dbang gyur kyang / /
chos phung po brgyad khri bzhi stong gi /
don gces pa'i brjod bya mchog gyur pa / /
lam stong nyid snying rje'i snying po can / /
'di res 'jag res 'ga' zung 'jug pa'i / /
don nyams len gnad dang ma bral tsam / /
bka' mdo rgyud kun gyi snying po mchog /
chos stong nyid snying rje'i snying po can / /
'di kun gyis nges na a la la / /
don nges nas grol na e ma ho / /
ces lag bris su bgyis so / /
de nas dgun chos /
smon lam /
dpyid chos /
chos thog gsar pa thams cad dge 'dun tshogs shin tu che zhing /
ris med pa'i sbyin po rnams kyis bsnyen bkur yang rgyun mi chad pa'i ngos /
'khor lo gsum gyi rol pa dbyar gyi dpal mo lang tsho la bab pa'i rin po che'i 'byung gnas la 'gran pa ltar gyur /
skabs zhig tu ri khrod 'dzin pa'i sgom chen pa zhig gis chos kyi 'grel pa rgyas par nos te /
khyod rang gi 'dod pa ltar gyi gzhi lam 'bras gsum /
lta sgom spyod pa dang bcas pa'i mgur mdor bsdus zhig cis kyang dgos zer ba la 'di ltar byas / / / /
na mo gu ru many+dzu g+ho ShA ya /
dpal phun tshogs kun 'byung yid bzhin nor / /
pha rje btsun bla ma'i zhabs la 'dud / /
gzhi bden gnyis kyi bzhugs tshul skad pa de / /
snang ba dang stong pa'i rang bzhin nyid / /
de thabs mkhas kyis zin pa'i rnal 'byor la / /
lam thabs shes kyi nyams len mi zer ram / /
sgrib bral gyi zab rgyas dbyer med pa / /
'bras dus kyi zung 'jug e ma ho / /
sems skye med dri bral gdod ma'i shis / /
'di gcer mthong lta ba'i rgyal po yin / /
don de nyid dran shes zhags pa yis / /
dus rgyun du 'ching ba sgom pa'i gnad / /
nang bdag 'dzin rten phur drung phyung nas / /
yul ci dgar skyong ba spyod pa'i mchog /
da rnal 'byor gyi gzhi @# / /
lam 'bras bu dang / /
lta sgom dang spyod pa 'di ltar lags / /
khyed bzhed na thugs kyi bum bzangs su / /
lha'i bdud rtsi lta bur bsten par mdzod / /
'di bsten na sku gsum bde ba che / /
yun mi ring myur du lag rtser 'ong| ces smras so / /
de nas sde pa lha pa dpon blon la dpon yig mkhas pa mang ba zhig rdzong dgos tshul zhus pa ltar /
snga phyi sdoms pa bdun cu tsam lcags lug zla ba gsum pa'i tshes bzhi la slebs nas tshes brgyad 'phrod sbyor dge ba la bde bar gshegs pa'i dka' 'gyur ro cog bzheng pa'i dbu gtsugs /
phyi mo'ang zhwa lu lo chen gyis zhus dag mdzad pa'i ma dpe chen mor grags pa dang /
de la'ang cung zad the tshom sogs byung ba /
zhwa lu'i gsung rab khrod nas spyan drangs te ma phyi'ang dag par bsgrubs / /
khyad par zhus dag kyang kho bo cag bdag nyid kyis bgyis /
mgyogs dar sogs ma byas par /
yi ge gzugs legs pa dang gtso bor dag pa rnams la 'phral du'ang bsrung dar dang gzengs stod pa sogs byas pas lo de kha'i zla ba bcu pa'i tshes bco lnga'i khongs su yongs rdzogs grub /
de yang skya chos yin kyang gtso bor dag pa dang bris shog glegs shing sog cha thams cad nas /
gangs ri'i ra bas bskor ba'i ljong 'di'i bka' 'gyur ro cog mtha' dag gi rgyan du che bo zhes gzu bor gnas pa'i rnam dpyod can gzigs rgya dang ldan pa rnams dbyangs gcig gis sgrog go /
de kha'i chos bco brgyad gza' skar 'phrod sbyor bzang ba'i snga dro mtshan nyid pa'i bka' bcu rab 'byams 'dres pa brgya dang brgyad kyis rten khebs sogs gos dar gyi na bza' bzang po'i khyogs la blangs te glegs bam re re gdan drangs /
bdag nyid kyis dri bzang po'i dud sprin 'phro ba'i dngul gyi spos por thogs te sna khrid nas mdo rgyud rab 'byams smra ba'i dge slong snam sbyar gyon pa bcu phrag bdun lhag tsam gyis gdugs rgyal mtshan bdug spos rol mo sogs mchod pa'i bye brag sna tshogs pa dang bcas pa'i ser 'phreng dang ldan pas gtsug lag khang chen mor spyan drangs /
dpal gsang ba 'dus pa'i sgo nas spyan dbye'i cho ga rgyas par mdzad cing /
sngags grwa pa rnams dang /
tshogs chen gnyis kar rab ston ja 'gyed phul du byung bar bsgrubs shing dpon yig pa rnams kyang gser dngul sogs yon rdzongs gya nom pas lhag par mgu bar byas te /
de las byung ba'i dge ba rnams bstan pa rin po che dang /
'gro ba mtha' dag gi phan bde bla na med pa'i rgyur bsngos shing /
smon pa rnam par dag pas rgyas btab /
shis pa brjod cing me tog gi char phab ste ris med pa'i rgyal ba'i bstan pa dang ston pa la bya ba cung zad byas so snyam du sems so / /
de kha'i ston dben rtsa sprul pa'i skus thog drangs /
o'i rod kyi 'grul pa 'ga' zhig dang rjes su khal kha a kha has kyis mtshon pa'i byang 'grul mi nyung tsam rim pas byung ba dang bstun dbus phyogs su yong dgos tshul snga phyir byung kyang /
spyir 'gro 'dug mang pos yid sun cing /
khyad par na tshod yongs su @# / /
smin pas 'gro ba'i shes 'dod med na'ang /
stag lung zhabs drung gi phyag dam nan che ba /
sde srid rin po ches kyang 'gro dgos tshul byung ba la brten 'gro bar shar /
de skabs mthu stobs kyi dbang phyug r+wa lots+tsha ba rdo rje grags pa'i mchog gi sprul sku gnas rnying chos rje r+wa lo zhing gzhan du gshegs pa'i dgongs rdzogs me mchod 'bul ba sogs la yong dgos tshul nan can byung bas bzhed pa bsgrubs /
de skabs chos rje de nyid dang na tshod mtshungs shing rdo rje spun kyang yin pas /
'dus byas rnams ni 'di ltar mi rtag cing dbugs ma phyin pa'o snyam du sems la bcags shing /
khyad par mgon po zhi ba lhas / /
dur khrod song nas gzhan dag gi /
rus gong dag dang bdag gi lus / /
'jig pa'i chos can dag tu ni / /
nam zhig mgo snyoms byed par 'gyur / /
ces gsungs pa ltar /
bdag kyang ring po mi thogs par dang tshul 'di las ma 'das shing /
dus kyi chad pa 'di lta bu da lta rang yang thog tu mi 'bab pa'i nges pa cung zad kyang mi 'dug snyam du mi rtag pa'i 'du shes rang gi ngang gis skyes /
ched du sku chas thams cad kyang mi snas rgyas btab ste /
grwa rkyang zhig dus byas pa'i dge rtsa tsam yang gtong dbang ma byung song bas /
rgyal sras rin po ches /
phyi ma'i so chos grog skam nya rgya 'dra / /
bsams pa thog tu mi khel 'dod 'dun skyungs / /
ces kyang dran na 'byor rgud 'du 'bral soms / /
ltos thub chos las 'dug ge ma Ni pa / /
ces gsungs pa bzhin phyi rtsis kyis zas nor bsags kyang /
sbrang ma'i sbrang rtsi dang 'dra bar mngon sum du mthong zhing grub kyang /
da dung snying po med pa la snying por 'du shes pa'ang dag ni kye ma kye hud snying dang mig med pa'o snyam du mi rtag pa dang /
sdug bsngal ba dang /
bdag med par cung zad nges pa'i kun tu rtog pas drangs te /
sgyu mas rmongs pa'i 'gro ba mtha' dag la snying rje'i bsam pa yang yang skyes shing /
yid la shar ba'i don tsheg gis mtshon par byas pa ni 'di lta ste / / / /
na mo shAkya mu na ya /
tshangs dbang dang 'khor los bsgyur ba yi / /
dga' ston kyang gshed ma ltar dgongs te / /
chog shes kyi bdud rtsis ngoms pa rnams / /
e ma ho mchog tu bsngags par 'os / /
rtag 'dzin gyi 'byung pos yid bsgyur nas / /
chos brgyad kyi dug chus rab myos pa'i / /
dred po khong skye rga na 'chi yi / /
gnas tshul 'di snying nas bsam pa'i rigs / /
nyi rgas kyi grib ma ji bzhin du / /
'chi bdag kha mi sdod tshur tshur 'ong / /
bros pas kyang thar sa mi 'dug pas / /
'chi grags la phyi shol ma byed cig| stong gsum gyi khyon la dbang bsgyur cing / /
zas nor sogs rgya mtsho'i 'jings gnas kyang / /
'chi bdag gi gshin rje'i zhags pa yis / /
dbang med du pha rol gcer bur 'khrid / /
gnad gcod kyi mtshon rnon drag pas bsnun / /
ngan song gi 'khrul snang sna tshogs shar / /
sngar byas kyi las la 'gyod cing mtsher / /
a tsa ma ci bya btol med gyur / /
ngan skyugs dang bshang gci dri nga ba / /
'dam rdzab kyi nang du bying zhing nub / /
byad sha rnams phyir spos ming 'bras sdib / /
kha @# / /
zas kyi zhen khog skom pas gdungs / /
rig rig tu blta zhing yan lag g.yab / /
ngar ngar gyi dbugs 'phreng gyen du brtseg /
nyam thag gi nga ros bos byas kyang / /
rang nyes kyi skyob mkhan gcig kyang med / /
'jigs rung gi g.yangs sar lhung mthong nas / /
rang nyid la gting nas yi mug skyes / /
lag stong du sgren mor 'gro dgos pa / /
nam yang la nges pa med 'dug na / /
zon med du bde bar sdod phod dam / /
don chung gi khe nyen rtsi rtsi nas| |glo bur du skyas chen 'degs dgos pa'i / /
ngang tshul 'di snying nas mi dran pa / /
phyugs las kyang blun pa'am yang na smyo / /
gtam ngan dang sdug bsngal khyad bsad nas / /
ser sna yis bsags pa'i zas nor las / /
rdul tsam yang khyer ba'i dbang med pa / /
gcer bu ru bar do'i 'phrang la 'khyam / /
'bad rtsol gyis bsgrubs pa'i nor rdzas de / /
sbrang ma yis bsags pa'i sbrang rtsi bzhin / /
'brel med kyi skye bo gzhan gyis spyod / /
gnas tshul 'di mngon sum mthong bzhin du / /
da dung phyi rtsis kyi gsog rum mkhan / /
blo ngan gyi skye bo ce re long / /
da gsog na dus gsum 'phags pa'i nor / /
'gyur med kyi dad pa rnam dag khrims / /
thos pa dang gtong ba ngo tsha shes / /
khrel yod dang shes rab nor rnams gsogs / /
'phags nor gyis gang ba'i bang mdzod de / /
skye rga dang na 'chi'i dgra rkun gyis / /
dus nam yang 'phrog par mi nus pa / /
mthar thug tu mi 'bral 'grogs pas bde / /
ces kyang smras so| de ltar nyang brgyud skyid shod du phyin nas / /
ser 'bras kyi dge bshes 'ga' zhig dang /
a mdo ba'i bla ma 'bul dpon du ma dang /
sog po'i dpon 'ga' zhig dang bcas pa la rdo rje 'phreng ba'i dbang dang /
gzhi byes kyi rab byung bsnyen rdzogs brgya phrag brgal ba sgrub pa dang /
rgyud smad pa rnams la phyag chen gyi rtsa ba'i steng nas bshad lung rgyas pa zhig kyang byas /
gtso bor smon lam chen mo dang 'brel bas bstan pa rin po che dang /
'gro ba mtha' dag gi phan bde bsgrub pa'i phyir mchod pa dang bden tshig yang dag pa bskrun / /
skyes rabs kyi chos thun yang rdo rus thug pa zhib tu rgyas par bshad /
der dge bshes dpal 'byor gyi nang rten du dmigs dngul lha nyag gi khal re las byas pa'i rje btsun 'jam dbyangs dang /
bcom ldan 'das ma sgrol ma'i sku gnyis bzhengs te phyis bkra shis lhun po'i lha khang du bzhugs su gsol /
de nas 'bras spungs su yang thams cad mkhyen pa'i sprul pa'i sku la dus kyi 'khor lo'i dbang yongs rdzogs sogs chos bka' du ma dang /
tshogs pa la 'jigs byed kyi dbang bzhi dang /
bdag nyid kyi brtsams chos thor phu'i lung rnams phul /
slar ra mo cher rgyud stod pa dpon slob kyis nan cher gsol ba btab pa la brten nas dpal 'dus pa'i dbang yongs rdzogs snyan rgyud kyi gdams pas brgyan pa'i lcags kyus dge ba'i bshes gnyen mkhas pa de rnams kyi rnam dpyod yongs su bzung /
mthar gyis snye thon dgon gsum gyis @# / /
gus mchod phun sum tshogs pa mdzad cing /
khyad par snye mor sde pa dbang sdud rgya mtshos bka' 'gyur yongs rdzogs gsar bzhengs mdzad pa'i rab tu gnas pa rgyas par byas /
de dag gi skabs su kun rtog gi pir gyis sems kyi me long la ri mo 'ga' zhig bris pa /
mgrin pa'i lam du mtshon pa ni 'di ltar / / / /
na mo gu ru many+dzu g+ho ShA ya /
bskal bzang 'di la bde gshegs ni / /
mang po'i mdzad pas rnam rol ba / /
drin can rtsa ba'i bla ma de / /
dran pas srid pa'i gdung ba sel / /
deng nas byang chub ma thob bar / /
ngan song 'jigs pa las sgrol cing / /
mtho ris thar pa'i lam 'dren pa / /
bla ma mchog la rag las kyang / /
bka' drin gsum ldan bla ma las / /
lhag pa'i skyabs gnas gzhan 'tshol ba / /
yid bzhin nor bu mchog thob pa / /
dor nas mching bu len pa bzhin / /
lha las lhag pa'i rten bzang 'di / /
rnyed dka' don chen shes gyur kyang / /
don chen snying po mi len par / /
tshe 'di'i bya bas dus 'da' ba / /
dbul po 'ga' zhig stes dbang gis / /
nor bu'i gling du slebs nas kyang / /
lag stong gcer bur rang khyim du / /
'jug pa las kyang shin tu blun / /
'di na lo zla'i khongs tsam du / /
yod par nges shing nam 'ong ba / /
nges pa med pa'i dgra dag la / /
rmongs pa'i 'jig rten skye bo yang / /
nyin re bzhin du bag byed na / /
nges par 'ong zhing nam 'ong ba / /
nges med 'chi bdag dgra bo la / /
zod med bde bar 'dug pa 'di / /
kye ma kyi hud phyugs las blun / /
'jigs rung 'chi bdag za res de / /
de ring thog tu mi 'bab pa'i / /
bdag la gdeng yod ma yin na / /
ci phyir bdag yid bde bar 'dug /
mi bzad bzod dka'i nad kyis btab / /
bshang gci'i gdan la 'gre ldog byed / /
drod bsdus dbugs rtseg ngar sgra dag /
'byin pa'i dus cig myur du 'ong / /
gnyen bshes du bas mtha' skor zhing / /
sman dang rim gros bcos su med / /
yan lag g.yob cing rig rig blta / /
'on kyang rtag 'dzin dbang gyur pas / /
da dung son par re na yang / /
'chi bdag gshin rje gnyar zhon te / /
ma rangs khrel nas gad mo rgod / /
gces par bskyangs pa'i sha rus kyang / /
bzhag nas grogs med gcer bu ru / /
'jigs pa'i thang la dgras bcom ltar / /
myur du 'gro ba'i dus cig 'ong / /
stong gsum nor la dbang bsgyur yang / /
rdul phran tsam yang khyer dbang med / /
gnyen bshes mdza' bas mtha' bskor yang / /
gcig tsam rjes su 'brang ba med / /
de tshe bdag gi ming tsam yang / /
shul du lus na gzhan ci smos / /
'jigs chen 'di 'dra ma dran pa / /
'brel med tsho 'di'i bya ba la / /
zhen pa bdag dang bdag 'dra ba'i / /
mgon med 'gro ba mtha' dag la / /
brtse bas gzigs shig bla ma lha / /
ces pa bris /
de skabs sog po 'gas mtshor phu'i mdzo ru ded cing /
de rjes 'bri khung gi mu thal la'ang gnod pa byas pas /
tshul 'di lta bus sngon yang sangs rgyas kyi bstan pa'i dkrugs shing dang /
skye 'gro'i bde skyid kyi gshed mar gyur pa yid la bcags te /
glo bur du brtson pa chen pos byang phyogs su @# / /
so so'i gshed 'don gtsang mar byas /
sog po'i byag pa rnams la hor smad pas nyal brdung byas /
mang du bsad pa'i lan du /
sog dmag chas song bar bzhon rta gser chas sga 'khor dang bcas pa sogs gtong ba sngon du 'gro bas nan gyis bzlog ste mang po zhig srog gi 'jigs pa las skyabs /
slar log nas 'bam rom gyi gnas mjal der sgam po'i ri khrod pa gnyis 'dug pas tshogs 'khor bshams shing blo sbyong gi 'khrid phog| lam bar phal cher ne'u gsing dang /
spang ljongs me tog sna tshogs pas brgyan pa mthong bas rkyen byas yid la shar ba tshig tu brjod pa ni / / / /
na mo gu ru rat+na tra yA ya /
dbyar dus mdzes sdug dang ldan pa'i me tog sna tshogs / /
yid 'ong dbyibs legs kyi lang tsho mngon par bkra yang / /
nam zla'i rgyal mo 'gyur ba'i dus kyi ba mo / /
nyin bzhin char ltar 'bab pa 'di snang skyo bas / /
me tog 'dab stong rgyas shing sbrang char 'bab dus / /
bsod nams bsag phyir dkon mchog zhags drung snyegs dang / /
sngon bsags rnam dkar gyis 'phangs pa'i dal 'byor mi lus / /
tshe 'di'i snang shas kyis don med bya bas g.yengs kyang / /
lo zla skad cig gis mi sdod 'chi bdag gshin rjes / /
rgyus med pha rol 'khrid pa 'di snang skyo bas / /
da lta rang dbang rang la yod pa'i skabs 'dir / /
skye rga na 'chis 'jigs pa med par snyegs dang / /
ces sogs bla brdol lta bu yang mang du smras so / /
de nas 'dam du gtsang dpung slog pa la phyin pa'i dmag gi grib yin nam /
'gro 'dug gi ngal bas yin nam /
ji ltar na'ang gnyid shin tu che ba zhig byung bas /
bdag nyid gnyid dang snyoms las las slong phyir 'di ltar brjod / / / /
na mo gu ru many+dzu g+ho ShA ya /
thugs rje'i bdag nyid rje btsun bla ma dang / /
bslu med skyabs kyi dam pa dkon mchog gsum / /
lha yi lam las dbang po'i gzhu bzhin du / /
'od gsal bde chen chos sku'i dbyings las bzhengs / /
kye ma ro ltar ma nyal yar langs shig /
thog med dus nas tha ma da lta'i bar / /
gti mug ngang du yun ring nyal bas chog /
da ni yar longs dge ba'i las la 'bungs / /
nyam thag srid pa'i btson khang ra ba 'dir / /
las dang nyon mongs mal khri mthon po'i steng / /
skye rga na 'chi'i mal cha mang gyon nas / /
yun ring nyal bsad ni chog shes kyis / /
yid bzhin nor mchog las kyang don che zhing / /
sangs rgyas spyan ltar shin tu rnyed dka' ba / /
lan cig tsam gyi dal ba'i rten bzang 'di / /
ro nyal dbang gis chud zos 'gyur ta re| |skyes tsam nyid nas 'chi bdag khar chud pas / /
de ring sang yang mi 'chi'i gdeng med kyang / /
bag med snyoms las gnyid kyis dus 'da' ba / /
blang dor gnas la rmongs pa'i gdol pa bzhin / /
thar med gshin rje'i mche ba'i phrag gnas shing / /
'jigs rung ngan 'gro'i g.yangs sar mngon phyogs pa'i / /
ngang tshul ma dran gnyid kyis dus 'da' ba / /
kye ma bdag la mi 'jigs su yis byin / /
de phyir pang du gdug pa'i sbrul 'ongs na / /
skrag pas ldang dang mgo @# / /
la me shor ba / /
zlog 'dra'i brtson pa rgyun mi 'chad pa yis / /
thar pa dam pa'i lam bzang bsgrub pa'i rigs / /
ces brjod cing yi ger yang bris so / /
de nas rim gyis bkra shis lhun por slebs /
zla ba gcig lhag tsam mtshams bsdams /
dge sbyor yang shin tu 'phel bar byung /
ston rte nag phyogs kyi sbyin bdag dad pa can rnams kyis spyan drangs te bkur sti dang rnyed pa mchog tu gya noms pas mchod cing /
gang la gang 'tshams pa'i chos kyis kyang tshim par byas /
de rjes chos kyi rje dpal 'byor rgyal mtshan gyis gtso byas grang mo che'i grwa tshang rgya 'og dang bcas pas gdan drangs / /
jo bo rin po che dang byin rlabs mnyam par grags pa dge sdings jo bo'i drung du'ang mchod bstong smon pa yang dag pa bgyis shing jo bo'i mdun sar smyung gnas pa brgya zin tsam yang byung /
rgyang dkyil mag sogs nas 'dus pa'i skye bo'i tshogs chen po la che rta /
lo ma gyon ma sogs kyi rjes gnang dang /
gzhan yang rang rang ji ltar 'tshams pa'i 'dod chos kyis phan bde'i lam gsal bar byas /
phyir lam sde pa 'dol chung nas kyis snyen bkur tshad med pa mdzad cing mchod yon rten 'brel phun sum tshogs pa 'grig /
slar chos grwa chen por 'khor /
de yang sngar dge ldan gsar thog gi dus /
bkra shis lhun po'i slob dpon pa rnams dang yang gros bstun /
dkyil khang slob dpon pa sangs rgyas dpal bzang dang /
shar rtse slob dpon pa dge 'dun 'od zer gnyis dang bcas gtsang phyogs su sprul pa'i sku gdan 'dren pa'i snyan san phab /
bod spyi'i bde skyid la bsams /
jo bo rin po che'i dbu thog gi gser phugs kyang gser bzang rgyu mi 'dug pas gser skyar gtong zhig dang /
khyad par ra mo che'i gser thog tshes gsum bzhi'i zla ba ltar 'dug pa 'di bco lnga'i nya rgyas lta bur myur du byas te /
sprul pa'i sku'i phrin las rgya cher spel phyir bkra shis lhun por spyan drangs nas /
phyi nang gi yongs su bzung ba mtha' dag kyang de kha'i dus su 'bul snyam pa thun mong ma yin pa glo bar bcags kyang /
'dod pas lhag par zil gyis non pa'i skye bo dag gis / /
rgya mtsho dang ni ri rab dang / /
sa rnams bdag gi khur min gyi / /
byas pa mi gzo gang yin pa / /
de ni bdag gi khur chen yin / /
zhes gsungs pa dang du blangs te nyes pa med par /
kho bo cag gnas nas phyung kyang sngon las su go /
de'i tshe gzhis kha rtser zhu ba po rnams la dpa' dar rgyas pa btags pa'i gtam phyogs lhung med pa'i gzhan phyogs 'gas thos pa'i tshe /
rje btsun sa paN gyis / /
snying nas khrel 'das 'ga' zhig ni / /
rang gi gtam ngan ngo sor byed / /
kan rtsi'i yul gyi rgyal phran 'ga' / /
phabs dpal rgyal rnga brdung / /
ces pa der 'dug zhes zer / /
kho bo cag rang la ni kun nas mnar sems pa dang /
'khrug pa dang /
yid mi bde ba dang /
'khon 'dzin pa'i bsam pa drag po ma byung /
'on kyang dam tshig gi sel chen po zhugs pas ni snying brtse ba dang /
cung zad 'jigs shing skrag par yang gyur to / /
ci'i phyir na rgyud don bsdus pa lnga bcu par / /
nam yang slob dpon dag gi ni / /
kun tu sems dkrug mi bya @# / /
ste| |gal te rmongs pas byas gyur na / /
dmyal bar nges par 'tshed par 'gyur / /
mnar med la sogs 'jigs rung ba'i / /
dmyal ba bstan pa gang yin pa / /
slob dpon la ni smod pa rnams / /
der ni gnas pa yang dag bshad / /
ces sogs gsungs pa'i phyir dang /
rlung sems sogs 'byung ba la dbang bsgyur ba'i grub chen gling yang /
tshogs chos dam tshig lnga pa 'chad pa'i tshe dam sel yod pa'i mi gnyis de'i khrod du nyan par byung ma thag tshems khrig 'grig nas /
zhing gzhan du gshegs shing /
grub thob chen po u rgyan pa'ang /
dbye dmyal phyogs su 'gro don la byon dus bla ma chag lo'i nye gnas chag lo dang dam tshig nyams pa zhig mjal bar byung bas mjal kha ma btang bar bka' bkyon /
lam du kho'i grong dang nye ba'i sar /
grub chen rin po che'i gsung nas /
dam nyams mthong du'ang mi btub na phrad pa dang smra ba lta ci smos /
kho'i grong mi mthong ba'i ched du yol bas sgribs /
rnal 'byor gang zhig dam tshig nyams pa dang / /
skad cig tsam yang phrad smra mi bya /
zhes bya ba de thams cad kyis sgyer cig ces gsung /
zhes rnam thar las 'byung bas /
sngon gyi grub thob chen po de dag bla ma gzhan dang dam sel zhugs pa la'ang ches cher 'jigs par mdzad pa'i phyir ro / /
sngar dge ldan gser thog grub 'phral nas byang rtse brtsis sprod yang yang byas pas len ma 'dod kyang /
rkyen de la'ang brten nas mgyogs par nan gyis gtad kyang da dung dge ldan spyi dger thams cad kyis yang yang gsol 'debs mdzad byung na'ang khri thog tu 'gro ma thub /
'on kyang sde pa sbrag kha bas nged rang la phul bas phug thang gi yong 'bab ci yod spyi so chen mo dang /
'bri g.yag bdun cu don bdun dngul gdung rin po che'i dkar me'i thes su 'bul sbyor byas pa lags /
de dus rnam rtog gi ri mo 'ga' zhig yi ger bkod pa ni / / / /
na mo gu ru many+dzu g+ho shA ya /
thugs rje dang ldan pa'i rgyal gzhan gyis / /
'dul ba ru ma nus spangs pa yi| |mgon med kyi long ba bdag cag la / /
g.yel med du gzigs shig zas gtsang sras / /
'dus byas kyi ngang tshul ston ka'i sprin / /
dgra gnyen gyi 'tshig 'du tshong dus 'gron / /
snyigs dus kyi mi tshe nam mkha'i glog /
shes ldan 'dra yod na bsam pa'i rigs / /
nag phyogs kyi bdud rigs stobs ldan pas / /
khrel med kyi ngan spyod chu ltar 'khrug /
'dod nag gi dug chus yid myos pas / /
ya rabs kyi spyod tshul rgyang du bsrings / /
dam tshig dang sdom pa rtsa ltar dor| |ngo tsha dang gtam ngan khyad bsad nas / /
'jigs rung gi ngan 'gro'i g.yang sa cher / /
su mgyogs rang mdzad tshos ci dgongs na / /
rgyang ring gi snang tshul phar zhog gi /
dbyar dgun sogs nam zla'i 'gyur ldog dang / /
deng dus kyi skye bo'i dar rgud 'di / /
shes bzhin du mi mthong ce re long / /
'di nang gi bya ba ci byas bde / /
byang chub 'di phyis nas btsal thabs med / /
thar med kyi btson khang ra ba las / /
'bros thabs 'dra e 'dug legs par soms / /
ri gzar gyi @# / /
'bab chu drag po ltar / /
skyes tsam nas 'chi bdag phyogs rgyug pa / /
gang gis kyang zlog par mi nus na / /
bde mo ru sdod pa phyags las blun / /
'di nang gi dgra 'dul gnyen skyong sogs / /
'jig rten gyi bya bar zhen pa tsho / /
'bras med kyi sbun pa 'phyar 'phyar nas / /
don po mnar med kyi bud shing nyid / /
stong gsum la dbang bsgyur rgyal po yang / /
skad cig kyang sdod pa'i dbang med par / /
pha rol tu gcir pur 'gro dgos na / /
'khor ba'i phun tshogs la yid gtan ci / /
don chung la mi tshe 'dzad pa'i rgyu / /
ban bun gyi g.yeng bas ci rang mdzad / /
rlung dmar gyi nang gi mar me bzhin / /
nam 'chil nges pa ma mchis pa / /
rmi lam gyi dga' ston lta bu yi / /
zag bcas kyi bde la zhen rin med / /
'gyur med kyi zung 'jug bde ba che'i / /
grong khyer du zhugs na mi legs bsam ces bya ba sogs lag dal du bris /
de nas lo gsar cho 'phrul smon lam tshugs par nye'i tho rangs rmi lam na seng ge'i khri'i steng na lha rdzas kyi 'bol kha dog bkra ba zhig gi gdan la bdag cag gi ston pa'i gser sku mi tshad che ba tsam zhig 'dug pa la yid mos pas yan lag bdun pa zhig phul bas sku'i rnam 'gyur cung zad g.yo zhing 'od kyang 'phro ba mthong bas dpe med pa'i mos pa skyes /
slar ye shes pa zhig kyang stim /
sems can thams cad dmigs yul du byas te gdung bas gsol ba btab pa na /
sku de ston pa dngos su gyur pa 'dra ba'i mtshams der gnyid sad byung bas nyid 'khrul du 'dug kyang shin tu 'phangs pa zhig byung /
de'i tshe tshig 'di dag bkod / / / /
na mo gu ru mu ni in+ta ya /
mi mjed kyi zhing gi ston pa dang / /
dbyer med kyi rtsa ba'i bla ma la / /
byang chub kyi snying por skyabs su mchi| |'bral med du thugs rje'i lcags kyus bzung / /
rgyud drug gi ma rgan sems can rnams / /
khams gsum gyi btson khang ra ba 'dir / /
nyon mongs kyi lcags sgrog dam pos bcings / /
las ngan gyi rlung nag 'tshubs mas g.yengs / /
sdug bsngal gyi mda' char drag pos mnar / /
grogs med du mya ngam thang la 'khyams / /
mgon med kyi long ba nyam thag pa / /
snyigs dus kyi skal ngan 'gro ba la / /
bslu med kyi 'dren mchog shAkya'i tog /
longs sprul gyi zhing khams gar bzhugs kyang / /
sgrib bral gyi spyan gyis gzigs mdzod la / /
btso ma yi gser sbyangs me long 'dra'i / /
'dzum zhal gyi bdud rtsis dbugs phyung la / /
thugs rje dang thabs tshul brgya phrag gis /
drin can gyi 'gro ba ma lus pa / /
mtho ris kyi them skas la brgyud nas / /
sku gsum gyi gzhal med khang du drongs / /
ces pa smras /
dpyid sos gtsug lag khang gi shing rtsi dang /
khyad par seng g.yabs dpangs dma' zhing /
shing cha rnams kyang ngan par 'dug pa gsar du bsgrub pa'i sbyor ba nye bar brtsams /
de'i tshe khro phu'i smon lam la yong dgos tshul gangs can pa dpon slob rnams kyis mgrin gcig tu yang yang byung bas rkang pa'i ldeg 'jog nye bar bkod nas rje btsun gyi mdun @# / /
sar 'dus pa'i sde dang lhan cig tu skye dgu'i phan bde'i 'byung gnas ris med pa'i bstan pa rgyas pa'i smon pa rnam par dag pa btab /
khro mda'i gong rnam sras gling gi gsing thang der skye bo brgya phrag du ma tshogs pa la tshe dbang bskur bas lha rnams kyis me tog gi char phab pa der tshogs pa thams cad kyi mngon sum du gyur /
sngar gangs can du khrom dbang byas pa las kyang mi tshogs 'dab 'gyur tsam gyi che zhes gleng /
de nas gnas chos sde /
lhun rtse chos sde /
seng ge rtse'i chos sde sogs su mthar gyis rgyu zhing /
don du gnyer ba rnams dbang rjes gnang /
lung sogs kyis bzhed pa tshim par byas /
lha sde dpon slob so so dang /
sbyin bdag dad pa can rnams kyis zhabs tog 'bul ba sogs bsam gyis mi khyab pa yang dag par bsgrubs /
de'i sos gnas bcu rab 'byams pas phyag chen gyi rtsa ba de la /
rang nyid kyis bgrel pa snying po'i don rjen par gsal bar ston cing /
mtha' chod pa rgyab brtan lung rig dang 'brel ba zhig cis kyang dgos shes nan gyis bskul ba la brten nas mgyogs par bris /
de yang phyag chen lugs so so'i rjes 'brang rtog pa mtho sma dang /
mkhas rmongs kyi bye brag gis khyad par ma gtogs /
de dag gi 'byung khungs kyi dam pa rnams kyi bzhed pa mdo rgyud rgyal ba'i dgongs pa rma med pa yin tshul mdor bsdus rtsa bar bris pa /
'grel par dam pa so so'i bzhed pa rgyas par bkrol bas /
ris med pa'i skye bo rnam dpyod can rnam pa mchog tu dges shing /
phal cher chos spong gi g.yangs sa'i 'jigs pa chen po las srung ba'i rdo rje'i ra ba lta bur byas /
yang gzhan mang po ni /
spyir mtshan nyid pa /
sgos ri bo dge ldan pa la nges don phyag chen gyi nyams len 'di 'dra yod bsam ma byung zer ces grags pas /
rje rgyal ba gnyis pa'i bstan pa rin po che'i rgyan du'ang gyur to / /
de nas dbyar snga ma bkra shis lhun por dge 'dun drug brgya lhag tsam dang lhan cig tu chos dang /
zang zing gi longs spyod phun sum tshogs pa byung zhing /
de skabs sems la goms pa ngag gi lam du cung zad brjod pa ni / / / /
na mo gu ru many+dzu g+ho ShA ya / /
bkra shis zhabs sen 'od chags ut+pal gyi / /
ge sar bde 'byung tshangs dbang drag po sogs / /
kun gyi gtsug rgyan nor bus gus mchod pa / /
'dren mchog shAkya'i rgyal pos dge legs stsol / /
'dus byas dbyar gyi chu 'dzin ltar g.yo zhing / /
khyad par 'dzam gling skye bo yongs kyi tshes / /
nges med bar snang glog ltar myur 'gro na / /
don med bya bas 'da' ba khyod khom mam / /
dbyar dus pad mtsho mdzes pa'i me tog kyang / /
nyin bzhin dus kyi ba mo'i reg pas 'joms / /
de bzhin sha khrag rgyas pa'i lang tsho yang / /
skad cig re rer rgas pa'i zhags pas 'ching / /
tshong 'dus mgron khang yangs pa'i skye bo'i tshogs / /
snga dro 'du zhing phyi dro 'gyes pa ltar / /
'dza' bas 'brel pa'i gnyen @# / /
bshes 'khor g.yog sogs / /
mtha' dag ring du mi gnas so sor 'bral / /
bung bas bsags pa'i sbrang rtsi gzhan dag gis / /
spyod pa ji bzhin sdig sdug gtam ngan la / /
ma 'dzems ser snas bsags pa'i zas nor de / /
glo bur nyid du don med gzhan gyis spyod / /
srid pa'i phun tshogs kun gyi rtser son pa / /
tshangs dbang lha chen 'khor los sgyur rgyal gyi / /
'byor pa'i dpal la yun ring longs spyod nas / /
slar yang mnar med 'bar ba'i me nang bsreg /
mtho ris 'dod dgu 'byin pa'i ljon pa las / /
byung ba'i bdud rtsi ngoms med 'thungs nas kyang / /
mi gtsang rnag khrag phyi sas 'tsho ba yi / /
ta la yi thog skam 'dra'i yi dwags 'gyur / /
lus sems gdung bral ting 'dzin la gnas pa / /
gzugs dang gzugs med lha yi gnas thob kyang / /
slar yang bkol bcad gcig la gcig za ba'i / /
sdug bsngal me char 'bab pa'i dud 'gror 'gyur / /
de phyir mkhas pa rnams la mtho ris kyang / /
dmyal ba dang mtshungs 'jigs pa skye 'gyur na / /
blo ldan su zhig bde 'gro'i phun tshogs la / /
'dod cing chags pas don du gnyer bar byed / /
mdor na bur ma shing pa'i gsung rab las / /
skyes pa kun gyi tha ma 'chi ba dang / /
'dus pa kun gyi tha ma 'bral ba dang / /
bsags pa kun gyi tha ma 'dzad pa dang / /
mthon po kun gyi tho ma rgud par gsungs / /
gsungs pa ji bzhin mngon sum snang gyur kyang / /
lug ltar lkug pa rnams kyis 'di ma nges / /
spu gri rnon po'i sor chags sbrang rtsi dang / /
yid 'ongs lo 'dab rgyas pa'i 'dug sdong ltar / /
snog chung nyes pa kun gyi gzhir gyur pa'i / /
srid pa'i phun tshogs su zhig don du gnyer / /
las dang nyon mongs gang+ga'i chu rgyun gyis / /
mtha' med 'khor ba'i rgya mtsho chen por khyer / /
nyam thag 'gro ba mgon med 'di rnams kyi / /
mgon skyabs mdzod cig kun mkhyen zas gtsang sras / /
gnyen bshes phyogs la 'dod chags su ltar 'khrugs / /
dgra la zhe sdang dus mtha'i me ltar 'bar / /
blang dor gnas la rmongs pa'i 'gro rnams kyi / /
mgon skyabs mdzod cing bcom ldan thugs rje'i gter / /
sdug bsngal mi 'dod sdig la rngams shing rgyug /
bde ba 'dod kyang dge la dgra ltar ba blta / /
'gal 'du'i phung po dus mtha'i 'gro rnams kyi / /
mgon skyabs mdzod cig 'dren mchog shAkya'i tog /
ya rabs spyod tshul byas shes drin gzo dang / /
dam tshig sdom pa bzhin mdo'i rtsa bzhin dor / /
ngo tshul khrel med ma rungs 'gro rnams kyi /
mgon skyabs mdzod cig khams gsum skye dgu'i gnyen / /
bdag kyang tshe rabs kun tu lha dang mi'i / /
yid 'ong phun tshogs 'byor pa mchog rnams kyang / /
dug sprul chags pa'i tshang tshing ltar mthong nas / /
skad cig tsam yang zhen pa med par shog /
ces pa 'ang smras so / /
de'i ston nyang stod phyogs kyi dad ldan rnams kyis mgron du gnyer ba ltar thog mar 'brong rtse dang /
lcang ra dang /
gnas rnying rnams su /
bsnyen @# / /
bkur phun sum tshogs pa'i ngos bar chad sel ba'i dbang rjes gnang ci rigs phul /
gtsang grag tu khrom dbang dang /
gser sdings su tshogs pa la dpal rdo rje 'jigs byed kyi dbang bzhi yongs rdzogs dang| sho nang /
bya ra gsal /
'bras mo /
rgya grags /
dga' ldan chos 'phel /
snyugs grong /
zhi gnas grwa tshang rnams su /
skya ser so so'i 'dod chos dang /
spyir khrom dbang sogs kyis bzhed pa bkang ste /
thams cad kyis 'bul ba dang zhabs tog phan tshun 'gran pa bzhin du bsgrubs /
khyad par zhi gnas grwa khang gzhi nas ri mo'i bar grub pa'i rab gnas byas /
phyi lam 'dol chung brgyud de srad dga' ldan pho brang du chos rje sngags ram pa dpal ldan mchog sbyin gyis gtso mdzad dpon slob rnams kyi rgyud pa'i gtsug lag khang gsar bzhengs /
logs bris dang bcas pa grub pa ltar dpal 'dus pa'i sgo nas rab tu gnas pa rgyas pa dang /
zab rgyas kyi dbang rjes gnang lung sogs chos bka' mang po dang /
srad lung pa'i skye bo'i tshogs 'dus pa la tshe dbang yang byas /
thams cad kyis dad pa rnam par dag pa'i chu gter las 'khrungs pa'i rnyed bkur phun sum tshogs pa'i me tog gis mchod cing /
rin chen rtse brgyud nas chos grwa chen por slebs /
sngar dpyid sos kyi dus nas mgo brtsams /
seng g.yabs gsar du 'chos pa dang /
gzhan yang 'khyog po'i ka ba 'ga' zhig kyang drang por bcos te shing rtsi logs bris 'jig rten gyi mig gi dga' ston gcig tu spungs pa lta bur grub pa ltar bzo rigs pa rnams kyang yon gyis mnyes par byas /
dgun dpyid kyi chos spyi dang /
khyad par chos thog gsar pa yang sngar rgyun bzhin chos dang zang zing gi 'byor pas brgyan /
de nas mthong thos dran reg gi yid can rnams kyis mtshon mtha' yas pa'i 'gro ba rnams /
bde ba can du 'jug pa'i them skas su bsams /
gos sku spel rang la tshad de yongs su khebs pa /
ling tshe gsum du byas pa'i dbus kyi gtso bo mgon po 'od dpag med /
ldam 'jam dbyangs dang phyog rdor /
steng gi grwa gnyis su jo bo rje dang /
rje bla ma /
'og gi grwa gnyis su bcom ldan 'das mi 'khrugs pa dang /
ston pa sman pa'i rgyal po| ling tshe g.yas pa'i gtso bo 'phags pa spyan ras gzigs /
de'i steng du rgyal ba seng ge'i nga ro dang /
'og tu mi g.yo mgon po /
ling tshe g.yon pa'i gtso bo rje btsun ma sgrol ma /
de'i steng du bdag cag gi ston pa dang /
'og tu 'dod khams dbang phyug ma rnams dang /
phyis de rnams kyi lhag la'ang /
gos sku gsar rnying thams cad kyi gtso bo las che ba'i thub pa chen po'i sku /
de'i steng gi grwa gnyis su /
rgyal ba mar me mdzad /
rje btsun byams pa /
'og gi grwa gnyis su /
rgyal ba 'od dpag med dang /
las byed pa rnams nan ches pas gnang ba byin te /
bla ma'i snang brnyan rnams /
thog ma shing khyi zla ba lnga pa'i dkar phyogs kyi gza' skar 'phrod sbyor bzang ba la thig btab /
de yang gos @# / /
sku snga phyi gnyis ka thog mar thig 'debs pa'i tshe /
sgra snyan po dal gyis sgrog pa'ang kun gyi rna ba'i bcud len du gyur /
mthar zla ba bcu pa'i tshes bco brgyad la gtsug lag khang du spyan 'dren pa sogs kyang sngar bka' 'gyur gyi dus ji ltar bzhin du byas te /
dpal gsang ba 'dus pa'i sgo nas rab gnas rgyas pa /
tshogs chen la'ang mang 'gyed dang bcas bkra shis kyi me tog char du phab cing /
bzo rigs pa rnams kyang yon gyis dgyes par byas /
zla ba de kha'i nyer lnga drug la gzhis ka rtse'i sku rim ser tshogs dang yang 'grig pas /
phyogs bcu'i dge 'dun brgya phrag du ma 'dus pa'i dbus su zhal phye nas dge ba'i sa bon bskrun cing /
'dus pa rgya mtsho'i tshogs la lo ma bzang po'i mchod yon gyis kyang mchod par bgyis so / /
dus der 'phan yul phyogs nas bla ma zhig gis lta sgom spyod pa'i tshigs su bcad pa 'then chog pa zhig cis kyang dgos ces nan gyis bskul bas 'di ltar / / / /
na mo gu ru /
zhing rab 'byams rgyal ba'i 'khor lo kun / /
dus snyigs ma'i 'gro ba 'dren pa'i phyir / /
sku cir yang 'char ba'i zlos gar mkhan / /
pha rje btsun bla ma'i zhabs la 'dud / /
gzhi 'khor 'das chos rnams ji snyed pa / /
rang blo la snang tsam ma gtogs pa / /
don logs su grub pa ma mchis pa'i / /
dbyings ji bzhin nges pa lta ba yin / /
sngon thog med dus nas rjes 'brel ba'i / /
dgra bdag 'dzin 'gong po'i srog bcad de / /
chos kun gyi rang bzhin stong nyid la / /
sems rtse gcig 'jog pa sgom pa yin / /
thabs byang chub sems kyi rtsis zin pa'i / /
rjes sgyu mar rtogs pa'i rnal 'byor gyis / /
dpal sdom pa gsum dang mi 'gal ba / /
sgo gsum gyi nyams len spyod pa'i mchog /
sems g.yeng med dran shes rgya yis btab / /
ngar 'dzin pa'i phung rgan brdzun mtshang btib / /
chos kun byang gnas tshul gang yin pa / /
de legs par shes pa yang dag lta / /
ches phra zhing zhib pa'i rnam dpyod kyis / /
chos kun gyi rang bzhin gdod ma'i shis / /
dbyings de ru rig pa'i rtsal sbyong ba / /
'di nges don zab mo sgom pa yin / /
don dam par spros pa'i mtha' bral yang / /
ming tsam gyi bzang ngan rten 'brel dag /
lha'i lam gyi 'ja' ltar gsal mthong nas / /
thabs shes rab zung 'brel spyod pa'i mchog /
rje dus gsum rgyal ba'i dgongs pa bzhin / /
dpal lta sgom spyod pa'i gnad bsdus pa / /
khyed dang ldan skye bo'i mgul rgyan du /
ming chos kyi rgyal mtshan zhes byas bkod / /
de'i dge bas 'gro ba ma lus pa / /
sku gsum gyi go 'phang myur thob shog /
ces pa dang /
yang sgom chen pa 'ga' zhig gis kyang bskul ba'i ngor / / / /
na mo gu ru /
bka' drin mnyam med rtsa ba'i bla ma / /
'bral med snying kha'i padmor bzhugs shing / /
rang sems la sogs 'khor 'das chos rnams / /
bden pa'i dngos por rdul tsam med pa / /
rtag dang chad pa spangs pa'i chos @# / /
nyid| |ji bzhin rtogs pa lta ba'i rgyal po / /
rtogs don spros bral zab mo'i dbyings de / /
byings rgod skyon rnams legs par bsal te / /
dran dang shes bzhin gang+ga'i rgyun bzhin / /
skyong bar byed pa sgom pa'i mchog yin / /
rjes thob mnyam gzhag rtsi yis zin pa'i / /
sgyu ma lta bu'i rnal 'byor ngang nas / /
sgo gsum sdig bral dge ba'i lam du / /
ci dgar 'jug pa dam pa'i spyod pa / /
'di lta'i lta sgom spyod pa'i tshul 'di / /
sgyu mas rmongs pa'i 'gro ba kun gyis / /
ji bzhin rtogs pa'i shes rab ral gris / /
bdud bzhi'i g.yul las rgyal phyir bsngo'o / /
ces pa'ang smras so / /
de nas 'phar ma dang bcas pa'i chos thog rnams kyang dbyar gyi lang tsho dar la babs pa'i skal ldan shing rta'i rgyun ltar gyur /
de yang phan bde'i 'byung gnas thub pa'i bstan pa snyigs ma'i skyon gyis sbags pa'i nyin re bzhin chu dang bral ba'i padmo ltar gyur pa'i sos su cung zad 'gyur re ba dang /
bdag nyid dang mthong thos dran reg gi 'gro ba rnams la sman yon phun sum tshogs pa'i rgyu ni /
rgyal ba'i mdzad pa kun gyi nang nas gsung gi mdzad pa mchog tu bsngags pa'i phyir /
ston pa sangs rgyas kyi bka' la ri mor bgyid pa'o snyam du yid la brnags te sa le spram 'ba' zhig las grub pa'i bka' 'gyur yongs rdzogs zhig bsgrub par brtsams /
dgun stod nas gser rnams bzhu btul byas /
na tshod ldan gyi lo'i zla ba dang po'i tshes brgyad 'phrod sbyor bzang ba la dpon yig pa rnams kyis dbu tshugs par byas pa yin /
de yang lo snga phyi gnyis kar skeg chen po zhig kyang yod cing /
de rang mthun par phyi nang gi ltas mi shis pa'i tshub 'gyur shin tu che ba byung na'ang /
kho bo cag rang ngos nas lnga par gyur nas 'di ltar bya'o snyam pa'i gdengs ma mchis kyang /
'di ma grub snyam pa'am /
'gyod cing skrag par 'gyur ba'i gnas cung zad tsam yang med pas btang snyoms su bzhag /
'on kyang bkra shis lhun po'i dpon slob spyis sku rim brtson pa chen pos yang dag par mdzad cing /
dngos cag rang la'ang mtshams bcad de che sgrub byed dgos pa'i nan skyed mdzad pa byung kyang /
skabs dang bstun pa'i mtshams ni yang yang bcad / /
rang don du dbang sdud dang /
tshe sgrub dang /
nor sgrub sogs byed pa la ni /
sngon nas blos long po med pas rang bzhin gyi dge sbyor la brtson par byas /
de'i thun mtshams zhig tu rnam rtog gi ri mo'i 'char sges 'di ltar bris / / / /
na mo gu ru rat+na tra yA ya /
gang la brten na bslu ba med pa'i / /
dkon mchog gsum dang rje btsun bla ma / /
dbyer med snying kha'i padmor bzhugs la / /
mchog dang thun mong dngos grub kun stsol / /
deng sang bar snang glog 'dra'i tshe thung / /
srings kyang dgun gyi dgong nyi 'dra ba / /
son yang ci bya de bas gtan gyi / /
mdun grabs byas na legs pa min nam / /
rmi lam lo brgya lon dang yud tsam / /
song nas sad pa gnyis ka mtshungs ltar / /
mi rtag sgyu ma chu sbur glog @# / /
'dra| |de bas nam mkha' gnas pa de srid / /
skye rga na 'chi med pa'i phun tshogs / /
bsgrubs na 'grub cing sgrub dbang yod dus / /
sgrub par mi byed byis pa'i spyod pa / /
sdig sdug gtam ngan khyad du bsad nas| |skyid kyang mi 'tsheng sdug mi phung ba'i / /
tshe 'di'i phun tshogs sgrub rnams mthong tshe / /
gang zhig thob pas nyes kun mun tshogs / /
yong ye mthar byed nam mkha'i nor bu / /
'gyur med bde ba chen po'i rang bzhin / /
sku gsum gzhal med pho brang chen por / /
sems shes ldan pa su zhig mi 'jug /
'jig rten 'di yi bde skyid sgrub dang / /
grub rnams brtan dang rgyas pa'i don du / /
bzlas brjod rim gro mchod sbyin la sogs / /
brtson pa chen pos legs par bsgrubs kyang / /
bzang po'i kha zas rnon po'i dug dang / /
sbyor ba'am gser bzang sil ma'i rin gyis / /
mi gtsang khrod kyi 'bras med sbun pa / /
nyo ba las kyang blun pa min nam / /
rang don kho nar nor dang tshe sgrub| |dbang sdus drang po'i mngon spyod la sogs / /
ngan song sgrub pa'i myur lam yin zhes / /
mdo rgyud kun las gsungs pa min nam / /
bdag la phan par 'dod pa'i grogs po / /
rnam dpyod yangs pa'i skye bo gang dag /
tsa nag kya yi bram ze'i khye'u'i / /
rnam thar tshul la rjes su 'jug na / /
mig can g.yang du mchong ba min nam / /
chos brgyad 'ching ba'i lcags sgrog spangs nas / /
bdag nyid phyir du brgya phrag dka' bas / /
g.yel med thar pa bsgrub pa de yang| |theg mchog lam las rgyab kyis phyogs na / /
'di nang bde skyid 'ba' zhig sgrub phyir / /
bzlas brjod dka' thub rnam dkar dge tshogs / /
brtson pa'i 'bras bu ji ltar 'gyur zhes / /
shes ldan rnams la dal bus gleng ngo / /
ces sug bris su byas te bzhag /
de'i dus yang nges par 'byung ba'i blo shugs drag zhig skyes te 'di ltar / / / /
na mo gu ru / /
lha dkon mchog gsum gyi ngo bo nyid / /
pha rje btsun bla ma'i zhabs la 'dud / /
dus ma rungs snyigs ma lnga bdo bas / /
bdud nag po'i rigs rnams stobs ldan zhing / /
lha dkar po'i phyogs rnams bsgrub thag ring / /
mi phal cher mi dge sdig la rngams / /
khyim spangs pa'i dge sbyong phal cher kyang / /
rgyud khrims 'chal g.yo sgyu tshul 'chos mkhan / /
rje zas gtsang sras kyi bstan pa yang / /
snum zad pa'i mar me dag dang mtshungs / /
don de phyir thar pa 'dod pa rnams / /
sems bag yod brtson pa bsten pa'i rigs / /
spyir 'dus byas mtshan nyid dbyar gyi sprin / /
sgos ding sang mi tshe glog 'dra bas / /
don 'do med bya bas mi g.yengs par / /
dus gtan gyi 'dun ma bsgrub re ran / /
da ran par ma zad 'phyis pa tsam / /
gnas 'khor ba'i rgya mtsho gting zab cing / /
sgos ngan song sdug bsngal bzod dka' bas / /
sems yod na 'bros pa'i dus la bab / /
lus 'dor len yang dang yang byas pas / /
sha rus pa bsags na lhun po rgal / /
zangs bzhu ba'i khu ba btungs pa dang / /
zas mi gtsang rnag khrag @# / /
spyad pa dang / /
lha'i bdud rtsi 'thungs pa gang yin pa'i / /
dper rgya mtsho rung ba ma yin gsungs / /
khong gzhan dang 'thabs shing rtsod pa yis / /
mgo bcad nas spungs na'ang ri rab 'das / /
snying nye ba'i mdza' bshes dang bral bas / /
ngag smra zhing dus pa'i mchi ma yang / /
phyogs gcig tu bskyal na rgya mtshor mtshungs / /
'di shes shing bde bar sdod khom pa / /
yid myos sam khyod snying lcags las byas / /
tshe 'di snang skyel mas 'dor la khad / /
dgra gshin rje'i gdan 'dren mdun du slebs / /
lam bar do'i 'phrang 'di ya yang nga / /
tshe phyi ma'i 'byon sa ci 'dra rang / /
yar bde 'gror skyes kyang mkhas pa yis / /
don bsams na dmyal me lta bur 'jigs / /
mi snying can rang la snying rjes ltos / /
rang bsams na phyi ma'i 'dun grabs kyis / /
sngon lan brgyar myong ba ma yin pa'i / /
lar srid pa'i bde ba gang zhig yod / /
de spyad pas don 'bras ci 'dra 'byung / /
da bsams na snying po gang 'dra 'dug /
'di soms la phyin chad 'dod 'dun bskyungs / /
rje 'dren mchog rgyal po bla ma'i zhabs / /
'di 'bral med spyi bo'i rgyan bzung la / /
bka' mdo rgyud rgya mtsho'i bcud bsdus pa / /
lam thabs shes zab mo'i nyams len gyis / /
dpal sku gsum bde ba chen po de / /
tshe 'di la bsgrubs na mi legs sam /
zhes pa bkod /
de yang snga mo zhig mi'i dbang po la /
sngags grwa'i chos gzhis zhu rten bzang po dang bcas zhus kyang 'gyangs ba zhig byung /
'di skabs zhu ba sogs la ma ltos par /
grub rgya ba dpon g.yog /
dung lha nas grong bzhi lnga gzhan yang /
sa kha 'thor 'ga' zhig dang bcas pa'i gzhi rten yang dag sbyor 'jags gnang /
de snga ba so dgon pa la brten pa'i 'dzin bdag gang yod dang /
skyid shod kyi glo bo khang gser dngul srang dgu brgyar reg pa dang /
tshong byas pa'i chos gzhis snga phyi sdoms pas /
dge 'dun brgya lhag tsam gyi lo re'i chos thog rnams kyi phogs dang /
ja tshul rgyun chags su 'gro ba yod pa grwa tshang spyi'i gzhi rten dang /
ba so'i bla gzhis ci yod bkra shis lhun po'i sngar gyi grwa tshang gsum ka'i slob dpon gyi cha rkyen las bzang ba 'dug pa sngags pa 'chad nyan pa'i cha rkyen du gtsang mar sbyar ba yin /
mdor na rten mchod cha /
dbu rgyan rdo dril /
sbug sil /
rnga rol sogs deb du gsal ba ltar gangs ris bskor ba'i ljongs kyi rig sngags 'chang ba'i sde zhig la dman par mi spyod dam snyam du sems so / /
de ltar chos thog gal che skabs ma gtogs shas cher mtshams kyi rgyun bskyangs shing /
ched du gnyen po ma bsten kyang bla ma dkon mchog gi thugs rjes sngar gyi skeg chen po de las re shig grol ba'i mtshan ma byung| de dag gi skabs spyir 'khor ba'i ngang tshul /
khyad par bdag nyid kyi gnas tshul dang /
ding sang gi skye bo rnams kyi dgra gnyen dang mtho sman yid brtan mi rung ba'i 'gyur ldog /
lhag par dus ngan gyi khrel med spyi dang bye brag @# / /
tu bstan pa'i sgor zhugs par rlom pa'i ser gzugs /
snyigs ma lnga'i gdon gyis bskyod cing /
chags sdang dang phrag dog dang g.yo sgyu'i chang gis yid lhag par myos pas ngan 'gro'i me dong 'jigs su rung ba'i steng du dga' mgur zlos gar bsgyur ba mang po mthong zhing thos pas thun 'tshams su /
de dag gi rnam thar la 'khril nas sgrub byed 'phen pa'i tshul 'di ltar bris / / / /
na mo gu ru many+dzu g+ho ShA ya /
spros dang bral yang mtshan dpe'i rgyan gyis spras / /
gsung gcig nyid kyang du ma so sor ston / /
dbyings las g.yo ba med kyang chos kun gsal / /
'ching ba bcad kyang snying rjes dam du bcings / /
bslu med 'dren pa shAkya'i rgyal po dang / /
dbyer med rje btsun bla ma thugs rje can / /
dus ngan snyigs ma'i bdag cag 'gro rnams la / /
'bral med brtse bas gzigs la ma chog stsol zhig /
chos med mi la chos kyi rjer btags pa / /
bdag dang bdag 'dra'i bla mar rlom mthong tshe / /
dul zhing zhi sogs yon tan bcu ldan pa'i / /
bzlog phyogs bla ma'i mtshan nyid lags sam snyam / /
'gro ba'i 'dren par mngon rlom phyogs res can / /
khros pa'i tshe na yul dang sde dgon 'joms / /
rgyal po'i rnam thar skyong rnams mthong ba'i tshe / /
mtho ris thar pa'i yar 'dren ci 'dra rang / /
phan bde'i 'byung gnas bstan dang bstan 'dzin ces / /
gsungs mod bstan 'dzin phal cher chags sdang gis / /
skye dgu'i phan bde 'joms pa mthong ba'i tshe / /
sangs rgyas bstan pa'ang sdug bsngal 'byung ba'i sgo / /
dge legs rtsa ba tshul khrims yongs bor ba'i / /
theg mchog rnal 'byor dbang po mang mthong tshe / /
'gram rtsa med pa'am zags pa'i khang rul steng / /
khang brtsegs brtan po'i bkod pa rung snyam sems / /
grong 'dabs dang 'brel dgon pa'am gzhan du yang / /
bkod pas mdzes pa'i khri gdan la 'dug ste / /
ma jo'i zhabs 'bring can de'ang rnam grol gyi / /
srog ldan ci zhig tshul khrims nor la soms / /
bka' drin gsum ldan bla ma'i thugs dkrug cing / /
bka' bzhin mi sgrub slob ma'i tshogs mthong che / /
mnar med khro chu khol ba'i zangs mo che / /
chag gam rdol ba'i gtam snyan thos sam snyam / /
bstan pa'i sgor zhugs ngur smrig gos gyon nas / /
khrims 'chal bag med spyod pa'i tshogs mthong tshe / /
ngan song gsum gyi gnas de legs bris kyi / /
dga' ba'i 'tshal ltar mthong ba yin nam snyam| |skra bregs lus bsgyur chos kyi sgor zhugs kyang / /
kun slong dug chus yid myos dge 'dun gyi / /
sde bcas dam chos spong ba'i tshogs mthong tshe / /
bstan la zhugs pa yis kyang lhag par phung / /
brdzun dang ngan g.yo khram gyis rang don dag /
sgrub rnams spyang grung 'dzom par byed mthong tshe / /
rang don dor nas gzhan don gtsor mdzad pa'i / /
sems dpa' mchog rnams mi drung blun pa snyam / /
dam pas smad pa'i mi dge'i las rnams la / /
bag med @# / /
dga' mgur 'jug rnams mthong ba'i tshe / /
dge sdig shan 'byed chos kyi rgyal po de / /
shi'am mche ba zad par shes pa 'dra / /
sems can mgu bya ma gtogs rgyal ba rnams / /
mnyes pa'i thabs gzhan med kyang mchod sbyin phyir / /
skye 'gro khral gyis mnar ba mthong ba'i tshe / /
'tshe ba chos su smra la nyes pa ci / /
dus mtha'i skye bo kun gyi spyod tshul rnams / /
ston pa'i gsung rab baiDUr sa gzhi'i ngos / /
gsal bar shar ba'i snang tshul cung zad tsam / /
blo bzang chos kyi rgyal mtshan zhes byas bkod / /
dge bas mtha' yas 'gro ba ma lus pa / /
dus bzang yon tan brgya la longs spyod cing / /
skyon bral sdom pa gsum gyis rgyud bsdams nas / /
sku gsum go 'phang myur du thob par shog /
bdag kyang tshe rabs kun tu 'gro rnams kyi / /
ngan spyod skyon gyi tshogs la mi rtog par / /
dag snang byams brtse'i 'od kyis khyab byas te / /
rnam grol dga' ba'i tshal du myur 'jug shog /
ces bya ba bris shing /
yang 'di ltar / / / /
na mo gu ru many+dzu g+ho ShA ya /
gang gi zhabs sen nor bu'i 'od chags / /
dran pas dngos grub 'dod dgu stsol mdzad / /
bla ma mchog dang shAkya'i gtso bo / /
dbyer med snying kha'i padmo'i dbus bzhugs / /
thog med dus nas da lta'i bar du /
skye rga na 'chi'i rba klong 'khrug cing / /
sdug bsngal chu srin mang pos gang ba'i / /
'khor ba'i rgya mtsho chen po'i nang 'khyams / /
ngan song gnas su gtan yul byas shing| |phal cher mnar med 'bar ba'i mes bsregs / /
skabs 'gar bde 'gro'i lus rten thob kyang / /
ma rig 'thug pos blo mig bsgribs pas / /
mi dge'i bshes dang sdig pa'i grogs dang / /
sdug bsngal 'grub pa'i rgyu dang sdug bsngal / /
bde bar 'dzin pa'i log shes dbang gis / /
dga' 'gyur rgod cing byas pa'i 'bras bu / /
'jigs rung btson khang ra bar bcug nas / /
mi bzad sdug bsngal char ltar 'bab cing / /
mgon med skyabs med mchi mas gdong g.yogs / /
du bzhin nyams su myong bar 'gyur ro / /
skye rga na 'chi yid 'ong bral dang / /
mi sdug phrad dang 'dod pa ma rnyed / /
'du byed sdug bsngal 'bar ba'i mtshon gyis / /
bcom zhing mi 'joms srid na ci zhig /
srid na nga rgyal rlom pas 'gying zhing / /
dregs pa'i nga ro che cher sgrog pa'i / /
lha chen tshang dbang mda' lnga pa sogs / /
'dod pa'i bde la yun ring spyad nas / /
mnar med rab tu tsha ba'i me nang / /
bsreg cing 'bar ba'i tho bas phyer 'thag /
mtho ris bu mo'i nu ma'i reg pas / /
mngon par dga' zhing rtses nas slar yang / /
rab rno gzangs ring shal ma'i ri yis / /
gting du 'bigs shing tshal par gsheg go /
lha yul ro brgya ldan pa'i bdud rtsi / /
ngom pa med par yang yang spyad nas / /
mi gtsang rang bzhin rnag khrag rul pa / /
dri nga btsog pa'i bshang gcis 'tsho 'gyur / /
gling bzhi'i khyon la 'dod dgur bsgyur ba / /
stobs kyis snyam pa'i gtso bor gyur nas / /
phyis nas @# / /
blun cing rmongs pa'i dud 'gro /
bkol bcad gzhan gyis dbang du 'gyur ro / /
yud tsam zhig kyang 'bral mi phod pa'i / /
gnyen 'khor mdza' ba mang pos bskor yang / /
myur du rgyus med nyam nga'i gnas su| |phrogs med rang nyid gcig pur 'gro'o / /
ser snas bsags pa'i zas nor phung po / /
rgya mtsho'i gos can gang bar dbang yang / /
ring por mi thogs lhan cig skyes pa'i / /
lus kyang bzhag ste lag stong 'gro'o / /
mtho ris bde 'gro'i lus dang longs spyod / /
gnyen grogs 'khor g.yog phun tshogs gang la'ang / /
yid gtan rung ba cung zad med cing / /
bde med sdug bsngal brgya yis gtses nas / /
las ngan dbang gi lus ngan blangs pa'i / /
dmyal ba yi dwags dud 'gro la sogs / /
ngan song log par ltung ba rnams kyi / /
sdug bsngal 'di la bzod thabs e 'dug /
mi bzod bzhin du rang nyes 'bras bu / /
dus kyi lo thog bzhin du smin nas / /
mi 'dod tshor ba drag pos mnar tshe / /
sangs rgyas kyis kyang skyob pa'i thabs med / /
de phyir rang dbang yod pa'i dus 'dir / /
skye rga na 'chi rgud pa'i sdug bsngal / /
mtha' dag spangs pa'i sku gsum go 'phang / /
bsgrub pa'i tshul la brtson par gyis shig /
ces sogs bris /
de ltar yi ge pa yang snga phyi sdoms pas brgyad cu la reg pa tsam byung ba rnams la rgyun pa dang /
dus tshigs kyi ston mo rnams deng dus kyi dper 'os pa bsgrubs shing /
dpon yig pa rnams kyis kyang /
mgyogs ma brtsis pa dag pa dang /
gzugs yags pa gtso bor byas /
de skabs snga sor sngags khang la gtsang khang sogs med par kun dga' ra ba'i nang du rten mchod cha spungs nas 'jog dgos pa shin tu dog par yod pas /
gsar du gtsang khang mgon khang dang bcas pa sogs dang /
gtsug lag khang chen mo'i steng du'ang /
bde bar gshegs pa'i bka' 'gyur gsar pa gnyis bzhugs pa'i mchod khang yang legs par bsgrubs /
dbyar gyi dus su bal po rkos mkhan gnyis kyang byung bas /
chos rje blo bzang chos 'phel gyis bkod pa mdzad nas tsan dan dmar po 'ba' zhig las byas pa'i rje btsun byams mgon gyi sku khri 'od bskor dang bcas pa la mi tshad tsam yod pa zhig zla ba gnyis kyi nang du grub /
rje btsun gyi sku 'di ni 'phags yul dbus kyi lha dang mtshungs pa'i bzo khyad phul du byung ba mngon sum du gyur pa 'di bzhin lags shing /
byang phyogs dbus gtsang gi ljongs 'dir tsan dan las gsar du rgyal ba'i sku bzhengs pa la mi chung ngam sems par mchis /
bka' 'gyur rin po che ni chos brgyad kyis kun nas bslangs pa grags pa'i phyir ma yin par shog bu yang spus gtsang ba 'bad rtsol gyis ched du bsgrubs pa tshon rams yang dag pas kha dog bsgyur ba'i mthing shog gi ngos /
gser btso ma bzang pos bris pa la /
gzugs dang dag pa gtso bor byas pa'i rgyan gyis brgyan pa /
steng 'og gi dgab bya rnams kyang padma rA ga'i byang bu la @# / /
'gran pa lta bu'i ngos la gser sbyangs kyi ri mos mdzes par byas shing /
zhal khebs dang gdong dar rnams kyang kha thi gtso bor gyur pa'i gos dar bzang po 'ba' zhig las bsgrubs /
mdor na legs shing rnams kyi gser ris kho na la'ang yongs sdoms mgur mo'i zho sum cu so bgrang ba song /
glegs thag rnams kyang se tha ho dang gos dmar po bzang ba 'ba' zhig las byas te /
dam pa'i rjes su 'brang ba'i skye bo mtha' dag dgyes pa bskyed pa dang /
rgyal ba'i bstan pa la ri mo cung zad bgyis pas /
bla ma dkon mchog gi thugs rje bslu ba med pas mgo brtsams pa nas mjug rdzogs par ma grub bar du 'gal rkyen bar du gcod pa cung zad kyang med cing /
dus kyang ring po ma yin pa legs par grub /
de dag gi skabs su phal cher mtshams kyi bcad rgya'i ngos dge sbyor la 'grus par byas kyang /
ser 'bras dge gsum dang /
khams phyogs nas dge tshul slong bsgrub pa sogs 'dod chos don gnyer ba ma chad pa yong mkhan shin tu mang bas /
dus mtshams dus mtshams su so so'i 'dod pa rdzogs par yang byas /
de'i skabs rin po che sangs rgyas rdo rjes phyag chen gyi rang 'grel de gzigs pas thugs shin tu mos shing lung gsan nas /
phyag rgya chen po'i mgo 'don rang du byung 'dug /
da 'di'i 'phrin las ngas spel la zhes dam bca' yang mdzad /
gzhan yang sgam po sprul sku dang /
yu mo sprul sku sogs ris med pa'i bstan 'dzin chen po mang du byon pa rnams kyi bzhed pa yang chos kyi bdud rtsis tshim par byas pa lags /
mthar lo de kha'i zla ba dgu pa'i lha babs kyi dus chen 'grub sbyor dge ba dang 'brel ba'i nyin rab gnas kyi skar 'dzin byas te /
zla ba bcu pa'i tshes mtshams su /
sku gsung bzhugs khang dang bcas pa yongs su grub nas tshes gsum gyi nyin bar /
sngar gyi bka' 'gyur dang /
gos sku rnams spyan 'dren pa'i bkod pa ji lta ba bzhin spyan drangs te /
sngags grwa pa rnams dang bcas dpal ldan 'dus pa'i sgo nas /
rab tu gnas pa rgyas par mdzad pas 'ja' 'od kyi gur khyim 'khrigs pa sogs dge mtshan phun sum tshogs shing /
spyi sger du rab ston /
mang ja 'gyed bcas dang /
bzo rigs pa rnams kyang gser dngul gtso bor byas pa'i yon gyis mnyes par byas /
mchod khang gsar pa'i rten gtso tsan dan las grub pa'i rje btsun gyi sku dang /
dngul las byas pa'i 'jam dbyangs dang /
sgrol ma gtso bor byas pa'i g.yas g.yon du paN grub kyi sku 'bag li ma 'ga' zhig dang /
bka' gdams kyi bla ma'i li sku mang po dang /
gzhan yang grub pa'i mtha' ris su ma chad pa'i dam pa mang po'i sku rnyan lag tu ci byung thams cad tshar du dngar ba'i /
phyogs gnyis su rgyal ba'i bka' 'gyur ro cog gnyis kyi glegs bam bzhugs su gsol /
'phan bla bre mchod cha'i bye brag mtha' yas pa yang /
g.yas len g.yon 'jog ma yin pa gsar pa sgrigs te /
byin rlabs kyi gzi 'od rab tu 'bar zhing /
'jig rten @# / /
kun gyi mig gi bdud rtsi lta bur mngon du gyur pa lags so / /
de nas dgun chos dang po nas bzung ste /
tshe 'phrul smon lam gyi bar dge 'dun tshogs che zhing /
sku rim chos grwa rigs lung yar ngo'i zla ba la 'gran pa lta bu dang /
dang ldan rnams kyi bsnyen bkur phul du byung ba rgyun mi 'chad pa sogs chos dang zang zing gi 'du tshogs rmad du byung ba byung /
de dag gi skabs su yang /
phal cher mtshams su gnas nas dge sbyor la brtson par byas shing /
dpyid chos gnyis pa dang bstun pa'i chos thog gsar pa btsugs nas phogs dang ja tshul rgyun par bsgrubs /
de skabs phyogs mtha' dag tu 'brum bu'i nad kyis khyab pas grwa tshogs ha cang che ba rang ma byung kyang phogs len drug brgya tsam dang bcas pa'i tshogs chen la /
lho brag grub chen phyag na rdo rje'i bka' 'bum yongs su rdzogs pa'i lung phul te phan bde'i rgyun du 'gyur ba byas /
de nas mi ring bar chos rje blo bzang chos 'phel dpon slob kyis bka' 'gyur lha khang du mdzad bcu'i ri mo'i mgo brtsams shing /
bal po rnams kyis sngags khang dang /
bka' 'gyur rnam pa gnyis kyi steng du gsar gyi gany+dzi ra che ba re re bsgrub pa'i bzo thab kyang bcugs /
'di kha'i dus gdan sa chen po ri bo dge ldan lugs gnyis kyi sgo nas grwa sa 'gran zla las dben pa yin kyang /
spyi'i thab cha rnams /
ngo mtshar can gtan mi 'dug pa nas /
rgyun tshogs kyi mang ja thon pa'i khro che ba zhig bcud dang bcas te phul /
kho bo cag rang nyid mtshams dam par byas shing /
rgyang ring po'i phyogs mtha' dag nas byon pa rnams ni /
skabs skabs su btang nas so so'i bzhed pa 'bras bu dang ldan par yang byas pa lags /
de nas dbyar gnas dus tshogs chen la bsgrub thabs brgya rtsa phul /
de yang lo snga ma'i mjug sog po phon che ba byung ba la brten nas /
sde gzar rgyun ring zhing khyon che ba byung ba'i bar 'tshams /
bod kyi bla chen phal che ba dgongs pa bstun pa'i bskor 'phen mang po mdzad pa'i grub 'bras thag gcod kyi dbang bar yong dgos tshul mchod yon thams cad kyis nan chags byung ba ltar dbyar byin brlabs byas nas pa rnam klu sdings su phyin te /
yangs pa'i rgyal khams bde ba la 'god pa'i 'phrin las chen pos khyab par byas /
de skabs snga mo lha sa la brten nas las byed so so'i rkyen gyis shin tu mi mdzes pa zhig byung yang /
thams cad mkhyen pa sprul pa'i skus /
lo ts+tsha ba ni bla ma gnyis pa bsten / /
'brom rje khyod ri kho bo gcig pu sems /
ces pa'i rnam thar legs par bskyangs pa'i gzi byin dang /
nang so bsod nams chos 'phel rang nyid kyang rnam smin la 'jigs pas /
snga ma nas lha rin po che sogs che gnyan du ma bskul /
khyad par der 'dus pa'i mchod yon rnams dang bcas bshags pa len dgos tshul nan cher byung ba dang /
bsam pa dag pas shad sbyang byed pa dang du ma blangs tshe /
pha rol shad kyi chags pa spang /
zhes byang sems kyi nyes byas dang /
@# / /
gzhung bzang po ma bsten /
ces blo sbyong gi dam tshig dang yang 'gal bar dogs pa dang /
lhag par thams cad mkhyen pa'i zhabs tog dang /
bstan pa spyi'i rgyun la bsams /
bka' blon dang /
mi sna gzhan rnams dang mtshungs par phyog 'bul bar gegs med par byas /
slar bkra shis lhun po'i tshogs chen dbus su /
tshul dang 'thun pa'i zhu bshags yang dag par bsgrubs pas /
rten 'brel dang legs tshogs phun sum tshogs pas brgyan no / /
de nas ring po ma lon par rab 'byams pa dge 'dun tshul khrims kyis gzhis ka brag dkar gyi rten gtso /
rje nA ro pa'i thugs dam rten yin nges shes pa'i bde mchog dang /
slob dpon padma'i thugs dam rten dngos rdo rje phur pa'i li ma rmad du 'byung ba dang /
jo bo rje'i thugs dam rten bde mchog gi bum sku ra sgreng dgon gong gi rten gtso dang gsum gyis mtshon pa'i rten ngo mtshar ba du ma 'bul bar byung bas /
sa mtha' mang po bskor yang /
gang gis kyang dgag tu med pa /
gdul bya gang na yod pa'i sar thog ltar 'bab pa'i sangs rgyas rnams kyi thugs rje dang 'phrin las ni e ma ho zhes ched du rjod pas ched du brjod do / /
de kha'i dus thams cad mkhyen pa sprul pa'i sku bsnyen par rdzogs pa mdzad pa'i mkhan por yong dgos pa'i bsu mi byung ba bzhin /
zla ba bcu pa'i nang du nyang brgyud /
'bras spungs na 'brum pa 'ga' zhig 'dug pas thams cad mkhyen pa sprul pa'i sku yang dga' ldan khang gsar du bzhugs pa'i skabs lnga mchod chen mo'i nyin sleb /
dus der gu shri rgyal pos chog tu bcom ste /
thams cad mkhyen pa'i zhabs drung du 'bul ba rgya chen pos mnyes par byas 'dug pa ltar /
nged rang la'ang dngul srang nyis stong gis mtshon pa'i 'bul ba rmad du byung ba 'dug cing /
bar chod sel ba'i dbang rjes gnang sogs kyis bzhed pa bsgrubs /
mchog gi sprul pa'i skur thams cad mkhyen pa tsong kha pa chen po'i gsung rab phal che ba'i lung yongs su rdzogs pa'i nor bus thugs kyi gsang mdzod bkang /
smon lam grol 'phral chos kyi rje bsod nams grags pas sa gseb tu gdan drangs /
brtan bzhugs nyin gsum gyi bar rgyas par phul ba dang du blangs shing /
bzhed pa ltar chos kyis tshim par byas /
gdan sa chen po ri bo dge ldan nas dpon slob thams cad kyi bka' nan la brten ri bo dge ldan du phyin /
der khri gdan zur rtse shar khams tshan so so thams cad kyis bsnyen bkur bsam gyis mi khyab pa mdzad /
nged rang gis kyang /
mthong thos dran reg thams cad skyob par nus pa'i dngul gdung rin po che'i mchod rdzas rnams par skabs su 'thor zhing /
gsar 'bul ma byung 'dug pa gang ci'i rten 'brel la bsams /
dngul srang brgya las grub pa'i maN+Dal phul nas phan bde rgyas pa'i smon pa bsgrubs /
spyi bye brag thams cad kyang 'bul nod mang ja 'gyed bcas gya nom pas mnyes par byas /
rgyud pa rnams byon pa'i @# / /
tshogs chen la brgyud kyi gtso bo dam tshig gsum bkod kyi dbang rgyas par phul /
rab byung bsnyen rdzogs brgya phrag brgal ba bsgrubs /
rab 'byams pa bsam gtan dpal bzang gis nan shin tu che bas la mos gseb tu gdan drangs /
bsnyen bkur 'bul ba phun sum tshogs shing /
chos skyong btsun mo tshal bas kyang brkyangs phyag gsum sngon du btang ba'i gus pa'i rnam 'gyur yang dag pa byas /
der skye bo brgya phrag tshogs pa la snying po don gsum gyi 'khrid lung byas /
slar dge ldan khang gsar du thams cad mkhyen pa la rdo rje phreng ba'i dbang yongs rdzogs phul rjes zla ba bzhi pa'i tshes lnga'i nyin bsnyen par rdzogs pa'i mkhan po dang /
de kha'i tshes bdun la sprul pa'i sku grags pa rgyal mtshan pa bsnyen par rdzogs pa'i mkhan po'i bya ba byas /
de dus 'bras spungs su 'brum pa thag mchod pas thams cad mkhyen pa phebs ma thub /
kho bo cag gis zla ba de kha'i nyer lnga drug gza' skar dge ba la dpal ldan 'bras spungs kyi gtsug lag khang gi logs bris yongs rdzogs grub pa'i rab gnas rgyas par byas shing /
de kha'i mod la 'brum thag kyang chod par 'dug /
de nas skyor mo lung chos sder tshogs pa rnams la dpal rdo rje 'jigs byed kyi dbang bzhi yongs rdzogs sogs bzhed pa 'bras ldan du byas te /
rim gyis bsam yas su slebs /
rten mjal rnams zhib par byas /
bstan pa dang 'gro ba'i phan bde rgyas pa'i smon pa yang dag bsgrubs /
khyad par du dge rgyas li ma gling gi rten gtso 'od dpag med kyi sku de blta bas chog mi shes shing /
thugs ka nas 'od zer 'phros pas zhing rab 'byams bkang /
mdzad pa mdzad /
bdag nyid la thim pa /
snyam du dpe med pa'i dga' ba dang mos pa skyes /
bde ba can gyi smon lam zhing mchog sgo 'byed tshar gcig nye 'khor ba rnams dang lhan cig tu bton /
rdo'i dge ldan rnam rgyal du dpal rdo rje 'jigs byed kyi dbang bzhi dang /
bcom ldan 'das ma rnam par rgyal ma'i dbang byas /
brag khar zhal ngo rnams dang mnga' ris grwa tshang ba dpon slob rnams la 'dod chos ci rigs pa stsal te /
lha rgya ri ba dpon blon gyis rta bsu ser 'phreng sogs shin tu rgyas pa 'dug pa ltar mchang dkar brgyud /
re sgor phyin nas 'dug sa phal cher bkra shis mthong smon du byas /
der dwags po grwa tshang pa dpon slob dang gzhan yang dwags po 'ol kha sogs nas 'dus pa'i ri khrod pa dang /
gzhi dgon so so nas byon pa dang /
gzhi na 'khod pa'i dge 'dun 'dus pa'i tshogs la'ang rang bzhed pa'i chos kyis tshim par byas /
khyad par zhabs drung ma'i dbang po'i sku skye rab 'byams smra ba blo bzang bstan pa dar rgyas pa sogs bsnyen rdzogs dang rab byung bsgrub bya mang du byung ba'i mkhan slob byas shing /
skye bo stong phrag mang po bsnyen gnas la bkod nas mtho ris kyi lam gsal bar byas /
bar skabs der dbye chung ba'i nang du dge 'dun gyi sde @# / /
gtsug lag khang bris 'bur gyi rten sogs phul du byung ba gsar bzhengs mdzad pa'i rab tu gnas pa rgyas par byas /
de kha'i phu na chu dron grags pas mdzes pa zhig 'dug par zhag gcig khrus bgyis shing /
rgya ri dgon dang dge ldan rab brtan du yang skya ser tshogs che bas gus mchod yang dag bsgrubs pa ltar dge legs char du phab ste /
bkra shis mthong smon du 'khor /
de kha'i dus dwags po lcang ra ba mchod yon gyis gdan 'dren nan chags byung kyang 'gro ma thub /
dpon g.yog 'ga' zhig byon /
'bul ba sogs kyang rmad du byung ba 'dug cing /
dbang lung du ma dang /
khyad par gdams pa dgos tshul nan chags pa byung ba bzhin /
'di ltar / / / /
na mo gu ru many+dzu g+ho ShA ya /
phun tshogs thugs rje'i 'od zer 'bum 'phro ba / /
snying mtshor dge legs 'dab stong bzhad pa'i dpal / /
nyi ma'i gnyen dang rje btsun bla ma yi / /
zhabs kyi padmor gus pas phyag 'tshal lo / /
rnam dkar rgya mtsho'i rlabs kyis bskyod pa yi / /
dal 'byor rin chen rnyed pa da res tsam / /
rnyed kyang dgung sngon dbyings kyi 'ja' tshon ltar / /
mi rtag myur du 'jig pa'i ngang tshul soms / /
sha khrag lang tsho rgyas pa'i me tog kyang / /
dus kyi ba mo'i reg pas nyin bzhin 'joms / /
gnyen 'khor tshong 'dus dbus kyi 'gron po yang / /
ston dus chu 'dzin gsar pa'i 'du 'god bzhin / /
tshe 'di'i blo khrid byis pa'i rol rtsed dang / /
mnog chung nyes pa du ma'i sger gyur pa / /
srid pa'i phun tshogs mi bzad gdug pa'i sbrul / /
chags pa'i tshang tshing lta bur mkhyen par mdzod / /
mtha' med 'khor ba'i sdug bsngal rgya mtsho cher / /
grogs med gcig pu nyam ngar rgyur ba'i tshe / /
dkon mchog gsum las lhag pa'i gnyen med pas / /
nyin mtshan dus drug skyabs 'gro'i nyams len 'tshal / /
bu ram shing pas mngon mtho nges legs kyi / /
yid 'ong chu skyes dga' ba'i tshal rgyas pa / /
lhag pa'i bslabs gsum rta bdun bdag po la / /
rag las gsungs phyir gus pas spyi bor sten / /
rgyal ba rnams kyis rang don phyir bsal te / /
gzhan don gser sbyangs las bsgrubs sku gsum gyi / /
mchog brnyes ji bzhin byams dang snying rje dang / /
byang chub sems gnyis thugs dam mthil du zungs / /
mdor na gser dngul mu tig bai DUr+ya'i / /
gru char 'bab la dbang yang ci zhig bya / /
gtan gyi phan bde bsgrub phyir dus kun tu / /
dge ba'i lam las g.yel ba med par mdzod / /
tshul 'di dad sogs yon tan dang ldan pa / /
lcang ra chos mdzad blo bzang chos 'dzin gyis / /
bskul phyir rgyal khams myul ba'i spong ba pa / /
blo bzang chos kyi rgyal mtshan zhes bya bas / /
'phyong rgyas ri bo sde chen chos sde yi / /
gtsug lag khang du sbyar ba'i yi ge pa / /
gsol dpon chos mdzad blo bzang dar rgyas te / /
dge bas 'gro kun byang chub myur thob shog /
ces pa'ang phyis mi ring bar bris nas phul /
der dpon blon gnyis kas @# / /
bsnyen bkur 'bul ba tshad med pa dang khyad par bkra shis lags kyis gser zho brgya phrag du mas mtshon /
'bul ba bsam gyis mi khyab pa mdzad /
de'i tshe skye bo stong phrag tshogs pa la bla ma'i rnal 'byor bstan /
de skabs dbye phyogs su dge slong ri khrod pa'i sde rnam par dag pa zhig byung tshe /
bstan pa'i rgyun la phan par bsams /
rje grub pa'i dbang phyug ngag dbang grags pa'i grub gnas mkha' spyod gur khang du ri khrod pa lngar ma mtha' byas 'dzugs dgos pa sogs bkra shis lags la 'phral yun du dge ba'i bslab ston byas /
phyi lam mchad dkar du skye bo stong phrag brgal ba la nyin re bzhin bsnyen gnas dang /
khri rin po cher tshe dbang brgya rtsa sogs bar gcod sel ba'i rjes gnang du ma byas /
de dang 'dab chags pa lhun grub chos sdings su dpon sa 'phyong rgyas ma yum sras la tshe dbang dang gdams pa dgos tshul nan chags byung bar 'di ltar / / / /
na mo gu ru many+dzu g+ho ShA ya /
thugs rje'i lcags kyu snying la reg tsam gyis / /
yid kyi gnyis 'thung dam pas gshegs bshul du / /
'god mdzad rje btsun bla ma'i zhabs btud nas / /
phan pa'i gdams ngag don po tshig gsum bri| |brgal dka' sdug bsngal chu bo chen po las / /
sgrol ba'i gru rdzings dal ba'i rten 'di yang / /
rnyed dka' 'jig par sla ba'i don dgongs la / /
nyin mtshan kun tu don dang ldan par mdzod / /
tshe 'di chu bdag ngos song sa 'dzin rtser / /
mngon phyogs nyi ltar ring du mi gnas shing /
'di nang phun tshogs rmi lam dga' ston dang / /
mtshungs phyir blo ldan su zhig don du gnyer / /
khams gsum 'khor ba'i rgya mtsho chen po 'dir / /
nyon mongs dug gsum chu bzhi rgyun mi 'chad / /
'jigs rung las ngan rba klong drag po 'khrug /
sdug bsngal gsum gyi chu srin mang pos gtses / /
skyes pa kun 'chi bsags pa thams cad 'dzad / /
'dus pa 'bral zhing mthon po'i mtha' rgud pa'i / /
tshul 'di bsams tshe 'dod pa'i bde 'byor kun / /
mnar med 'bar ba'i me dang cis mi mtshungs / /
rang nyid ji bzhin mar gyur 'gro ba kun / /
sdug bsngal gsum gyis gdungs pa'i tshul bsams te / /
de dag don du byang chub sems bskyed nas| |zab dang rgya che'i lam la brtson par mdzod / /
rab tu 'byung bar mi spyod skye bo la / /
bden pa gsung bas sbyin sogs chos gsum po / /
mchog tu bsngags shing bsgrub par sla ba'i phyir / /
tshul bzhin sten par byed pa gdams pa'i phul / /
lha dang bla ma gtsug gi rgyan 'dzin cing / /
bslu med dkon mchog gsum la skyabs song nas / /
dge ba'i sems kyis bsag sbyang gnad bsdus pa / /
yan lag bdun pa'i cho ga dus drug bskyangs / /
gal te rdo rje'i theg pa la dgyes na / /
rang lus lha skur gsal ba'i rnal 'byor dang / /
rang bzhin bden med rtogs pa'i lta ba gnyis / /
zung 'brel grag stong sngags kyi bzlas brjod 'tshal / /
de ltar bsgrubs pa'i rnam dkar phung po yang / /
lan dang rnam par smin @# / /
la mi re bar / /
ma rnams don du 'khor gsum yongs dag gis / /
myur du rdzogs pa'i sangs rgyas thob phyir bsngo / /
zhes pa 'di yang rgyal ba gnyis pa'i bstan pa bstan 'dzin dang bcas pa la mi phyed pa'i dad pa dang ldan pa sa skyong dbang mo pad dkar chos nyid bzang mos bskul ba'i ngor /
rgyal khams pa blo bzang chos kyi rgyal mtshan gyis dbye chos lung dkar pa'i sa'i cha /
rong mchad dkar gyi gzhis kar sbyar ba'i yi ge pa ni dge tshul blo bzang dar rgyas so / /
de nas tshogs chen mkhan po dge legs rgyal mtshan pas gtso mdzad /
sne'u gdong rtse nas mchod yon rags rim dang /
rtse thab nas ris med pa'i drag rim gyis chibs bsu 'ban tshigs mtshams su byung ba ltar /
rtse thang du zhag gcig 'dug tshe /
khrom cher 'dus pa la snying po don gsum gyi chos 'brel byas /
de'i sang yar lung mthil gyi sa kar rnying gsum sogs /
grub mtha' sna tshogs pa'i dge 'dun tshogs shin tu che zhing /
mchod rdzas bsam gyis mi khyab pa bkod pas mdzes pa'i ser 'phreng dang bcas /
ka bzhi tshogs khang du slebs /
de'i tshe nam mkha' 'ja' tshon sna lnga ba'i dra bas 'brel ba sogs byung zhing /
kha cig me tog gi char bab ces kyang brjod /
de nas rim bzhin khra 'brug /
ri bo chos gling /
ri bo sde chen /
spyan g.yas rnams su phyin cing /
ri bo sde chen du yang gnas rnying zhabs drung gis gtso mdzad /
'phyong rgyas phu mda'i grub mtha' sna tshogs pa'i ser 'phreng tshad med pa 'dug cing /
der yang dbang lung man ngag sogs kyi bdud rtsis spyi sgros so so'i thugs kyi bum bzang gang bar byas /
slar mkhan rin po ches tshogs khang rnam par rgyal ba'i khang bzang la 'gran pa lta bu grub pa dang /
khyad par mgon khang du chos skyong rnams kyi ri mo gsar du bsgrubs pa'i rab gnas rgyas par byas /
de dus sne'u gdong zhabs drung rin po che yang mchod yon 'brel chags kyi chos gsan bzhed yod 'dra ba la /
sna mo shag pa nang so karma sangs rgyas kyis mtshams sbyar /
sa skya zhabs drung dang zhwa dmar thams cad mkhyen pa la mjal 'dzom ji ltar mdzad pa ltar /
zhabs drung rin po ches kyang gnang ba yod tshul byung ba'i dgongs pa dang sbyar /
dang por mjal 'dzom de ltar byas 'phral thugs bzhed bzhin /
tshe dbang sogs rjes gnang du ma dang /
yid ches gsum ldan gyi rgyun spyan snga chos drug sogs zab chos 'ga' zhig phul /
smon lam zhal gdams dang bcas pa nyung bsdus cig dgos phebs par 'di ltar / / / /
oM swa sti sid+d+haM /
lha gzigs rigs kyi skyed tshal nyams dga' bar / /
legs 'khrungs lha mi'i dbang phyug 'dab brgya pa / /
sku tshe chab srid mdzad pa'i dri bsung gis / /
phyogs kyi 'khor lo 'gengs shing brtan gyur cig /
lha mi'i dbang phyug dal 'byor rten bzang 'di / /
don chen rnyed dka' 'jig par sla bas na / /
g.yel ba med @# / /
par gnas skabs mthar thug gi /
bzhed don bsgrub phyir brtson pa bsten par mdzod / /
mchog gsum gtsug rgyan nor bu'i rgyan 'dzin cing / /
mnga' ris byams pa'i thugs kyis skyong ba dang / /
zab rgyas zung 'brel rgyal ba'i sras rnams kyi / /
spyod pa'i lam du gshegs pa'i 'phrin las mdzod / /
mi yi dbang por mang du gsol ci 'tshal / /
phan pa'i gdams ngag snying po mdor bsdu na / /
sngon gyi sa skyong dam pa de rnams kyi / /
lugs gnyis mdzad pa ji bzhin skyong 'tshal lo / /
zhes pa 'di yang mi'i dbang po mi pham bsod nams dbang phyug grags pa rgyal mtshan dpal bzang po'i zab bzhes spel ba'i bskul mar /
btsun pa blo bzang chos kyi rgyal mtshan gyis rgyal po'i pho brang sne'u gdong rtser sbyar ba dge legs 'phel zhes kyang gang mas shing rim gyis yar lam bye rdzing tshogs pa dpon slob dang /
byams pa gling pa rnams kyis bsu ba ser phreng sogs rgyas pa mdzad cing /
khyad par byams pa gling du zhag gsum 'dug nas mchod yon thams cad kyis mgrin gcig tu gsol ba btab pas /
khrom dbang zhig byas /
de dang 'dab chags pa ri bo rnam rgyal du phyin thog /
tshong 'dus rgyal pos chos 'brel cis kyang dgos ces byung ba ltar /
slob dpon rin po che padma'i bla ma'i rnal 'byor rgyas pa zhig byas /
sang nyin gong dkar rdo rje gdan pa dpon slob rnams kyis kyang bsu ba ser 'phreng rgyas pa gzhi len dang bcas gzabs shing /
phyi nang gi rten mjal yang zhib rgyas ngos chu bo ri'i gru dang thon snye sogs brgyud de bkra shis lhun por 'byor /
de res dbus gtsang gnyis ka'i dgon pa phal cher gyi dge 'dun rnams la dngul 'gyed zho re byas /
de kha'i ston bka' 'gyur lha khang du ston pa'i mdzad pa 'ga' zhig gi ri mo yang 'dren byed kyi bdud rtsi lta bu grub /
de dus sa skyong mi'i dbang po'i bzhed pa bzhin gos dar yug spus gtsang ba mang du phul ba la brten chos gzhis su bzhad ga bur dang lhan lhun rab sogs sbyor 'jags kyang mdzad /
de dus gzims khang rgyal mtshan mthon po shin tu hrul por song ba'i khar /
lo sngon ma char lhag par che bas 'jig par nye ba cho 'phrul smon lam grol 'phral la las mgo brtsams /
zla ba bdun gyi khongs su shing rtsi ma gtogs yongs su rdzogs par grub /
de kha'i ston se chen chos rje dang du ral mchod yon sogs byang 'grul phon che ba byung ba ltar /
skyid shod du 'gro dgos shar /
chos rje mchod yon la /
'jigs byed kyi dbang bzhi /
'jam dbyangs chos skor /
sgrub thabs rgya mtsho sogs dbang rjes gnang mang po byas /
de skabs thams cad mkhyen pa la 'grel chen dri med 'od /
khro phu brgya rtsa /
bu ston thams cad mkhyen pas mdzad pa'i gsang 'dus chos 'byung /
mkhas pa 'jug pa'i sgo sogs rje btsun sa paN gyi gsung thor bu /
khyad par 'phags bstod dang lha las phul byung gi bstod pa /
g.yu thog snying thig /
rgyud @# / /
bzhi sogs lung rjes gnang mang po phul /
smon lam chen mo la yang skyes rabs kyi chos thun dang phan bde 'byung ba'i smon pa yang dag par bsgrubs /
slar bkra shis lhun por slebs nas bka' 'gyur gser ma la gos bzang po dang /
rgya ras las byas pa'i na bza' phyi nang gnyis gnyis phul /
ston rta nag /
rgyal tshan rtse /
gangs can chos 'phel /
lhun po rtse /
rin chen rtse /
srang rgyud rnams su phyin pa'i lhun rtser bde gsang 'jigs gsum /
kyai rdo rje sogs kyi dbang rjes gnang /
srang rgyud du dpal 'dus pa'i dbang rgyas par byas te so so'i bzhed pa bskangs /
de nas chos grwa chen por dgun chos cho 'phrul chen mo'i smon lam sogs phul du byung ba bsgrubs nas /
dngul srang stong r+wa can las bgyis pa'i bdag cag gi ston pa'i sku lha sa'i jo bo rin po che'i sku las cung che ba gtso bor byas /
dngul srang stong phrag re re las bgyis pa'i bde gshegs mchod rten brgyad bzheng ba'i sbyor ba brtsams /
de yang 'brug lo'i ston mjug bstan 'dzin chos kyi rgyal pos dga' ldan pho brang du mi sna btang bar brten /
mchod yon gnyis kas /
rgyal mo che ba lhag par rgas pas bkra shis lhun por yong mi thub pa /
des na kho bo cag la /
rgyal po yab yum jo mjal la 'byor gong du dbus su slebs dgos tshul nan chags dang /
rtser yang mthun 'gyur dgos ces yod 'dug pa bzhin sa skyong mi'i dbang pos 'gro dgos tshul nan can mdzad byung ba ltar /
'grul tshes la yang ma bltas par zla ba bzhi pa'i tshes bco brgyad la bkra shis lhun po nas phyin /
rin spungs su 'byor tshe /
rtse nas sog po 'dam du slebs yod 'dug pa ci 'dra yin shes dka' bas /
phyir ldog dgos tshul byung ba ltar slar log /
'bum tsho'i mtshams der yang re zhig rin spungs su sdong ces pa'i bang phyin slebs pa bzhin /
zhag bcu skor 'di byed med par bsdad skabs sog po gtsang la 'ong ba yong 'dra bas yar 'ongs nas lhan du 'dug la byung tshe ldog thabs kyis gsung ba ltar /
lhan du slebs pa'i nyin sde pa skyid shod pa dpon g.yog rgya mkhar byon pa'i 'gros pa nga sang nyin rgyal po dmag dang bcas /
pa rnam du 'byor pa yod tshul byung bas /
'phral du dmag rjes bsnyegs /
thog mar bkra shis lhun po rang du yong rtsis byas par /
sog po rnams spe sngon na khar babs pas mthong /
rta pa brgya tsam zhig byung ste zam chen gyi shar sne nas sog khrod du rang dbang phral nas gdan drangs de yang sa skyong mi'i dbang po la skyon chags pa'i thugs bsam log pa ci mnga' /
'on kyang bkra shis lhun po'i nye 'dab rang du chos sde shin tu che ba gsar rgyag ngos /
bkra shis lhun po'i ltag tu lcags ra'i spe'u mthon po brtsigs pa la skye bo bra 'chal mang pos /
bkra shis zil gnon zhes btags pa sogs kyi rgyus /
kho bo cag sog dmag 'dren pa'i rtsa ba dang /
gros la nges par the zhing /
rgyus yod snyam pa phal cher @# / /
la yod 'dug kyang /
spyir yang las 'bras kyi rnam dbye cung zad nges shing /
khyad par mkhas mchog dbyig gnyen gyis /
dmag la sogs pa don gcig phyir / /
thams cad byed pa po bzhin ldan / /
zhes gsungs pa'i don shes pa'i phyir / /
dmag nang du nged rang 'byor ba'i nyin yan chad rgyal po phyag mdzod sogs la yi ge dang mol mchid tsam yang med pa /
dkon mchog rin po ches mkhyen pa bzhin yin /
de skabs gtsang sa dpon blon gyis chings byed dgos tshul yang yang byung ba bzhin /
rgyal po la nan chags byas kyang /
da lo bdun gyi bar du mi ldog pa'i dam bca' byas gsung /
gsan dgongs gtan med par da lta 'bras spungs su 'gro dgos tshul ltar byang lam brgyud nas dbus su song ba'i lam bar so sor 'gal ba'i rkyen gyi skul byed rim bzhin byung 'dug kyang /
lha dang bla ma'i thugs rjes bde bar phyin /
se rar co ni chos rje sbyin pa dar rgyas sku gshegs pa'i dgongs rdzogs kyi tshogs dbu byas shing /
phyis de nyid kyi dngul gdung gi gzungs gzhug rab gnas rgyas par byas /
lhag par dge 'dun 'du ba'i 'khor lo bzhugs su gsol bas grwa tshang mthun cing dge 'dun ngar rgyas che 'byung ces gleng ngo / /
de nas sde chen rdzong dpon gnyis sogs kyi srog skyob dbang lag tu 'ong dgos tshul nan chen byung ba bzhin de ma thag tu song nas skyid shod kyi rta pa 'bring gi sa cha dang /
nas khal lnga brgya re phye /
rdzong gi kha 'dzin skyid shod pas mdzad /
lha sar zla ba gnyis tsam mtshams byas /
'bras spungs su thams cad mkhyen pa la rgyal ba blo bzang don grub kyi gsung 'bum sogs dbang lung man ngag mang po dang /
gzims khang gong gi sprul pa'i skus thog drangs /
dge ba'i bshes gnyen rnam grangs mtha' yas pa la rgyal sras bka' 'bum sogs 'dod chos dgongs pa dang sbyar /
de'i dus khal kha o'i rod kyi chos rje dang rgyal rgyud shin tu mang bas dge 'dun gyi bsnyen bkur 'bul ba sogs /
rdzogs ldan gyi sprin la 'gran pa bzhin du gyur /
de nas lcags sbrul zla ba bcu gcig pa'i nang du gtsang sa dang rgyal po mchod yon gyi mi sna yi ge so so dang bcas /
kho bo dang /
drung pa rgyal tshab pa gnyis 'phral du chings la yong dgos lugs byung ba ltar 'phral du chas /
mi sna rnams drung pa rin po che'i sku zhabs su rdzong sta byas /
zla ba bcu gnyis pa'i tshes lnga la 'bras spungs nas bteg /
stod lung brgyud /
lam pa chu bzang sogs de nang gi dgon che chung thams cad kyis bkur sti zhabs tog yang dag bsgrubs shing /
nged rang gis kyang mang ja dngul 'gyed gzabs /
khyad par lam pa'i rten mjal snga phyir zhib par byas te gling dkar du sleb pa'i nyin /
rgyal po mchod yon gyi mi sna byung nas /
karma pa yab sras ci rigs dang bstun nas yong dgos 'dug pas re zhig gling dkar rdzong du sdod ces byung ba ltar zla ba phyed gnyis la reg tsam song /
de bar bzhon pa bshad nas @# / /
sgar pa gdan 'dren lan gnyis btang song kyang /
rgyal ba'i dbang po ma phebs /
drung pa mnyel nas phebs ma thub /
mthar zla ba dang po'i tshes brgyad la chos sde zhol bcas shor /
sde srid rin po cher mdzad dka' byung ba'i bla ma gnyis srog skyob la bos /
rgyal po rang gi dgongs bcang lto skal ma gtogs bla ma gnyis kyang dbu bsnyung mi 'jug gsung ba'i dbu rtsi dang zhu ba mdzad 'dug pa ltar /
so so'i phyag tham dang bcas /
sa skya zhabs drung yang gdan 'dren song bas ci myur shog ces byung 'phral du rtsol bas bkra shis lhun por slebs tshe /
sa skya zhabs drung phebs grub 'dug /
rgyal pos bla ma gnyis thog mar mjal ni dgos /
mjal tshul ji ltar byed ces sa skya zhabs drung la zhus tshe /
spyir karma pa yang ma mjal kyang /
da lam rgyal po rang gi gsung dang bstun pa yin phebs 'dug pa ltar /
rgyal pos thog mar sa skya zhabs drung gi mjal dar thong /
de'i lan du nged kyis mjal dar phul ces /
mjal sna'i mi dang bcas byung kyang /
rgyal po dregs pa'i gsung la cha bzhag khungs kyi mjal dar rtse sprod ngos /
mjal 'dzom legs lam che ba mdzad de /
sde srid rin po che'i zhabs 'degs su gang 'gyur byed rtsis mol kyang /
sngon du bro dam pos bkag pa'i rgyu mtshan gyis sku srog skyob pa ma gtogs phan rgya cher ma thub /
sngon chad dar rgud kyi phreng ba ma gul bar ma bzhes pas zhag gcig tsam gyi 'tsho chas kyang ma mchis par /
gsol chas ja mar sogs yang dag phul zhing /
sku chas dos stong tsam nan gyis thon pa byas /
de kha'i skabs spyir 'khor ba'i gnas tshul dang /
khyad par deng sang gi skye bo dug gsum gyi gdon dag gos yid myos pas / /
smyon pa'i zlos gar bsgyur bas blang dor go ldog pa'i nyams len 'jigs rung gi g.yangs sar gom pa 'dor ba dang /
'ga' zhig bral ba dang /
brlag pa dang /
rgud pa'i 'gyur byad kyi khro chu rab tu 'bar ba dus mtha'i me dpung lta bus bsregs pa'i ngang tshul mngon sum du mthong bas /
lhag par yid gdungs kyang gzhan bya ba'i thabs ma rnyed /
nges 'byung dang snying rjes bskul ba'i dkon mchog la gsol ba 'debs pa la brtson par byas pa sogs yid la bsams pa tshig tu mtshon pa 'di ltar / / / /
gu ru bud+d+ha bo d+hi satwa ya na maH sgyu mas rmongs pa'i 'gro ba 'di'i / /
dug gsum dri ma 'khrud pa'i phyir / /
dam chos bdud rtsi'i char 'babs pa'i / /
shA kya'i gtso bo de la 'dud / /
'jigs rung srid pa'i rgya mtsho 'dir / /
las dang nyon mongs rba klong 'khrug /
sdug bsngal chu srin gyis gtses pa'i / /
nyam thag 'gro 'di thugs rjes skyobs / /
dmyal ba yi dwags dud 'gro sogs / /
sdug bsngal drag pos mnar ba yi / /
mgon skyabs med pa'i 'gro ba kun / /
thugs rje mnga' bas skyab tu gsol / /
bde bar 'gro ba zhes grags kyang / /
'du byed 'gyur ba'i sdug bsngal gyi / /
mnga' char 'bab pa 'di dag la / /
thugs rje mnga' @# / /
bas skyab tu gsol / /
'dus pa 'bral zhing bsags pa mdzad / /
skyes ba 'chi zhing mthon pa'i mtha' / /
rgud pas mnar ba'i 'gro ba rnams / /
thugs rje mnga' bas skyab tu gsol / /
skye rgan 'chi rgud pa yi / /
'jigs rung srin po'i mche ba bzhi'i / /
phrag tu zhugs pa'i skye bo yi / /
mgon skyabs mdzod cig zas gtsang sras / /
deng sang dus kyi 'gyur ba 'di / /
kun mkhyen thub pa'i gsung rab las / /
srid pa'i phun tshogs rmi lam dang / /
zas nor sbrang ma'i sbrang rtsi dang / /
'dus byas sa 'dzin mthon po yi / /
rtse nas lhung ba'i 'bab chu bzhin / /
gsungs don rmongs pa'i skye bo la / /
mngon sum ston pa'i slob dpon bzhin / /
kha cig rngon pas gtses pa yi / /
ri dwags ji bzhin skrag pas nyen / /
la la 'jigs rung mya ngam gyi / /
thang la dgras bcom 'gron pa bzhin / /
'ga' zhig bde ba 'dod pa'i phyir / /
rgod cing sdig pa'i las byas pas / /
mchi mas gdong g.yogs ngu bzhin du / /
rnam smin myong ba'i las la spyod / /
phal cher bar do'i sems can bzhin / /
las ngan gdon gyis dkrugs pa yi / /
nyam thag 'gro ba 'di rnams la / /
thugs rje mnga' bas mi dgongs na / /
khyod las lhag pa'i skyabs gzhan ci / /
de phyir bskal pa dpag med nas / /
bdag cag snyigs ma'i 'gro ba rnams / /
phyag mtshan bzhes bzhin thugs rjes skyobs / /
ces bsam don smras pa'o / /
gtsang sa babs rjes /
sgar chen yab sras phebs byung kyang thal char song /
sger gyis so sor ja zhus 'bul ba ci drag dang /
rgyal tshab drung pas dri ba mdzad byung bar bsam pa dag pas legs lam gyi rgya mtshan yang dag par phul /
de skabs mchod yon gyis 'bras spungs nas thams cad mkhyen pa spyan drangs /
chibs bsu ser 'phreng rgyas pa dang bcas bkra shis lhun por phebs /
zhag 'ga' zhig ma gtogs car bzhugs mdzad /
sngon du bdag cag gi ston pa'i sku brnyan bde gshegs mchod rten brgyad dang bcas bsgrub pa dmag 'khrug gis cung zad 'gyangs pa yang /
'phral du gzungs gzhug phul te thams cad mkhyen pas gtso mdzad / /
ser 'bras sogs kyi bla ma mang po dang /
chos grwa chen po'i bla ma rnams kyis mtshon 'dus pa stong r+wa can brgal ba'i dbus su dpal ldan 'dus pa'i sgo nas rab tu gnas pa rgyas par mdzad de /
rgyal po mchod yon sbyin bdag tu bskos /
rab ston mang 'gyed tsha dro 'bul ba phun sum tshogs pa sogs rten 'brel legs tshogs snyigs ma'i dus su bstan pa rin po che'i rgyan du 'gyur ram snyam du sems so / /
de dag gi skabs /
dpal 'khor bde chen /
snar thang sogs /
ris med pa'i chos sde mtha' dag gi mkhan po byed dgos tshul yang yang byung zhing / /
byas tshe /
bstan pa dang 'gro ba la phan pa cung zad 'byung bar 'dug na'ang /
sngon gyi rten 'brel gyis yin nam /
gegs kyi mtshan ma che bas khas ma blangs /
de rjes zha lu @# / /
mthil dang ri phug gi bla ma rnams kyis kun mkhyen bu ston rin po che de nyid /
sa skya ba'i gdung rgyud gong ma dang /
drung chen rin po che ta'i si tu byang chub rgyal mtshan sogs dpon sa gong mchen po'i bla ma yin pa dang /
rgya nag rgyal pos mkhas pa chen po'i bsngags brjod /
lung las ka shel tham dang bcas phul bas /
zha lu 'di gangs can gyi gdan sa mtho shos cig yin pas spyir cis kyang yong dgos tshul nan bskyed yang yang byung bar /
spyir go sa la blta ba min kyang thams cad mkhyen pa bu ston rin po che de nyid /
ris med pa'i bstan pa'i bdag po rgyal ba gnyis pa lta bus bstan pa dang sems can gyi phan bde'i phyir /
mchod rten rdzu 'phrul gyis bzhengs pa'i rdo gdugs yo zhing /
'dzin ma'i mthil du lhung bar nye yang /
stobs dang ldan pa'i sde dpon /
gdan sa skyong ba'i bla ma sus kyang btang snyoms su bzhag pa myur du mchod rten gyi 'jig rgyur nges pas kun mkhyen bu ston nyid kyi 'phrin las dang byin rlabs snying la zhugs tshe bsgrub par nus sam snyam khas blangs te /
chu pho rta lo hor zla drug pa'i tshes gnyis gza' skar dge ba la zha lur phyin /
tshes gsum gyi nyin khri thog tu slebs /
phyi nyin chos 'khor bskor ba'i dus khyad par can la ri phug tu phyin nas chos khri thang gar rnam thar snyim pa'i me tog bshad /
'du khang chen mor dus mchod chen mo'i tshogs dbu byas shing /
ri mthil gnyis kar ser ja khri ja ma hA tsi na dang /
bkra shis kha btags kyi 'gyed sogs yang dag pa bgyis nas /
bkra shis lhun por dbyar gnas thog tshogs chen la bslab pa kun las btus kyi lung dang /
dge ba'i bshes gnyen ri khrod 'dzin pa 'ga' zhig la spyan snga blo gros rgyal mtshan gyis mdzad pa'i blo sbyong 'ga' zhig dang /
bcom ldan 'das 'khor lo sdom pa'i bskyed rim rnam bshad chen mo dang /
sbas don kun gsal sogs rje'i gsung rab kyi lung byas /
de skabs chos gzhis gsar pa rnams la brten nas /
chos grwa chen por thug tshul sngar rgyun ngos zla rer phogs khal gnyis ma dang /
thug tshul bzhag nas phogs khal gsum ma bya ba gang 'thad slob dpon pa rnams la dri ba zhus par /
phyi ma bzhed pa ltar /
da lta'i bar chos thog rnams la phogs rgyun chags su phul /
rta lo de kha'i zla ba bcu pa'i skyed skabs bod khams spyi'i bde skyid kyi gshed ma lta bu'i 'khrug long shin tu che ba byung kyang rgyan ring ma gnas /
zla ba tshes 'tshams khal kha'i rgyal po er te ni hong tha'i ji dang /
sku skye gnyis sogs skya ser phon che ba byung /
'dam du yong dgos tshul nan che bar brten /
gling dkar bud mtshams me tog lhas su phyin nas /
dge ldan chos rje dpal 'byor rgya mtsho dang /
stong 'khor sprul sku gnyis kyis mtshon /
rab byung bsnyen rdzogs dge bsnyen sgrub pa dang bsnyen gnas len pa mang po byung zhing /
dbang lung sogs 'dod chos kyis tshim @# / /
par byas /
bsnyen bkur 'bul ba bsam gyis mi khyab pa byung zhing /
phyir bde bar 'khor /
bar rlung sde 'khrug de'i thog ma kong phyogs kar lugs kyi chos sde mang po'i dmag mis /
'ol dga' rdzing phyi'i gtsug lag khang skya ser lnga brgya tsam dang bcas /
'jig dus kyis mes ji lta ba bzhin du bsregs /
phyis dga' ba gdong 'og min gling sogs rdo char bab pa'i pad tshal lta bur song rjes /
rgyal ba karma pas chos sde rnams la phan pa byed dgos pa'i bka' yig byung kyang gzhan ma rnams ni thal zin /
dkar brag gsung rab gling pa gnyis kyis rnam gling bzung /
de'i gnyen por dbus gtsang gi dmag rags mas bskor /
shangs nang phal cher gzan so che bar byung song skabs /
phyi nang phan tshun thams cad la phan par bsams /
rnam gling du phyin /
bar chings byas /
phyi'i dmag rnams kyang 'gyes su bcug /
gsung rab gling gi btsan dmigs tsam bshig nas sngar 'jags gdengs khel gyi rgyal ba'i dbang por yang dam phrug zhus shing /
mchod yon gnyis la yang nan tan bsngags pa'i yong nges byas kyang /
khong rnams kyis tshod ma zin /
slar nyen chen du song ba la 'jigs skyob tu 'gro bar brtsams pa chu ha cang ches pas gegs byas kyang /
dngos su phyin pa dang 'dra bar mchod yon la nan chags byas pa'i /
gnyis ka'i chos gzhis phyed 'jags /
gnas gzhi rje ba tsam ma gtogs dge 'dun gyi sde 'thor rkyen du mi 'gro ba'i phan thogs pa byas /
'bras yul skyed tshal ba rnams kyis kyang rin spungs su dmag la phyin pa'i dgon gnas 'jig par the tshom med pa srog rtsa nas bzung ba mthun snang du grub pa 'di bzhin lags /
de dag gi skabs su rang gzhan gyi skye bo phal mo che'i snang tshul sna tshogs pa zhig mthong bas yid la gdung ba skyes shing /
'khor ba'i gnas su nyam thag pa'i 'gro ba 'di dag la phan pa bla na med pa sbyin pa'i skyabs gnas ston pa mtshungs pa med pa shAkya'i gtso bo la gsol ba gdab pa'i phyir smras pa / / / /
na mo gu ru many+dzu g+ho ShA ya /
btso ma'i gser sbyangs lhun po ni / /
li khri'i mtshams sprin gos gyon nas / /
dge mtshan 'od kyis 'gengs 'dra ba'i / /
shA kya'i gtso bo de la 'dud / /
kye ma bdag cag skal ba ngan / /
'jigs rung dus kyi srin po lngas / /
snod bcud kun gyi mdangs phrogs pa'i / /
mtha' 'khob mun pa'i yul 'dir skyes / /
thub dbang smra ba'i nyi ma de / /
dus kyi nub ri'i phag tu gshegs / /
rgyal sras 'phags pa'i tshogs rnams dang / /
bstan 'dzin dam pa'i skyes bu rnams / /
dag pa'i zhing du btang snyoms mdzad / /
bstan pa rin chen sgron me yang / /
bud shing zad pa'i me dang mtshungs / /
ston pa'i bka' khrims yid bzhin nor / /
gus pas gtsug gi rgyan 'dzin pa / /
'od stong bdag po'i gzi byin gyis / /
lha lam bkang ba'i rgyu skar bzhin / /
@# / /
dam pa'i gzugs kyi tshang tshing nags / /
chags sdang g.yo sgyu phrag dog gi /
gdug pa'i sbrul gyis gang ba yi / /
kha rlangs me yi 'bras bus khyab / /
ngur smrig mdzes pa'i gos 'chang yang / /
khrel dang ngo tsha sdom pa gsum / /
cig car spangs pa'i zlos gar gyis / /
chu srin rgyal mtshan can sde'i tshogs / /
nyin byed zer gyis reg pa yi / /
padmo gzhon nu lta bur 'dzum / /
tha mal skye bo phal cher yang / /
chags sdang drag po'i gdon zhugs pas / /
dam pas smad pa'i las rnams la / /
'dzem med ci dgar kun tu spyod / /
sngon dus dge ba'i mi dbang gis / /
skye dgu bde ba'i don bcas pa'i / /
khrims rnams bzhi mdo'i rtswa ltar 'dor / /
rang 'dod gzu lums spyod pa yi / /
sdig spyod rgyal po'i khral gyis mnar / /
nad rims 'thab rtsod mu ge yi / /
gnam lcags ser chen stong bab pas / /
skye dgu'i phan bde'i pad tshal bcom / /
'di 'dra'i 'gro ba nyam thag pa / /
ri dwags rgya ru chud 'dra ba'i / /
mgon skyabs med pa bdag cag la / /
thugs rje che ldan ston pa las / /
lhag pa'i skyabs gzhan cang ma mchis / /
khyod sngon bde gshegs rin po che / /
snying po'i yab tu gyur pa'i tshe / /
rnyog mas sbags pa'i rtsod dus 'di / /
brtse ldan gzhan gyis spangs dus su / /
rlabs chen smon lam 'bum phrag gis / /
thabs mkhas thugs rjes phyag mtshan bzung / /
de phyir snyigs ma'i byin za yis / /
gdungs pa'i bdag cag 'gro ba rnams / /
thugs rje'i char gyis bsil bar mdzod / /
mtha' med 'khor ba'i rgya mtsho che / /
sdug bsngal rba klong 'khrug pa'i klong / /
bying ba'i mgon med 'gro ba 'di / /
thugs rje'i lcags kyus drang du gsol / /
blang dor gnas la blta ba'i mig |ma rig ling thog gis bsgribs pas /
dmus long g.yangs sar mchongs 'dra ba'i / /
rmongs pa'i 'gro la brtse bas gzigs / /
khyi phag mi gtsang phung po la / /
chags shing zhen pa ji lta bar / /
sdug bsngal bde bar 'dzin pa yi / /
log shes can rnams thugs rjes skyobs / /
'dod chags ri gzar chu bzhin 'khrug /
zhe sdang dus mtha'i me ltar 'bar / /
phrag dog rlung dmar ltar 'tshubs pa'i / /
rmongs pa'i 'gro rnams thugs rjes skyobs / /
bde 'dod sdug bsngal 'dor 'dod kyang / /
dge la dgrar blta sdig pa la / /
dga' zhing brtson pas 'jug pa yi / /
log shes can rnams thugs rjes skyobs / /
tha ma'i dus kyang skyongs byed pa'i / /
mtshon dang mu ge nad rims kyi| |mi bzad mda' char drag po yis / /
gdungs pa'i 'gro rnams thugs rjes skyobs / /
rgyal ba'i bstan la rab byung nas / /
chos gos bzhin du go cha gyon / /
gsil byed bzhin du mda' mtshon thogs / /
mig can 'bar ba'i me nang du / /
mchongs 'dra'i 'gro rnams thugs rjes skyobs / /
mi bzad dri nga mi gtsang ba'i / /
ljan ljin mun pa'i nang zhugs te / /
bzod dka' gdung bas nyam thag pa'i / /
skye gnas can rnams thugs rjes @# / /
skyobs / /
lang tsho rgyas pa'i me tog kyang / /
dus kyi ba mos bcom pa yis / /
'gram zags khang rul ltar 'jig pa'i / /
'chi bar nye rnams thugs rjes skyobs / /
mdza' ba'i gnyen dang bsags pa'i nor / /
lus dang longs spyod kun bor nas / /
mgon med skyabs med pha rol tu / /
gcig pur 'gro rnams thugs rjes skyobs / /
sdug dang bral zhing dgra dang phrad / /
'dod 'bras kyis dben mi 'dod pa'i / /
dngos rnam thog ltar bab pa yi / /
mgon med rnams la thugs rjes skyobs / /
zas nor longs spyod stobs rnams kyis / /
nga rgyal dregs pas 'gying rlom yang / /
dbang med rgud pa'i lcags sgrog gis / /
dam por bcings rnams thugs rjes skyobs / /
tsha grang bzod dka'i sdug bsngal dang / /
bkres skom bkol spyad gcig la gcig /
za ba'i 'jigs rung sdug bsngal gyis / /
mnar ba'i 'gro rnams thugs rjes skyobs / /
mdor na nam mkha'i mthas klas pa'i / /
mar gyur 'gro ba ma lus pa / /
srid zhi'i rgya mtsho las bsgral te / /
thams cad gzigs pa'i gnas su drongs / /
ces smras so / /
de kha'i dus skyid shod nas zhabs drung chos rje dpon slob kyang chos gsan pa la phebs pa'i dbyar chos thog /
dge 'dun stong r+wa can tsam 'dus pa la bka' chen bzhi'i rtsa ba'i lung dang /
sger du skyes rabs so bzhi pa dang /
kho bo cag rang nyid kyis brtsams chos snga phyir yi ger 'khod pa dang /
'grel pa bzhi sbrag sogs dang /
dbang rjes gnang mang pos thugs kyi bzhed pa bskangs /
de dus bkra shis lhun po'i gtsug lag khang gi lho'i phyi skya zhig pa slong bar brtsams /
sde gzar lo 'gros sogs kyi stabs mu ge shin tu nyam nga ba byung bas /
las mi rnams dka' bar 'dug pa la 'tsho ba sbyar te /
lha khang rmad du byung ba gsum yan lag dang bcas pa bkod pas mdzes par grub pa byas /
chu lug hor zla bcu gnyis pa'i tshes bcu dgu la zha lur phyin /
zlog chen bzhi sogs sngon du song ba'i nyer bzhi'i nyin /
rnam sras mchod pa chen mo'i tshogs dbu dang /
kun mkhyen bu ston rin po che'i bzhugs khri chen mo'i steng nas /
skya ser tshogs che ba la theg pa chen po'i sems bskyed kyi cho ga byas /
de dus rab 'byams smra ba blo bzang bstan pa dar rgyas kyis bskul nas mgon po klu sgrub kyis mdzad pa'i rim lnga'i TIk+ka de 'phral du brtsams /
dgun stod dben sa sprul pa'i sku dang /
o'i rod rgyal po thor kho ta'i jing mchod yon rnams phyin nas /
mang 'gyed 'bul ba bsam gyis mi khyab pa mdzad /
'on kyang bar chod kyi rnam pas sprul pa'i sku 'brum pas zhing gzhan du gshegs /
zhabs 'bring pa rnams kyis dgongs pa chos kyi dbyings su rdzogs thabs yang dag par byas /
dngul srang nyis stong tsam phul ba la gzims mal sku 'dra dang lha babs mchod rten rin po che'i rgyan gyis bkra @# / /
ba bzhengs te dben dgon du bzhugs su gsol /
dben dgon gyi tshogs pa dang lhan cig tu dpal rdo rje 'jigs byed kyi sgo nas rab gnas mdzad de /
bkra shis pa'i me tog char du phab /
de dang 'brel bar da lta chab mdo'i mkhan po dbon drung sku skye yang bsnyen rdzogs mdzad pa dang /
'dod chos gsan pa'i phyir byon pa'i bzhed pa yongs su bskangs /
thor kho ta'i jing dang gu shri chos rjes sku rgyu phul ba la gzhi byas| rgyan drug mchog gnyis /
chos rje sa paN /
kun mkhyen bu /
rje yab sras /
thams cad mkhyen pa na rim rgyal ba dben sa pa yab sras sogs /
rgya bod kyi lo paN mang po'i sku 'bag re re yang dngul srang brgyad cu tsam las grub pa dang /
dngul srang nyis stong las grub pa'i bdag cag gi ston pa'i sku brnyan jo bo rin po che'i sku las cung zad che ba legs par bzhengs /
lha khang gsar pa'i dbus kyi gtso bo sgang chen nas rje zhal snga nas kyis sbyin bdag rang skya thub par bsgrubs pa'i kho bo cag gi gzugs brnyan de che ba'i rgya mtshan gyis dbus su byas pa'i bla ma lha khang dang /
shar du ston pa rin po che'i sku gtso bor bzhugs pa'i rgya nag lha khang dang /
nub tu chu mig rje btsun sgrol ma gtso bor bzhugs pa la li ma lha khang sngon ma rang 'jags ngos /
gsar du bsgrigs pa'i li ma lha khang rnams la gnam rgyan /
mchod cha sna tshogs pa phul du byung zhing bkod pas mdzes pa bsgrubs /
bzo bo rnams kyang yon gyis tshim par byas /
de rnams dang cho 'phrul chen mo'i tshes bdun nas /
bco lnga'i bar gyi mdzad pa'i go sa sku dras shing drubs pa khyad par can rnams la shing spre zla ba brgyad pa'i yar tshes dge bar chos grwa chen po'i mkhan slob sngags grwa ba rnams dang bcas /
dpal 'dus pa'i sgo nas rab gnas rgyas par mdzad cing / /
tshogs chen gyis kyang shis pa brjod cing rab ston mang 'gyed gya nom pa bsgrubs shing spre de kha'i thog mar o'i rod dpon po che ba mkha' 'gro skyabs gnyen bshes 'khor g.yog thams cad kyis dgag tu med pa sde dmangs dang bcas byung nas /
dbus gtsang thams cad du dge rtsa 'bul ba sogs yang dag pa byas pa'i mthar /
lus longs spyod thams cad phul /
bsnyen par rdzogs /
bya bral gyi brtul zhugs yang dag par blangs nas dge sbyor la brtson par gnas pa 'di bzhin no / /
sa chen chos rje sngar byon dus nor gan cha'i rgyud sbyor jid kyi rgyal po 'di /
khal kha o'i rod ma gtogs /
sog yul thams cad dang /
rgya nag gi grong khyer khri phrag yod pa'i yul khams la dbang byed pa'i stobs shin tu che ba /
sangs rgyas kyi bstan pa'i sgor ma chud pa yod tshul byung bas /
de ltar na chos rje nyid byon na bstan pa dang 'gro ba la phan pa yong shas che zhes mol mchid byung ba na /
chos rje'i gsung nas /
kho bo'i lus ngag yid gsum khyod la @# / /
phul bas khyod kyis songs zer na 'gro gsung ba ltar /
sbyor jid kyi rgyal po la yi ge rten ldan dang /
thams cad mkhyen par yang zhus pa'i bka' shog rten ldan dang bcas lo lnga'i khongs su 'khor dgos tshul byas nas 'byon bcug pa ltar /
yul der byon tsam nyid nas ngo mtshar ba'i rtags mtshan du ma byung 'dug cing /
rgyal po sde dang bcas mchog tu dad pas bstan pa la zhugs /
chos rje nyid rigs kyi cod pan du bzung /
'bul ba bsnyen bkur bsam gyis mi khyab pa byas /
rten 'brel legs tshogs 'grig ngos /
rgyun du bzhugs dgos tshul nan chags pa byas 'dug kyang /
sngar gyi dus tshigs las thal dogs /
slar myur du 'byon pa'i zhal len mdzad /
'byon par phyogs pa na /
rgyal pos bla ma rin po che thams cad mkhyen pa dang /
kho bo cag dpon slob la yi ge dngul srang stong phrag re re /
rin po che sna tshogs kyi shel spyad rnam grangs mang ba| gos dar la sogs pa'i rten shin tu bzang ba dang /
phyogs ris med pa'i bod kyi bla ma che ba /
karma pa /
sa skya pa /
stag lung pa /
'brug pa rnams la yang yi ge dngul gyi yol go res mtshon pa'i rten /
dbus gtsang gi dge 'dun gyi sde rnams la mang ja /
dngul 'gyed bzang po gser yig pa'i tshogs dang bcas pa shing spre zla ba bcu pa'i nang du byon pa'i 'bul ba bsam gyis mi khyab pa dang /
'dus pa rgya mtsho'i tshogs la mang ja 'gyed bcas rdzogs ldan gyi sprin bzhin du bsgrubs /
de kha'i mjug khal kha'i rgyal po che ba us jid dpon po yang 'byor ba'i brjod ma thag pa la 'gran pa'i 'bul ba dang mang ja 'gyed kyi rnam grangs mang du byas /
mthar glo bur du rigs sad cing dad pa 'bar bas /
sde dmangs kyis gegs byed kyi 'ching bas bcings kyang /
snying stobs kyis dum bur bcad de rab tu byung zhing dge tshul gyi brtul zhugs blangs /
de dang de dag gi skabs snga phyir rdo rje phreng ba la sogs pa'i dbang dang /
snar thang brgya rtsa la sogs pa'i rjes gnang /
bu ston rin po che dang /
thams cad mkhyen pa dge 'dun grub gnyis kyis mdzad pa'i gleng 'bum /
dpe chos rin spungs la sogs pa'i lung mang po dang /
gnyug mar gnas pa dang phyogs nas byon pa'i sde snod 'dzin pa bsnyen par rdzogs pa dang /
dge tshul nye bar bsgrub pa dang sang gi bar rgyun mi 'chad par shin tu mang ba byung ba rnams kyi bzhed pa bskangs /
shing spre zhing thebs 'tshams zha lu'i mchod rten chen mo zhig gsos byed rtsis byas kyang /
sde dgon gyi gtso bo 'ga' zhig gi sku 'dra rin po che dang /
thugs rje chen po rang byon gnyis ka'i drung du brtag pa ma bab tshul byung bas re zhig btang snyoms su 'jog dgos byung /
'on kyang rmi lam du /
dge slong sku bongs che ba ngur smrig gi chos gos gsum pa zhig gis /
nyid kyis 'di nyid 'chos pa'i dus la bab ces bskul zhing /
me tog gtor ba'i nyams zhig @# / /
byung bar /
slar zla ba bcu gcig pa'i tshes bcu skor /
pu ston rin po che'i bzhed pa'i 'grub sbyor gyi nyin /
chos rje blo bzang chos 'phel gyis bkod pa mdzad de las kyi 'go brtsams /
de dag gi skabs su dgun la reg kyang grang ba'i nyes pa med pa dang /
skabs 'gar rlung ldang bar phyogs pa ni /
'di kha nas lag gis reg cing byin gyis brlabs pa'i nas /
gang zag ci yang rung bas gtor bas 'bab chu drag po la rdo rje'i chu lon bkod pa lta bur gyur ces gleng /
gdugs la 'degs 'jog byas pa'i skabs 'ja' tshon sna lnga pa bkra shis rtags brgyad kyi ri mos mdzes pas mkha' dbyings khyab pa dang /
lha rnams kyis me tog gi char phab pa kha ba'i dum bu ltar 'khrigs pa ni thams cad kyi mngon sum du grub pa yin /
sngar rdo gdugs kho na yin kyang /
bde bar gshegs pa mchod pa dang bstan pa'i rgyun la phan par bsams /
rdo gdugs kyi na bza' dra ba dra phyed| gany+ji ra dang bcas bzangs khal lnga bcu rtsa bgrang dang gser zho brgya phrag gnyis lhag tsam las grub pa zla ba bcu gnyis pa'i tshes 'gor 'gal rkyen bar chod kyi rnam pa ci yang med par grub /
ri sbug dbu mdzad chos rje rin chen bsod nams mchog grub pas phul ba'i chu zangs che ba yang gong gi rgyu steng du zla 'dres byas /
zla ba de kha'i tshes bco lnga la zha lur phyin pa'i sang nyin /
dpal rdo rje dbyings kyi dkyil 'khor chen po la brten nas| tshogs chen dang lhan cig tu rab tu gnas pa'i sta gon dang /
tshes bcu bdun gyi nyin 'grub sbyor dge ba la rab gnas dngos gzhi rgyas par mdzad de /
me tog gi char phab /
de'i tshe /
rgyal po'i sras lcam sring dang /
khal kha'i u'i jid dpon po rnams sbyin bdag tu bskos /
de yang /
bu ston thams cad mkhyen pa nyid kyis mchod rten chen mo thog mar brtsams shing /
spyan dbye mdzad pa'i gza' skar dang /
sbyin bdag hor gyi dpon po la bsko ba mdzad pa dang /
da lam kyang thog ma 'jugs pa dang /
mthar rab tu gnas pa'i gza' tshes sbyin bdag sogs ji lta ba 'grig pa'i legs tshogs rten 'brel phun sum tshogs ces /
mkhyen pa'i spyan dang ldan pa dag gsung ngo| |de'i tshe bzo rigs pa rnams kyang yon gyis mgu bar byas shing /
tshogs pa rnams la yang rab ston gya nom pa dang /
bkra shis kha btags kyi kha 'gyed yang dag pa bsgrubs /
dgun dus yin kyang bser bu sogs grang ba'i reg pa dang bral zhing /
'ja' 'od dang me tog la sogs pa'i char gyis skye bo mtha' dag yi rang bar gyur te / /
de'i sang nyin zha lu mthil du rnam sras kyi mchod pa legs par byas te /
slar bkra shis lhun por se chen chos rje dang /
grwa tshang chos rje gnyis kyis bzhengs pa'i dngul sku gnyis sogs dngul sku 'ga' zhig dang /
ngo mtshar bkod par pir thogs dbang po chos rje blo bzang chos 'phel dpon slob kyis yi dam dang lha mo gtso bor @# / /
byas pa sogs dang /
sprul sku chos dbyings rgya mtsho dpon slob kyis cho 'phrul chen po'i mdzad pa rgyas pa dang /
khong rang gis sbyin bdag byas bla ma'i rnam thar bkod pa rnams gzabs bris rmad du byung ba grub pa la dpal gsang ba 'dus pa'i sgo nas rab tu gnas pa rgyas par mdzad /
de yang skye dgu'i phan bde'i rtsa ba rgyal ba'i bstan pa la rag las shing /
bstan pa'i snying po bshad sgrub kyi sde rnam par dag pa la bltos pa ltar /
ris med pa'i dge 'dun gyi sde mtha' dag la mang ja 'gyed dang bcas pa yang yang btang zhing /
khyad par thos bsam mthar phyin nas sgrub pa snying por byed pa rgyal ba mnyes pa'i mchod pa'i mchog tu mthong nas shangs mdo rgod tshang ri khrod du /
dka' chen rgyal tshab pas gtsos pa'i sde snod 'dzin pa nyi shu lhag tsam sgrub pa rtse gcig tu mdzad pa'i sde /
chums kyi dga' ldan lha sdings dang /
lcags kyi dngos grub chos rdzong gnyis su dka' bcu rab 'byams 'dus pa'i sgrub pa'i sde btsugs shing /
rje drung tre ba yang ri khrod 'dzin pa'i ston sgom gzhan dang mi 'dra ba yin pa nas khong la mngags te 'tsho ba'i cha rkyen chos gzhis bzang po dang bcas dar rgyas dgon par sgrub sde rnam par dag pa legs par btsugs /
gzhan yang ra sgreng /
dwags po /
skyid shod thon la sogs par yang sdom gsum ldan pa'i dge slong ri khrod pa mang po bzhugs pa'i mthun rkyen yang dag par bsgrubs /
sde de dag so sor dge 'dun rnams gzhi gsum gyi phyag len rnam par dag pa la brten cing /
mdo rgyud rgya mtsho lta bu'i gdams pa'i bcud kyis yid kyi bum bzang bkang ste bstan pa rin po che'i rgyan du bzhugs pa yin no / /
de mtshungs dben dgon du rje gong ma rnams kyi dus kyi gzims khang gtsug lag khang dang bcas pa byin rlabs kyi gzi 'od 'bar yang cung zad rgya khyon chung ba'i skyon yod pas| de kha'i mdun du gtsug lag khang ka chen nyi shu rtsa bzhi tsam gyi sa'i rmang gsar du btings /
zla ba bdun gyi ring la zhal ba spen bad la sogs pa'i bar yongs su rdzogs par bsgrubs /
spyir yang ma 'dris pa'i mdza' bshes chen po ston pa bla na med pa de nyid kyis thugs brtse bas /
gdul bya rnams la phan par mdzad pa ni /
ji skad du /
thub rnams sdig pa chu yis mi 'khru zhing / /
'gro ba'i sdug bsngal phyag gis mi sel la / /
nyid kyi rtogs pa gzhan la spo min te / /
chos nyid bden pa bstan pas grol bar mdzad / /
ces mdzad pa rnams kyi mchog tu gyur pa gsung gi mdzad pa yin pa ltar /
shing mo bya lo zla ba bzhi pa'i nang du slar yang rgyal ba'i bka' 'gyur ro 'tshal gser sbyangs 'ba' zhig las bsgrub pa'i bsam pas /
sde pa lha rgya ri ba dpon blon la bskul te /
dbye'i dpon yig thams cad tshogs pa'i nang nas bkrabs /
mkhas pa 'ba' zhig bsdus pa brgya dang bcu gcig @# / /
dang| de bzhin du dben dgon dang sngags gra'i mgon khang gnyis su so so'i chos skyong rnams kyi sku 'bag bzheng ba'i phyir /
lha bzo ba yang bdun lhan cig tu 'byor ba ltar /
sna tshogs pa'i gser zho khri phrag brgal ba bzhu btul legs par byas /
rgya shog mthing ga 'ga' zhig dang /
tshon rams legs pas kha bsgyur ba'i baiDU r+ya ltar dangs pa'i shog bu'i ngos la /
dpon yig pa rnams kyis gser ci 'drongs byas pa'i glegs bam re re la /
mgur mo'i zho sum cu rtsa drug re'i rtsis byas pa'i pu ti brgya dang brgyad /
zhal khebs rnams hor dus kyi ding phon dang kha thi bzang po gtso bor byas pa'i gos tshon sna tshogs pa lnga sbrags /
gdong dar bzhi brtsegs /
padma thon thi kha re'i khor yug gan gos dmar po /
rgya ba dar hor dus kyi sman tses byas pa'i na bza' /
glegs shing rgya mtshal bzang pos byugs pa padma rA ga'i 'dab ma lta bu la gser btul ma zho brgya phrag gi ri mos mdzes par byas pa rnams zla ba dgu pa'i khongs su yongs rdzogs grub /
zhus dag kyang lo ts+tsha ba rab 'byams pa tshe brtan rgyal mtshan /
dpon tshad rje drung blo bzang dbang rgyal gnyis dang /
kho bo cag gis kyang lung rgyun la bsams /
rab 'byams smra ba blo bzang bstan pa dar rgyas dang lhan cig tu dag par bcos nas /
phyis nas kyang yid brtan rung ba'i phyi mor 'os pa legs par bsgrubs te /
bka' bcu rab 'byams 'dus pa'i rig sngags 'chang ba'i sde dang bcas pas mchod rdzas sna tshogs pa'i sprin 'khrigs pa dang /
rang nyid kyis kyang dri bzang po'i bdug spos 'thul ba'i snod thogs nas sna drangs te /
gtsug lag khang chen mar spyan drangs /
dpal gsang ba 'dus pa'i sgo nas rab tu gnas pa rgyas par mdzad cing /
spyan dbye ba rnams dang 'dus pa rgya mtsho'i tshogs la /
spyi dang bye brag gi rab ston mang 'gyeng phun sum tshogs pa byas /
bka' 'gyur spyan 'dren dang rab gnas kyi dngos gzhi'i nyin /
shel ltar 'tsher ba'i me tog mi chen po'i lag mthil tsam gyi char bab pa yang kun gyi mthun snang du grub ces zer /
lha bzo ba rnams kyis /
sngags khang du skyes bu gsum gyi chos skyong /
dpal 'dus pa'i chos skyong /
dpal ldan lha mo /
lcam sring rnams kyi sku dang /
dben dgon du bzhugs rgyu'i dpal mgon sde lnga /
lha mo rnam pa gsum sogs kyi sku /
gzungs gzhug rmad du byung ba snying por byas /
sman dang dar 'dam bzang po las grub pa la /
g.yu dang byu ru mu tig /
padma rA ga la sogs pa'i rin po che'i phras brgyan pa /
log 'dren rnams 'jigs par byed cing /
mkhas pa rnams kyi yid 'phrog pa /
rang rang gi ye shes pa mngon sum du byon pa lta bu yang bka' 'gyur dang dus mnyam du legs par grub /
dpon yig pa dang lha bzo ba rnams la yang rgyun par dang /
tshigs so sor ston mo gya nom pa dang /
gser dngul @# / /
g.yu byu ru spos shel /
ja gos dar rta khrab la sogs pa'i dngos po tshan che ba'i yon bzang po 'gran zla med pas tshim par byas so / /
dben dgon gyi gtsug lag khang du yang tsan+dan dmar po las grub pa'i bcom ldan 'das bde mchog yab yum dang /
dpal rdo rje 'jigs byed zhal phyag yongs su rdzogs pa sku tshad khyi'u lo brgyad pa tsam gnyis ka rin po che'i phra rgyan gyis mdzes par byas pa dang /
gzhan yang tsan+dan dmar po las grub pa'i bdag cag gi ston pa'i sku lung bstan ma gzhon nu lo bcu lon pa'i tshad tsam gyis mtshon /
tsan+dan dkar dmar las grub pa'i rje btsun byams pa /
'jam dbyangs /
spyan ras gzigs /
thub pa'i sku lung bstan ma chung ba sogs snga phyir bsgrubs pa rnams legs par phul /
bka' 'gyur gyi rab gnas grub 'tshams su /
de mo sprul pa'i sku dang /
sde pa gzhi rtse rnam rgyal bkra shis /
tsha ba go bo dpon po sogs bar khams pa'i 'grul pa shin tu stobs che ba 'byor nas /
'dus pa rgya mtsho'i tshogs la mang ja /
ja 'gyed phun sum tshogs pa dang /
sger du'ang rnam mang thos sras grub pa lta bu ja la sogs pa'i 'bul ba bsam gyis mi khyab pa dang bcas rten 'brel legs tshogs 'grig /
de'i tshe dal 'byor la snying po len par 'dod pa'i dge ba'i bshes gnyen 'ga' zhig la gdams pa / / / /
na mo gu ru many+dzu g+ho ShA ya /
'dren mchog nyi ma'i gnyen dang mar me mdzad / /
rgyal ba gnyis pa blo bzang grags pa'i dpal / /
bka' drin mnyam med rtsa ba'i bla ma la / /
snying nas 'dud do brtse ba'i lcags kyus bzung / /
rnyed dka' yid bzhin nor 'dra'i rten thob nas / /
don chen gtan gyi 'dun ma mi sgrub par / /
rin chen dor nas mching bu len 'dra ba'i / /
dal 'byor stong log mkhan la thugs rjes gzigs / /
ston dus dgung sngon dbyings kyi chu 'dzin ltar / /
deng sang skye bo'i dar rgud 'gyur ldog sogs / /
mngon sum mthong yang nges par 'byung blo dang / /
bral ba'i 'gro ba 'di dag phyugs las phyugs / /
srid pa'i phun tshogs gser bus bskyod pa yi / /
ut+pal 'dab rtser chags pa'i chu thigs ltar / /
yid brtan mi rung g.yo ba'i tshul bsams na / /
'di nang bde la zhen pa smyon pa rang / /
skyes tsam nyid nas 'jigs rung 'chi bdag gi /
gzangs ring mche ba 'bar ba'i phrag zhugs kyang / /
ji snyam mi sems tshe 'dir 'dun gros mkhan / /
rtag 'dzin le lo can rnams kye ma blun / /
gnyen 'khor longs spyod phun sum tshogs dbus nas / /
mya ngam thang la dgra bos bcom pa ltar / /
rang nyid gcig pur pha rol 'gro ba'i tshe / /
chos las gzhan gyis phan pa cang 'dug gam / /
bsod nams bsod nams ma yin 'du byed las / /
'jig rten phyi mar bde dang sdug bsngal dag /
'byung bar shes shing dag la mi brtson par / /
bag med 'jug rnams bsams bzhin @# / /
g.yangs sar mchong / /
srid pa'i rtse mo nas bzung dmyal pa'i bar / /
las dang nyon mongs rba klong rab 'khrug cing / /
skye rga na 'chi'i chu yi srin po'i rigs / /
brgya phrag du mas rtag tu mnar tshul bsam / /
'jigs rung 'khor ba'i rgya mtsho chen po las / /
sgrol ba'i gru rdzings sgrol byed ded dpon mchog /
bshes gnyen dam pa'i mgon dang bcas pa'i dus / /
nyin mtshan kun tu brtson pa bsten pa'i rigs / /
bsags pa kun 'dzad 'dus pa'i tha ma 'bral / /
mthon po'i mtha' rgud skyes pa kun 'chi ba'i / /
ngang tshul bsams nas mgo la me shor ba / /
gzhil 'dra'i brtson pa rtag tu bsten pa'i rigs / /
tshe 'di'i chos brgyad snang ba 'drid mkhas shing / /
snyigs dus 'gro ba'i tshe ni bar snang glog /
pha rol ngan 'gro'i g.yangs sa nyam nga bas / /
thar pa dam pa'i lam la brtson pa bsten / /
sdug bsngal gsum gyis gdungs pa'i 'gro ba rnams / /
bsgral phyir byang chub dam par sems bskyed nas / /
thabs shes zung du 'brel ba'i nyams len gyis / /
sku gsum nor bu'i grong du phyin na legs / /
ces gdams /
de mo sprul pa'i sku dang /
sde pa mchod yon sogs phon che ba la rdo rje phreng ba /
sgrub thabs so so'i rjes gnang gi rim pa dang /
dka' bcu rab 'byams pa 'ga' zhig bsnyen par rdzogs pa sogs bzhed pa 'bras ldan du byas shing /
sde pa rnam rgyal bkra shis la gdams pa dgos tshul nan che ba byung bas / /
'di ltar / / / /
na mo gu ru many+dzu g+ho ShA ya /
'bum phrag nyi 'od rtse dga' las rgyal ba / /
gser sbyangs 'dab brgya ldan pa'i ut+pal gyis / /
mkha' dbyings ngo mtshar ri mo 'god 'dra ba'i / /
ston mchog thams cad mkhyen pa'i zhabs la 'dud / /
mgon des slar yang dus mtha'i 'gro ba la / /
brtse bsam bzod skyon bral lugs bzang po'i / /
nor bus sa gsum 'gongs phyir ngur smrig gis / /
rnam rol rgyal ba gnyis pa'i zhabs la 'dud / /
dal ba'i rten bzang 'byor bcu'i rgyan gyis brgyan / /
nyes pa'i dri bral legs lam byi dor gyis / /
mtho ris byang grol gzhon nu mig yangs zung / /
grogs su nges par 'gugs pa'i lcags kyu nying / /
shin tu rnyed dka'i bde gshegs lam rten 'di / /
bag med rtse dga' sdig pas dus 'da' ba / /
ring por mi thogs mchi mas gdong g.yogs te / /
bzod dka'i sdug bsngal rgyun du 'byung ba'i sgo / /
sdig pa'i rnam smin 'phral du mtshon rnon gyis / /
ljon shing dum bur byed bzhin mi gcod kyang / /
rang gi ngang gis 'jig rten pha rol tu / /
ci 'dra'i ngo bo mngon sum mthong bar 'gyur / /
de phyir mi dge shin tu phra mo la'ang / /
bag dang ldan pas skabs dbye mi bya ste / /
nam mkha'i dbyings kun 'gengs 'dra'i n+ya gro d+ha / /
sa bon til 'bru tsam gyis bskrun pa lags / /
de bzhin sgo gsum rnam dkar phra mo la'ang / /
btang snyoms brnyas dang phyi bsnur mi bya ste / /
dpyid kyi dpal mo myos tshe chu lung @# / /
drod / /
sa bon tshogs pas 'bras bzang char du 'bab / /
rga nad rgud pa'i mche ba gtsigs bzhin du / /
'chi bdag dgra bo pang gnyen nub phyogs kyi / /
sa 'dzin phag tu gzhol ba'i grib ma ltar / /
skad cig re re zhing yang drung du 'ong / /
snyigs dus skye dgu'i tshe 'di dri bzhon gyi / /
reg pas gzir ba'i chu yi dbu ba ltar / /
nam 'jig cha med yid brtan rung min pas / /
g.yeng med dam pa'i lam la brtson pa'i rigs / /
nyam thag 'khor ba'i gnas 'dir rgyu ba'i tshe / /
mtshan nyid ldan pa'i bla ma dkon mchog gsum / /
sbyin dang tshul khrims bzod pa las lhag pa'i / /
skyabs dang gnyen dang grogs gzhan cang ma mchis / /
lha dang bla ma spyi bo'i rgyan 'dzin cing| |dkar 'jam phyog gnyis gtong ba'i gdu bus mdzes / /
khrims brgyad rin chen do shal gyis brgyan cing / /
khro bral bzod pas ya rabs spyod tshul skyongs / /
mnga' ris byams pas bu bzhin bskyangs byas na / /
de dag gis kyang bdag nyid pha bzhin bkur / /
bya dang ri dwags nya la sogs pa yi / /
tsher ma rnams dang chom rkun mtha' dag sdoms / /
phyogs 'dir rang rang grub pa'i phyogs 'dzin gyi / /
kun slong me ltar 'bar yang nyams len sogs / /
slong mo'i phye dang tshong 'dus 'o ma ltar / /
bsten pa'i tshul spongs rgyal ba gnyis pa yi / /
skyon bral lha yi bdud rtsi'i rgyun bzang po / /
ma 'dres ma sbags pa dag sten par mdzod / /
srid pa'i phun tshogs me 'obs ltar mthong nas| |ma rnams don du byang chub sems bskyed de / /
rlabs chen rgyal sras spyod pa'i tshul rnams la / /
'dun cing smon pa'i tshul gyis bslab par gyis / /
dbang thob dam tshig sdom pa srog las kyang / /
gces par 'dzin pa gdams pa'i don po ste / /
thos bsam sgom pas nyams su ma lon kyang / /
ring por mi thogs sku gsum mngon du 'gyur / /
rang gzhan rnam dkar phung po thams cad kyang / /
byang chub mchog bsdo gser 'gyur rtsi dang mtshungs / /
rnam dpyod can la mang du gsol ci 'tshal / /
snying por dril na sngon gyi sa skyong ba'i / /
skyes mchog rnams kyi mdzad pa ji bzhin du / /
gzhi gsum dam pa'i lam la brten par mdzad / /
ces pa 'di dad stobs dang ldan pa'i sde pa gzhi rtses bskul ngor /
mdo rgyud man ngag 'dzin pa blo bzang chos kyi rgyal mtshan gyis chos grwa chen po bkra shis lhun por smras pa'o / /
de skabs gling stod chos rje skyed tshal mkhan po rin chen bkra shis /
thub bstan rnam rgyal gyi mkhan po khri gdan zur so so dang /
bzang ldan mkhan po sogs dge ba'i bshes gnyen mang po la /
ye shes mgon po phyag drug pa /
zhal| tshe dbang sogs kyis thugs bzhed bskangs /
de bzhin du bo dong rje btsun mtshan ldan ma dpon slob byon nas bla ma'i rnal 'byor dang /
dpal ldan lha mo'i rjes gnang sogs dgos ces nan chags byung ba'i thugs bzhed yongs su bskangs /
de nas mi ring bar /
stong 'khor zhabs drung rgyal ba rgya mtshos @# / /
grong 'jug mdzad par grags pa'i stong 'khor ba dpon slob sogs 'grul pa mang ba zhig byung ba ltar /
stong 'khor zhabs drung bsnyen par rdzogs shing /
mtshan mdo rgyud rgya mtsho zhes bya bar gsol te 'phrin las kyi sgo 'phar phye /
gzhan yang se chen tha'i ji sogs bsnyen rdzogs dang /
dpon po kho lo ja'i sku skye sogs rab byung yang mang du bsgrubs /
de skabs ka thog bla ma 'od zer rgyal mtshan gyi sprul skus zhal gdams snying por dril ba dgos tshul byung ba la 'di ltar / /
! / /
na mo gu ru many+dzu g+ho ShA ya /
chos dbyings bde ba chen po'i rnam rol las / /
mkha' khyab sgyu 'phrul dra ba'i zlos gar gyis / /
mtha' yas 'gro ba'i phan bde rgyas mdzad pa'i / /
thub dbang smra ba'i nyi mas dge legs stsol / /
rgya mtshor gnas pa'i gnya' shing bu ga ru / /
lo brgya nas thon rus sbal mgrin chud ltar / /
lan cig tsam zhig rnyed pa'i dal 'byor 'di / /
nyin mtshan kun tu don dang ldan par mdzod / /
'dus byas mi rtag ston ka'i chu 'dzin dang / /
lang tsho'i dpal yang rtsa rtse'i zil par mtshungs / /
tshe ni nam mkha'i glog dang 'dra bas na / /
brtul ba brtan pos dam pa'i chos la 'bungs / /
'jigs rung sdug bsngal gsum gyi me 'bar ba'i / /
tshangs dbang 'khor los bsgyur ba'i phun tshogs la'ang / /
rmi lam du yang 'dod pa'i sems spangs te / /
thar ba dam pa'i lam la brtson pa'i rigs / /
mngon mtho des legs lo ma me tog 'bras / /
skye gnas 'phel ba gang la rag las pa / /
tshul khrims ljon pa rtsa bar gsungs bas na / /
srog dang bsdos te bsrung ba dam pa'i phul / /
'gro ba 'di dag ma lus bdag gi ma / /
yang yang drin gyis bskyangs pa'i tshu la bsams nas / /
dge legs 'byung gnas byams dang snying rje dang / /
byang chub sems mchog thugs dam mthil du zungs / /
chos kun rang bzhin spros pa kun bral yang / /
ma rig mun pas bden par snang zhing zhen / /
de phyir bdag med rtogs pa'i mtshon rnon gyis / /
bdag 'dzin 'byung po'i srog gi rtsa ba chod / /
grangs med gsum la mi ltos snyigs dus kyi / /
tshe gcig sangs rgyas bgrod pa zab mo'i lam / /
bla med rin chen shing rta la brten nas / /
sku gsum skyed mos tshal du zhugs na legs / /
ces gdams so / / / /
sprul pa'i sku thams cad mkhyen pa'i bkas bskul nas rgyal po mchod yon kyang gegs sel /
mthun pa bsgrub phyir bsam grub rtser byon byung ba ltar| skabs su bab pa'i dbang rjes gnang sogs kyis thugs bzhed bskangs /
rta lo bskyar langs kyi rjes dang /
de dus rtsed gdong dang /
gser mdog can /
brag dmar chos sde sogs chos sde mang po dang /
sde dpon che phra 'ga' zhig la rgyal po mchod yon gyis bka' shin tu bkyon pa'i zhu phrin tsam yang bgrod dka' ba'i tshe /
lhag bsam rnam par dag pas nyes dmigs su mi 'gyur ba'i dge legs kyis khyab par byas /
de nas zla ba dang po'i @# / /
cho 'phrul chen po'i smon lam la dge 'dun tshogs che zhing /
bstan pa dang phan bde rgyas pa'i smon lam phun sum tshogs pa byung /
smon lam grol nas zla ba phyed gnyis tsam mtshams kyi ngos /
dge sbyor la brtson par byas /
de kha'i dgun stod dbus phyogs kyi gtsang po lho rgyud gong dkar chos sde nas dwags lha sgam po yan chu lho byang gi ris med pa'i chos sde che phra thams cad la /
mang ja /
gos chen gyi 'gyed /
bsngo rten rnam gzhag sogs rgyas pa bsgrub par sku skye'i drung dpon slob mngags shing /
gtsang khul chos sde che kha rnams la yang de mtshungs bgyis /
de las byung ba'i dge ba'i rtsa ba rnams /
sems can thams cad kyis bla na med pa'i byang chub 'thob pa'i rgyur bsngo ba'i 'dun pa bgyis so / /
dpyid bzhad kyi chu tshan la phyin /
yul de'i lha sde mi sde'i gtso bo thams cad 'dus pa'i bsu ba dang ser phreng rgyas pa 'dug pa ltar /
ser tshogs dgu brgya 'thor tsam la ser ja zung /
tsha dro nas 'gyed dang bcas pa byas /
sgam po sprul sku dang chos rje sher dpal bas rten gsar bzheng mdzad pa rnams la ye shes pa gzhug pa'i me tog 'thor bar 'ong dgos tshul nan chags par brten so sor me tog gtor zhing /
ri bo gru 'dzin du bsgrub pa ba rnams la snying po don gsum gyi tshogs chos rgyas par byas /
de bzhin du thub bstan dang dar sding sa su yang 'ong dgos ces nan ches pas /
nyin 'khor ngos /
thub bstan tshogs chen la blo sbyong don bdun ma rgyas par bshad /
rkang pa'i 'degs 'jog nye bar bkod pa'i dgon gnas rnams dang /
gzhan yang grwa tshang chen mo /
bya rgod gshongs /
rog tsho'i dgon pa sogs nye skor gyi chos sde thams cad la mang ja sman tse'i kha 'gyed /
bsngo rten rnam gzhag /
bla bre legs pa re re dang bcas pa phul /
der thams cad kyis gsol ba btab nas /
skya ser stong phrag brgyad lhag pa la tshe rta zung 'brel gyi khrom dbang bskur /
chu tshan khar sdod ring rgyal sras rin po che'i sku 'dra byin rlabs can de gdan drangs /
mchod bstod smon pa legs par bsgrubs /
ri bo gru 'dzin /
grwa tshang chen mo /
thub bstan /
bkra shis dge 'phel rnams la /
snga phyir chos gzhis bzang ba re re sbyar /
phyi lam rgyal chen rtser /
jo bo'i sku la rab gnas dang /
chos sde ba rnams la yang mang 'gyed bzang po byas /
brag dmar chos sde ba dpon slob rnams kyis kyang /
bsu ba ser phreng rgyas gshom sngon du 'gro ba'i bsnyen bkur phun sum tshogs pa byung zhing /
gtsug lag khang gsar bzhengs sogs la rab tu gnas pa'i me tog gtor /
mang ja rnam gzhag /
bkra shis kha btags kyi 'gyed dang bcas pa byas te /
bkra shis lhun por bde bar slebs /
de nas srad rin chen rtse nas 'bod mi byung ba dang bstun /
'gro bar phyogs te /
lam bar du snar thang mkhan slob dge 'dun dang bcas pas gzabs gshom gyi ser phreng dang bcas @# / /
gdan drangs /
zhag gcig 'dug nas /
phyi nang gi rten mjal zhib par byas /
bsnyen bkur bzang po mdzad cing /
mang ja sman rtse'i kha 'gyed dang bcas pa gya nom pa bsgrubs /
ngor nas kyang /
slu gu rir gzhi len yang dag pa byung /
rin chen rtser dge 'dun gyi sde dang gtsug lag khang bkod pas mdzes pa gsar du bsgrubs 'dug pa la /
bkra shis lhun po sngags grwa'i rab 'byams pa rnams dang rgyud gser gnyis bcas pas /
rab tu gnas pa rgyas par byas /
de skabs dpyid 'khyags shin tu 'tshub pa zhig 'dug kyang /
rab gnas sogs kyi skabs /
nam mkha' lhag par legs pa sogs /
rten 'brel phun sum tshogs pa byung /
der 'dus pa'i dge 'dun thams cad la yang mang ja dang 'gyed bzang po byas /
slar bkra shis lhun por slebs skabs /
gzims khang gong nas sprul pa'i sku dpon slob glo bur du phebs pa'i /
chos bka' mang du dgos tshul byung ba /
ched gtang du chos gsan par phebs pas /
brel ba shin tu 'dzings pa yod kyang /
re zhig la bsal te chos btsugs /
thog mar rje btsun tsong kha chen po dang /
mkhas grub thams cad mkhyen pa'i gsung 'bum thor bu ba /
bka' gdams glegs bam dang lam rim chen mo yongs rdzogs /
tshegs chen dang lhan cig bka' gdams chos 'byung phal cher dang /
sger du sngags rim 'phro can /
kho bo cag rang gi ngag 'phran bu bkod pa rnams kyis mtshon pa'i lung mang po dang /
snar thang brgya rtsa /
sgrub thabs rgya mtsho /
mgon po'i bka' bcu gsum /
mgon po zhal rnam 'gyur mang po /
chos kyi rgyal po phyi nang gsang gsum /
jo bo chen po'i bka' bsrung bka' gdams sgrol ma bcu gnyis sogs /
rjes gnang rnam pa mang po phul /
de skabs rgyal mtshan mthon po'i steng du gser zangs las byas pa'i rgyal mtshan dang /
bkra shis dge legs 'od zer stong 'bar ba / /
rin chen phra bkod gser sbyangs cod pan 'di / /
zas gtsang sras kyi dbu la legs phul ba'i / /
dge bas sangs rgyas bstan pa rin po che / /
phyogs dus kun tu dar zhing rgyas pa dang / /
sa gsum phan bde rgya mtshos yongs gang zhing / /
mkha' mnyam mar gyur 'gro ba thams cad kyis / /
sku gsum go 'phang myur du thob par shog /
ces pa'i tshigs su bcad pa dang bcas /
rgya nag lha khang gi rten gtso ston pa'i dngul sku la /
gser srang nyi shu rtsa bdun las grub pa'i prog zhu phra rgyan phul du byung bas spras pa legs par phul /
dbyar gnas kyi skabs su /
sprul pa'i skus gtso ma dzad /
bkra shis lhun po'i dpon slob tshogs chen stong r+wa can brgal ba /
dpal 'khor chos sde'i mkhan slob rnams dang bcas pa la /
rdo rje phreng ba'i dbang yongs su rdzogs pa rgyas par phul /
dgag dbye grol 'phral /
gangs can chos 'phel du phyin nas /
bdag cag gi ston pa'i sku gsar du spyan drangs te bsgrigs pa sogs grub pa'i rab tu gnas pa yang dag pa dang /
mang 'gyed bzang pa @# / /
byas| gangs can 'khor 'phral /
ston dge 'dun lnga brgya lhag tsam la zla ba gcig gi phogs ja tshul dang bcas pa bsgrubs te /
chos grwa rigs lung bsnyen bkur sogs dbyar gyi dga' ma lang tsho dar ba'i 'bab ldan la 'gran pa bzhin du gyur /
de nas sprul pa'i sku dang lhan cig dben dgon du phyin /
zab chos kyi 'phro 'ga' zhig yod pa phul te /
khong dpon slob rnams dbus phyogs su phebs /
pir thogs dbang po chos dbyings rgya mtshos mgon byas /
gtsug lag khang bde bar gshegs pa dang 'phags pa'i gnas brtan la sogs pa'i sku brnyan gyi ri mo 'jig rten kun gyi mig gi bdud rtsi spungs pa lta bus mdzes par byas pa dang| de kha'i gtsang khang dang mgon khang gnyis su yang /
sangs rgyas byang sems dang bstan bsrung rnams mngon sum tshar du dngar ba lta bu bsgrubs pa rnams la phyogs gcig tu spyan dbye dang rab ston /
'gyed sogs lus can rnams kyi phan bde'i rgyan du 'gyur ba byas /
de'i dus su /
chos rje se chen zhabs drung gis /
shes rab bla ma dpon slob mi snar mngags te /
dpal rdo rje 'jigs byed kyi gser sku che ba byin rlabs can dang /
li ma mchod cha bcas pa mang po /
kho rang la rgya nag rgyal pos phul ba'i nor sna khyad par can sna tshogs pa'i 'bul skyel sogs kyang byung /
der gsang phu gling stod chos rje dpon slob rnams dang /
gzhan yang sde snod 'dzin pa dang ri khrod pa rnam grangs mang po rgyun mi 'chad du byon pa rnams kyi dam pa'i chos kyi bzhad pa bskang zhing /
khyad par dben dgon gyi tshogs pa rnams la /
dpal rdo rje 'jigs byed dang 'khor lo sdom pa'i dbang bzhi /
dpal mgon sde lnga dang /
dpal ldan lha mo rnam pa gsum la sogs pa'i rjes gnang byas /
der sdod ring khong rnams la ja tshul rgyun du bsgrubs /
rab 'byams pa blo bzang bstan pa dar rgyas la /
dpal dus kyi 'khor lo'i zab mo rdo rje'i rnal 'byor gyi khrid phog /
de nas shangs phyogs kyi sbyin bdag grwa rigs dang bcas pas gsol 'debs nan can yang yang byung ba ltar /
ri bo dge 'phel ba rgyud /
rgod tshang ri khrod du phyin nas /
drung pa rgyal tshab pa brtson 'grus rgyal mtshan dang /
chos rje dka' bcu pa snying stobs rgya mtshos gtso byas /
sde snod 'dzin pa'i dge slong ri khrod pa rnams la /
be'u bum sngon po lha 'bri sgang pas mdzad pa'i 'grel pa dang bcas pa'i lung dang /
gzhan yang chos bka' ci rigs byas /
der ri khrod pa rnams kyis /
dad pa'i rol mtsho las 'khrungs pa'i gs+nyen bkur rmad du byung ba dang bcas brtan bzhugs rgyas par phul /
dge 'phel rgod tshang gnyis kar mang 'gyed bzang po bsgrubs /
de nas bkra shis rtser gdan drangs /
bsnyen bkur phun sum tshogs shing /
bar gcod sel ba'i dbang rjes gnang sogs kyis bzhed pa bskangs /
de nas rtse nas chos drung gi dgon gsar bkra shis chos rdzong du phyin te /
shis @# / /
brjod kyi me tog 'thor ba sogs byas /
tshur lam rje drung kre pa'i bsgrub sde dar gyas dgon par /
lnga mchod chen mo dang rten 'brel 'grig cig ri khrod pa rnams la bla ma'i rnal 'byor gyi chos sbyin stsal /
shis pa brjod pa'i me tog gtor /
mdo brjod pa dang mchod yon gnyis kas bsnyen bkur yang dag pa byung /
phan tshun gyi lam zhor gnyis kar /
bka' bcu tshogs gsog pa legs pa chos 'byor gyis /
grong stod khang gsar du zhabs tog phun sum tshogs ngos /
dge mtshan gyi shis pa brjod cing me tog gtor /
slar bkra shis lhun por slebs nas /
dgun chos snga phyi sogs sngar rgyun bzhin dang /
ched du cho 'phrul smon lam chen mo'i mchod rdzas kyang /
mu tig gi snam sbyar phul du byung ba rnams kyis mtshon /
gong 'phel ngos /
'dus pa rgya mtsho'i tshogs la yang bkur sti gya nom pa dang bcas /
sangs rgyas kyi bstan pa dang /
skye dgu'i phan bde rgyas pa'i bden pa'i tshig gi me tog gis sa gsum khyab par bgyis so /
smon lam grol 'tshams /
ra sgreng yan /
sbus ri byang rgyud kyi dgon che phra thams cad la /
mang ja gos chen gyi 'gyed /
bsngo rten rnam gzhag sogs gtong bar rdo rje rgyal mtshan mngags shing /
gtsang phyogs kyi chos sde rags pa la yang de dang mtshungs par byas /
de nas dpyid chos gnyis pa'i chos 'khor gsar pa dang lhan cig tu /
tshogs chen la bka' gdams chos 'byung gi 'phro yongs rdzogs /
'dul ba'i bslab bya dang bcas pa dang /
phyogs mtha' dag nas /
dka' bcu rab 'byams ri khrod pa sogs snga phyir byon pa thams cad la /
ji ltar bzhed pa'i chos dang /
dge tshul slong gi sdom pa sogs yang dag pa stsal /
chos 'khor gyi skabs /
'dus pa rgya mtsho'i tshogs la /
nyin re mang ja bzang po re re /
grol 'tshams su nas 'gyed dang bcas pa byas /
'di dus bdag cag gi ston pa'i dngul sku gcig gis mtshon /
li ma par slog byas pa bcu bgrang dang /
tshogs chen gyi mang ja ci bder thon pa'i tshogs khro khyon yangs shing mthug pa bzo khyad phul du byung ba bsgrubs te /
chos 'khor gsar pa'i thog /
kha 'bebs kyi mang ja bzang po dang bcas phul /
dpyid 'tshams skabs /
grwa tshang bzhi gar /
ja tshul gyi thebs kyi gsos 'ga' zhig dang /
mtshan nyid grwa tshang gsum la 'khar rnga legs pa re yang phul /
de yang lo sngon ma'i dus nas mkhan rin po che sher rab yon tan gyis /
dpal 'khor bde chen du 'ong dgos tshul nan chags yang yang mdzad pa'i 'bod mi byung ba ltar /
zla ba lnga pa'i tshes gcig la chos grwa chen po nas chas /
lam bar du yang jo gdan mtshan sgrog pa dpon slob /
grwa tshang brang mo che ba dpon slob /
'brong rtse chos sde /
rgyal byed tshal pa gzhi byes thams cad kyis /
ser phreng rgyas pa mchis shing /
khyad par chos sde chen po dpal 'khor sde chen dang rtse chen chos sde gnyis @# / /
ga'i mkhan slob /
spyi chos drag rim rnams kyis chibs bsu ser phreng rgyas pa /
bkod pa phun sum tshogs pas brgyan pa dang bcas /
bla brang dkar por song ste /
de kha'i mkhan slob rags rim la /
ye shes mgon po phyag drug pa'i bka' bcu gsum yongs su rdzogs pa'i dbang lung stsal /
mkhas grub thams cad mkhyen pa'i chos khri chen mo'i steng nas /
tshogs chen spyi la mtshan brjod kyi lung /
blo sbyong don bdun ma'i khrid /
byang chub lam sgron gzabs bshad 'phro mchis pa rnams dang /
grwa tshang phal che bas gdan drangs pa de dang der yang /
zab rgyas kyi chos bka' ci rigs kyi char phab /
der brang mo che grwa khang gi logs bris yongs rdzogs grub 'dug par /
rab tu gnas pa yang dag pa byas /
mdor na chos sde chen po de nyid kyi dpon slob spyi sger thams cad kyis /
dad pa'i ljon shing las 'khrungs pa'i bsnyen bkur gyi me tog gis mngon par mchod /
de bzhin du ri khrod dga' ldan pa dpon slob rnams kyis kyang spyan drangs /
zhabs tog gya nom pa bsgrubs shing sgrub pa ba spyi la dpal dus kyi 'khor lo'i bla ma'i rnal 'byor dang bcas pa'i zab lam rdo rje'i rnal 'byor sbyor drug gi lung byas /
gdan sa chen po gnas rnying nas kyang /
'ong dgos tshul snga phyir nan chags byung ba ltar /
rkang pa'i 'degs 'jog nye bar bkod /
mkhan slob che bgres rnams kyi chibs bsu /
dge 'dun byings kyi ser phreng /
chos skyong lcam dral gyi bsu ba dang bcas 'dug cing /
der yang mkhan rin po ches /
bris 'bur gyi rten mang du bzhengs pa rnams la spyan dbye rgyas pa dang /
sger du rjes gnang 'ga' zhig dang /
tshogs pa spyir chos bka' ci rigs phul /
mtshan sgrog tshogs pa nas bzung dge 'dun gyi sde de dang de dag thams cad la /
lam bzang po'i mchod yon dang /
gan gos kyi 'gyed phul du byung bas mnyes par byas shing /
khyad par gnas rnying dang dpal 'khor chos sder /
bkra shis kha btags kyi 'gyed 'phar ma re dang /
chos sder mang ja lnga tsam gyis mchod /
slar lcang ra /
'brong rtse /
spos khang tshogs pa /
pa rnam rdzong dpon sogs kyis bskrun pa'i bsnyen bkur dang du blangs nas /
zha lu ri phug tu bu ston thams cad mkhyen pa'i dus mchod chen mo'i mgon du slebs /
der ni au Di ya na'i rdo rje'i pho brang du phyin pa ltar /
dpa' bo'i gar chas su zhugs pa'i bsu ba dang /
ser phreng ngo mtshar ba byung zhing /
chu stod zla ba'i gso sbyong bcu bzhi pa dang rten 'brel legs par 'grig pas /
bstan pa'i rtsa ba so sor thar pa'i mdo gdon pa'i dga' ba mngon du gyur /
chos sde 'dir yang thams cad lags bzang pa dang /
sgrub mchod pa rnams la lhag por sman tse kha re'i 'gyed byas /
skabs der /
se chen rab 'byams pas /
khong rang gi chos gzhis lcags gzhis kar gdan drangs te /
zhag bdun phrag gcig mtshams byas pas dge sbyor 'phel zhing bsnyen bkur phun sum tshogs pa byung /
ngor deng nas @# / /
kyang ja 'dren byung ba ltar /
mang ja dang gos chen gyi 'gyed rnam gzhag dang bcas pa btang /
rab 'byams pas sbyin bdag byas /
gsar du btsugs pa'i ri khrod dngos grub chos rdzong du zhag zung 'dug nas /
bkra shis kyi gso sbyong mdzad de rten 'brel legs par bsgrigs /
tshur lam zab mo brag gi ri khrod pa dpon slob rnams kyis gdan drangs /
sgrub pa ba rnams la mang ja 'gyed bcas bzang po dang /
rje btsun rdo rje rnal 'byor ma'i gdams pas dgyes par byas /
de nas bkra shis lhun por 'ongs te /
dge 'dun stong phrag brgal ba dang lhan cig dbyar snga ma zhal gyis bzhes /
dbyar gyi skabs tshogs chen la lam rim 'bring po skyes bu 'bring tsam du sleb pa rgyas par bshad /
de dag gi skabs su yang /
skyid shod nas rje btsun ma dpon slob dang /
phyogs mtha' dag nas ri khrod pa dang /
dge tshul slong gi sdom pa don du gnyer ba sogs /
legs lam gyi 'bras bu bzhed pa padma'i mtsho la ngang ba 'du pa ltar byon pa rnams kyi ji ltar bzhed pa'i baiDU r+ya'i yol go 'bras bus legs par bkang /
dgag dbye grol nas /
ston chos zla ba gcig gi bar phogs dang ja tshul rgyun par bsgrubs /
de yang bdag cag gi ston pa'i mdzad pa ngo mtshar ba gtso bo 'ga' zhig dang /
'phags pa'i gnas brtan bcu drug /
rje btsun byams pa 'tshang rgya tshul bstan pa'i rnam thar /
rje thams cad mkhyen pa tsong kha pa chen po'i rnam thar rgyas pa /
rgyal ba blo bzang don grub dang mkhas grub sangs rgyas ye shes kyi rnam thar te /
ras bris bcu gnyis kyi ji ltar bya ba'i tshul legs par mngags pa ltar /
pir thogs dbang po sprul sku chos dbyings rgya mtshos /
dad 'dun brtson pa chen pos yang dag par bsgrubs pa mthar phyin nas /
hor gos bzang po'i gong gsham lag /
byang dar gyi zhal khebs sogs 'jig rten mtha' dag gi rgyan dang mchod pa'i rten du gyur pa yongs su rdzogs pa grub /
ston mtshams kyi bcad rgya dam pa zhig byas skabs /
sngon du se chen chos rje byon pa nas bzung /
rgyal ba tsong kha pa chen po'i bstan pa la thun mong ma yin pa'i dad pa thob pa sbyor jid kyi rgyal po /
rgya nag gi rgyal srid la 'khod pa de nyid kyi dad pa'i rol mtsho las 'ongs pa'i yi ge ngo mtshar rmad du byung ba'i skyes bzang po /
tshogs chen la mang ja dang /
dge 'dun re rer dngul srang re lhag tsam gyi 'gyed dang bcas mi sna byung ba ltar /
gong ma rgyal po sogs la lan 'debs dang rten gang drag dang /
mi sna rnams kyang ji ltar 'dod pa bzhin lugs gnyis kyi sgo nas tshim par bgyis /
de skabs rgya nag gi gan mdzod las byung ba'i mu tig rnams kyang /
mang ja dang lhan cig /
gtsang phyogs kyi dgon che ba phal cher la phyog 'gyed du btang /
de ga'i dus /
dpal 'khor chos sde'i grwa tshang bcu gsum la /
bkral btags dang leb rgan gyi bla bre dang /
kha thi bzang ba yug sne tshang re spyi rdzas su sbyar /
de mtshungs ngam ring chos @# / /
sder yang /
gser mu tig dang bcas pa'i 'gyed gnyis dang /
mang ja yang gsum bzhi zhig btang /
de skabs /
d+ha la'i chos rje /
khal kha'i rgyal mo'i skor /
'bul dpon sogs rnam grangs mang po byung ba rnams kyis 'bul ba dang /
dge 'dun gyi sde la mang 'gyed bsnyen bkur bsam gyis mi khyab pa byung zhing /
sgrub thabs rgya mtsho sogs /
so so'i bzhod pa ltar gyi chos kyis tshim par byas /
dgun stong sprul sku chos dbyings rgya mtshos skya bris dang bkod pa byas /
rgyal chen rnam thos sras kyi gos sku bzang po phul du byung ba bsgrubs te /
zha lur rnam sras mchod pa'i thog phyin nas phul /
tshogs pa yang mang 'gyed kyis mnyes par byas /
'di lo ja spus shin tu dkon pas /
cho 'phrul smon lam gyi mang ja nged rang gis gtong rtsis byas kyang /
grwa rigs sbyin bdag bcas pas dad pas kun nas bslangs te /
mang ja zhu mi shin tu mang zhing /
dge 'dun tshogs che ba dang /
smon lam kyang lhag par 'phel ba /
chos dang longs spyod zla ba yar gyi ngo la 'gran pa lta bur gyur /
gangs can gyi thub sku gsar du spyan drangs pa de'i sku sha la tsha gser grang gser gang yang mi 'dug pa /
cho 'phrul gyi tshes bco lnga de la /
gser btul ma srang lnga legs par gsol zhing /
tshogs pa la yang mang 'gyed bzang po byas /
sngon du yang /
gangs can pa rnams la rten 'brel bsgrig pa'i phyir /
bdag cag gi ston pa'i dngul sku bzo khyad phul du byung zhing /
rab tu gnas pas legs par brgyan te 'bul ba yang byas /
de yang gser btul ma zho grangs mang pos /
bkra shis lhun po'i byams chen gyis mtshon pa'i lha khang thams cad kyi sku brnyan phal cher la gser gsol dang /
byams chen gyi sku la /
padma rA ga /
bai DUr+ya la sogs pa rin po che sna tshogs pa'i do shal /
byams khang dang gtsang khang chen mo'i thog /
gan gos bzang ba yug bsgrigs kyi bla re /
mgon khang chen mo'i sku brnyan thams cad dang /
lha khang gzhan rnams kyi rten gtso so sor /
na bza' /
mgul rgyan /
snyan dar sogs mdzes byed phun sum tshogs pa'i rgyan dang bcas pa snga phyir phul /
zla ba gsum pa'i mgor /
rgyal po mchod yon kyang byon /
bar gcod sel byed dbang rjes gnang gi bzhed don bskangs /
dpyid chos gnyis pa'i steng du /
dbus gtsang gnyis ka nas /
dge tshul slong sgrub pa dang / /
chos don du gnyer ba'i ri khrod pa mang po dang gser sdings pa'i tshogs pa dpon slob sogs 'dus pa rnams la tshogs chen dang lhan cig phogs ja tshul nar ma 'gyed gya nom pa dang /
tshogs pa spyir mkhas grub thams cad mkhyen pas mdzad pa'i rdo rje 'jigs byed kyi bskyed rim zhabs stegs bcas pa dang sbyin sreg dngos grub rgya mtsho'i lung yongs rdzogs byas /
ri khrod pa rnams la spyan snga blo gros rgyal mtshan gyis mdzad pa'i lam rim gzhan phan snying po'i khrid lung stsal /
gser sdings pa dpon slob dang @# / /
ri khrod pa phal cher tshogs pa la mgon po zhabs brgyad pas mtshon pa'i chos skyong rnams kyi rjes gnang rgyas par byas /
chos 'khor de ga'i skabs su /
yang dag par rdzogs pa'i sangs rgyas 'khor ba 'jig sogs de bzhin gshegs pa bzhis rab gnas mdzad par grags pa'i rje btsun byams pa gsung byon kyang thugs rje dang smon lam gyi dbang gis phebs /
dge 'dun stong phrag brgal ba'i bsu ba dang bcas nged rang gis kyang song ste spyan drangs /
gan gos bzang po'i chos gos dang rgya nag nas phul ba'i mu tig rdog che ba'i phreng ba /
byu ru bsrubs ma legs pa'i phreng ba che chung gnyis sogs mchod tshogs rgya mtshos legs par mchod /
slar yang rang gzhan gyi 'gal rkyen bzlog phyir bzhad man gyi dgon che kha thams cad la mang ja rta dre'u'i 'gyed bcas dang bkra shis lhun por gser 'gyed bzang po btang /
de nas ring po ma lon par thog mar bzhengs pa'i bka' 'gyur skya pod yongs rdzogs la gos dar bzang po'i na bza' phul /
sgra pa shes rab rin chen pas rje bla ma'i gsung rab la gzhan ngor rtsod pa'i lan seng ge'i nga ro zhes bya ba legs par brtsams shing dbyar gnas kyi skabs tshogs chen la de'i lung dang gser gyi 'gyed /
ston chos la yang phogs ja tshul mu tig gi 'gyed dang bcas pas mnyes par byas /
kun 'dzin gyi lo zla ba brgyad pa'i nang du lhan lhun rab tu phyin /
byams chen gyi slob dpon pas dge tshul sgrub mkhan grwa pa mang po khrid byung ba dang /
khams pa rgyud stod smad sogs nas bsnyen rdzogs sgrub mi 'ga' zhig byung ba rnams kyi bzhed pa bskangs /
skyed tshal mkhan po la spyod 'jug gi lung dang /
dpal 'khor bde chen gyi mkhan po la chos kyi rgyal po'i gdams pa sogs kyis chos kyi bzhed pa rdzogs par byas /
lhan gyi mi ser byings la tshe dbang zung 'brel zhig kyang bskur /
ba so'i lha khang rnams la'ang snyan dar rgyas par phul zhing /
dge ldan rab rgyas gling pa sogs lhan khul gyi ser phreng ba rnams la mang ja dang nas kha ru'i khal gnyis re'i 'gyed /
mi ser them che ba la khal re dang chung ba la khal phyed re /
rong byams chen skyed tshal sogs la mang ja gser 'gyed dang bcas pa btang /
slar dben dgon du 'ongs nas spyil po sar pa rnams la rab gnas dang /
'du khang steng mkha' spyod du thub pa gser gling ma gtso bor gyur pa'i rten mchod gsar pa rgyas pa de ba 'khod ltar legs par bsgrigs /
rje gong ma gnyis kyi sku 'dras mtshon 'du khang gtsang khang gong 'og gi sku 'dra rnams la gsar gsol /
rgyal ba blo bzang don grub kyi sku 'dra la snam sbyar dang /
rje sangs rgyas ye shes kyi sku 'dra la zhal dkar /
dbu thog tu ding pon bzang po'i gnam rgyan dang /
mgon khang gsar snying du snyan dar phul /
de skabs nyi sdings nas sems dpa' chen po dpon slob dang dbus gtsang gnyis ka nas ri khrod pa mang po yang @# / /
byon pa rnams dang dben dgon gyi tshogs pa sogs lhan cig tu dpal rdo rje 'jigs byed kyi dbang bzhi dang /
dud sol ma'i rjes gnang gis mtshon dbang rjes gnang du ma dang /
lam rim phyag chen 'jigs byed kyi bskyed rdzogs sogs mdo sngags kyi bshad lung mtha' yas pas mnyes par byas /
de nas hor dka' bcu pa dang hor dpon po dpon g.yog rnams kyang byon nas mang ja 'bul 'gyed phun sum tshogs pa 'dug cing snar thang brgya rtsa tshe dbang sogs rgyas par byas /
lam gyi srog gsum la brten pa'i gdams pa dgos tshul byung ba 'di ltar / / / /
na mo rat+na tra yA ya /
blo mchog bzang po'i mdzad pa bla na med / /
chos kyi rgyal srid skyong ba'i rnam dkar gyis / /
gdul bya'i mtshan 'dzin rgud pa kun sel ba'i / /
dpal ldan bla ma'i zhabs la gsol ba 'debs / /
deng nas bzung ste tshe rabs thams cad du / /
bshes gnyen dam pas 'bral med rjes 'dzin cing / /
dkar nag las 'bras tshul la yid ches nas / /
sdig spong dge ba bsgrub par byin gyis rlobs / /
'khor ba'i ngang tshul me 'obs ltar mthong zhing / /
'gro rnams don du byang chub sems bskyed de / /
rgyal sras spyod pas nyin mtshan 'da' ba dang / /
bdag med gnas lugs rtogs par byin gyis rlobs / /
ces gdams /
dben dgon gyi grwa rigs khrod nas bde mchog rtsa rgyud yongs rdzogs kyi rgyugs 'bul ba mang po byung ba rnams zang zing gis tshim par byas /
ri khrod pa gzhan rnams dang dben dgon gyi tshogs pa la bde mchog rtsa rgyud kyi lung dang grwa pa re re la gser mgur zho re phul /
de nas bkra shis lhun por slebs nas mi ring bar /
zhal snga nas shar pa /
ri khrod mkhan po /
gu ge chos rje sogs ri khrod pa 'ga' zhig dang bcas par lam rim gyi dmar khrid /
rtsod lan seng ge'i nga ro dang bla ma lnga bcu pa'i rnam bshad kyi lung rgyas par byas /
de skabs sde pa rin chen rtse pas grwa khang gsar rgyag grub pa'i rab gnas byas shing mchod yon rnams la tshe rta zung 'brel gyi dbang dang bla ma mchod pa'i lung sogs kyi bzhed don bsgrubs /
zhal snga nas sngags pa la sogs pa dge ba'i bshes gnyen 'ga' zhig la sngon du rdo rje 'jigs byed kyi 'phrul 'khor gyi thig rtsa rnam bshad kyi lung sogs zhib par grub cing 'di skabs man ngag gi yig chung sogs lag len le lag dang bcas pa bzhed tshul byung ba ltar yongs rdzogs byas /
dgun chos thog bkra shis lhun por tshogs pa phyed dang nyis stong tsam la grwa pa gsum re'i sar gser mgur zho re dang ched du sngags grwa ba grwa pa rer gser zho re'i phyag 'gyed btang /
de mtshungs gtsang phyogs kyi dgon che kha rnams la mang 'gyed bzang po yang byas /
de skabs mnga' ris pa dang khams pa a mdo ba sogs bsnyen rdzogs dang dge tshul sgrub pa brgya phrag brgal ba byung /
de nas ring po ma lon par rta tshags sprul pa'i sku phebs nas tshogs chen la mang ja 'gyed bcas 'bul @# / /
ba bzang po mdzad /
khong dpon slob ri khrod pa rnams dang bcas pa la rim lnga'i 'grel pa /
dus 'khor gyi mngon rtogs /
rdo rje'i rnal 'byor rnams kyi lung bshad sogs chos bka' mang po phul /
sbyor jid kyi mi sna shes rab bla ma gser khang dka' bcu pa sogs dang bstun /
rgyal po'i yig rten bzang po dang bcas pa 'byor /
mi sna so sos mang 'gyed 'bul ba phun sum tshogs pa byung zhing /
dge tshul rab 'byams pas jo bo chen po rje'i thugs dam gyi rten mi g.yo ba'i sku brnyan khyad par can phul ba yang phebs /
gser khang dka' bcu pa sogs rab byung bsnyen rdzogs sgrub mi mang ba'i 'dod pa bskangs zhing /
mi sna skya ser rnams la sna len bzang po dang rgyal po dpon blon sogs kyi lan 'debs rgyas par byas /
zla ba bcu gnyis pa'i nang du de mo sprul pa'i sku yang phebs /
cho 'phrul smon lam grol 'phral nas chos thog gi bar mtshams bcad /
mtshams khongs su de mo sprul sku /
grom mda'i chos rje /
ngor nas thar brtse ba sogs dbang chos zhu bar byon pa rnams la so so'i bzhed pa bzhin chos mang du bstan cing dus der dge tshul sgrub mi yang brgya phrag brgal ba byung| 'gal ba'i lo zla ba gnyis pa'i tshes bco brgyad la sprul sku chos dbyings rgya mtshor mngags te byams chen gyi gos sku'i thig btab /
skya bris skabs ras gzhi'i steng du nam mkha' las 'od kyi phung po babs pa skye bo mang pos mthong zhing de rjes kyang 'ja' sprin ngo mtshar ba sngon mthong ma myong ba lta bu 'khrigs pa byung /
ston pa'i gzungs ring gzungs thung /
byams pas dam bcas kyi gzungs dang gzungs chen sde lnga sogs dang smon lam rgyas 'bring bsdus pa'i tshigs bcad sogs kyis gos sku'i rgyab sha'i khyon gang ba bris /
de mtshungs su rje drung blo bzang chos grags kyis bkod pa byas nas gos sku spel yang rgya cher gtong ba'i las kyi mgo brtsams /
tshogs chen la sman tse'i kha 'gyed dang nye skor gyi dgon che ba thams cad la mang ja dang gos chen gyi 'gyed bzang ba btang /
de dus tsha ba sku skye /
a chi thu chos rje sogs 'grul pa 'ga' zhig gis tshogs chen la mang 'gyed dang 'bul ba bzang po byung zhing /
chos thog gsar par de'i skabs de mo sprul sku /
o'i rod chos rje /
ri khrod pa 'ga' zhig dang bcas pa la blo sbyong dang mgon po'i bka' chen bcu gsum /
tshogs chen dang lhan cig tu sgrol ma nyer gcig gi rjes gnang phul /
chos thog grol khar tshogs chen la gos bzang po'i kha 'gyed byas /
gong gi chos nyan rnams la dge ba'i bshes gnyen sha ra ba dang glang thang ba'i be'u bum gyi lung dang thub pa dam tshig gsum bkod dang nam mkha' sgo 'byed kyi dbang stsal /
gzims khang gong nas sprul pa'i sku dang de mo sprul pa'i sku sogs kyis snga phyir nan gyis bskul bas gzungs gzhug gnod sbyin 'khor lo bya tshul lag len snying par dril ba brtsams shing de mo @# / /
sprul pa'i sku sogs la lung yang byas /
drung pa rgyal tshab pa sogs la spyan snga blo gros rgyal mtshan gyis mdzad pa'i lta khrid gzabs bshad dang chos drug gi khrid yig yid ches gsum ldan gyi bshad lung stsal /
de thog 'jag pa chos rjes gsol ba btab nas bshes springs dang spyod 'jug gi lung bshad byas /
tsha ba sku skye /
drung pa rgyal tshab pa /
dka' chen nam mkha' sogs nyung bsdus la bde mchog dril bu lus dkyil gyi dbang dang bde mchog TIka chen gyi lung yongs rdzogs byas /
mgon khang chen mor kha thi yug gi gong pa la mthing khra gtso bor gyur pa'i kha btags mang po btags pa la phrin las gsol ba'i tshig gis brgyan pa legs par phul /
dbyar gnas skabs tshogs chen la dngul srang re'i 'gyed dang gtsang phyogs kyi dgon che ba gzhan rnams la yang mang ja gser dngul gyi 'gyed bzang ba dang dpal 'khor chos sder nas khal re'i 'gyed byas /
zla ba drug pa'i nang du byams chen gyi gos sku yongs su rdzogs pa grub nas kho bo rang gis gtso byas ser phreng gis spyan drangs sngags grwa ba rnams dang lhan cig zhi rgyas drag po'i sbyin sreg dang bcas pa'i rab gnas rgyas par byas shing cho ga ba rnams la kha btags bzang ba re'i 'gyed 'phar ma dang tshogs chen la byu ru'i phyag 'gyed phul /
las byed bzo bo rnams kyang yon gyis mnyes par byas /
de yang gos sku'i rgyur gos kha bco lnga rer yug re brtsis pa'i gos yug nyis brgya bdun cu skor dang /
ding phon bzang po leb gnyis /
bkral btags legs pa leb gnyis /
lcags rir kha thi zhe mchungs yug dras med khor yug tu khyab par sang /
dbyar gnas thog tshogs chen la thub dbang la sogs pa nye bar mkho ba'i rjes gnang nyi shu rtsa bgrang phul /
zla ba brgyad pa'i nang du thos bsam gling gi shing rtsi logs bris grub par shis brjod kyi me tog 'thor bar phyin /
de skabs 'grul pa 'ga' zhig dang dge tshul slong sgrub mkhan brgya phrag brgal ba byung ba rnams kyi 'dod pa bskangs /
de nas re zhig mtshams bcad pa'i mtshams khongs su dka' chen mkhar skya ba sogs ri khrod pa kha cig la 'jigs byed kyi bskyed rdzogs kyi khrid phog /
de nas ser 'bras dge gsum ra sgreng sogs dbus byang rgyud dge lugs kyi dgon pa che kha rnams la mang ja dngul 'gyed bzang po gtong bar rje drung dpon tshang 'byon du bcug /
skabs der bkra shis lhun po'i 'du khang du 'od dpag med dang rje btsun byams mgon gyi ldebs bris gsar pa yang legs par grub /
rgyud khang du chos ra sogs la rab gnas kyi me tog char du phab cing mgon khang gi sku brnyan so sor snyan dar 'phrin 'chol gyi tshigs bcad bris pa dang rgyud pa spyi sar dbu rgyan gser shog ma dang gos bzang po las grub pa'i rten khebs grwa mchungs rnams phul /
rnam 'gyur gyi lo zla ba lnga pa'i smon lam chen mo'i zla stong la bzhad khul gyi lha sde mi sde bod 'brog thams cad kyis tshogs chen du mang ja du mas bsnyen bkur zhing bla brang du tshogs @# / /
'khor 'bul ba sogs dang bcas brtan bzhugs phul /
de'i tshes bcu bzhi la byams chen gyi gos sku gsar pa zhal phye ba'i thog rgya nag gi mi sna 'byor ba'i 'bul ba bzang po dang bcas pa'i rten 'brel 'grig /
dbyar gnas thog tshogs chen la rje bla ma'i rnam thar dad pa'i 'jug ngogs kyi lung phul /
ston chos la ja tshul phogs dang bcas pa chos thog dpe 'dra ltar dang rgya mu tig phon che ba'i 'gyed /
nye skor gyi dgon pa che ba thams cad la yang mang ja dang rgya mu tig gi 'gyed bzang po btang /
de rjes sde pa rin chen rtse pas chos sde gsar pa'i rten bzhengs shing rtsi logs bris sogs grub pa'i rab gnas la 'ong dgos tshul nan bskyed pa ltar /
sngags grwa ba dpon slob thams cad dang bcas rkang pa'i 'degs 'jog bsgyur ba'i lam bar lu gu rir ngor pa mkhan chen byin rlabs zhu gsung byon nas zhabs tog 'bul nod rgyas par mdzad /
rim gyis rin chen rtser slebs /
nor bu chos 'khor gling gi rten bris 'bur thams cad la spyan dbye sbyin sreg dang bcas pa dang /
srad nang gi skye bo'i tshogs 'dus pa la tshe dbang stsal zhing mchod yon rnams la dbang rjes gnang zab rgyas kyi chos 'ga' zhig gis mnyes par byas /
der bsnyen bkur dang 'bul ba phun sum tshogs pa mdzad /
yar lam srad rgyud pa dpon slob rnams kyis kyang zhabs tog dang 'bul ba gzabs rgyas byung zhing tshogs pa la chos dang mang 'gyed bzang ba yang btang /
tshur lam se chen rab 'byams pas bsnyen bkur phun sum tshogs pa bsgrubs te lcags brgyud nas bkra shis lhun por slebs /
de nas rje drung blo bzang chos grags kyis kyang bkod pa do dam byas te zangs khal stong phrag bzhi dang drug cu skor dang gser 'dul sbyong byed rgyu mgur mo'i zho stong phrag brgyad dang nyis brgya brgyad cu tsam las grub pa'i rgya phig sa che chung gnyis kyi bzo'i dbu btsugs /
de nas rgyal po mchod yon gyis rtag brtan la 'gro dgos tshul nan chags mdzad byung ba ltar zla ba dgu pa'i nyer bdun la 'gro bar brtsams /
yar lam bzhad du thub bstan /
grwa tshang chen mo /
bkra shis dge 'phel sogs de khul gyi dgon che phran rnams la mang ja sman tse'i kha 'gyed /
bsngo rten rnam gzhag sogs legs par btang /
bzhad kyi dgon gsar dge ldan chos sdings su shis brjod kyi me tog 'thor bar phyin zhing /
bkra shis dge 'phel du zhal snga nas sher dpal bas gdan drangs te de mtshungs shis brjod kyi me tog 'thor bar byas /
rim gyis rtag brtan du sleb ste zla ba bcu pa'i tshes gsum nas bzung /
gsang bde 'jigs gsum gyi dbang bzhi yongs su rdzogs pa dang /
mgon po chos rgyal lha mo sogs kyi rjes gnang dang chos spyod mang po'i lung khor yug tu stsal /
der mang ja kha shas dang /
grwa pa brgyad brgya tsam la bkra shis kha btags te /
gos chen kha re /
sman tse kha re rnams kyi 'gyed kyis mnyes par byas shing gso sbyong yang @# / /
rgyas par byas /
rtag brtan gyi lha khang steng 'og thams cad kyi gtso bo rnams la snyan dar legs par phul /
de nas jo mo nang du btsun ma rnams la yang bla ma'i rnal 'byor gyi chos 'brel dang mang ja sman tse'i kha 'gyed bcas pa byas /
slar bkra shis lhun por sleb /
rgyal po mchod yon gyis byang chen dang dngul chu chos rdzong phul ba ltar /
de gnyis su ri khrod pa'i sde rnam par dag pa gsar du btsugs /
de nas ring po ma lon par dge ldan chos 'khor ba dpon slob dang thar pa ba dpon slob rnams rim par byon pa la bde mchog 'jigs byed gnyis kyi dbang bzhi dang /
chos skyong 'ga'i rjes gnang /
gsang 'dus dang kun rig gi mngon dkyil gyi lung sogs chos kyi bzhed pa bskangs /
dgun chos dang po'i thog bkra shis lhun po'i tshogs pa la byu ru'i 'gyed dang gtsang phyogs kyi dgon che kha thams cad la yang de dang mtshungs pa'i mang 'gyed btang /
de nas bung bu'i lo'i spyi bskyur smon lam sogs gong 'phel phun sum tshogs pa byung /
zla ba gsum pa'i nang du 'jam dbyangs sprul pa'i sku dpon slob dang thu sha'i thu yab sras sogs khal kha'i 'grul pa skya ser phon che ba 'byor /
mang 'gyed dang 'bul ba bzang po byung zhing sprul pa'i skus dge tshul gyi sdoms pa yang dag par bzhes /
gzhan yang 'jigs byed kyi dbang bzhi sogs dbang rjes gnang ci rigs pa phul /
chos thog gsar pa'i skabs tshogs chen la bla ma lnga bcu pa'i rnam bshad kyi bshad lung rgyas pa dang dngos po sna tshogs pa'i 'gyed byas /
zla ba lnga pa'i nang du rje drung bskul du bcug nas /
ba so dgon pa'i nyams gsos mkhar las shing rtsi logs bris sogs bsgrubs shing grwa tshang gtsang ma gsar du btsugs /
dbyar gnas thog tshogs chen la 'jam dbyangs chos skor yongs su rdzogs pa'i dbang lung dang gser gyi 'gyed byas /
chab bum kha che ma cha gcig kyang phul /
dus der bsnyen rdzogs sgrub mi brgya phrag tu nye ba byung bas /
du ma mkhan po gcig pa gsum man chad tshigs gcig gis bsnyen par rdzogs par byar rung ngo / /
zhes mdo rtsa las gsungs pa bzhin /
khang pa lho byang gnyis su dkyil 'khor ba so sor bcas pa'i mtshams su 'dug ste /
du ma mkhan po gcig pa'i tshogs bsnyen par rdzogs pa bsgrub dgos pa yang 'ga' zhig byung /
zla ba brgyad pa'i tshes bco brgyad la gser sku lha khang gi rten gtso byams pa'i sku brnyan zhig gsos kyi bzo btsugs shing nyer brgyad la rgyud pa dpon slob rnams dang lhan cig tu rgya phigs che chung gnyis kyi rab tu gnas pa'i me tog gtor /
rgyud pa rnams la yon 'gyed 'phar ma bzang ba dang tshogs chen la gos chen kha do re'i 'gyed bsgrubs /
sngon du rgya phigs kyi bzo bo so so yang yon bzang pos mgu bar byas /
de rjes tshogs chen la mang ja byu ru'i 'gyed bcas byas pa dang bstun gnyer gtad lha mo'i bris sku chen mo gegs med du grub pa spyan drangs pa'i thog mkhan slob dge @# / /
'dun dang bcas pas phyag nas mdzad cing mgon khang chen mor bzhugs su gsol /
zla ba bcu pa'i nang du rgyal ba 'phags pa lha'i sku skye phebs pa'i gtsug phud blangs te mtshan 'phags pa rgyal ba rgya mtshor gsol zhing chos bka' ci rigs pa phul /
zla ba bcu gcig pa'i nang du chos grwa 'di nyid du mang 'gyed bzang po dang gtsang phyogs kyi 'chad nyan yod pa'i dgon sde rnams la gser la sogs pa'i 'gyed dang chos thog gsar pa re 'dzugs pa'i cha rkyen so sor phul /
de nas blo bzang bstan 'dzin gyis do dam byas nas ba so spyi khang du tshogs khang gi logs bris sogs rgyas par grub 'dug pa la sngags grwa pa thog cig dang bcas rab gnas kyi me tog gtor /
de nas rim bzhin o'i rod dpon po du ral hong tha'i ji dpon g.yog /
khal kha'i dpon po no ma a jin dpon g.yog /
rgya nag gi mi sna cha kar bla ma shes rab bla ma sogs 'grul pa stobs chen 'byor ba'i 'bul ba mang 'gyed sogs rgya che ba byung /
de rjes gzims khang gong gi sprul pa'i sku yang chos gsan par phebs pa'i bzhed pa bsgrubs /
de nas hor zla bcu gnyis pa'i nyer bdun la /
sprul pa'i sku /
o'i rod khal kha'i dpon po gnyis sde pa thon pa sogs dang bcas zha lur phyin /
sngon du zha lu'i mkhan po 'ga' zhig gis bka' bsgo mdzad pas rengs shing brgyal ba dang shangs khrag thal ba sogs 'tshub 'gyur 'ga' zhig byung bas phyis mkhan po rnams kyi bka' bsgo mdzad pa'i rgyun chad 'dug kyang /
kho bo cag gis bstan pa rin po che dang skye dgu'i phan bde 'byung ba'i rgyur bsams te bka' bsgos shing phrin las gnyer du gtad /
chos rgyal yab yum la gos phod bzang po dang snyan dar rgyas pa dang phyag mtshan gyi rtse gsum dang bcas pa phul /
gnam gang la rnam sras mchod pa mdzad /
rgyal chen gyi seng ge'i gsham bu dang rta bdag brgyad la na bza' gsar pa yang phul /
sang nyin ri sbug tu phyin nas gtsug lag khang yongs su khebs pa'i gos bzang po'i gnam rgyan dang ri sbug tu sman tse kha re'i 'gyed 'phar ma /
ri mthil gnyis kar mang ja grwa pa rer kha btags re'i 'gyed dang bcas pa btang /
de nas bkra shis lhun por dgu gtor spyi bskyur smon lam sogs phun sum tshogs pa'i ngos nas /
dga' ba'i lo zla ba gnyis pa'i 'gor rab 'byams pa zhabs drung du grags pa dpon slob dang /
skyid shod sde pa chos rje'i sku skye /
de'i yab a kha'i chos kur /
skyid shod kyi tha'i ji mtsho skyes rdo rje rnams rim pa bzhin byon nas /
mu tig gi maN+Dal che bas mtshon 'bul ba mang 'gyed dang bcas pa'i mchod sprin spros /
mchod yon de rnams bzhed pa dang mthun pa'i dbang rjes gnang sogs chos kyi mgron du gnyer /
zla ba de ga'i nyer bzhi la ser tshogs byas dge 'dun khri tsho tsam dang /
rtogs ldan btsun ma sngags pa sogs stong phrag gnyis tsam 'dus pa la nyin gsum gyi bar nyin re mang ja lnga re @# / /
'bras thug re /
tsha gung gnyis la rtsam pa bre sbor rgyag re /
mar nyag re dkar ba dang sha khog la nyi shu dras kyi rtsis byas pa'i gdan rgyar bzang ba dang bcas btang ba'i cha rkyen khyon bsdoms bzang ja 'bo gshor gyi khal nyis brgya bzhin bcu /
'bras khal phyed dang nyis brgya /
rtsam khal khri tsho gcig dang stong phrag lhag pa /
mang ja'i sngor dang gdan rgyar gyi mar sogs la mar khal sum stong drug brgya skor /
gdan rgyar dang bzhes thug gi sngor sogs la sha khog nyis stong bzhi brgya skor gyi rtsis rnams song 'dug cing /
'gyed nyi ma dang por grwa pa rer kha btags re /
gnyis pa la sman tse rnying pa kha 'brel re dang skam ja bre do tsam re /
gsum pa la dngul srang re dang gos rnying kha 'brel re phul /
chos sde khag rnams grwa tshogs kyi 'gros dang bstun pa'i so sor spyi 'bul byas pa khyon dril /
kha btags che ba bco lnga /
bla bre bco lnga /
gos ber bcu bdun /
gos chen gyi tsar mo bcu /
kha thi yug tshang bco brgyad gser sga nyi shu rtsa bzhi /
dngul sga bcu gsum rnams so sor gser dngul gyi sga chas cha tshang ba /
gos chen gyi tho khom sum cu so bdun /
rta nyi shu rtsa gsum /
ka ras bco lnga rnams dang /
tshogs dbur byon pa'i mkhan slob dbu chos sogs la nyung ja gsol rkang 'phar ma bsngo rten rnam gzhag gi rim pa sogs bab thob dang bstun pa'i gzabs rgyas btang /
rtogs ldan sogs kyi skor mi rer kha btags re gos kha re sman tse kha 'brel re rnams dang /
'u lag pa dang slong mo ba sogs stong phrag brgal ba la yang skam ja phor pa re dang dar kha re sbyin par byas /
de las byung ba'i dge ba rnams rang gzhan gyi don du bla na med pa'i byang chub 'thob pa'i rgyur bsngo ba'i 'dun pa yang dag par bgyis so / /
de nas rgyal ba thams cad mkhyen pa rgya nag la phebs khar /
na dkar mar mjal 'dzom gyi dus sgo bsgrigs pa bzhin zla ba gsum pa'i tshes bcu gcig la bkra shis lhun po'i slob dpon pa rnams dang bcas dben dgon brgyud rim gyis dge ldan rab rgyas gling pas chibs bsu ser phreng dang bcas gdan drangs /
tshogs pa la tshe khrid kyi chos 'brel dang mang ja kha btags kyi 'gyed sogs byas /
thob rgyal gyi la brgyud grwa dkar gyis mtshon pa'i 'od yug gi dgon rnams la mang ja dang sman tse kha re dngul 'gyed dang bcas btang /
shog gu la brgal mtshams su ngor pa mkhan chen dang mjal /
nyer gnyis la thams cad mkhyen pa dang mjal nas legs tshogs phun sum tshogs pa'i des gnang cha sogs bsnyen bkur yang dag pa byung zhing /
phar la yang dngos po 'gangs che ba 'ga' zhig gis gtsos pa'i bdog pa'i yo chas gzabs rgyas kyis mnyes par byas /
zhag bdun gyi bar bzhugs nas blo sbyong zin bris chen mo'i lung gis mtshon thugs kyi bzhed pa legs par bsgrubs /
de skabs khro gtum can 'ga' zhig la brtse ba'i sems kyis gdams pa 'di ltar / / / /
na mo gu ru mai trI ya /
bka' drin mnyam med @# / /
rtsa ba'i bla ma dang / /
dbyer med shAkya'i rgyal po'i zhabs btud nas / /
rang la phan par 'dod pa'i grogs dag la / /
brtse ba'i sems kyis snying gtam 'di ltar gleng / /
khon 'dzin khro 'khrug zhe sdang las gzhan pa'i / /
sdig che med ces dam pa rnams kyis gsungs / /
de'i phyir srog la bab kyang khro ba'i sems / /
skad cig tsam yang bskyed par mi bya'o / /
rgyal sras rnams la khros na khro sems kyi / /
skad cig ji snyed yod pa'i bskal par ni / /
'jigs rung mnar med 'bar ba'i me nang du / /
bsreg par 'gyur zhes dam pa rnams kyis gsungs / /
de bzhin tshangs spyod phan tshun nang khros na / /
'khor sgyur grangs med thob pa'i dge tshogs kyang / /
bsrabs cing zad par 'gyur zhes lung las gsungs / /
de bzhin gcig la gcig kyang gnod pa'i sems / /
byas na thos dang tshul khrims bde gshegs rnams / /
mchod pas mi skyob rnam smin la sogs pa'i / /
mi 'dod 'bras bu rnam gsum rang gis myong / /
mdor na lha dang lha min srin po'i tshogs / /
thams cad bdag la dgrar langs khros gyur kyang / /
bdag nyid ngan 'gror 'dren cing bskyur mi nus / /
rang gi rgyud kyi nyon mongs khro 'khrug dang / /
'jigs rung zhe sdang 'bar ba'i sems 'dis ni / /
rab brtan rdo rje'i rang bzhin ri rab kyang / /
yud tsam zhig gis thal bar brlag byed pa'i / /
bzod dka' mnar med 'bar ba'i me nang du / /
bskyur nas bskal brgyar bsreg par byed par 'gyur / /
de'i phyir rang la gces par 'dzin dgongs na / /
khro 'khrug zhe sdang gdug pa'i sems spangs nas / /
bzod dang des pas zhi zhing dul byas na / /
'di phyi kun tu bde nas bde bar 'gro / /
'di ltar bskrun pa'i dge bas 'gro ba kun / /
phan pa'i zol gyis gnod pa'i phul ster ba'i / /
rang rgyud zhe sdang khro ba'i sems spangs nas / /
thams cad mkhyen pa'i go 'phang myur thob shog /
der gzhan yang gzims khang gong nas sprul pa'i sku dang yangs pa can gyi mkhan po la sogs pa'i bla ma slob dpon mang po dang /
rgyal po yab sras /
lha rgya ri ba /
sde pa skyid shod pa yab sras sogs sde dpon rigs mang po byon pa rnams la yang dbang rjes gnang sogs kyi bzhed pa bskangs /
der yang bsnyen rdzogs bsgrub mi mang bar byung ba rnams kyi 'dod pa yang rdzogs par byas /
sde pa thon pas gdan 'dren nan chags byung yang 'gro ma thub /
yangs pa can dang stod lung stod kyi dgon pa rnams la mang 'gyed kyang btang /
gnam gang la gtsang du phyogs te lhan du slebs /
chibs bsu ser phreng yang rgyas par 'dug cing ba sor zhag bdun 'dug ring la /
mang ja mang ba dang grwa pa rer dngul srang re'i 'gyed byas /
yi dam chos skyong gi rjes gnang sogs dang gzhi gsum gyi phyag len ma nyams par tshugs pa'i rten 'brel bsgrig phyir gso sbyong yang rgyas par byas /
grwa pa sum cu skor la dge tshul gyi sdom pa phog /
@# / /
rnam snang gi sku la gser chab gsol zhing rten dang mchod chas gsar pa rgyas par bsgrigs mgon khang du chos skyong gi sku brnyan rnams la snyan dar kyang phul /
'du khang gi ldebs bris gsar pa rnams dang /
grwa shag gsar rgyag rnams la rab tu gnas pa'i me tog gtor /
lung nang gi dgon pa rnams dang byams chen skyed tshal sogs la mang 'gyed btang /
de nas dben dgon du slebs nas zhag bdun mtshams bcad pa grol 'phral rtsed gdong zhabs drung phebs /
'brong rtse lha sras rje'i phyag bzo /
thams cad mkhyen pa dge 'dun grub kyi thugs dam rten du grags pa ze'u lha khang du bzhugs pa'i rten khyad 'phags kyis gtsos 'bul ba bzang po mdzad cing /
khong dpon slob rnams la lan 'debs gang drag kyang byas /
dben dgon du zla ba gcig lhag tsam 'dug nas nyin rer mang ja re dang /
grwa pa phyed dang nyis brgya skor la skam 'gyed phon che ba dang /
dngul srang re dang kha btags re'i 'gyed btang /
bla ma mchod pa dang dben sa bka' brgyud rim par byon pa'i rnam thar gyi lung sogs chos bka' ci rigs stsal /
rgya nag nas phul ba tsan dan dkar po las grub pa'i chos skyong gi sku 'dra grwa tshar rnams kyang mgon khang steng mar phul /
yar lam gser mdog can pa rnams kyis chibs bsu ser phreng rgyas pa dang bcas /
thog mar bya rgod phung po'i bzhugs khrir spyan drangs te /
gos sku'i zhal 'byed mdzad 'dug par gus mchod byas /
de nas gtsug lag khang chen mor tshogs pa la bdag cag gi ston pa la brten pa'i bla ma'i rnal 'byor dang mang ja grwa pa rer dngul srang re'i 'gyed dang bcas bsgrubs shing khong dpon slob rnams kyis bsnyen bkur phun sum tshogs pa mdzad /
rten mjal zhib par byas shing gtso bo rnams la snyan dar yang phul /
de nas bkra shis lhun po ba rnams kyis ser phreng rgyas par 'dug cing mang ja dang bcas grwa pa rer dngul srang re'i phyag 'gyed kyang btang /
de nas byams chen gyi gos skur zhal khebs phul /
rje btsun byams pa'i pang gdan lha khang gi ldebs bris /
rje btsun gyi ldem gnyis sgrol ma lha khang gi rje btsun ma'i sku gnyis rnams la gser shog dang byams khang steng shod yongs su khebs pa gos bzang po'i gnam rgyan bsgrubs /
zla ba drug pa'i nang du byams chen gyi sku la gser chab gsol zhing /
snam sbyar /
gan gos yug zung gi snyan dar /
phye phur gnyis /
dngul gyi mkhar gsil drang srong gi snod dang bcas pa phul /
zhal ras lha khang gi shing rtsi yang gsar du gsol /
tshes bco lnga'i nyin kha thi 'ba' zhig las byas pa'i gnam rgyan gyis gtsug lag khang chen mo'i thog yongs su khebs pa phul zhing /
tshogs pa yang gos chen bzang ba'i kha 'gyed kyis mnyes par byas /
gtsang phyogs kyi dgon che ba gzhan rnams la yang mang 'gyed bzang po btang /
dbyar gnas thog tshogs chen la blo bzang bka' 'bum nas lam rim gyi khrid rgyas pa sogs @# / /
lung kha cig dang /
rnam par rgyal ma'i rjes gnang sogs phul /
ston chos la ja tshul sogs sngar 'khyud ltar la gra pa rer kha btags re'i 'gyed byas /
zla ba bcu pa'i nang du dbus chu lho brgyud e tshun gyi chos sde rnams la mang ja dang gos chen gyi phyag 'gyed btang /
zla ba bcu gcig pa'i nang du chos rje blo bzang brtan pa sog yul nas byon pa'i mang 'gyed 'bul ba shin tu bzang ba byung zhing rgyud khong du tshe chog thog mar 'jugs pa'i sbyin bdag kyang mdzad /
de mtshungs skyid shod zhabs drung sku bgres pas tshe dpag med lha dgu'i dkyil thang bkral btags phul ba 'byor pas rten 'brel shin tu legs pa byung /
de rjes ga tsang phyogs kyi dgon sde rnams su mang ja dang bstun rta brgya dang drug cu skor gyi 'gyed song /
zla ba bcu gnyis pa'i nang du bkra shis lhun po'i tshogs chen la skam 'gyed phon che ba zhig dang gtsang phyogs kyi dgon che ba rnams la mang ja gos chen gyi 'gyed bzang po dang bcas btang /
rnam rgyal gyi lo cho 'phrul smon lam thog phyogs phyogs nas 'ongs pa'i skor chen pa sogs skye bo stong phrag gnyis tsam la tshe dbang bskur /
de dus dwags phyogs kyi dgon che phran rnams la mang ja byu ru'i 'gyed bsngo rten rnam gzhag dang bcas btang /
zla ba gnyis pa'i nyer gsum la ser 'tshogs bsags pa'i dge 'dun khri tsho gnyis dang sum stong tsam /
rtogs ldan btsun ma sngags pa sogs sum stong tsam 'dus pa la nyi ma gsum gyi bar bsnyen bkur ser tshogs snga ma bzhin btang bas /
'di skabs su 'du 'tshogs che ba'i stabs kyis /
ja mar 'bras rtsam pa sha sogs sngon ma las phul dgu tsam gyis 'phar ba song zhing /
bsngo rten rnam gzhag spyi 'bul sogs sngon ma cha 'dra dang /
'gyed grwa pa rer bkra shis kha btags re /
sman tse kha do 'brel re /
gos chen kha re /
dngul srang re /
gnyis bar du gser mgur zho re rnams phul /
de skabs su 'dus pa gzhan rnams la yang gser tshogs snga ma dang mtshungs pa'i bza' btung rnyed pa sogs kyis tshim par byas /
de ltar ser tshogs snga phyi'i mi grangs dang dgos cha yo chas song lugs rnams rje drung blo bzang chos grags sogs do dam las byed rnams kyis yi ger bkod pa ltar 'dir yang bris so / /
chos 'khor gsar pa'i thog tshogs chen du grwa pa re la sbab ja re'i 'gyed byas shing zla ba de ga'i tshes bcu gsum la rgya shog mthing ga dang gser btul ma mgur mo'i zho nyis stong drug brgya las bka' 'gyur rin po che bzhengs pa'i yig grwa btsugs /
zla ba bzhi pa'i nang du dben dgon du spyil po nyi shu skor 'debs pa'i bkod pa rim bzhin byas /
zla ba lnga par bkra shis li ma mang du bzhengs pa'i gad bdar dang gsar gsol gyi dbu btsugs /
dbyar chos thog tshogs pa la spyan snga blo gros rgyal mtshan gyis mdzad pa'i lam rim gzhan phan snying po'i lung sogs phul /
thub bstan mkhan chen dag dbang brtan pa la yang @# / /
bzhed pa ltar dge ba'i bshes gnyen po to ba chen po'i chig labs kyi lung stsal /
chos grwa 'di nyid kyis mtshon /
gtsang rong gi dgon che kha thams cad la mang ja dang mu tig gi 'gyed bzang ba btang /
de dus dngul srang phyed dang bdun brgya las grub pa dpal rdo rje 'jigs byed zhal phyag yongs su rdzogs pa yab yum gyi sku brnyan phul du byung ba yang bzhengs /
zla ba brgyad pa'i nang du bka' 'gyur rin po che grub par rab gnas sbyin sreg dang bcas mnga' gsol rgyas par byas /
sngags grwa pa rnams la kha btags bzang ba re'i 'phar dang /
tshogs pa byings la gos chen kha do re'i 'gyed /
dpon yig pa brgya dang bco brgyad la mi rer nas khal sum brgya drug cu re'i rtsis kyi yon bzang pos mnyes par byas /
bka' 'gyur rin po che'i na bza' zhal khebs gdong dar rnams ho rigs kha thi thon thi sogs gos bzang po yug bzhi bcu skor las byas pa grwa mtshungs na bza' dang zhal khabs kyi rgyab sha byang dar rnying pa 'ba' zhig las bsgrubs pa dang /
gser khang dka' bcu pas phul ba'i se ta ho'i sku chings sogs kyis mdzes par byas /
de rjes kyang gtsang rong gi dgon pa rnams la mang 'gyed re btang /
skyid shod zhabs drung chos rje'i sku skye sogs la sgrol ma nyer gcig gi rjes gnang dang /
de mtshungs ri khrod pa 'ga' zhig dang bcas pa la lam rim gyi khrid rgyas par bshad /
zla ba bcu gcig pa'i nang du chos grwa 'di nyid kyis mtshon /
gtsang rong gi dgon pa so sor mang ja gos chen gyi 'gyed bcas dang yang brjod ma thag pa'i chos grwa rnams la mang ja byu ru'i 'gyed dang bcas pa legs par btang /
dus der rgya nag nas khal bla ma /
d+har khan chos rje /
gser khang dka' bcu pa sogs mi sna rnams dang bstun /
rgyal po'i phyag rtags rten bzang po dang bcas pa dang /
kha shig wang sogs kyis 'bul ba rmad du byung ba rnams 'byor ba bzhin lan 'dabs kyang gang drag bgyis /
rgyal ba'i lo zla ba dang po'i smon lam chen mo'i thog /
o'i rod kyi dpon po 'ga' zhig dang /
gangs can chos 'phel gyi mkhan slob rnams byon nas /
tshogs chen dang lhan cig brtan bzhugs rgyas par phul /
de skabs phyogs mtha' dag nas 'dus pa'i skya ser stong phrag phyed gsum tsam la tshe dbang gi sbyin pa yang byas /
snga sor rgyal ba rgya nag nas phebs gdong 'di gnas 'bul skyes tshan grangs dang bcas mi ched gnyer mngags shing /
'di skabs nged rang la gnang cha gya nom pa dang tshogs par yang mang 'gyed bzang po gnang ba'i mi sna 'byor /
de nas gtsang khul gyi chos grwa so sor chos thog gsar 'dzugs kyi kha 'debs kha thi yug gsum re dang /
mang ja mu tig gi 'gyed dang bcas pa /
khyad par gangs can gyi grwa tshang gnyis su ja thebs rgya mu tig zho drug re dang gos yug bzang po re /
'di ga'i grwa tshang bzhi la yang byu ru rdog rer spor gang tsam yod pa re phul /
smon @# / /
lam grol 'phral rje drung blo bzang chos grags kyis bkod pa byas te rdo gcal sgo mchor rung khang sogs gsar ba bsgrub par brtsams shing /
sngags grwa ba rnams la yang 'du khang gtsang khang sgo mchor steng 'og sogs gsar slongs byed pa'i bkod pa dang dgos cha'i mthun pa bsgrubs /
de skabs li ma rnying pa'i rten gtso rje btsun byams mgon gyi sku brnyan bzhugs khang gser sbyangs las byas shing bzo bkod phul du byung ba legs par bsgrubs /
zla ba gsum pa'i nang du gzims khang gong sprul sku rin po che phebs shing /
de mtshungs ri khrod pa brgya phrag brgal ba dang /
zla ba lnga pa'i 'gor skyid shod nas sde pa chos rje yang phebs /
snga phyi so sor skyabs 'gro sems bskyed kyi khrid dang phyag chen gyi khrid lung zab rgyas sogs thugs bzhed bzhin du chos bka' mang po dang dbang rjes gnang ci rigs phul /
skabs 'dir ngam ring mkhan chen gyis gsol 'debs nan tan dang bcas maN+Dal phul zhing /
thugs bzhed ltar rje btsun bla ma sangs rgyas ye shes kyis mdzad pa'i blo sbyong gi khrid kyi lung yang stsal /
chos thog gsar pa'i steng chos grwa 'di nyid kyis mtshon gtsang rong gi dge 'dun gyi sde rnams la ser tshogs kyi dod du mang ja dang bcas grwa pa rer kha btags re /
sman tse kha do 'brel re /
gos kha re /
dngul srang re rnams kyi 'gyed dang bsngo rten rnam gzhag rgyas pa sogs btang /
de nas rdo gcal grub 'phral spu ja rnying pa'i mang ja dang bcas tshogs chen la dben sa kha btags re'i phyag 'gyed dang /
tshe dpag med kyi bla ma'i rnal 'byor zab pa'i chos bka' yang phul /
slar yang tshogs chen la skam 'gyed zhig btang /
deng skabs dben dgon du rje btsun bla ma sangs rgyas ye shes kyi phyi rten phyi'i mchod rten chen mo'i gdugs dang gany+jir yang gser zangs las gser du bsgrubs pas mdzes par byas /
zla ba drug pa'i nang du gtsang phyogs kyi dgon che kha rnams la mang ja dben sa kha btags kyi 'gyed bcas dang /
de mthun gangs can gyi grwa tshang gnyis su chos grwa ja'i thebs kha thi bzang ba yug re yang phul /
zla ba bdun pa'i mgor rgyal ba thams cad mkhyen pa mchod yon rnams bkra shis lhun por phebs pas chibs bsu ser phreng rgyas par byas shing /
zhag lnga bzhugs par spyi sgos thams cad nas zhabs tog 'bul ba la sogs pa phun sum tshogs pas mnyes par bgyis /
de nas gzhis ka rtser bsnyen bkur phul du byung ba dang bcas dpon slob lhan cig zla ba phyed lhag gi bar bzhugs nas /
dben sa bka' brgyud kyi thun mong ma yin pa'i snyan brgyud kyi gdams pas mtshon /
thugs kyi bzhed pa dang bstun pa'i chos bka' 'ga' zhig phul bas dgyes par byas /
de skabs rgyal po mchod yon sogs skya ser mang po la so so'i thugs 'dod bzhin dbang rjes gnang ci rigs kyang stsal /
zla ba brgyad pa'i dkar phyogs kyi gza' @# / /
tshes bzang ba la thams cad mkhyen pa'i bkas bskul te rgyal po mchod yon bkra shis lhun por byon nas /
mang 'gyed 'bul ba bzang po dang bcas tshogs su spyan drangs /
gsung rtsom gyi brtan bzhugs tshigs bcad gsar 'dzugs sogs kyis rten 'brel legs par bsgrigs /
de nas ring po ma lon par 'du khang chen mo'i tshogs gdan khyab par grum yug phul ba dang bstun /
'di kha'i grwa tshang rnams dang dben dgon gangs can chos 'phel rnams su tshogs gdan grum yug 'ga' zhig re dang /
slob dpon ba rnams la 'phar ma re mang ja dang bcas phul /
chos grwa 'di nyid du grwa pa bcu rer gser mgur zho re'i 'gyed kyang btang /
de nas zla ba dgu pa'i 'gor /
sde pa rin chen rtse pas ri khrod pa thams cad spyan drangs nas maN+Dal phul /
de skabs byon pa'i ri khrod pa brgya phrag brgal ba la gser mgur zho re'i phyag 'gyed byas /
zla ba bcu pa'i tshes bco lnga la tshogs chen ru skam 'gyed bzang ba dang /
gtsang phyogs kyi chos sde gzhan rnams la mang ja rta 'gyed dang bcas pa btang /
zla ba bcu gcig pa'i nang du chos grwa 'di nyid kyis mtshon /
gtsang rong gi dgon che phran mtha' dag la mang ja mu tig gi 'gyed bzang po dang bcas pa btang /
zla ba bcu gnyis par o'i rod dpon po o chir thu tha'i ji dpon g.yog sogs byang 'grul mang ba 'byor nas mang 'gyed phun sum tshogs pa bsgrubs /
khong gis sbyin bdag byas te dngul ljang brdungs las grub pa'i 'od dpag med kyi sku brnyan mi tshad che ba tsam zhig gsar du bzhengs pa yang rgyud khang du bzhugs su gsol /
de nas cho 'phrul smon lam skabs 'dus pa'i skya ser rnams dang bcas par tshe dbang bskur /
myos byed kyi lo zla ba gnyis pa'i nang du sog po'i dpon po a pa la'i dpon mo sogs 'byor pas kyang mang 'gyed 'bul nod rgya cher byung zhing de nas dka' chen dge 'dun tshul khrims kyis ri khrod pa thams cad spyan drangs bsnyen bkur phun sum tshogs pa dang bcas maN+Dal phul /
nged rang gis kyang ri khrod pa re re la dngul srang re'i phyag 'gyed dang dge ba'i bshes gnyen 'chad kha ba chen po'i blo sbyong gcig dang lnga ma'i khrid bshad legs par stsal /
zla ba lnga pa'i nang du many+dzu shri bla ma dang nor bu dbon pa gnyis kyis gtsos pa'i rgya nag gi mi sna dang rgya kar bla mas bka' 'gyur gyi rgya shog rmad du byung ba rnams 'bul bar dpon tshang chos grags mngags pa yang gegs med du 'byor /
zla ba drug par rdo gcal gyi g.yabs steng 'og dang sgom chor gyi shing rtsi bskal bzang sangs rgyas kyi rdo sku gsar rnying gi gser shog sogs mjug 'khyongs pa grub par 'dus pa'i sde dang bcas shis pa brjod cing grwa pa rer gser mgur zho re'i 'gyed dang blo sbyong tshig brgyad ma'i chos bkas mnyes par byas /
dbyar gnas thog tshogs chen la dngul srang re'i 'gyed dang gtsang rong gi dge 'dun gyi sde so sor mang ja dang gos chen kha re'i 'gyed rnam gzhag dang @# / /
bcas pa bsgrubs /
ston chos thog chos gra 'di nyid du kha thi yug bzang ba sne tshang bco brgyad kyi 'gyed dang gser mdog can du mang ja bsngo rten rnam gzhag gra pa lnga re re dngul srang re'i 'gyed dang dben dgon du nyi ma bzhi'i bar bka' 'gyur yongs rdzogs bsgrags pa'i bsnyen bkur zhabs tog dngul srang re'i 'gyed dang bcas pa /
de mthun rje gong ma gnyis kyi sku brnyan gyis mtshon sangs rgyas byang sems kyi sku 'dra brgya phrag brgal ba la gser gsol dang mgon khang du spyan gzigs snyan dar sogs rgyas par phul /
zla ba dgu ba'i nang du gtsang rong gi chos sde che phra thams cad la mang ja rta 'gyed dang bcas pa btang zhing /
skyid shod sku skye rin po cher ye shes mgon po'i be'u bum yongs rdzogs kyi lung dang ri khrod pa mang du byon pa rnams la bka' gdams kyi chos skor sna tshogs pa phul /
zla ba bcu pa'i tshes gcig gi nyin /
gu ge mar yul sogs kyi dge lugs kyi dgon che phra rnams la mang ja ja khal phyed dang brgyad /
spyi 'gyed kha btags stong phrag gnyis dang nyis brgya drug cu /
bsngo rten rnam gzhag sogs dgos char kha btags sman tse kha bdun cu skor /
de phyin mnga' ris skor gyi dgon sde ris med du mang ja'i rtsis ja 'khor drug ma gnyis sngor rin dang bcas pa /
'gyed kha btags stong phrag gcig dang brgya sum cu skor rnams song zhing /
de skabs 'brug pa grub dbang sprul sku yang byon nas phyag rten rmad du byung ba 'dug cing de ga'i lan 'debs dang bla ma'i rnal 'byor gyi chos 'brel yang phul /
chos grwa 'di nyid kyis mtshon /
gtsang rong gi dgon pa che kha rnams la mang ja dang rta nyis brgya skor gyi 'gyed kyang btang /
de nas sprul sku chos dbyings rgya mtshos gtso byas pa'i ri mo ba mkhas 'dus kyis sngags grwa'i 'du khang gi ldebs bris dpe zla dang bral ba gangs ri'i ljongs kyi gtsug lag khang mtha' dag gi rgyan du gyur pa gegs med du legs par grub ste /
zla ba bcu gcig pa'i tshes brgyad gza' skar shis pa'i thog dpal gsang ba 'dus pa'i sgo nas rab gnas shis brjod kyi me tog char du bab cing thor go'i dpon po mgon po yel ding mchod yon sbyin bdag tu bskos /
rgyud pa grwa pa rer kha btags bzang po re'i 'gyed dang lha bris pa rnams kyang yon gyis tshim par byas so / /
nyer bzhi nas khams cung zad ma bdebs bdun phrag gcig tu mtshams dam par bcad mtshams grol 'phral 'jam dbyangs sprul pa'i sku yang phebs /
khong rang gis gtso mdzad /
sna tshogs pa'i mchod sprin dang bcas brtan bzhugs rgyas par phul /
rgyun rgyang tsam bzhugs par dpal rdo rje 'jigs byed kyi dbang bzhi dang /
snar thang brgya rtsa sogs dang /
lam rin gyi khrid rgyas bsdus /
bla ma lnga bcu pa'i rnam bshad /
'jigs byed kyi bskyed rim sogs dbang lung mang po'i sger chos /
rgyud pa zhal snga nas /
sku skye rnam pa sogs lhan cig slob dpon rin po che nam mkha' rgyal @# / /
mtshan gyis mdzad pa'i yid dam gyi bskyed rdzogs kyi lung sogs thugs 'dod dang bstun pa'i chos kyi bzhed pa bsgrubs /
zla ba bcu gnyis pa tshes 'phral tshogs pa nyi sa stong tsam la dngul srang re dang kha btags re gos kha thi yug tshang bcu drug gi 'gyed /
slob dpon sku skye rnams la lnga tshan bzang ba res mtshon rnam gzhag rgyas pa dang bcas bsgrubs /
rgyud pa rnams kyis bka' 'gyur yongs rdzogs tshar gnyis gsung sgrogs mdzad ring bsnyen bkur nyin thub dang yon grwa pa rer gser mgur zho re dang skam 'gyed bzang ba byas /
de mtshungs gangs can /
ngor /
ri sbug /
gser mdog can /
dben dgon rnams su mang ja rnam gzhag rgyas pa /
'gyed gangs can du dngul srang brgya dang drug cu re lnga /
kha thi yug lnga /
ngor du dngul srang nyis brgya dang bcu /
kha thi yug lnga /
ri sbug tu dngul srang brgya dang bcu /
kha thi yug gnyis /
gser mdog can du dngul srang nyis brgya dang bcu /
kha thi yug lnga| dben dgon du dngul srang brgya dang lnga bcu nga gcig /
kha thi yug gnyis rnams btang zhing /
zla ba de ga'i nang gangs can du mang ja drug cu re gsum sdebs la btang ba'i thog /
'gyed grwa pa gsum rer gser zho re'i rtsis mgur zho brgya dang nyi shu rtsa bzhi /
dben dgon du mang ja bzhi bcu zhe gcig /
gser mdog can du mang ja nyer gcig gi thog spyi 'gyed kha btags bzhi brgya dang nyi shu /
so sor rnam gzhag rgyas pa dang bcas btang /
de mthun gtsang khul gyi ri khrod pa brgya nyi shu skor la yang mang ja dang gser zho re'i 'gyed phul /
de nas ring po ma lon par ra sgreng brag par /
rgya ma chun /
ser 'bras dge gsum rgyud stod smad sogs skyid shod phu mda' stod lung dang bcas pa'i dgon khag bzhi bcu skor la mang ja rnam gzhag rgyas pa /
'gyed khyon bsdoms gser mgur zho stong phrag gcig dang dgu brgya sum cu so gcig /
dngul srang stong phrag lnga dang bdun brgya nyi shu rtsa drug rnams dang /
de dang mtshungs par sbus ri lho rgyud kyi dgon che phra phal cher la mang ja gos chen gyi 'gyed bzang ba rnam gzhag dang bcas pa song /
zla ba de'i nyer lnga la bkra shis lhun por grwa pa nyis stong la gnyis bar du gser sil ma mgur zho re'i 'gyed rnam gzhag rgyas pa dang bcas btang /
zla ba 'di nang chos grwa chen po 'di nyid kyi bla ma rnam pa /
grwa tshang mi tshan che chung grwa rigs sogs dang /
gser mdog can sogs phyogs mtha'i chos sde sbyin bdag dang bcas pa'i mchog dman thams cad nas 'bad pa chen pos brtan bzhugs la dmigs pa'i mang ja nyin rer gsum bzhi nyung mtha' byas pa ma chag par byung zhing /
'dus pa'i sdes kyang sku rim la brtson pa lhur len yang dag pa mdzad /
de nas cho 'phrul chen pa'i smon lam skabs /
rgyal ba thams cad mkhyen pas kyang brtan bzhugs su gnang cha bzang po dang bcas chos mdzad na kha can pa rdzong sta gnang ba 'byor pas rten 'brel legs pa byung /
'di skabs sprul sku chos dbyings rgya mtshos @# / /
'od dpag med rgya lha rtsod med gtso 'khor gsum phul ba rang gzhan gyi tshogs rdzogs pa'i yan lag tu tshogs chen gyis gsol ba 'debs pa'i rten la rje bla ma'i dngul sku byin rlabs can dang cha mtshungs mdun gral gyi ka ba g.yas pa'i logs su pad gdan bkod pas mdzes pa bsgrubs te bzhugs su gsol /
gdong ngan gyi lo zla ba gnyis pa'i nang du bzhad phu mda' dgon rnams dang /
bya rgod gshongs /
rtag brtan /
lha rtse chos sde rnams la mang ja /
'gyed bsdoms par gser mgur zho brgya dang drug cu re bdun /
bsngo rten rnam gzhag dang bcas pa btang /
zla ba gsum pa'i tshes bcu drug la dpon yig pa brgya dang brgyad tsam 'byor ba'i bka' 'gyur rin po che gsar bzhengs kyi dbu btsugs /
de yang rgya nag gi mthing shog dbu dum rnams dar shog 'ba' zhig dang /
gser btul ma mgur zho stong phrag gsum dang bdun brgya sum cu so gsum las grub par na bza' zhal khebs gdong dar rnams ding phon gtso bor gyur pa'i khyad gos 'ba' zhig dang /
rgyab sha ling bzang po las sgrub par brtsams /
chos 'khor gsar pa'i thog bkra shis lhun por 'gyed len stong phrag gcig dang dgu brgya bdun cu skor la 'gyed mi rer bkra shis kha btags re /
dngul srang re /
gos rnying kha do re /
rnam gzhag rgyas pa dang bcas btang /
de dus gzims khang sprul pa'i sku dang /
dben sa sprul pa'i sku phebs /
de mtshungs byams pa sku skye dang o'i rod kyi dpon po 'ga' zhig sogs 'grul pa stobs chen 'byor ba rnams kyis 'dus pa'i sde dang bcas pa la bsnyen bkur 'bul nod phul du byung ba bsgrubs shing de dag gi bzhed pa yang gang par byas /
zla ba bzhi pa'i nang du gser mdog can /
stag lung sna dkar /
zha lu ri mthil /
mtshon sgrogs pa /
snar thang rnams su mang ja grwa pa gnyis bar du gos kha re'i 'gyed rnam gzhag dang bcas pa dang /
gsang ne'u thog tu mang ja bsngo rten rnam gzhag /
spyi 'gyed gser mgur zho bdun brgya dang bcas btang /
zla ba lnga par bzhad kyi dgon che phran rnams la mang ja grwa pa gnyis bar du gos kha re'i 'gyed rnam gzhag sogs dang /
dben dgon du mang ja sbyor sbrel 'gyed grwa pa rer dngul srang re dang /
gos kha re'i rtsis kyi gos chen rnams song /
zla ba drug pa'i nang du chos grwa 'di nyid kyis mtshon /
gtsang rong gi dgon che phra so sor mang ja bsngo rten rnam gzhag rgyas pa dang 'gyed yongs su dril ba rgya mu tig mgur mo'i zho brgyad brgya dang brgyad cu skor gser zho lnga brgya dang dgu bcu skor kha btags khri phrag gcig dang dgu brgya skor rnams song /
de mtshungs 'di ga'i grwa tshang bzhi la gnam rgyan legs pa re dang ri khrod kyi sde bcu la zhal grangs dang mthun pa'i gser /
mu tig kha btags dang bcas pa'i 'gyed so sor phul /
zla ba dgu pa'i tshes bcu gsum bcu bzhi gnyis la bka' 'gyur rin po che yongs rdzogs legs par grub pa /
@# / /
bzhugs yul gyi bkod pa bzang po dang bcas rdo gcal du spyan drangs te rdo lha gsar rnying dang chabs gcig tu rab gnas rgyas par mdzad cing /
rab ston tshogs chen la grwa pa bcu rer gser mgur zho re dang /
sngags grwa ba rnams la bkra shis kha btags re'i 'phar ma phul /
dpon yig pa rnams la lag gtong dben sa kha btags re /
gser zho gsum re /
dngul srang bzhi re rnams dang /
spyir gos dar byu ru spos shel /
chas gos kyi rigs /
rta la sogs pa phon che ba'i yon gyis tshim par byas /
mdor na bka' 'gyur gsar bzhengs snga phyir dpon yig pa rnams la rgyun gyi phogs sogs bdag rkyen smyug 'dzugs /
'dzugs ston /
bar ston /
rtsi dras /
grub ston sogs so sor ston mo dang ston rgyab /
yig dpon dang legs dar mgyogs dar gyi 'phar kha dgos pa /
zhus dag pa'i yon sogs gang cir mig rkyen du 'gyur ba bgyis so / /
de skabs cha kar bla ma dang er khe wang gnyis kyis se ta ho'i glegs thag dngul gyi a long gis mdzes pa brgya brgyad re phul ba yang 'byor bas rten 'grel legs par 'grig /
zla ba bcu par gtsang rong gi dgon sde rnams la mang ja dang bcas rta nyis brgya skor gyi 'gyed btang /
zla ba de ga'i tshes bco brgyad 'dul ba lugs kyi lo mgo la /
skyid shod sku skye rin po che bcu tshogs kyi sgo nas bsnyen par rdzogs shing /
nged rang la 'bul nod bzang po dang /
slob dpon las gral dang bcas par yang bsnyen bkur phun sum tshogs pa mdzad cing des mtshon snga phyi bar skabs rnams su phyogs mtha' dag nas bsnyen rdzogs bsgrub mi rgyun chags lta bur byung ba rnams kyi re ba yang rdzogs par bgyis /
de nas rgya nag nas byams gling e ma ji sogs mi sna skya ser dang bstun /
rgyal po'i phyag rtags skyes bzang po dang bcas pa dang /
gzhan yang 'bul sna ci rigs 'byor ba rnams la so sor lan 'debs gang drag byas byams gling e ma ji rang nyid dad pas gsol ba bzhin /
dge tshul gyi bslab pa rnam par dag pa la bkod cing sangs rgyas rgyal mtshan zhes pa'i ming stsal /
khong gis bka' 'gyur gyi na bza' brgya brgyad phul ba dang bcas /
bka' 'gyur rin po che gsar bzhengs lnga ga la se ta ho'i glegs thag dngul gyi a long sogs kyis brgyan pa /
gos phyi nang gi na bza' bzang po /
b+hu la ka re'i bzhugs khom rnams grwa mtshungs su legs par bsgrubs /
de nas bdag cag gi ston pa dang rje btsun bla ma tsong kha pa chen po'i sku brnyan gser mgur mo'i zho nyis stong las grub pa re dang /
rgyal ba 'od dpag med kyi sku brnyan gser zho bdun brgya dang sum cu so gsum las grub pa /
rgyal ba tshe dpag med kyi sku bsnyan gser zho drug brgya dang lnga las grub pa rnams lnga mchod chen mo'i gong du legs par grub /
zla ba bcu gcig pa'i tshes lnga la khon jin bla ma dang shes rab bla ma gnyis kyis bkra shis lhun po'i bla ma rnam pa dang /
ri khrod pa rnams spyan drangs @# / /
nas maN+Dal phul zhing smon pa rnam par dag pa mdzad /
de nas gtsang phyogs kyi chos sde che kha rnams la mang ja bsngo rten rnam gzhag dang bcas pa /
gos yug tshang drug cu skor gyi 'gyed /
gser mdog can du mang ja bcu gcig dang 'gyed gos yug bcu bdun bsngo rten rnam gzhag gzabs pa dang bcas btang /
de nas khal kha nom e jin bsnyen par rdzogs pa zhu ba'i 'dod pa yang bsgrubs /
sngon du bde ba can gyi zhing bkod dang /
'di lo'i brgyad mchod thog dga' ldan gyi zhing bkod thang ka yang phun sum tshogs pa grub nas /
gong gsham zhal khebs tog sogs rgyu dang bkod pas mdzes pa bsgrubs te cho 'phrul dus chen gyi skabs /
'dus pa'i sde'i gsol 'debs smon lam rten du 'grems rtsis kyi bzhugs sgam dang bcas spyi sar phul /
zla ba bcu gnyis pa'i tshes bcu drug la thos bsam gling gi rten bzhengs grub par sngags grwa ba rnams dang bcas rab tu gnas pa'i me tog gi char phab /
dus der o'i rod rgyal po ba dur tha'i ji /
ju nang /
dge ldan dar rgyas sogs sbyin bdag rnams 'byor bas rten 'brel 'grig cing khong rnams kyang dbang rjes gnang sogs kyis 'dod pa tshim par byas /
de nas tshogs chen du mang ja gnyis sprel re dang 'bras tsha re bcas nyi ma bdun gyi bar bka' 'gyur gsung sgrogs mdzad /
grol nyin tshogs pa nyis stong skor la kha thi'i kha 'gyed byas shing gtsang phyogs kyi dgon phal cher la mang ja rnam gzhag sogs dang bcas gser mgur zho brgya /
rta nyi shu /
spos shel rdog che ba 'gas mtshon pa'i bdun cu skor /
shal pa che chung bdun dang bcas pa'i 'gyed kyang song /
dus der chos skyong rgyal po chen pos dpal ldan 'bras spungs kyi dpon slob rnams la rgyal ba'i brtan bzhugs tshigs bcad kho bo las blangs te yang yang phul zhes bskul ba ltar /
'bras spungs kyi gnyer chen 'di gar byung ba la brtan bzhugs kyi rtsom pa 'phral du byas te phul| de mthun gser 'phyang gi lo'i cho 'phrul chen po'i chos gsum la mang ja bkra shis kha btags kyi 'gyed dang bstun /
'di ga'i tshogs chen du yang legs par btsugs /
cho 'phrul smon lam thog chos grwa chen po'i slob dpon pa /
sku skye rnam pa /
chos lung mkhan chen /
sog po'i dpon po rnams dang bcas pas tshogs su spyan drangs shing brtan bzhugs phul /
smon lam grol khar gos chen dang gser sga sogs kyi skam 'gyed shin tu bzang ba yang byas /
skabs der grwa tshang chos rje 'jam dbyangs shes rab kyis dpal rdo rje 'jigs byed kyi sku thang rgya nag ma khyad par can dang gser gyi maN+Dal phul te /
dge ba'i bshes gnyen tshul bzhin du bsten pa 'di phyi'i bde legs thams cad kyi rtsa bar gsung 'dug kyang /
yul phyogs mang por rang 'dod pa'i chos zhus nas /
phyis rang nyid cher rlom zhing /
phyag dang bsnyen bkur sogs bla ma'i mthong mi byed pa'i sdig can mang po zhig 'dug pa la thugs brtse @# / /
bas bla ma bsten tshul gyi gdams pa tshigs bcad du bsdebs pa zhig rnam thar gyi mtshams 'dir chud pa dgos ces bskul ba la brten nas 'di ltar / / / /
na mo gu ru many+dzu g+ho ShA ya /
sangs rgyas kun gyi sgrib bral ye shes lnga / /
gang 'dul cir yang 'char ba'i zlos gar mkhan / /
bslu med skyabs kyi dam pa bla ma rje / /
bdag snying padmo'i ze'u 'brur rtag bzhugs gsol / /
mtha' yas 'gro ba kun gyi gnas skabs dang / /
mthar thug phan dang bde ba ma lus pa'i / /
'byung gnas dge ba'i bshes gnyen tshul bzhin du / /
bsten pa yin ces nyi ma'i gnyen gyis gsungs / /
tshigs bcad gcig tsam nyan pa'i bla ma de / /
yang dag ltar snang ji ltar yin yang rung / /
skyon rtog spangs nas dad par bya dgos te / /
mdo las mkhan po thos nyung rmongs pa'am / /
tshul 'chal la yang ston pa sangs rgyas la / /
dga' dang dad pa ji bzhin bya bar gsungs / /
drag shul can gyis zhus pa'i mdo las kyang / /
gang las lung zhus lung der yi ge'i 'bru / /
ji snyed yod pa'i bskal par g.yo med par / /
mchod kyang gus par bya ba ma rdzogs gsungs / /
mdor na yig drug lung tsam zhus pa der / /
bskal pa drug tu mchod cing bsnyen bkur yang / /
drin lan lon pa min pa'i don yin no / /
bshes gnyen dam pa gus pas mchod byas na / /
rab 'byams rgyal ba mchod pa las lhag pa'i / /
bsod nams 'thob ces 'phags mchog klu sgrub gsungs / /
mchod pa thams cad yongs spangs nas / /
bla ma mchod pa yang dag brtsam / /
de mnyes pas ni kun mkhyen gyi / /
ye shes mchog ni 'thob par 'gyur / /
chos zhus sdig can tshul khrims 'chal ba la'ang / /
bla mar ma bzung nyes pa ches lci ste / /
tshigs bcad gcig tsam nyan pa la'ang / /
gang gis bla mar mi 'dzin pa / /
khyi yi skye gnas brgyar skyes nas / /
sme sha can du skye bar 'gyur / /
sdig pa'i nang nas ches che ba / /
mtshams med byas pa mnar med du / /
bar bskal gnas pa tshe yi tshad / /
bla mar brnyas pa mnar med du / /
mtha' yas bskal par gnas par bshad / /
gsang ba'i bdag pos ston pa la / /
slob dpon brnyas pa'i nyes pa zhus / /
lha dang bcas pa'i 'jig rten 'di / /
skrag 'gyur 'on kyang cung zad brjod / /
mnar med la sogs mi bzad pa / /
dmyal ba gang dag ngas bshad pa / /
de rnams kyi ni gnas su brjod / /
der ni bskal pa mtha' yas so / /
dpal ldan 'dus pa'i rgyud las kyang / /
sems can mtshams med la sogs pa'i / /
sdig pa chen po byed pa yang / /
rdo rje'i theg pa rgya mtsho che / /
theg pa mchog ni 'di la 'grub / /
snying nas slob dpon smod pa dag /
bsgrubs kyang 'grub par yongs mi 'gyur / /
de bzhin snying po rgyan las kyang / /
gang gis slob dpon yang dag smad / /
de yis rgyud kun bsgrub pa'i mchog /
gnyid dang 'du 'dzi rnam spangs te / /
bskal pa stong du legs bsgrubs kyang / /
@# / /
dmyal sogs sgrub par byed pa'o / /
des na snying gtam 'di yin te / /
rang la rang gis gces 'dzin na / /
khyi rgan lam zan tshol ba ltar / /
gang phrad de las mi len par / /
dam chos ston pa'i bla ma ni / /
legs par brtags te blang dor bya / /
snyigs dus mtshan nyid yongs rdzogs pa'i / /
skyon bral bla ma ches dkon kyang / /
tshul khrims rnam par dag pa dang / /
shes rab phun sum tshogs pa yi / /
dge ba'i bshes gnyen gus pas bsten / /
sangs rgyas gnyis pa klu sgrub kyis / /
skyes bu rigs gzugs thos dang ldan rnams kyang / /
shes rab tshul khrims bral ba bkur ma lags / /
de ltas gang la yon tan 'di gnyis ldan / /
de ni yon tan gzhan dang bral yang mchod / /
gsungs pa ji bzhin nyams su blang byas na / /
phyi nang bdud sde'i g.yul las legs rgyal te / /
gnas skabs mthar thug dge legs padmo'i tshal / /
me tog 'bras bu bzang pos mdzes par 'gyur / /
zhes sbyar ro / /
de nas dpal 'khor bde chen gyi mkhan po byon nas maN+Dal bzang po phul zhing /
lta khrid dang blo sbyong gi khrid lung bzhed pa ltar phul /
zla ba gnyis pa'i tshes bco lnga la rgyud chen dkon mchog rgyal mtshan gyis sbyin bdag mdzad de /
sngags grwa ba dpon slob rnams dang /
bkra shis lhun po'i bla ma rnam pa sogs 'dus nas /
tshe chog rgyas pa dang 'brel ba'i brtan bzhugs legs par phul /
de nas re zhig mtshams byas /
skabs der yang khams 'grul 'ga' dang /
bsnyen rdzogs sgrub mi sogs bar ma chad dang /
khyad par gangs can mkhan po /
rgyal byed mkhan po /
thub bstan mkhan po sogs rim bzhin byon /
thub bstan mkhan po'i bzhed pa ltar 'phags pa spyan ras gzigs kyi sgom lung zab rgyas byas shing /
sdom pa sogs don du gnyer ba rnams kyi 'dod pa yang gang bar bgyis /
gtsang rong gi dgon che chung thams cad la mang ja byu ru'i 'gyed dang bcas pa yang byas /
zla ba gsum pa'i tshes drug nas gtsang khang chen mo'i zhig gso'i dbu btsugs te /
byang sems nye ba'i sras brgyad kyi dbu rgyan dang gan+d+ho la'i chag grum 'ga' zhig dang /
'phags pa spyan ras gzigs phyag bzhi pa'i sku brnyan pad gdan med pa la pad gdan sogs legs par bzos shing gan+d+ho la'i ngos rnams la sku brnyan dang rin po che'i phra rgyan bzang pos mdzes par byas /
thub chen gtso 'khor gan+d+ho la dang bcas pa la gser btul ma mgur zho bzhi brgya dang drug cu re gcig dang /
gser shog stong pa ma brgyad dang drug brgyas khyab par byas te mig gi bdud rtsi lta bur bsgrubs shing gos bzang po'i bla bres yongs su khyab pa dang 'phan skor ka 'phan bzhi dang bcas pa phul /
'di dag gi skabs su lha dang bla mas byin gyis brlabs pa'i ltas bzang po yang byung /
de skabs bkra shis lhun por grwa pa re la nas khal nyi shu re thob rtsis kyi skam 'gyed bzang po dang /
rtsed gdong chos sder byu ru rdog che ba nyis brtsegs gsum gyi 'gyed dang /
bkra shis lhun po'i rgyud grwar @# / /
byu ru che chung 'dres pa spus gtsang ba sum cu so bzhi'i 'gyed bzang po byas /
zla ba bzhi pa'i nang du dben dgon du mang 'gyed bzang po btang zhing /
de'i dus bdag cag gi ston pa'i sku brnyan gser lcags srang gi khal gsum las grub pa gcig dang rje btsun byams mgon gyi sku brnyan gser lcags nyag bco brgyad las grub pa gcig rnams lugs su blug pa shin tu legs par byon /
de'i nyin dus bzang po la gtsang khang chen mo'i sku brnyan rnams kyi spyan 'byed 'grig pas rten 'brel phun sum tshogs par gyur to / /
gser dngul gar bur blug pa'i sku brnyan rje bla ma /
bdag cag gi ston pa /
rje btsun byams mgon 'od dpag med la sogs pa snga phyir mang du bzhengs pa yang bdag nyid la bltos pa byas pa'i sems can rnams kyis mtshon /
'gro ba mtha' dag dga' ldan dang bde ba can la sogs pa dag pa'i zhing du bgrod par 'dod pa'i bsam pa dge bas bgyis pa lags so / /
de nas gser mdog can du mang ja dang gos sna tshogs pa yug dgu'i spyi 'gyed rnam gzhag dang bcas pa bsgrubs /
skabs der byams pa gling dang tshogs dge 'dun sgang gnyis kyi mkhan po /
rin po che mkhas btsun pa dpon slob kyis 'bul ba dang brtan bzhugs phun sum tshogs pa phul zhing chos bka' mang du byas /
de nas ring por ma thogs par /
rtses thang lnga mchod pa /
ri bo sde chen pa /
gong dkar rdo rje gdan pa rnams kyis kyang brtan bzhugs rnam gzhag rgyas par byung ba ltar chos sde so sor tshogs pa'i zhal grangs dang bstun pa'i mang ja gos dar byu ru spos shel la sogs pa'i 'gyed rnam gzhag dang bcas pa rgyas par bsgrubs /
de mtshungs bkra shis lhun po'i grwa tshang bzhi'i chos grwa ja'i thebs su byu ru phon che ba phul ba la 'ga' zhig gis rin thang brtsis pa'i rin gsum bcad bar par phab pa la grwa tshang re la nas khal stong phrag phyed dang lnga re thob nges pa yin ces kyang zer ro / /
de nas zla ba lnga pa'i nang du bdag cag gi ston pa'i sku brnyan gser lcags srang gi khal gnyis dang /
byams pa'i sku brnyan gser lcags srang gi nyag bco brgyad dang /
bdag cag gi ston pa'i sku brnyan dngul srang phyed dang nyis brgya las grub pa gsum lugs su blug cing /
zla ba de'i mjug tu rgyud grwar zhabs tog byas nas bskang gso sbrel mar mdzad cing kha btags bzang ba re'i phyag 'gyed phul /
dus der sems dpa' chen po'i gdan sa pa dpon slob la chos rgyal dang zhal bzhi pa sogs kyi 'dod chos kyis dgyes par byas so / /
lo sngon ma'i zla ba brgyad pa'i nang du sog po 'ga' zhig dang /
khams pa dwags kong sogs bod thams cad kyi dmag dpung lho phyogs su bcug /
de dang dus mnyam du sa skya zhabs drung sku dngos dang /
sde pa skyid shod pa dpon g.yog rnams 'dun chings kyi dgongs pas byon nas skor 'phen sna tshogs yang yang mdzad 'dug kyang /
phar tshur gnyi ga nas gsan dgongs ma byung ba'i ngang nas lo 'khor la thug tsam dpung ma gyes /
ji skad du tshogs @# / /
kyi gtam las /
ngan 'gro'i sdug bsngal ma lus pa / /
mi rnams la yang yod par mngon / /
tsha grang gzir bas dmyal bar mtshungs / /
dbul bas gshin rje'i 'jig rten pa / /
'di yi dud 'gro'i sdug bsngal yang| |mthu ldan stobs kyis mthu med pa / /
rnam par gnon cing 'tshe ba dag /
chu bo lta bu nyid yin no / /
zhes gsungs pa ltar /
rgyal khams thams cad sdug bsngal gyi me 'bar bas mnar shing kun tu mnar ba'i skabs su 'ga' zhig gis /
khyod kyis chings shig byas na bde ba la 'god pa zhig e yong ces bskul ba dang /
bdag nyid kyis kyang ston pa bla na med pa des /
sems can don byed nga la gus yin nga ni sems can kun la byams / /
ces bka' stsal pa spyi bor nod /
sems can thams cad la dmigs pa'i snying rje chen pos kun nas bslangs te lag stong du chings byas kyang skabs su mi bab snyam /
sde pa phyag mdzod pa dang /
'brug pa gdung brgyud rin po cher rnam gzhag dpangs mtho ba re re dang /
so so'i dmag dpon rnams la thams cad bsdoms pa'i kha btags brgya lhag /
dngul srang stong phrag /
sman tse yug brgya /
gos yug lnga bcu /
gser srang gsum /
g.yu gru dkar dmar sogs dngos po rnam grangs mang po dang bcas /
chos mdzad bsod nams phun tshogs dang /
dka' chen tshogs gsog pa chos 'byor legs pa dpon g.yog 'ga' shas chings par btang bas /
dngos po'i rnam gzhag btang ba la ma bltos par phan tshun gnyis kas gsan dgongs rnam par dag pa mdzad nas lo bzhi lnga'i bar lab chings yang dag par bsdams te lho bod kyi skye bo thams cad btson khang me 'bar ba nas legs par thar ba lta bu'i spro ba thob yod 'dug cing /
lho'i dpung 'jug snga gong gi skabs nas bzung gnas rnying rje btsun drung sogs drag zhan sna tshogs phar tshur gnyis kar btson du lus nas lo mang du song ba rnams kyang ma lus par brje sprod grangs nyis brgya tsam byas te rang rang gi yul du bde ba'i dbugs dbyung ba thob par byas shing /
de las byung ba'i dge ba rnams bla na med pa'i byang chub tu bsngo ba'i phyir smras pa /
swa sti| 'di ltar bsgrubs pa'i rnam dkar phung po'i tshogs / /
srid pa'i rtse mo nas bzung dmyal ba'i bar / /
las dang nyon mongs dba' klong drag 'khrug cing / /
sdug bsngal gsum gyi chu srin mang pos gtses / /
nyam thag 'khor ba'i rgya mtshor chud pa yi / /
mar gyur 'gro rnams thabs shes gru rdzings kyis / /
bsgral nas sku gsum rin chen mchog len pa'i / /
lam ston ded dpon bzang por bdag gyur cig /
de nas dbyar chos thog ngam ring /
lha rtse chos sde /
rtag brtan /
gangs can /
ngor /
snar thang /
zha lu /
gser mdog can /
dben dgon /
stag lung sna dkar rnams su mang ja rnam gzhag gser 'gyed du gser gsil ma zho nyis brgyar rig pa rnams so sor bgo bsha' byas nas brdzangs /
yang dben dgon du gos bzang po'i gnam rgyan gyis gtsang khang @# / /
gtsug lag khang khyab pa dang 'phan skor ka 'phan rnams phul zhing /
ched du chos grwa 'di nyid du dbyar chos kyi phogs ja tshul sogs sngar mkhyud dang gser gsil ma'i 'gyed dang bcas pa bsgrubs /
lo de'i dbyar gyi sbyor ba'i nyin bdag cag gi ston pa'i sku brnyan gnyis kyi sku rgyur gser lcags nyag gi khal bzhi dang /
rje btsun byams pa'i sku brnyan gser lcags srang gi nyag bco brgyad las grub pa rnams kyis mtshon pa'i gser gar bu'i sku brnyan lo 'di nang du bdun bzhengs pa'i sku rgyur gser mgur mo'i zho stong phrag drug dang lnga brgya lnga bcu nga gnyis song /
sngon du rje bla ma tsong kha pa'i sku brnyan nas brtsams gser 'ba' zhig las sku brnyan bcu gcig tsam bzhengs pa la| shes ldan 'ga' zhig rjes su yi rang mdzad cing /
phal cher ser snas bcings pas blor mi chud cing brnab sems skyed pa rnams kyi tshul mthong bas /
bdag nyid tsan dan ste'ur mtshungs pa dang /
gser dang bong ba mnyam pa'i yon tan gong ma thob pa ma yin kyang /
mnyam med bu ram shing pas 'khor ba'i phun tshogs thams cad me 'bar ba'i klong dang ston ka'i sprin tshogs dang /
chu shing gi snying po lta bur gsungs pa'i don cung zad nges pas 'dir yid la bsams pa tshig tu brjod pa ni /
swa sti| stong gsum khyon ltar yangs pa'i zhing rnams kun / /
nor dang 'dod dgu'i 'byor pas gang ba dang / /
sa steng skye bo kun la dbang bsgyur ba / /
khengs shing stobs ldan mi yi dbang po yang / /
'jigs rung gshin rje'i pho nyas zin pa'i tshe / /
ri ltar spungs pa'i nor gyi phung po dang / /
phyogs kun gang ba'i 'dod dgu'i 'byor pa las / /
rdul phran tsam yang 'khyer ba'i mthu med cing / /
g.yog byed gcig tsam 'khrid pa'i dbang med par / /
mi bzad mya ngam thang la dgras bcom bzhin / /
gcer bu lag pa stong par 'gro 'gyur na / /
srid pa'i 'dod la chags pa smyon pa dngos / /
de phyir bde 'gror rang dbang yod pa'i dus / /
gtan du bde pa'i phun tshogs bsgrubs na legs /
'di ltar bskrun pa'i dge tshogs rgya mtsho yang / /
bstan dang 'gro la phan pa'i rgyu ru bsngo / /
zhes kyang smras /
dus der dngul srang bzhis lhag pa'i phyed drug brgya las grub pa'i thub pa'i dbang po'i dngul sku gar blugs gcig dang /
de mtshungs bkra shis li ma'i gras bdag cag gi ston pa'i sku brnyan bcu dang /
byams mgon khri bcas bcu /
byams pa bzhengs sku gnyis te bcu gnyis /
mgon po tshe dpag med kyi sku brnyan gnyis dang /
gzhan ma khri 'ong kor dang bcas pa 'ga' zhig sku rgyu mkhar nyag gi zangs khal bzhi bcu zhe brgyad las grub pa lugs su blug cing gser mgur zho drug cu re lnga'i tsha gser gsol nas bkod pa phun sum tshogs pas mdzes par byas /
'di ltar snga phyir bsgrubs pa rnams kyang bla ma sangs rgyas byang sems kyi sku brnyan dang /
srog shing khab tsam gdugs skyu ru ra'i lo ma tsam gyi mchod rten bzhengs pas ma 'ongs par mtshon gyi bskal pa las thar bar gsungs shing /
de bzhin du bde bar gshegs @# / /
pa'i sku gzugs rtsig pa'i ngos la bris pa la sems 'khrugs bzhin pas blta ba tsam dang /
sangs rgyas mchod pa'i phyir lcags kyi sil khrol brdungs pa tsam gyis kyang srid pa mtha' can du gsungs pa la nges pa gting nas rnyed pa'i rgyu mtshan gyis yin pas shes rab dang ldan pa rnams kyis don 'di khong du chud par gyis shig /
de yang 'di ltar / /
swa sti /
'phags yul dbus dang rdo rje can phyogs kyi / /
ril byed mkhas pa'i rnam dpyod sor mo'i rtses / /
legs bsgrubs skyob pa nyid gzigs thugs rje dang / /
paN grub dam pa'i 'phrin las las grub pa'i / /
rten mchog nor bu'i tshogs la 'gran bzod pa / /
byin rlabs gzi byin 'od zer stong 'bar bas / /
'gro kun sdug mun kun sel dge legs kyi / /
snang ba mchog stsol sangs rgyas byang sems sku / /
phun tshogs bkra shis li mar rab grags pa / /
bla ma sras bcas rgyal ba'i byin rlabs dang / /
dad ldan lhag bsam dag pa'i mthu las grub / /
de las byung ba'i rnam dkar dge ba'i tshogs / /
thog med dus nas drin gyis bskyangs pa yi / /
mar gyur mkha' mnyam 'gro ba ma lus pa / /
sdug bsngal rgya mtsho che las grol gyur nas / /
sku gsum rin chen gling du 'jug phyir bsngo / /
zhes smras so / /
de skabs chos grwa 'di nyid du 'dus pa stong dang sum brgya zhe gsum la dge 'dun nyi shu rer gser gsil ma mgur zho re'i phyag 'gyed dang /
de dang 'dab chags par dge 'dun grangs gong mtshungs la grwa ba re'i phyag tu bkra shis kha btags re phul /
ring por ma lon par skyid shod zhabs drung yid bzhin dang rgyal po mchod yon rnams rim gyis byon pa la tshe dbang sogs kyis bzhed pa bskangs /
mchod yon rnams chibs kha bsgyur 'phral mtshams dam par bsdams te sgo gsum dge ba la sbyar /
de nas chos thog gsar pa ston chos la dge 'dun zhal grangs bdun brgya bdun cu don bdun la chos thog gi zhabs tog bsnyen bkur sngar mkhyung bzhin dang /
mu tig gi phyag 'gyed bzang ba byas te chos kyang 'phel bar byung /
de skabs dben dgon du rdo gcal gyi sku 'dra rnams la'ang gser shog gis brgyan cing dad pa'i rten mig gi bdud rtsi lta bur bsgrubs dus der chos grwa 'di ga'i rgyud pa rnams kyis bka' 'gyur yongs rdzogs gsung sgrogs tshar gnyis mdzad pa'i yon du gser gsil ma mgur zho bco lnga phul /
lo de'i zla ba brgyad pa'i dkar phyogs la skyid shod sprul pa'i skus rgyud pa dang sngags mtshan nyid kyi slob dpon bzhi dang bcas tshe dpag med kyi dkyil 'khor yongs su rdzogs pa zhal phye ba'i sgo nas brtan bzhugs phul zhing /
sprul pa'i skus cho ga'i yan lag tu smon lam shis brjod tshigs bcad ma zhig dgos tshul nan chags pa la brten nas bya rgyud thun mong ma yin pa'i lugs kyi tshe dpag med kyi smon lam shis brjod gsar du brtsams nas cho ga'i mtha' rten du mdzad cing 'dus pa spyi la mang ja rgyud grwa @# / /
dang so so'i zhabs 'bring pa rnams dang bcas par dngul srang re'i 'gyed sogs bsnyen bkur bzang po mdzad do / /
de dag gi snga phyi'i skabs ser 'bras dge gsum dang /
lho rgyud khog dang /
khams dwags kong sogs nas dge ba'i bshes gnyen bka' bcu rab 'byams pas mtshon bsnyen rdzogs sgrub mi bsam gyis mi khyab pa rgyun mi chad pa byung ba rnams la bstan pa'i rtsa bar gsungs pa ltar /
mkhan po'i bya ba byed dgos pa rnams na tshod mthon po rkyen mi bzod pa ltar gyur kyang le lo dang sla chos su ma song bar 'dul 'dzin mkhas pa rnams kyi phyag len nyams pa med par bsgrubs /
zla ba de ga'i nang du shangs kyi dgon pa rnams la mang ja byu ru spos shel gyi 'gyed bcas dang /
dben dgon du dge 'dun phyed dang nyis brgya lhag tsam la grwa pa lnga re la gser gsil ma mgur zho re'i 'gyed mang ja dang bcas pa byas /
zla ba dgu pa'i zla stod la gtsang phyogs kyi 'chad nyan 'phel ba'i chos sde rnams kyis mtshon /
dgon sum cu so brgyad tsam la mang ja rnam gzhag dang /
spyi 'gyed bsdoms pa'i rgya mu tig mgur zho drug brgya dang lnga bcu nga lnga rnams dgon che chung gi dbye ba dang mthun par phul cing /
bkra shis lhun po'i lha khang gsar rnying thams cad kyi sku byams chen gyis mtshon pa'i sku brnyan che chung thams cad la zhal gser du gser btul ma mgur zho nyis brgyar reg pa gsol /
de nas skye rga na 'chi'i 'jigs pas gzir ba'i 'gro ba rnams sdug bsngal las bsgral bar 'dod pa'i bsam pas /
chos grwa chen po 'di nyid du tshogs pa spyis bka' 'gyur tshar gsum tsam gsung sgrogs mdzad cing yon du mu tig phon che ba dang skam 'gyed rgya che ba byas /
de mthun dben dgon dang 'di kha'i rgyud pa grwa tshang gnyis kas zhag du mar bskang gso dang gtor bzlog gi rim pa mdzad pa'i yon du byang dar kha 'gyed dang /
sngags grwa ba rnams la 'phar ma skam 'gyed bzang ba yon du phul /
de nas ring por ma lon par chos grwa 'di nyid kyis mtshon 'chad nyan 'phel ba'i grwa sa rnams gtso bor byas /
dgon sde che chung shin tu mang ba la mang ja spyi 'gyed du rta bzang ba brgya phrag rnams dge 'dun gyi zhal grangs dang mthun par so sor bsngo rten rnam gzhag dang bcas nas phul cing de mthun chos grwa chen po 'di kha'i grwa tshang bzhi la chos grwa ja'i thebs su dre'u bzang ba gnyis gnyis rnams phul /
'di'i skabs hor chos rje dpon slob rnams kyang byon nas mang 'gyed 'bul ba bzang po dang /
chos rje sa paN gyi thugs dam rten 'jam dbyangs kyi sku shar li legs pa gcig dang /
rgyal ba yang dgon pa'i thugs dam rten thub pa'i sku gsung 'byon ma byin rlabs can gnyis kyang phul nas gsol ba btab pa bzhin ji ltar bzhed pa'i chos kyis tshim par byas shing dus 'dir bsnyen par rdzogs pa brgya phrag tsam bsgrubs /
zla ba bcu pa'i zla stod gza' tshes bzang po la gtsang khang dbus ma'i thub chen gyi sku 'dra rin po che la gos bzang @# / /
po'i bla gos nang ldan zhig sku tshad dang mthun par bsgrubs shing /
smon lam tshigs su bcad pa 'di ltar / / / /
na mo ra t+na tra yA ya /
dran pa tsam gyis mchog dang thun mong gi /
'dod dgu'i dngos grub ma lus stsol mdzad pa'i / /
bla ma mchog dang dbyer med shAkya'i gtso / /
zla med ston pa de yi zhabs la 'dud / /
gang de'i sku brnyan gser gyi sa 'dzin mchog /
mdzes byed lha rdzas gos bzang las grub pa'i / /
bla gos 'tshams sprin gsar pa'i 'od chags pa / /
phyi nang mchod pa'i tshogs dang lhan cig tu / /
legs par phul ba'i dge tshogs nyal 'gro'i rgyun / /
mtha' yas 'gro 'di'i legs par spyad pa yi / /
dus gsum skal ldan shing rta'i rgyun tshogs dang / /
lhan cig kun mkhyen rgya mtshor 'jug phyir bsngo / /
gzhan yang 'di ltar bskrun pa'i dge ba'i mthus / /
phan bde'i 'byung gnas thub pa'i dbang po yi / /
bstan pa'i dga' tshal phyogs bcur rgyas pa dang / /
'gro kun bde dge'i dpal la spyod par shog /
khyad par du yang phyogs dus thams cad du / /
bkra shis lhun gyis grub pa'i chos grwa che / /
mdo rgyud sde snod 'dzin pas yongs gang zhing / /
bshad sgrub dar rgyas yun ring gnas gyur cig /
ces pa'ang bris nas phul /
de nas mi ring bar thub bstan rnam rgyal gyis mtshon chu byang gi dgon che phra rnams la mang ja rnam gzhag grwa pa'i zhal grangs dang mthun pa'i rta mang po'i spyi 'gyed btang zhing /
chos grwa 'dir dge 'dun stong r+wa can gyis bka' 'gyur yongs rdzogs dang /
'bum tshar gnyis brgyad stong pa brgya dang bco lnga rnams gsung sgrogs mdzad pa la mang ja sum cu lhag dang dge 'dun re rer dngul srang re'i yon phul /
de skabs sngags grwar rab 'byams pa brgya phrag brgal bas tshe chog mdzad pa la kha btags bzang po re re'i yon dang /
dben dgon du'ang dge 'dun phyed nyis brgyas bka' 'gyur gsung sgrogs mdzad pa la dngul srang re re rnams phul /
de dang mthun par 'chad nyan 'phel ba'i gtsang phyogs kyi dgon sde brgyad du mang ja bsngo rten rnam gzhag dang spyi 'gyed du kha thi thon thi bzang ba yug sum cu dge 'dun zhal grangs dang mthun par so sor phul zhing /
ri khrod kyi sde bcu'i ri khrod pa zhal grangs brgya dang bcu lhag pa la mang ja gos bzang po kha re re dang sog ja ja phag re re'i 'gyed phul zhing /
sa skya chos 'khor lhun po sogs su yang mang ja bsngo rten rnam gzhag spyi 'gyed rta gsum re'i 'gyed dang /
de mtshungs nyang khul gyi dgon bdun la yang mang ja bsngo rten rnam gzhag zhal grangs dang mthun pa'i rta 'gyed rgyas par song /
lo de'i mjug tu dbus phyogs kyi chu lho kha'i dgon che chung drug cu skor la mang ja bsngo rten rnam gzhag dang spyi 'gyed du ras chen yug stong phrag lnga rnams dge 'dun zhal grangs mthun par so sor song zhing /
chos grwa 'di nyid du dge 'dun stong phrag lhag pa la mang ja skam 'gyed bzang po dang /
gzhan ma gtsang @# / /
phyogs kyi dge 'dun gyi sde che chung sna tshogs pa la mang ja rta'i 'gyed dgon che chung gi dbye ba dang mthun par byas /
zla ba de kha'i nang du bkra shis lhun po'i grwa tshang bzhir chos grwa ja'i rgyud ja khal drug cu skor rdor bcas phul zhing skyid shod khul gyi chos sde rnams la yang gser zho nyis brgya dang don dgu /
kha thi thon thi sogs gos kha stong drug brgya so lnga rnams dge 'dun gyi sde che chung gi dbye ba dang mthun par mang ja bsngo rten rnam gzhag dang bcas nas btang /
de mthun chos grwa 'di khar dge 'dun nyis stong brgya phrag dang bcas pa'i phyag tu nas khal bcu gsum tsam re thob nges kyi skam 'gyed bzang ba byas shing skabs der snye thon yan nas bya rgod gshongs man chad kyi dgon che chung thams cad la mang ja bsngo rten spyi 'gyed du nas khal khri phrag dang lnga brgya bzhi bcu rnams zhal grangs dang mthun pa so sor btang /
de yang dga' ba'i lo nas bzung phyogs su 'gro 'dug sogs spangs nas shas cher mtshams khongs nas dge sbyor la brtson par byas shing /
snga phyir lo re re re bzhin bsnyen par rdzogs pa stong du nye ba bsgrub pa'i mkhan po byed dgos pa shas cher byung ba rnams kyang /
ston pa bla na med pa des lung las /
mkhan po dang slob dpon byas nas rab tu byung ba dang bsnyen par rdzogs par byas na ston pa rang nyid la bya ba byas par gsungs pa dang /
bstan pa rin po che 'di nyid dar zhing rgyas pa'i phrin las la bsams nas /
na tshod lo brgya la nye ba'i rgas shing 'khogs pa'i tshe yang dal ba la ma bsams par mkhan po'i bya ba byas te smon pa rnam par dag pa btab pa ni 'di ltar / /
swasti /
lha bcas ston pa bden pa gsung ba yis| |mdo dang rgyud sde'i rgya mtsho chen po las / /
mngon mtho nges legs phun sum tshogs pa yi / /
'byung gnas rtsa ba lhag pa'i tshul khrims ces / /
dpal gyi mgur nas bsngags pa'i tshul mthong nas / /
sngon nas bzung ste brgya phrag lor nye bar / /
ngal ba spangs te phyogs dang phyogs bral nas / /
'phags nor don du gnyer ba'i skye bo ni / /
rim bzhin 'dus pa gcig tu bsdoms pa na / /
'bum phrag nye ba'i yid kyi bum bzang rnams /
yongs rdzogs tshul khrims lha yi bdud rtsi yis / /
legs par bkang ste mtho ris thar pa yi / /
lha yi rin chen skyed mos tshal du bkod / /
de lta'i skal bzang skye bo'i tshogs rnams kun / /
bag yod lha rdzas gos bzang legs bgos pas / /
ring po mi thogs nyes pa'i dgra bcom ste / /
kun mkhyen rgyal ba'i gdung la reg 'gyur zhes / /
bstan pa'i gtso bos gsungs pa ji bzhin du / /
bdag nyid yid kyis de yi rjes su bsngos / /
bsngos pa ji bzhin 'bras bus mdzes gyur cig /
ces pa'o / /
chos grwa chen po 'di nyid gtso bor gyur pa'i gtsang rong gi dgon bcu phrag lnga lhag pa dang /
ri khrod kyi sde bcu phrag rnams la mang ja rnam gzhag kha thi thon this gtsos pa'i @# / /
gos yug brgyad cu zin pa'i spyi 'gyed phul /
rnam 'phyang gi lo la chos grwa 'di nyid kyi dus mtshams kyi chos thog rnams la bsnyen bkur zhabs tog phun sum tshogs pa'i ngos /
dge 'dun nyis stong brgal ba la dngos po'i 'gyed ches bzang ba /
las byed pa rnams kyis rin thang bar pa'i dbang du byas pa la nas khal khri phrag gsum dang nyis stong lnga brgya sum cur zin pa btang /
de skabs sog po'i sku skye dang shes rab bla ma spun la sogs pa dang ldan mang pos bsnyen bkur phun sum tshogs pa'i brtan bzhugs 'bul ba 'ga' zhig byung /
de nas dben dgon du mang ja dang sog ja sbab cha che chung 'dres pa brgya nyi shu rtsa bdun dang dngul srang nyi shu kha btags sman tse kha nyis brgya dang nyi shu rnams phul /
sog po'i dpon po khon du li dang rgya nag gi mi sna shes rab bla ma dpon slob rnams kyang byon nas dge 'dun gyi sde la mang 'gyed dang 'bul ba phun sum tshogs pa 'dug cing| shes rab bla mas mkhar sngon por ri khrod kyi sde gsar du 'dzugs pa la khrims su bca' ba'i yi ge dgos tshul byung bas rgyal ba'i gsung rab dang mthun pa'i bca' yig mdor bsdus zhig kyang brtsams /
sog po'i rgyal po sogs 'ga' zhig la tshe dbang dang rgya nag gi rgyal po'i mtshams 'dri skyes bzang po dang bcas byung ba'i lan 'debs dang gser yig pa rnams la'ang zang zing gi dngos pos tshim par byas te btang /
ring por ma lon par chos grwa chen po 'di nyid kyis mtshon pa'i gtsang rong gi dgon grub mtha' ris med pa drug cu tsam la mang ja bsngo rten rnam gzhag spyi 'gyed du spos shel che chung 'dres pa bzhi brgya dang don gcig /
byu ru che chung 'dres pa sdog nyis brgya dang zhe brgyad rnams so sor zhal grangs dang mthun par phul /
dus 'di kha'i sngon tsam du sgrub chen lha btsun dang hung tha'i ji yon mchod rnams sog khrod nas 'khor ba'i dge 'dun gyi sde rnams la mang 'gyed dang 'bul ba bzang po byung zhing /
'di'i dus su yang khal kha'i zhabs drung lha btsun dang /
sgrub chen lha btsun gnyis kyis gtsang phyogs kyi ri khrod pa brgya nyi shu lhag pa gdan drangs nas brtan bzhugs rgyas pa tshogs kyi 'khor lo rgya chen po 'gyed dang 'bul ba bzang pos nyin gnyis mchod /
de nas ring po ma lon par tshogs chen du dge 'dun nyis stong dang bcu phrag brgal ba 'dus pa la mang ja'i thog tu kha btags che chung 'dres pa bdun brgya dang gya brgyad /
gos chen dang ling gi chos gos dang snam sbyar bco lnga /
gos por bcu gcig /
bla bre bzang po nyer bzhi /
gos kha dog sna tshogs pa kha stong dang sum brgya lnga bcu nga drug /
ling dang byang dar 'dres pa kha dgu brgya dang gya bzhi /
sman tse kha brgya dang dgu bcu go bzhi rnams kyi phyag 'gyed bzang po btang /
dgun chos dang po nas bzung chos thog gsar pa'i bar tshun du sbyin bdag dang grwa ris thams cad nas brtan bzhugs la dmigs pa'i tshogs chen du mang ja sbyor @# / /
sbrel gyi thog sku rim shin tu 'phel ba'ang byung /
de mtshungs tshogs chen gyis rgyal ba'i bka' 'gyur rin po che yongs su rdzogs pa tshar gsum dang /
brgyad stong pa brgya lhag dang bcas pa gsung sgrogs mdzad /
de dag gi bar du sog po'i rgyal po se chen tha'i ji sogs mang du byung ba rnams kyi bzhed pa'ang bskangs bar byas /
de skabs sa skya zhabs drung yang dbus phyogs nas phebs pa'i gser mdog can nas tshad gnyer mjal 'dzom dgos tshul gyi 'phros byung ba la /
mtshams kyi bcad rgya dam par yod kyang gangs can gyi gdan sa che shos yin pa dang gdung rus kyis mngon par mtho zhing /
bla ma'i bgres khar 'dug pas dgongs pa dang bstun pa'i mjal 'dzom gyi skabs su /
byang phyogs thub bstan ris med yongs kyi mgon /
zhes sogs /
brtan bzhugs gsung rtsom gsar du mdzad pa zhig dang bcas dag snang gi phyag legs par mdzad cing /
kho bo rang gis kyang phyag dang rjes mthun pa'i phyag babs legs par byas /
ring po ma lon par chos rje sher dpal bas tshogs 'khor bzang po dang bcas nas brtan bzhugs phul cing /
zha lu ri mthil rnams kyi dpon slob drag rim rnams kyis kyang brtan bzhugs kyi cho ga rgyas par mdzad /
chos 'khor gling pa dpon slob rnams gzhis ka rtser phebs pa'i 'di khar rjes gnang dgos tshul mdzad byung ba bzhin /
rje btsun 'jam dbyangs kyi rjes su gnang ba zhig dang /
grwa pa rer dben sa kha btags re dang gnyis bar du gser zho re'i 'gyed kyang byas /
ched gnyer gyis thon nas zhabs drung dmag dpon drung dang bdag mo sogs dpon g.yog 'ga' shas dang /
dpal 'khor chos sde'i mkhan slob drag rim mang du phebs nas brtan bzhugs kyi maN+Dal rgyas par phul zhing gsol ba btab pa bzhin dbang chos kyi re ba bskangs zhing /
zang zing gi gzhi lon yang bab 'brel dang mthun par byas /
de yang /
gangs can gyi ljongs 'dir phyogs ris su ma song ba'i bstan pa rin po che dar zhing rgyas pa'i khur bzung nas chos dang zang zing gi sgo nas rjes su bskyangs pa la brten /
chos kyi gdan khri 'dzin pa'i dge ba'i bshes gnyen mtha' dag gis kyang mngon par dad pa'i thal mo sbyar nas /
bstan pa dang 'gro ba'i phan bde'i gzhir yun ring du 'tsho ba'i brtan bzhugs kyi gsol ba 'debs pa mang du byung zhing /
so sor lan 'debs kyang 'di skabs su ri bo bde chen spyan g.yas chos sde gnyis la mang ja byu ru spos shel gyi 'gyed bzang ba dang /
dpal 'khor chos sde sogs nyang khul gyi dgon 'ga' zhig la nas 'gyed mang ja dang bcas pa /
gdan sa chen po sa skya man 'od yug grwa dkar yan gyi dgon bzhi bcu lhag pa la mang ja dang gos kha thi thon thi sogs kha dog sna tshogs pa yug brgya dang brgyad /
kha thi'i gnam rgyan bcu rnams bgo bsha' byas te btang zhing /
dbyar zla 'bring po'i dkar phyogs gza' tshes @# / /
bzang ba'i 'grub sbyor nyin /
kun dga' rab yongs su khebs pa'i bla bre skyid si'u khyad gos bzang po 'ba' zhig las grub pa phul /
rnam 'phyang gi lo 'di skabs gser gar bu las grub pa /
bdag cag gi ston pa'i sku brnyan drug /
'od dpag med kyi sku brnyan bcu gsum /
rje btsun 'jam pa'i dbyangs kyi sku brnyan gsum ste /
nyi shu rtsa gnyis bzhengs pa'i sku rgyur gser srang stong phrag gnyis dang brgya dang nyi shu rtsa bdun dang /
khri 'od skor rnams la zangs khal so lnga las byas pa tsha gser mgur zho sum cus byugs shing /
phra rgyan g.yu bzang po mu tig sogs kyis spras pa mig gi bdud rtsi lta bu bzhengs /
gtsang khang chen mo'i steng gi gnas bcu lha khang gi sku brnyan rnams la gser btul ma mgur zho brgya dang lnga bcu nga brgyad gsol zhing /
gos dar gyi na bza' gra rtsegs mang po dang bkod pas mdzes pa'i mchod cha 'ga' zhig phul nas bstan pa rgyas pa'i smon pa btab /
'di skabs su rgya dngul bzang po srang stong phrag gnyis dang bzhi brgya las /
gar bur blug pa'i thub pa'i dbang po'i sku brnyan bdun /
rgyal ba 'od dpag med kyi sku brnyan bcu gcig /
rje btsun byams pa'i sku brnyan gcig /
rgyal ba rigs lnga'i sku brnyan rnams dang bcas khyon bsdoms nyi shu rtsa bzhi bzhengs pa yang lugs shin tu legs par byon /
snga gong nas brtsams te dkon mchog gsum gyi rten mang po zhig gsar du bzhengs pa dang /
bsod nams kyi zhing du gdul bya gang na yod pa'i sar dgag tu med par byon pa'i rten khyad par can rnams bzhugs pa'i mchod khang yang /
gtsug lag khang gi lho'i 'gram nas bzhengs pa'i bzo bcos dgos pa 'ga' zhig shing rtse'i bar mjug 'khyongs par grub nas /
rten so so yang dngos bshams yid kyis sprul pa'i mchod pa'i tshogs dang bcas bzhugs su gsol /
dbyar gnas pa'i dge 'dun rnams kyang phogs ja tshul sogs bsnyen bkur bzang pos mchod cing /
las byed pa rnams kyis bskul ba bzhin gro bzhin zla ba'i gza' skar 'phrod sbyor bzang po la gtsug lag khang chen mor slob dpon pa rnams dang bcas song nas /
steng shod kyi lha khang rnams kyi rten gtso bo rnams la snyan dar dang /
gser gar bu'i sku brnyan 'ga' zhig la mgul zhal /
mgon khang chen mo'i sngags sku rnams la snyan dar sogs mchod pas mchod nas /
shis pa brjod pa'i me tog gtor zhing bstan pa dang 'gro ba la phan bde rgya chen po 'byung ba'i smon pa btab /
de'i nyin dkar phyogs la mngon par dga' ba'i lhas me tog char du phab pa sogs ltas bzang po mngon du gyur to / / / /
swasti| phyogs bcu'i rab 'byams rgyal ba sras dang bcas / /
mngon sum byon nas bzhugs pa ci 'dra ba'i / /
bkod legs mchod khang sku brnyan dang bcas par / /
mchod bstod bkra shis me tog char du phab / /
'di ltar bskrun pa'i dge tshogs rgya mtsho yang / /
sdug bsngal gsum gyi tsha bas @# / /
gdungs pa yi / /
mkha' mnyam 'gro ba ma lus skyob pa'i phyir / /
phan bde'i chu 'dzin bla bres khyab phyir bsngo / /
de nas bka' 'gyur rin po che mchod pa'i yo byad du /
tsan dan dkar dmar dang a ka ru'i sdong po dri bzang po'i ngad ldang ba 'ga' zhig dang /
rgya mu tig srang brgyad dang zho bzhi /
hor shel gyi phreng ba lnga /
mu men dang g.yang tri'i phreng ba /
gzhan yang sbyin pa po rnams kyi byin pa'i rin po che'i phra sna tshogs pa yang chud ma gson par tshogs rdzogs pa'i ched du phreng bar brgyus pa'i dra ba dra phyed dang /
yang rtse mchod rten lha khang du yang rgya mu tig dang gser dngul sogs rin po che du ma las byas pa'i dra ba dra phyed phul zhing /
rgyal ba byams pa'i sku brnyan lnga'i sku rgyur gser srang sum brgya dang bdun cu don brgyad las gar bur blug pa bzhengs /
zla ba de ga'i nang du 'od yug gi dgon gnyis dang byams chen skyed tshal yan gyi gtsang phyogs kyi dge 'dun gyi sde brgyad cu lhag pa la mang ja dang 'gyed gser zho nyis brgya dang sum cus mtshon byu ru spos shel gos chen sogs dgon che chung gi dbye bas so sor phul zhing /
dben dgon gyi kun dga' ra ba la gos ding phon dang kha thi bzang po sogs kyi gnam rgyan yongs su khebs pa phul /
chos grwa chen po 'di nyid kyis gtso byas dbus gtsang gi dge 'dun gyi sde rnam la bsnyen bkur ba dang /
skye bo mtho dma' sna tshogs pa zhig la'ang yul dus kyi dgos cha'i dngos po sna tshogs pa zhig sgrub dka' ba'i dus ji ltar 'dod pa'i re ba bskangs pa sogs phan ci nus kyi 'brel ba bzhag pa la brten nas /
gzu bor gnas pa'i blo can rnams kho bo cag la'ang 'dod dgu 'byung ba'i gter dang /
bum pa bzang po lta bu'o zhes mngags pa'i me tog 'thor bas na /
sa la zhugs pa'i rgyal ba'i sras po rnams kyi mdzad pa dang smon lam gyi rjes su mthun pa bsgrubs /
sngon 'phags pa'i yul dang gangs can gyi ljongs gnyis kar /
bstan pa'i bdag por bzhugs pa'i skyes chen de dang de'i phrin las las grub pa'i bzo bo sprul pa lta bu byung ba bzhin /
skabs 'dir yang sku gsung thugs kyi rten bzheng ba'i bzo bo mkhas pa'i dper 'os pa 'bad rtsol la ma bltos par 'dus pa rnams la mthun pa'i yo byad sbyar nas gsar du bzhengs pa 'di dag kyang /
mkhyen pa'i spyan ldan rnams bod yul 'dir sngon chad 'di 'dra ba ma byung ba 'dra zhes ngo mtshar bar 'dzin to / /
de la chos grwa 'di nyid 'debs pa po thams cad mkhyen pa rang nyid kyis bzhengs pa'i thub chen dri gtsang khang dang bcas pa /
byams chen lha khang dang bcas pa dang /
sgrol ma bzhugs pa'i sgrol ma'i lha khang sogs rten gsum lha khang dang bcas pa sngar yod gong 'phel du byas shing /
gsar du lha khang bzhengs pa'ang dngos gtsang ba bcu phrag lhag pa mchis pa'i rten gsum mchod rdzas dang bcas pa rgyas par deb chen du bkod pa ltar yin cing /
bkra shis li ma lha khang nub ma'i rten mchod rdzas dang bcas pa 'phro can gyi skabs su @# / /
mchis pa slar 'og tu 'chad la /
gzhan ma snying po bsdus pa tsam zhig brjod na /
dngul gdung chen mo dang bde bar gshegs pa'i mchod rten brgyad grwa mtshungs kyi mtshon /
gser dngul mu tig sogs las grub pa'i mchod rten che chung 'dres pa sum cu so bdun /
go gdung mchod rten bka' gdams gdung rten /
gser zangs las grub pa'i mchod rten sum brgya dang gya gnyis rnams bzhug /
gsung gi rten /
bde bar gshegs pa'i bka' 'gyur gser ma gsar bzhengs bzhi la zhal khebs dang gdong dar sogs /
ding phon kha thi gos bzang po lnga brtsegs /
sku rag se ta ho gra mtshungs /
glegs shing gser shog ma dang gser ris ma gra 'grig /
gsar bzhengs kyi bka' 'gyur skya pod yongs rdzogs la gos dar bzang bsgrigs kyi zhal khebs gdong dar /
mngags btags kyi sku rags grwa mtshungs dang /
gsar bzhengs lnga ka la sbu la kha re'i bzhugs khom kyang so sor yod /
yang bka' 'gyur gsar ma pu ti brgya dang bcu gnyis yod pa gcig la sku rags gos dmar 'jam las grub pa gra mtshungs yod cing /
gong du smos pa'i bka' 'gyur tshar drug ka la na bza' gos kha thi thon thi gan gos sogs kyi rtan khebs nang ldan drug brgya dang lnga bcu lhag pa /
gzhan ma bka' 'gyur skya pad tshar gcig dang /
kha 'thor sna tshogs pa'i skor la /
gser ma pu ti brgya dang so gcig /
ra ma lug pu ti drug cu re brgyad /
skya pod pu ti mang po zhig bzhugs so / /
sku'i rten la /
rje btsun bla ma shar tsong kha pa chen po'i sku brnyan dang /
sangs rgyas byang sems kyi sku brnyan gser gar bu las grub pa bzhi bcu zhe gcig /
gser ljangs bdungs las grub pa gnyis /
skal bzang gi 'dren pa bzhis rab tu gnas pa mdzad pa'i byams pa gsung 'byon ma sogs /
yi dam sangs rgyas byang sems kyi sku brnyan /
paN+Di ta dang grub pa thob pa'i skyes chen du ma'i thugs dam rten re re nas rten gyi gtso bor 'os pa mang ba zhig gis mtshon 'phags yul gyi rten li ma rtsod med stong phrag gcig lhag pa /
klu 'jim las grub pa nyi shu rtsa gnyis /
grub chen mi Ta dzo ki'i thugs dam rten thugs rje chen po sogs /
tsan dan dkar dmar sogs las grub pa'i sku brnyan drug cu re dgu /
rdo ris mu men shel sogs las grub pa'i sku brnyan sum cu /
bla ma sangs rgyas byang sems kyi sku brnyan dngul gar bu dang ljangs brdungs las byas pa brgyad cu gya dgu /
bla ma sangs rgyas byang sems kyi sku brnyan rag sku rnying mas gtsos pa'i rag sku sum brgya dang bzhi bcu zhe gsum /
rgya nag thugs dam ma sogs sku brnyan brgya dang nyi shu /
bkra shis li ma nyis brgya dang dgu bcu go lnga /
bla ma sangs rgyas byang sems kyi sku brnyan gser zangs las grub pa bdun brgya dang bzhi bcu zhe gnyis /
bkra shis do kha mas gtsos pa'i sman 'jim las grub pa'i sku brnyan sum cu so gnyis rnams te /
khyon bsdoms stong phrag gsum dang brgya dgu @# / /
bcu go dgu rnams bzhugs /
bla ma sangs rgyas byang sems kyi bris sku ras bris dang /
gos thags grub si'u bkral btags kyi bris sku brgya dang bco lnga rnams bzhugs /
rten gtso bo rnams kyi mgul shal du /
byi la'i mig lta bu'i rin po che rin thang che ba'i phreng ba gcig /
mu tig gi phreng ba nyi shu rtsa gnyis /
byu ru'i phreng ba drug cu re gsum /
padma rA ga'i phreng ba bzhi /
g.yang Ti'i phreng ba drug /
spos shel gyi phreng ba bcu gnyis rnams te mgul shal brgya dang brgyad /
rdor dril DA ma ru dgang gzar blugs hor tshags ma 'ga' zhig dang /
ma na ho'i mchod rdzas brgya dang nyi shu rtsa bzhi /
g.yang tri'i mchod rdzas sum brgya dang lnga bcu nga lnga /
byu ru'i rgya lag sum cu so bdun /
mu tig gi maN+Dal dang sgam cog sogs mu tig las grub pa'i mchod rdzas bcu gnyis /
gser gyi maN+Dal dang sgam cog sogs mchod rdzas bzhi /
dngul las grub pa'i mchod rdzas lnga brgya dang lnga bcu nga bzhi| m+r+gad kyi mchod sna bdun /
hor shel las grub pa'i mchod rdzas nyi shu rtsa dgu /
dwangs shel dang bzhu shel gyi mchod rdzas nyis brgya dang brgyad /
zhal dkar 'bras shel dang karma gan dkar sogs kyi mchod rdzas nyis brgya /
'brug sgong gi bya ma bum sogs mchod rdzas ngo mtshar ba brgyad /
yul gru sna tshogs nas thon pa'i bzo bkod rmad du byung ba'i mchod rdzas lnga brgya dang drug /
rgya sbug dang hor sbug cha lnga bcu nga gcig /
rgya sil dang hor sil bsdoms pa cha drug cu /
rgya rnga dang hor rnga bsdoms pa bcu /
gu gu sha'i ting bdun tshar nyi shu rtsa drug /
gu gu sha'i me tog bum pa cha lnga /
chos ting bdun tshar lnga /
gug ting kha che ma sogs kyi ting bdun tshar drug cu /
ljang ser gyi ting bdun tshar sum cu so drug /
ljang ser dang 'khar ba sogs kyi me tog bum pa cha bzhi bcu zhe lnga /
ljang ser dang 'khar ba sogs las grub pa'i skong bu drug cu re lnga /
gos bzang po'i rgyal mtshan dang phye phur cha bcu gsum mu tig sogs rin po che'i dra ba dra phyed dang khyad gos kyi 'phan bdun cu /
lha khang thams cad la hor gos bum stan ma /
ding phon mkha' 'gro bkral btags sogs kyi gnam rgyan yongs su khebs pa dang /
sngon lha khang so sor mchod pa'i rgyun cher mi 'dug kyang deng sang gi skabs mar me la lo re bzhin mar lcags srang gi khal sum brgya bgo bsha' byas nas phul /
gzhan yang gos sku spe'u la 'grems pa'i gos sku chen mo rnams kyis mtshon gos sku sum cu so lnga /
cho 'phrul smon lam gyi mchod rdzas la gser srang brgya dang bzhi bcu zhe drug dang zho gsum las grub pa'i maN+Dal gnyis /
thog 'jog ri rab gzugs /
khrus bum gcig dang /
yang gser srang gsum tsam gyis rgyan sprod byas pa'i dbu rgyan gsum dang ri rab kyi gzugs kyi thog 'jog /
mu tig gi snam sbyar bcu drug /
gos si'u sogs kyi snam sbyar brgyad /
mu tig gi rten khebs gsum /
si'u ma dang bris pa'i mchod lha yol gzugs brgyad /
@# / /
dngul srang stong dang brgyad brgya dgu bcu go lnga las grub pa'i ji ltar che ba bcu dgu /
dngul srang brgya dang bcu las grub pa'i ji ltar gnyis /
za ra tshags kyi mtshon 'phan brgya dang lnga bcu nga bdun /
rgyal mtshan phye phur bsdoms pa drug cu re gnyis /
kun dga' ra ba yongs su khebs pa'i gnam rgyan skying si'u kha thi gos bzang bsgrigs kyi bla bre yongs rdzogs bzhi rnams lags /
gzhan yang nang mjal rin po che ji ltar bzhugs pa la /
'phags pa klu sgrub dang /
slob dpon dbyig gnyen sogs kyis 'chad nyan mdzad pa'i brgyad stong pa'i rgya dpe sogs rgya bod kyi skyes chen du ma'i phyag dpe rgya gar ma du ma /
bla ma 'phags pa rin po che dang rje btsun red mda' ba chen po'i thugs dam rten brgyad stong pa'i glegs bam byin rlabs can gnyis /
sku gdung gi ring bsrel la /
de bzhin gshegs pa'i 'phel gdung dang /
dpal mar me mdzad ye shes kyi 'phel gdung sogs yungs 'bru lta bu'i ring bsrel gyis mtshon rgya bod kyi dam pa mang po'i gdung ring bsrel byin rlabs can du ma /
rje btsun tsong kha pa chen po dang /
mkhas grub thams cad mkhyen pa sogs kyi phyag dril na bza' sogs dang /
then chen chos rje'i dbu zhwa rgya nag mas mtshon grub mtha' ris med kyi skyes chen dam pa rnams kyi na bza' dbu rgyan dbang rdzas thugs dam rten bris thang dang /
rdo rje 'jigs byed kyi btags sku che ba byin rlabs can ngo mtshar bas mtshon btags sku gnyis sogs nang mjal bsam gyis mi khyab pa bzhugs sgam bdun dang bcas mchis pa 'di rnams ni rags pa tsam brjod pa yin la /
de ltar bsgrubs pa rnams kyang khengs dregs lo 'dod sogs ma yin par lhag bsam rnam par dag pa'i sbyor bas bskrun pa'i rnam dkar rnams mkha' mnyam sems can rnams kyi don du smon pa'i gnas su ji ltar bya ba'i tshul smras pa /
oM grub par gyur cig /
'di ltar bskrun pa'i legs par spyad pa'i tshogs / /
dbang sngon mdangs ldan lha yi lam gang ba'i / /
chu 'dzin phang phung 'khrigs pa las 'thon pa / /
yan lag brgyad ldan bsil ba'i gru char gyis / /
mi bzad snyigs ma lnga yi bud shing las / /
'bar ba 'jigs rung dus mtha'i me lta bu / /
skad cig gis bcom zhi zhing bsil byas te / /
srid dang zhi ba'i dge legs rgya mtsho yis / /
thog med dus nas yang yang bskyangs pa yis / /
mkha' /
mnyam mar gyur 'gro ba ma lus pa / /
thams cad gzigs pa'i go 'phang thob phyir dang / /
thub bstan yun ring gnas shing rgyas phyir bsngo / /
zhes pa'i bsngo ba'i tshigs bcad kyang byas /
de mthun bkra shis lhun po'i mgon khang chen mor yang sku rgyan spyan gzigs gsar du phul ba la /
dpal ldan lha mo'i dbu la rgya mu tig dkar dmar gyi thog gser ljang brdungs kyi rigs lnga'i sku brnyan dang /
gser gyi rgyan thag gi rtsa bsdoms dag bzang g.yu'i phra dang @# / /
shel ris mang pos spras pa'i prog zhu la 'phrin 'chol gyi tshig 'di ltar /
dpal ldan 'dod khams dbang phyug re ma tir / /
dbu rgyan rin chen las grub 'di phul bas / /
nad gdon 'byung po'i gnod pa las grol ba'i / /
phyogs las rnam par rgyal ba thob par shog /
ces pa bris te phul zhing mgul la'ang mu tig gi do shal 'ga' zhig gis brgyan /
de bzhin du gnyer gtad lha mo'i bris sku rmad du byung ba dang /
mgon po dkar nag sogs la rin po che'i do shal /
mchod rdzas sbug sil bzang ba rnams dang go mtshon me mda' sogs mang du byung ba rnams spyan gzigs su phul /
chos skyong rnams kyi dbu thog tu rgya ser po'i yul gyi lpags rigs ngo mtshar ba dang gos bzang po'i bla bre dang /
kha thi bzang pos gang ba byas pa la kha btags bzang po'i dra phyed kyis mdzes par byas pa'i 'phan skor sogs kyang phul zhing /
slar yang thugs dam bsku la ba dang gnyer du btad ba|| ||swasti| snyigs dus bstan pa tshul bzhin srung mdzad pa / /
ye shes mgon po chos kyi rgyal po dang / /
khyad par dpal ldan 'dod khams dbang phyug ma / /
chos skyong dregs pa lcam sring 'khor bcas kyis / /
bkra shis lhun po'i mchod khang thams cad kyi / /
dkon mchog rten gsum mchod rdzas phra mo la'ang / /
gnod par byed pa'i ma rungs sdig can rnams / /
drag pos bsgral nas snying khrag zhal du gsol / /
mthu ldan chos skyong bsrung ma 'khor bcas kyis / /
sngon yang mchog gsum rdzas las rdul tsam yang / /
'khyer byed drag po'i chad pas bcad pa ltar / /
da dung g.yel ba med par gnyer mdzod cig /
ces pa'i gnyer gtad kyi tshigs bcad kyang byas| de ltar bkra shis lhun po spyi so la rten gsum mchod cha phul ba ji lta ba bzhin du 'di ga'i rgyud pa grwa tshang du yang rten gsum mchod rdzas dang bcas pa ji ltar phul ba mdor bsdus pa tsam brjod na /
dpal gsang ba 'dus pa'i 'grel pa bzhi sbrags cha 'grig lngas mtshon 'grel pa mtha' gcod bsdus don sogs glegs bam mang po /
dngul sku che chung bsdoms pa brgyad /
rdo rje gdan chung ma sogs li ma dgu bcu go lnga /
klu 'jim las grub pa'i sku brnyan gnyis /
'jigs byed kyi sku sle'u chung ma la sogs pa sle'u chung ma padma mkhar pa rgya nag ma sogs kyi rten nyi shu rtsa gnyis /
rag sku gsar rnying gser sku sogs sku rten nyis brgya dang bdun cu don gcig /
tsan dan /
rdo ris sogs kyi sku brnyan drug /
dngul gyi mchod rten gcig dang gdung rten lcags rtse ma sogs brgya dang bcu tham pa /
mgon khang du chos skyong rnams kyi sku brnyan gsar bzhengs gras mtshungs rnams dang /
btags sku si hu ras bris sogs thang sku brgya dang bcu gnyis /
mchod rdzas g.yang Ti dang ma na ho'i dpyad pa brgyad cu gya lnga /
shel gyi mchod sna lnga bcu nga drug /
byu ru'i rgya lag bdun /
hor shel gyi mchod sna drug /
mu tig gi sgam dang tsan @# / /
dan mu tig ljon shing gi sgam drug /
dngul gyi maN+Dal che ba gnyis kyis mtshon pa'i dngul dpyad drug cu re gsum /
dngul gyi drung cha gnyis / /
dkar chas kyi mchod sna drug cu re brgyad /
many+dzi mchod kong ka tor sogs mchod chas sna tshogs pa nyis brgya dang sum cu /
gu gu shel gyi maN+Dal sogs mchod sna bcu bzhi /
gug ting rgya ting rag ting sogs bdun tshar nyi shu rtsa brgyad /
rgya sbug hor sbug cha bcu bdun /
rgya sil hor sil ma Ni ma bsdoms par cha nyi shu /
rgya rnga hor rnga bsdoms pa dgu /
ting shags gsum /
kar dril rdor bcas bcu gnyis /
theg chen rdor dril cha 'grig brgya tham pa /
zangs dung cha bzhi /
dung dkar dngul gshog ma gsum /
rigs lnga si hu khab lhas dang gser gshog ma grwa mtshungs bsdoms pa brgya dang bdun cu don gcig /
bkral btags mngags btags gos 'phrug sogs kyi mthong can gyi rten khebs grwa mtshungs nyis brgya dang brgyad /
hor gos mngags btags mas mtshon pa'i snam sbyar brgya dang zhe gnyis /
gos chen ling sogs kyi chos gos nyi shu /
pad ma thon thi dang gos nag sogs kyi phod ka nyi shu rtsa brgyad /
bkral btags dang khab lhas sogs kyi rdor gong bzhi bcu zhe gcig /
rtsi gos gsum /
spos gal si hu ma gcig /
zhwa nag bcu gnyis /
rus rgyan drug /
ban d+ha bcu bdun /
gos chen gyi 'phyar dar bcu drug /
dgang gzar blugs hor tshags ma gnyis /
sgol chog gi phyag mtshan tshugs ma cha tshang /
hor gos rdo rje gseng lam gyi gong pa byas pa'i gos dar lu gu rgyud kyi 'phan skor gyis gtsos pa'i 'phan skor lu gu rgyud bzang ba gsum /
gzhan ma 'phan skor la /
gos 'phan lnga bcu nga dgu /
phye phur rgyal mtshan 'dres pa nyer gcig /
gser rnga gra mtshungs brgyad cu gya brgyad /
spyan gzigs me mda' /
sag thag gzhu bcas /
ral gri khrab rmog 'ga' zhig dang /
'du khang lha khang mgon khang rnams la gos bzang po'i bla bres khyab pa dang /
rung khang du tshogs khro che ba gsum sogs cha 'grig dang /
nang mjal du jo bo a ti sha'i phyag tsha'i r+wa bar 'khrul med /
mkhas grub thams cad mkhyen pa'i phyag drel sogs dang /
rgyal ba dben sa pa'i bla ma gong ma rnams kyi dbang chas mang po dang /
bla ma 'phags pa rin po che'i khaTwAM ga dang /
de nyid kyi phyag gi mda' dbul cha tshang /
thams cad mkhyen pa bsod nams rgya mtsho'i rab gnas skabs kyi spyan dbye'i thur ma dang /
bla ma dge ba'i bshes gnyen du ma'i sku brnyan dbang chas sogs mang po bzhugs pa lags /
de ltar bgyis pa'i dge ba bsngo ba yang / / / /
swasti /
tshul 'dir 'bad pa'i dge tshogs mkha' dbyings kyi / /
nor bu'i 'od zer brgya phrag stong 'bar ba / /
ma rnams kun gyi sdug bsngal mun bsal te / /
phan bde padmo'i tshal rab rgyas phyir bsngo / /
de mtshungs dben sa chos kyi pho brang 'di yang rje gong ma rnams kyi gdan sa /
nged rang gi yang rtsa ba'i sgrub sde yin pa bzhin du dpe cha lha rten la @# / /
sogs pa sngon nas yod bzhin pa'i steng du gsar du phul ba mdor bsdus pa ni /
bde bar gshegs pa'i bka' 'gyur yongs su rdzogs pa /
thub pa gser gling mas mtshon rten li ma che chung khyon bsdoms brgya dang lnga bcu nga dgu dang klu 'jim las grub pa lnga /
rgya nag ma dang sle'u chung ma bsdoms pa nyi shu /
dngul gar bu'i sku brnyan gnyis kyis mtshon dngul sku brgyad /
gser sku dang rag sku khyon dril phyed dang lnga brgya /
tsan dan gyi sku brnyan bcu gnyis /
rdo ris dang shing las grub pa'i sku brnyan drug cu tham pa /
mgon khang du dpal mgon sde lnga dang lha mo rnam pa gsum gyi sku gsar du bzhengs pa dang /
sman 'dam las grub pa'i sku brnyan nyi shu tham pa /
dngul gdung bcu /
gdung rten lcags rtse ma sogs nyis brgya dang lnga bcu /
btags sku khab lhas ras bris 'dres pa'i sku thang nyi shu rtsa gnyis rnams bzhugs pa'i mchod rdzas la /
g.yang Ti dang ma Na ho'i mchod sna brgya dang don drug /
shel dpyad kyi mchod sna lnga bcu nga brgyad /
hor shel gyi mchod sna brgyad /
gser gyi maN+Dal gcig /
dngul gyi maN+Dal lngas gtsos pa'i dngul gyi mchod sna lnga bcu /
dkar yol gyi mchod sna bcu bdun /
mchod cha san tshogs 'dres pa dgu bcu go gsum /
gu gu sha'i mchod sna drug cu re gnyis /
ting bdun tshar sum cu so lnga /
mchod skong brgyad cu gya gsum /
mu tig gi brgya shal drug /
byu ru dkar dmar shel sogs kyi shal ba bcu gsum /
byu ru'i rgya lag drug /
rgya sbug hor sbug cha bcu drug /
rgya sil hor sil ma Ni ma sogs cha bcu dgu /
rgya rnga hor rnga gnyis /
kar dril theg dril hor dril cha 'grig dgu bcu go lnga /
dpa' dril rdor bcas bco lnga /
rgya dril bod dril brgya dang drug cu re lnga /
dgang gzar blugs hor tshags ma lnga /
rigs lnga brgya dang nyer dgu /
rten khebs brgya dang zhe bzhi /
snam sbyar bdun cu don brgyad /
rgya gos bcu drug /
phod ka drug /
rdor gong bdun /
'phyar dar bcu gsum /
rus rgyan bzhi /
dngul gyi rgya dung cha gcig /
zangs dung cha gcig /
dung dkar dngul gshog ma cha gcig /
gser rnga lnga bcu nga bdun /
lu gu rgyud kyi 'phan skor drug /
phye phur rgyal mtshan 'dres pa bcu gnyis /
rgya 'phran drug cu re gsum /
kun dga' ra ba yongs su khebs pa'i khyad gos kyi gnam rgyan bzang po tshar gnyis /
spyan gzigs khrab rmog me mda' sag thag ral gri sogs mang po dang /
rung khang du tshogs khro che chung bcu gnyis sogs phul /
de las byung ba'i dge ba rnams ji ltar bsngo ba'i tshul brjod pa /
tshul 'dir 'bad pa'i dge tshogs rgya mtsho yang / /
srid dang zhi ba'i yon tan kun gyi gzhi / /
thub pa'i bstan pa phyogs bcur rgyas pa dang /
'gro kun bla med byang chub thob phyir bsngo / /
de nas zla ba bdun pa'i yar tshes bzang po nas chos grwa chen po'i tshogs chen dang /
rgyud grwa dben dgon rnams su zhag sbrel mar bde bar gshegs pa'i bka' 'gyur ro cog tshar gang mang gsung sgrogs mdzad pa la bsnyen bkur nar ma @# / /
dang phyag 'gyed du dngul srang stong dang phyed bdun brgya rnams phul zhing /
'phar ma rgyud grwar skam 'gyed phon che ba dang /
dngul bum gra mtshungs brgyad dang rten khebs lnga bcu rnams phul /
'di skabs chos grwa'i slob dpon bzhi dang sku skye rnam pa dang /
rdzong nas sde pa dpon g.yog rnams kyis brtan bzhugs kyi maN+Dal 'bul ba bzang po dang /
tshogs chen du mang ja 'ga' zhig dang bcas sku rim yang dag pa mdzad /
nged rang gis kyar so sor lan 'debs dang tshogs chen du'ang gser 'gyed sogs zang zing gi dngos pos mchod cing /
chos grwa rig lung sogs spyi sgos kyi chos 'phel zhing thugs mthun pa'i skabs nas kho bo rang gis kyang mtshams khong nas dge sbyor la brtson par byas /
de bzhin du dben dgon du'ang gser 'gyed btang zhing bgres gzhon so sor thugs dam gyi rim pa dang /
bde mchog rtsa rgyud gsar 'dzin byas pa'i rgyugs 'bul ba sogs bstan pa'i snying po yun ring du gnas pa'i thabs tshul la brtson par gnas so / /
dgag dbye thon 'phral nas /
tshogs chen dang rgyud grwar bka' 'gyur gsung sgrogs dbu btsugs pa'i mang ja 'bras tsha dang bcas pa dang /
rgyud grwar tsha gung sogs 'phar ma zhus nas zhag sbrel mar gsung sgrogs mdzad pa la yon du gser zho bzhi bcu zhe bzhi sngags grwar 'phar ma phul zhing /
dge 'dun spyi la kha btags che ba stong phrag phyed dang gnyis kyi phyag 'gyed phul /
zla ba brgyad pa 'di skabs su chos grwa chen po'i ston chos kyi phogs ja tshul sogs bsnyen bkur nar ma dang /
nye skor gyi chos sde dga' ldan rab rgyas /
dben dgon /
gser mdog can /
gangs can chos 'phel rnams la mang ja sbrel mar zhag 'ga' zhig btang ba'i thog tu /
bka' 'gyur gsung sgrogs /
bde mchog rtsa rgyud /
mtshan brjod /
mngon par rtogs pa'i rgyan rnams zhal 'don du mdzad /
gzhan ma ngor snar thang sogs chos sde che ba 'ga' zhig la mang ja dang /
gong smos kyi chos sde de rnams la 'gyed dngul srang stong drug brgya /
gos yug bdun rnams dge 'dun so so'i zhal grangs dang mthun par btang /
snga phyir dge 'dun gyi sde bsnyen bkur ba thams cad kyang 'gro ba thams cad kyi phan bde 'byung ba'i sgo bstan pa rin po che kho na yin pas /
rgyal ba'i bstan pa gnas pa'i ched kho nas bsgrubs shing /
skabs 'dir yang bstan pa spyi'i sku rim la dmigs /
skyid shod phyogs kyi grwa sa chen po ser 'bras dge gsum sogs dgon khag brgyad la /
mang ja bsngo rten rnam gzhag dang 'gyed gser zho sum brgya dang zhi bdun phul /
zla ba 'di nang du'ang gza' chos bzang ba'i 'grub sbyor thog chos grwa 'di kha'i 'chad nyan slob dpon ba dang /
sku skye rnam pa sogs kyis maN+Dal dang 'bul ba bzang po mdzad nas /
brtan bzhugs kyi gsol ba 'debs pa'i mgo brtsams te /
grwa ris rnams kyis tshogs chen du mang ja sbrel mar zhus nas bka' 'gyur gsung sgrogs dang /
rgyud grwar yang so sos rgyud @# / /
ja'i thog tu sku rim gtor bzlog sogs mdzad cing /
mdo rgyud kyi 'chad nyan la yang brtson par mchis /
byang chen sgrub sde la snga sor mchod gzhis rgya khyon chung ba'i phogs thebs su ba lon gtsang sbyor byas shing /
bka' 'gyur skya pod rnying pa zhig la kha gso dgos pa'i po ti 'ga' zhig bzhengs shing /
glegs shing sogs cha 'grig phul /
rgya shog sngon po'i gzhi la gser yig spus gtsang gi brgyad stong pa dang /
bskal bzang gnyis gsar du bsgrubs pa dang /
'du khang chen mo'i steng gi g.yab skor la bde bar gshegs pa'i sku brnyan ri mor bris pa'i sku sha gser ris sogs la gser btul ma mgur zho brgyar reg pa song /
chos grwa 'di kha'i dka' rab 'byams pa 'ga' zhig dang /
phyogs nas 'ongs pa sogs /
dge slong gi dngos por bsgrub pa'i mkhan po byas shing /
bstan pa rin po che'i sgor gsar du 'jug par 'dod pa'i skye bo brgya phrag gnyis su nye ba tsam gyi gtsug phud blangs nas ming stsal /
zla ba dgu pa'i nang lha las babs pa'i dus chen bzang po'i skabs chos grwa chen po 'di kha'i tshogs chen gtso bor gyur pa'i /
mdar dar rgyas gling man /
gtsang rong yan gyi dge 'dun gyi sde ri khrod rnams dang bcas dgon drug cu re brgyad la mang ja dang spyi 'gyed mu tig zho bzhi brgya dang bco brgyad btang zhing /
gser mgur zho stong phrag bzhi dang sum brgya drug cu re brgyad las gar bur blugs pa'i sku brnyan sman pa'i rgyal po dang byams pa'i sku brnyan bzhi /
dngul srang drug brgya dang drug cu re bdun las gar bur blug pa'i byams pa'i sku brnyan gnyis dang /
yang mgon po tshe dpag med kyi sku brnyan gser mgur zho lnga brgya dang bzhi las grub pa rnams bzhengs /
de ltar bsgrubs pa'i dge ba'i tshogs thams cad kyang ris med pa'i sangs rgyas kyi bstan pa rgyas pa dang /
'gro la phan bde 'byung ba'i rgyur bsngos so / /
de nas rnam 'phyang gi lo'i nang du /
dwags phyogs kyi dgon che ba brgyad la mang ja /
spos shel phon che ba'i 'gyed rnam gzhag dang bcas pa btang /
dus der chos grwa 'di nyid kyi kun dga' ra ba'i steng gi g.yabs skor la shing rtsi ldebs bris rnams legs par grub pa'i bzo bo rnams kyang yon gyis tshim par byas| logs bris kyi gtso bo'i 'og tu /
o swa sti sid+d+haM /
lha bcas 'gro ba'i ston pa nyi ma'i gnyen / /
gang gi sku brnyan 'dren byed dga' ston mchog /
rnam mang bsgrubs pa'i rnam dkar dge ba'i tshogs / /
tshul 'dir mthun rkyen bsgrubs pa'i skye bas mtshon / /
drin can mkha' mnyam 'gro ba ma lus pa / /
lha mi'i rin chen them skas la 'dzegs nas / /
sku gsum bde ba chen po'i pho brang du / /
bde blag nyid du 'jug pa'i rgyur gyur cig /
tshul 'di sprul sku dge slong pir thogs mchog /
blo bzang legs pa'i sor mo'i rtse mos bskrun / /
dge bas srid dang zhi ba'i phan bde'i gzhi / /
rgyal ba gnyis pa'i bstan pa rgyas gyur cig /
ces pa'ang bkod /
skabs 'dir ra sgreng mkhan po dpon slob rnams byon @# / /
nas /
mang 'gyed 'bul ba dang bcas pa rgyas par phul /
zla ba 'di nang du dben dgon li ma lha khang gi rten gtsor / /
bdag cag gi ston pa'i sku brnyan bkra shis li ma sku tshad che ba /
khri 'od skor phra rgyan gyis mdzes par byas pa phul /
de mtshungs rgyal khang rtse pa'i sku skyes nan gyis bskul bas /
oM grub par gyur cig /
'od dpag med mgon 'dren mchog nyi ma'i gnyen / /
mi pham 'jam dbyangs blo bzang grags pa'i dpal / /
dbyer med drin can rtsa ba'i bla ma yi / /
zhabs kyi pad mor sgo gsum gus pas 'dud / /
bdag dang mkha' mnyam mar gyur 'gro ba kun / /
deng nas ji srid byang chub ma thob bar / /
mi khom gnas su nam yang mi skye bar / /
dal 'byor tshang ba'i rten mchog thob par shog /
srid dang zhi ba'i yon tan kun gyi gzhi / /
dul zhing zhi sogs yon tan kun ldan pa'i / /
bshes gnyen dam pas 'bral med rjes 'dzin cing / /
bka' bzhin sgrub pa'i mchod pas mnyes byed shog /
de yi zhal gyi bum bzang las byung ba'i / /
mdo dang rgyud sde rgya mtsho'i snying po yis / /
yid kyi bum bzang gang bar byed pa la / /
'gal rkyen zhi zhing mthun rkyen kun 'grub shog /
de yi mthu las bdag dang ma rnams kun / /
bslab gsum rnam par dag pas rgyud bsdams shing / /
byams dang snying rje byang chub sems mchog dang / /
rim gnyis zab mo'i rnal 'byor mthar phyin shog /
gnas skabs 'dir yang dam chos sgrub pa yi / /
'gal rkyen rmi lam du yang mi 'byung zhing / /
sdig bral ji ltar bsams pa'i don rnams kun / /
'bad rtsol med par lhun gyis grub par shog /
ces pa'ang brtsams nas phul /
de nas ring po ma lon par /
dmar khams go bo dpon po sogs brnyen rdzogs don du gnyer ba mang du byung ba rnams kyi 'dod pa bsgrubs /
zla ba de nang du gtsang rong gi dgon khag 'chad nyan 'phel ba nyi shu rtsa bgrangs la mang ja sngor bcas dang /
bsngo rten rnam gzhag /
spyi 'gyed rta bzhi bcu skor /
gser gyi sga dang /
ra ma lug gi sga cha 'grig brgyad btang zhing /
dge bskul gyi slong mo ba 'ga' zhig la cha rkyen du dngul gyi ldong mo /
gser /
rta sogs kyis tshim par byas /
dus der dngul srang lnga brgya dang drug cu re bzhi las bcom ldan 'das rdo rje mi 'khrugs pa'i sku brnyan gcig dang /
rje btsun byams pa'i sku brnyan gsum gar blugs su bsgrubs /
zla ba 'di kha'i lnga mchod chen mo'i nyin gser mkhar nyag gi khal bdun dang nyag bcu gnyis sam gser srang bzhi brgya dang bdun cu don gnyis las /
thub pa'i dbang po'i sku brnyan gsum dang /
tshe dpag med kyi sku brnyan gnyis rnams lugs su blugs /
de nyin dngul srang lnga brgya las grub pa'i rje btsun byams mgon gyi sku brnyan che chung gsum yang gang blugs su bzhengs /
de nas zla ba bcu gcig pa'i tshes gcig la dgun chos dang po yang tshugs par phogs bzang ja'i ja tshul sngar 'khyud bzhin bsgrubs shing /
zla ba de nang du skyid shod nas sde pa @# / /
rgyal bu yum sras dang /
gnas rnying chos rje dpon slob byon pa rnams kyi bzhed don bsgrubs /
dus der shangs kyi dgon che chung rnams la mang ja /
spyi 'gyed rta dgu bsngo rten rnam gzhag dang bcas pa dang /
byang ngam ring chos sder yang mang ja spyi 'gyed gser mgur zho lnga bcu nga bdun /
rnam gzhag dang bcas pa legs par bsgrubs /
de'i tshes bcu gcig nas chos grwa 'di'i slob dpon sku skye mi tshan rnams kyis brtan bzhugs kyi mang ja'i mgo btsugs nas zla ba dang po'i bar du snga ja dgongs ja 'grig pa byung /
dus der chos grwa 'dir dge 'dun nyis stong la reg par gos dar sogs kyi 'gyed dge 'dun re re'i phyag tu nas khal brgyad re 'bab nges btang /
de mthun /
bya rgod gshongs /
rtag brtan /
rdo rje gdan sogs stod phyogs dang /
myang khul gyi ris med pa'i chos sde rnams la mang ja spyi 'gyed rta mang po bsngo rten rnam gzhag so sor dgon che chung dang mthun par cha snyoms nas btang /
de dag gi mtshams rnams su sdom pa don du gnyer ba bar ma chad du byung bas /
gnas rnying chos rje sogs bsnyen rdzogs kyi sdom pa la bkod /
dus 'dir bkra shis li ma nub ma yang legs par grub pa'i rten mchod cha sogs rgyas par dkar chag debs su gsal zhing /
mdor bsdus pa ni /
dngul srang sum stong bzhi brgya dang drug cu re bzhi las grub pa'i dngul sku che chung 'dres pa bzhi bcu zhe gcig /
lcags srang gi zangs khal drug brgya dang bzhi bcu zhe brgyad las grub pa'i bkra shis li ma sku brnyan che chung 'dres pa brgya dang drug cu re bdun rnams kyi tsha gser grang gser bsdoms par zho drug brgya song zhing /
de rnams kyi khri 'od tsan dan dang gser zangs las grub pa de rnams la /
gser pad spus legs pa bcu gcig /
g.yang tri sum brgya dang sum cu brgal ba /
bzang g.yu spus gtsang /
byu ru /
shel sogs kyi rgyan khyad du thon pa mang pos mdzes par byas pa dang /
so so'i sku rgyan byu ru /
mu tig gi phreng ba sku dang 'tsham pa lnga bcu nga gcig gis brgyan pa dang /
'khrungs rabs so bzhi pa'i bris skus skya logs rnams mdzes pa byas /
mchod rdzas dngul gyi maN+Dal /
bya ma bum sogs bzo bkod mi 'dra ba lnga bcu nga bdun /
ma Na hu /
g.yang tri /
dwangs shel sogs bzo bkod sna tshogs pa'i mchod rdzas nyi shu rtsa drug /
rgya sbug shin tu yags pa gcig gis mtshon pa'i cha bdun /
rgya sil legs pa cha lnga /
mu tig gi lab shan dang /
gu gu shel sogs yul gru sna tshogs pa'i mchod rdzas brgyad cu gya gcig /
gan dkar bcus mtshon pa'i dkar yol gyi mchod rdzas nyi shu rtsa gnyis /
gug ting bdun tshar bdun /
mchod kong che ba /
rgya rnga gcig /
ding phon bkral btags sogs kyi gnam rgyan dang /
ka rgyan du mas mdzes par byas /
'dis mtshon mchod khang bcu gcig tu gser gshog sogs kyis mdzes pa'i mchod lcog dang /
btsan byed du lcags dra bcu gnyis so sor bkod /
bkra shis li ma lha khang nub ma'i @# / /
debs kyi mchod brjod du'ang / / / /
na mo gu ru many+dzu g+ho ShA ya /
bka' drin mnyam med rtsa ba'i bla ma dang / /
dbyer med ston pa shAkya'i rgyal po dang / /
mi pham 'jam dbyangs klu sgrub thogs med sogs / /
rtsa rgyud bla ma rnams la gus btud nas / /
rnam par rgyal ba'i khang bzang la 'khu ba'i / /
phun tshogs gzhal med khang 'dir 'khong pa yi / /
rgyal ba sras bcas mngon sum bzhugs 'dra ba'i / /
bkra shis li ma'i dkar chag 'di bzhin bri / /
zhes pa'ang brtsams nas lha khang 'di nyid kyi rten gsum mchod cha dang bcas pa'i dkar chag kyang rgyas par bris /
zla ba de kha'i mtshams su skyid shod nas zhabs drung tha'i ji yab sras byon nas /
'di kha'i slob dpon pa rnams dang /
sngags grwa ba dpon slob rnams gdan drangs nas tshe chog gi sgo nas brtan bzhugs rgyas par phul zhing /
tshogs chen la yang mang 'gyed bzang po dang bcas pas mchod /
dus 'dir tsher gseb chos skyong gis kyang kho bo la re zhig dag pa'i zhing du mi 'gro ba'i 'dun pa dgos pa dang /
chos skyong rang nyid kyang snyigs ma lngas lhag par skyo ba'i tshul gyi yi ge mdzad 'dug pa'ang 'byor /
de nyin gser lcags srang gi khal bzhi'am gser srang nyis brgya dang brgyad cu las grub pa'i thub pa'i dbang po'i sku brnyan gnyis lugs su blugs pas rten 'brel legs pa byung /
de kha'i dgun chos gnyis pa la'ang /
lugs gnyis kyi sgo nas sngar 'khyud bzhin phun sum tshogs ngos /
tsher gseb chos skyong gi gsung shag gi lan kyang 'di ltar / / / /
rnam mang thos sras pad ma rA ga yi / /
mdung rnon bzung nas sprul pa'i zlos gar gyis / /
mtha' dag 'gro la phan bde mchog stsol ba / /
chos skyong dge bsnyen chen po rgyal gyur cig /
gang des lhag bsam 'o ma'i rgya mtsho las / /
gsung shog skyes ldan me tog phreng mdzes pa / /
dge slong rgan po'i sor mo'i rtser 'ongs pas / /
rab dga'i sa la 'khu 'dra'i spro ba thob / /
snyigs ma lnga yis sbar ba'i me chen gyis / /
skye dgu'i yid kyi bud shing rab bsrogs pas / /
tsha bas gdungs pas bsil ba'i dag zhing du / /
myur ba'i tshul gyis bgrod par 'dod mod kyang / /
chos skyong chen po'i gsung 'phrin nan che zhing / /
padma 'byung gnas kun mkhyen tsong kha pa'i / /
lugs bzang dam par cung zad phan snyam pa'i / /
re bas re zhig mi g.yo'i smon pa bsgrub / /
sde brgyad kun la dbang bskur khyod kyis kyang / /
bstan pa bsrung zhing bstan 'dzin bu bzhin du / /
skyong dang mtha' yas skye dgu'i tshogs rnams la / /
phan bde'i gru char 'bebs la brtson par mdzod / /
snyigs dus skye bo'i spyod tshul rab 'jigs pas / /
chos skyong chen po'ang skrag cing skyo mod kyang /
bzod par mdzod la skal ldan skye bo la / /
legs nyes ston pa'i 'phrin las ring du skyongs / /
ces pa'i rten du snyan shal g.yas g.yon gnyis / /
mdzes byed bkra shis lha rdzas zung zhig phul / /
zhes pa'i lan byas /
sde pa tha'i jis @# / /
thams cad mkhyen pa'i brtan bzhugs gsar pa dgos ces nan gyis bskul bas /
oM bde legs su gyur cig /
rgyal ba'i thugs rje gcig bsdus pad dkar 'dzin / /
sprul pa'i gar gyis rnam rol ngag gi dbang / /
blo bzang bstan pa rgya mtsho'i mgon gyur pa'i / /
zhabs pad srid mtha'i bar du brtan gyur cig /
ces pa phul zhing /
dpon g.yog rnams la yang bar chad sel byed kyi dbang sogs byas /
skabs 'dir khal kha'i rgyal po /
dpon mo sogs 'grul pa mang po 'byon pa'i 'bul ba mang 'gyed phun sum tshogs pa /
'jam dbyangs sprul pa'i sku'i mi sna sogs 'byor ba so so'i dgongs pa tshim par byas /
de nas brgyad mchod chen mo'i nyin gtsang phyogs kyi grub mtha' ris med pa'i dgon khag lnga bcur bgrangs la /
mang ja bsngo rten rnam gzhag spyi 'gyed gos yug nyi shu rtsa bzhi /
rta bdun /
kha btags che ba mang po so sor bab thob dang 'thun par btang /
de'i tshes bco lnga'i nyin /
tsha ba sku skye dang /
o cher tha'i ji'i gser yig pa 'byor bas 'bul ba maN+Dal dang bcas pa dang /
'dus pa'i sder yang mang 'gyed bzang po bsgrubs /
'di nyin sngags grar gan gos las grub pa'i snam sbyar bcu /
ding phon dang thon thi sogs kyi phod ka bcu gsum /
rdor gong bcu gnyis /
b+han+d+ha /
phur pa /
zhwa nag /
rus rgyan sogs mang po sbyor 'jags byas /
'di skabs grwa tshang chos rjes smon lam tshigs bcad cig dgos ces bskul ba la /
bslu med dkon mchog gsum gyi thugs rje yis / /
yul phyogs 'di sogs nor 'dzin phyogs kun tu / /
nad yams mu ge 'thab rtsod mi 'byung zhing / /
bkra shis rgya mtshos phyogs kun gang bar shog /
ces mdor bsdus bris nas bskur /
de'i tshes bco brgyad shis pa la /
khal kha khun ching shes rab bla ma mched dang /
bla ma lha pa sogs so sos maN+Dal phul /
'di'i nyin gser lcags srang gi khal gnyis las grub pa'i bcom ldan 'das mi 'khrugs pa'i sku brnyan legs par bzhengs /
de'i zla mjug la /
khal kha'i rgyal bo d+ha gan no yon dpon g.yog 'byor nas /
'bul ba mang 'gyed bzang po bsgrubs te khong rang bsnyen rdzogs dang /
dpon mos dge tshul gyi sdom pa yang dag par blangs /
de nas sgyur byed kyi lo'i cho 'phrul smon lam sngar 'khyud bzhin gyi des tshes bcu'i nyin rgyal po d+ha las ba dur dpon g.yog rnams kyis /
chos grwa'i slob dpon /
sku skye rnam pa /
sngags grwa ba dpon slob rnams dang bcas pa spyan drangs nas /
bcom ldan 'das tshe dpag med kyi dkyil 'khor zhal phye nas maN+Dal dang 'bul ba phul zhing /
tshogs chen la yang mang 'gyed mdzad cing /
rgyal po rang la yang dbang rjes gnang 'dod pa bzhin tshim par byas /
zla ba gnyis par chos thog sngar 'khyud bzhin gyi ngang nas /
chos grwa chen po 'di nyid kyis mtshon /
'chad nyan 'phel ba'i dgon che grwa drug la /
mang ja rnam gzhag gos kha thi dang thon @# / /
thi 'dres pa yug nyis brgya dang brgyad kyi spyi 'gyed dang /
gzhan ma ris med pa'i dgon pa bdun la /
mang ja rnam gzhag kha btags che ba brgyad cu skor gyi spyi 'gyed btang /
de'i skabs gos sku rgya cher gtong ba'i dbu yang btsugs /
dus der sde pa nor bus dngul gdung mchod rdzas dang bcas pa phul zhing /
'di skabs rgyud grwa dang tshogs chen du bka' 'gyur tshar gnyis tsam gsung sgrogs mdzad cing /
dge 'dun nyis stong brgal ba la dge 'dun re rer khal drug tsam 'bab nges kyi skam 'gyed kyang bsgrubs /
tshes brgyad nas chos 'khor gsar pa sngar 'khyud bzhin tshugs pa'i ngang nas /
dpal 'khor chos sde'i mkhan slob rnams phebs te /
'dus pa'i snger mang ja dang /
sger du maN+Dal 'bul ba dang bcas pa rgyas par mdzad /
dus der sog yul nas mi gan rab 'byams pa dpon slob 'byor nas mang 'gyed 'bul ba dang bcas pa phul /
zla ba de'i tshes bco lnga'i nyin lcags srang gi khro khal nyis brgya brgal ba gser dngul yang mang du bsres pa las grub pa'i tshogs khro shin tu che ba skyon med du lugs mchog tu legs pa byung ba'i zhal yig tu / / / /
na mo rat+na tra yA ya /
dpal ldan bkra shis lhun po'i 'dus pa'i sde / /
mnyes byed 'dud rtsi'i rgya mtsho'i snod mchog 'di / /
dge slong blo bzang chos kyi rgyal mtshan gyis / /
legs bsgrubs rnam dkar phung po ci mchis pa / /
sangs rgyas bstan pa phyogs bcur rgyas pa dang / /
mkha' mnyam drin gyis bskyangs pa'i 'gro ba rnams / /
thams cad gzigs pa'i go 'phang thob phyir bsngo / /
'dis mtshon chos grwa chen po 'di nyid kyi / /
rten gsum mchod rdzas dngos po ci mchis pa / /
dmag zor rgyal mo gnod sbyin lcam sring sogs / /
mthu ldan bsrung ma rnams la gnyer du gtad / /
dam las ma 'da' dgon gnas 'di nyid nas / /
gzhan du 'khyer rnams drag pos tshar gcod mdzod / /
snod mchog 'di nas tshogs mchog mchod pa dang / /
bdag dang bdag la bltos pa'i 'gro ba kun / /
theg mchog 'khor lo bzhi dang mi 'bral bar / /
sku gsum 'bras bu bzang po thob par shog /
ces pa'ang bkod /
zla ba gsum pa'i tshes nyi shu la /
gtsang rong gi grub mtha' ris med pa'i chos sde bzhi bcu zhe bgrangs dang /
ri khrod pa rnams la mang ja /
bsngo rten rnam gzhag /
spyi 'gyed gos yug lnga bcu nga gsum rnams so sor bgos pa dang /
sa ga zla ba'i tshes bco lnga la chos grwa chen po 'di nyid kyi dge 'dun stong brgal ba re re'i phrag tu nas khal brgyad re 'bab nges kyi skam 'gyed phon shin tu che ba legs par bsgrubs / /
gsung rab gling pa dang dkar po brag pa gnyis kyi lhag ma 'dzim na yod pa rnams la'ang mang ja gos chen gyi 'gyed bzang po cha rkyen du btang /
tshes brgyad la li ma lha khang sogs mchod khang lngar khro khal nyi shu las grub pa'i @# / /
mchod skong lnga bsgrubs /
zla ba de kha'i nang du rgyud pa grwa tshang gi grwa pa phyed dang nyis brgya lhag pas /
bka' 'gyur tshar gnyis bsgrags pa la rnyed bkur phun sum tshogs pa dang /
dge 'dun re rer kha btags che ba re dang /
gnyis dbar du gos kha re'i yon phul zhing /
de mtshungs rta nag gi dgon khag bcu gsum lhag pa la mang ja 'gyed dang bcas pa btang /
de dag gi mtshams rnams su dbus gtsang /
khams pa /
dwags kong sogs kyi bsnyen rdzogs sgrub mi mang po'i 'dod pa bsgrubs /
shel dkar chos sde ba rnams la'ang mang 'gyed rnam gzhag dang bcas pa du ma bsgrubs /
dus 'dir skyid shod nas sde pa blo bzang bstan 'dzin rgya mtsho'i sprul skus rtsa ba'i bla ma gang mos la gsol ba 'debs pa rgyun du bton chog pa dgos ces bskul ba la / / / /
oM swasti /
chos kyi 'khor lo'i lte bar mchog gsum gyi / /
ngo bo drin can rtsa ba'i bla ma bzhugs / /
gus pas phyag 'tshal mchod sprin rgya mtsho 'bul / /
sdig ltung kun bshags yi rang chos ston phyir / /
yun du bzhugs gsol dge tshogs byang chub bsngo / /
'dis mtshon dge bas rje btsun bla ma yis / /
tshe rabs kun tu 'bral med rjes 'dzin cing / /
thun mong mchog gi dngos grub thob phyir bsngo /
zhes pa'ang phul /
de dus sngags grwa dang dben dgon gnyis su rdor dril yags pa bsdoms pa bco brgyad so sor phul /
de skabs dpal 'khor sde chen du mang ja spyi 'gyed dge 'dun rer kha btags re dang /
myang khul gyi dgon khag gzhan rnams la mang ja bsngo rten rnam gzhag gos chen gyi spyi 'gyed dang bcas pa btang /
gzhan yang mnga' ris rdzod dkar chos sde sogs dgon khag mang po la mang ja gos chen gyi spyi 'gyed /
bsngo rten rnam gzhag dang bcas pa song zhing /
zla ba 'di nang du gtsang rong gi grub mtha' ris med pa'i dge 'dun gyi sde che chung 'dris pa lnga bcu nga bgrangs dang /
ri khrod pa'i sde dgu rnams su mang ja bsngo rten rnam gzhag /
spyi 'gyed rgya mu tig zho nyis brgya dang bzhi bcu zhe lnga /
spos shel che chung 'dres pa brgya dang brgyad cu /
byu ru rdog grangs mang ba dang bcas pa so sor snyoms nas btang zhing /
de dag gi skabs skabs su'ang phyogs mtha' dag nas byon pa'i dge ba'i bshes gnyen sdom pa don du gnyer ba rnams kyi bzhed pa bskangs /
dus 'dir sprul sku bir thogs dbang po chos dbyings rgya mtshos bkod pa byas nas /
spyan ras gzigs khar sa pA Ni'i gos sku gsar bzhengs dang /
snga gong du bzhengs pa'i thub dbang dang /
'od dpag med kyi gos sku rgya dpangs cher btang zhing /
byams chen gyi gos sku'i g.yas g.yon du'ang 'phan che ba re dang bcas gsar du bsgrubs /
de dag gi rgyur bzang gos kha stong dang /
sum brgya lhag pa las grub pas mdzes par byas nas 'dus pa rgya mtsho'i tshogs kyis rab gnas mdzad cing /
rab ston dge 'dun @# / /
nyis stong la reg pa la gos kha sum stong bzhi brgya nyi shu'i phyag 'gyed dang /
bsngo rten rnam gzhag dang bcas pa rgyas par bsgrubs /
de dus bka' 'gyur rin po che tshar gcig la rgya ras bzang po'i na bza' yang phul /
re zhig mtshams kyi bcad rgyas dge sbyor la brtson par byas shing /
ser 'bras dge gsum sogs la mang ja 'gyed bsngo rten rnam gzhag dang bcas pa legs par bsgrub par rdo rje rgyal mtshan btang /
de mthun gzhis ka rtse'i ser 'tshogs pa rnams la yang mang ja bzang pos mchod /
de skabs gnas bcu lha khang du rgya'i sbug sil cha lnga dang /
bka' 'gyur lha khang du g.yang tri'i bya ma bum sogs mchod sna bcu gnyis skor dang /
ma Na hu'i mchod rdzas spus gtsang du ma dang /
gan dkar skyon med spus gtsang stegs bcas nyi shu rtsa gnyis kyis gtsos pa'i dkar chas du ma dang /
sangs rgyas byang sems kyi sku brnyan bris pa'i shel sgo dang bcas pas lha khang so so'i sku'i mtshams kyi bzhugs gnas ci rigs pa brgyan /
de nas zla ba drug pa'i yar ngor mtshams kyi bar skabs su stod smad kyi phyogs mtha' dag nas byon pa'i dge ba'i bshes gnyen dang /
don gnyer 'dus pa mang po la bsnyen par rdzogs pa'i sdom pa'i bdud rtsis tshim par byas /
'di skabs byang ngam ring dbyar chos thog mang ja bsngo rten rnam gzhag /
gser 'gyed rgyas pa btang /
dus der thub pa'i dbang po'i sku brnyan gser mgur zho stong dang nyis brgya las grub pa legs par bzhengs /
gser zangs kyi khri 'od skor bzang g.yu dang gser pad kyis mdzes par byas /
zla ba 'di'i dkar phyogs kyi tshe chos grwa chen po 'di nyid kyis mtshon /
gtsang rong mtha' dag gi grub mtha' ris med pa'i dgon khag brgyad cu dang /
ri khrod kyi sde bcu dang bcas pa la mang ja rdor bcas /
bsngo rten rnam gzhag /
spyi 'gyed byu ru che chung 'dres pa grangs nyis stong brgal ba /
dgon che chung gi dbye bas cha snyoms nas so sor btang /
de ltar bskrun pa'i rnam dkar dge tshogs kyang / /
thog med dus nas drin gyis bskyangs pa yi / /
'gro kun sku gsum gzhal med khang chen du / /
'jug phyir rnam par dag pa'i smon pas brgyan / /
dus der bsnyen rdzogs 'dod pa du ma zhig kyang tshim par byas /
rje btsun rang byon bzhugs sar mgon po klu sgrub kyi phyag bzo klu 'jim las grub pa'i mdzad pa brgyad pa dang /
rje btsun ma sgrol ma'i sku brnyan shar li legs pa zung dang /
rgya nag lha khang du rje btsun 'jam dbyangs kyi sku brnyan che ba dang /
mgon po phyag bzhi pa thugs dam ma mtshar ba gnyis kyang bsgrigs /
zla ba de'i tshes bco lnga la dbyar gyi sbyor ba dang bcu drug la zhal bzhes dge 'dun zhal grangs stong dang brgya phrag brgal ba la chos dang zang zing gnyis ka'i dga' ston phun sum tshogs pa byung /
de kha'i skabs dor pa mkhan chen ched du byon pa la tshe dbang la sogs pas bzhed pa bkang @# / /
dus der gser lcags srang gi khal gcig gam /
mgur zho bdun brgya lhag tsam las grub pa'i byams mgon gyi sku brnyan khri 'od dang bcas pa bzhengs /
ston chos la chos grwa chen por phogs ja tshul sogs sngar 'khyud dang /
'di nyid kyis mtshon pa'i ris med pa'i chos grwa che chung /
ri khrod kyi sde sogs dgon gnas bzhi bcu zhe bzhi tsam la mang ja /
gser mgur zho nyis brgya dang sum cu so bgrangs kyis mnyes par byas shing /
de skabs bsnyen rdzogs don du gnyer ba mang po'i 'dod pa bskangs /
'di skabs gu shri chos rje sogs 'grul pa 'ga' zhig gis 'bul ba mang 'gyed kyis mchod pa ltar /
de dag gi bsam pa'ang tshim par byas /
ston chos sngar 'khyud bzhin dang /
'di lo 'phar ma yang tshugs pa dang bcas par sngar bzhin gyi steng /
gtsang rong gi 'chad nyan 'phel ba'i dgon pa bdun cu don bgrangs la mang ja /
bkra shis kha btags che chung 'dres pa stong phrag lnga dang drug brgya sum cu so bgrangs kyi 'gyed so sor bgos nas btang /
'di skabs kyang rgya nag rgyal po'i phyag tham skyes dang bcas pa'i gser yig pa rang rang gi 'ang 'bul ba bzang po dang /
sog po'i rgyal po hung tha'i ji sogs kyi'ang mang 'gyed dang 'bul ba phun sum tshogs pa rim bzhin byung /
de mtshungs rdog cal gyi byang du lha khang gsar bzhengs gsum gyi 'gram btings pa nas bzung /
shing rtsi'i bar gegs med par grub pa'i nang du 'di ltar / /
'phags yul mkhas pa'i bzo bos bskrun pa yi / /
bde gshegs sku brnyan 'dren byed bdud rtsi la / /
'gran par 'os pa'i mtshan dpe'i dpal 'bar ba / /
sngon med gsar du brtson pas bsgrubs pa yi / /
bstan pa'i gtso bo shAkya'i rgyal po dang / /
'od dpag med dang byams mgon la sogs pa / /
byin rlabs gzi 'od 'bar ba'i sku brnyan ni / /
brgya phrag bcu yis mdzes shing brgyan pa dang / /
spyan gzigs mchod rdzas sprin ltar 'khrigs pa yis / /
gang bar byas pa'i dge ba'i tshogs kun kyang / /
nam mkha'i mthas khyab mar gyur 'gro ba rnams / /
sku gsum gzhal med khang du 'jug phyir bsngos / /
dus de nas kun ldan ces pa'i lo'i bar du bsnyen par rdzogs par 'dod pa lo re bzhin brgya phrag brgal ba byung ba rnams kyi yid kyi bum bzang khrims kyi bdud rtsis yongs su gang bar byas /
de dag la 'di skad ces bya ste /
'jigs rung snyigs ma lnga yi me 'bar bas / /
skye dgu'i tshe srog bud shing bsregs pa'i skabs / /
rgas shing 'khogs pa'i zhags pas bcings gyur kyang / /
ngal zhing dub pa'i 'jigs pa khyad bsad de / /
phyogs rnams kun nas rnam grol don gnyer ba / /
padma'i mtsho la ngang pa'i tshogs 'du bzhin / /
mtha' yas 'dus nas rdzogs par bsnyen 'dod pa'i / /
phyag zung yid bzhin nor bus mdzes par byas / /
dus der gser lcags srang gi khal bcu gnyis zhor bgos tshe /
zho stong phrag drug dang bdun brgya nyi shu las @# / /
grub pa'i thub pa'i dbang po'i sku brnyan bdun dang /
mgon po 'od dpag med kyi sku brnyan gnyis rnams gar bur blugs shing /
de dag la gser zangs kyi khri 'od skor cha 'grig /
dad pa can rnams kyis phul ba'i pad 'dab dang khrom mtshar la sogs pas mdzas par byas pa legs par grub /
'di skabs gtsang khul gyi dgon gnas phal mo che la mang ja /
'gyed gos yug drug cu re bzhi rnams cha bsnyoms nas btang /
de nas 'phar ba zhes pa'i lo 'di nang gi bar du mgon po 'od dpag med kyi sku brnyan chung mthar byas pa'i bde bar gshegs pa'i sku brnyan gser gar bu las grub pa bdun bcu don dgu dang /
de mtshungs dngul gar blugs las grub pa lnga bcu nga gsum tshar du dang ra ba rnams kyi gtso bo rje btsun byams pa'i sku brnyan byon bzhugs pa'i dga' ldan rin chen lha khang dang /
bkra shis li ma lha khang gsum sogs kyi rten dang brten par bcas pa'i bkod pa dang do dam sku mdun blo bzang dge legs kyis le lo dang snyom las med par brtson pas legs par bsgrubs shing byin rlabs kyi gzi 'od 'bar bar gyur pa 'dis mtshon pa'i kho bo cag gi rten gsum mchod rdzas dang bcas pa mthu ldan chos skyong bsrung ma rnams la gnyer du gtad pa'ang 'di ltar / /
oM bde legs su gyur cig /
bde gshegs kun gyis spangs pa'i snyigs dus 'dir / /
rmad byung stong stobs brtson pas sangs rgyas pa / /
'dren mchog shAkya'i rgyal po'i zhabs pad la / /
gus pas 'dud do brtse ba'i lcags kyus zungs / /
'phags yul mkhas pas bskrun pa'i sku brnyan la / /
'gran pa'i bkra shis li ma mtha' yas pa / /
bzhugs pa'i snga phyi'i gzhal med khang gis mtshon / /
chos grwa chen po bkra shis lhun po yi / /
dgon gnas dge 'dun sde dang gtsug lag khang / /
khang phran sku gsung thugs kyi rten rnams dang / /
mchod rdzas spyan gzigs dam rdzas ci mchis pa / /
'jigs mdzad dpa' bo gshin rje'i gshed po dang / /
mthu ldan phyag drug mgon po 'khor dang bcas / /
dge sdig shan 'byed chos kyi rgyal po dang / /
'dod khams dbang phyug chos skyong lcam sring dang / /
gur zhal rdo rje nag po phyag bzhi pa / /
rgyal chen bzhi dang dpal mgon phyogs skyong bcu / /
sde brgyad dmag dpon chen po rA hu la / /
rgyal ba'i bstan bsrung mthu ldan thams cad la / /
bcol lo ltos so nyin gsum bya ra dang / /
mtshan gsum mel tshe'i sgo nas ma g.yel bar / /
rtag tu bsrung skyob spel ba'i gnyer mdzod cig /
bsam sbyor ngan pas dkon mchog gsum gyi rten / /
mchod cha dam rdzas spyan gzigs 'di rnams kyi / /
rdul phran tsam la'ang gnod pa byed pa dang / /
stobs dang brkus nas gzhan du 'khyer byed pa'i / /
mi dang mi min ji snyed byung srid na / /
sdig ldan rnams kyi snying khrag drungs phung ste / /
'jigs su rung ba'i ltas dang chos 'phrul gyi / /
@# / /
chad pas bdun brgyud tshun chad brlag par mdzod / /
dgon gnas rten gsum mchod rdzas bcas pa la / /
dang ba'i sems kyis mchod bstod gus byed pa / /
thams cad bde 'gro lha mi'i rten brgyud de / /
sku gsum gzhal med khang du myur 'jug shog /
badzra sa ma ya dzaH dzaH de dag gi tshe ri khrod kyi sde dgu sogs dang /
myang rong shangs rta nag bzhad dam ring sogs ris med pa'i chos sde che phra bdun cu lhag tsam la mang ja /
'gyed mu tig zho bzhi brgya so sor cha mnyam pa btang /
gang ring po ma lon par gong gi dgon gnas de dag la mang ja rnam gzhag dang /
'gyed dngul srang bzhi stong lnga brgya gya bdun kyang btang zhing /
de'i dus ngor mkhan po dang /
klu sdings pa bdag chen shar pa sogs byon pa la tshe dbang sogs kyis bzhed pa bskangs /
sngags grwa ba rnams la'ang rgyal ba'i bka' 'gyur ro cog gser ma glegs bam glegs shing glegs thag na bza' dang bcas pa dang /
dben dgon du rgya bod kyi rdor dril du ma dang /
mkha' 'gro bkral btags sogs gos bzang po'i phod ka rdor gong dang bcas pa drug dang /
de gnyis su cod pan gser shog ma sum brgya dang so gcig dar dbyangs re dang bcas pa dang gos bzang po'i rten khebs drug cu re brgyad rnams snyoms nas phul /
'di skabs sdur bod kyi dpon po dang /
sku skye dkar po'i phyag mdzod 'od zer rnams kyang 'byor ba'i 'bul ba mang 'gyed sogs mtha' yas pa byung /
bar skabs de dag tu dar rgyas sgrub sde ba dang byang chen pa /
gangs can chos 'phel ba mkhan slob rnams kyis maN+Dal phul /
de mtshungs gtsang rong gi dgon gnas che phra rnams dang /
sngags gra ba rnams la mang ja kha btags che ba bdun brgya dang sum cu so drug cha mnyam pa btang /
de mthun chos grwa 'di nyid kyi tshogs chen la yang mang ja'i thog kha btags che ba re phul /
chos grwa 'di nyid kyi lo re bzhin gyi chos thog 'phar ma cho 'phrul smon lam sogs la'ang sngar rgyun bzhin rnyed bkur phun sum tshogs pa bsgrubs shing /
dge 'dun phyed nyis stong brgal tsam la nas khal bco lnga re 'bab nges pa'i gos dar sna tshogs pa'i 'gyed dang /
sngags grwa ba rnams kyis bka' 'gyur tshar gsum bsgrags par yon phon che ba dang /
skyid grong khul dang /
gtsang phyogs kyi dgon gnas che phra thams cad la'ang rta brgya phrag brgal ba'i 'gyed dang bcas pa btang /
dus der dben dgon ri khrod pa brgyad cu lhag tsam byon nas maN+Dal phul ba'i lan du dngul srang re res dgyes par byas /
de skabs ser 'bras dge gsum rgyud smad sogs la mang ja 'gyed kha thi thon thi yug brgyad cu gya gcig cha bsnyams nas phul zhing /
sde pa rin chen rtse pas bka' 'gyur gser ma yongs rdzogs bzhengs pa la rgyud pa dpon slob rnams dang bcas pas rab tu gnas pa bsgrubs @# / /
shing /
bar bar du sog bod kyi 'grul pa sna tshogs byung ba'i 'dod pa bskangs /
chos grwa chen po 'di nyid du'ang dngul srang lnga brgya pa zhig dang /
skam 'gyed khal bco brgyad re thob pa yang btang /
skabs 'dir tsher gseb chos rgyal gyis kyang bstan 'gro'i don du kho bo cag yun ring sdod dgos pa'i gsung shog 'phrod pa'i lan yang legs par phul /
tshes brgyad nas mtshams byas shing /
de nyin nas sngags grwa ba rnams kyis bskang gso zhag grangs mang ba mdzad pa'i yon du kha btags re phul /
dus der rda las hung tha'i ji la tshe dbang brgya rtsa byas shing /
skye bo mang po la gzhung nas gser gyi chad pa chan che bas gdungs pa la ngo byas pas gsum du bgos pa'i cha re chag /
dbus chu lho kha phyogs kyi dgon khag che chung 'dres pa bcu drug la'ang mang ja rnam gzhag /
'gyed kha thi thon thi sogs gos yug sum cu so gsum cha snyoms nas btang /
skabs 'dir mngon par byang chub pa /
cho 'phrul /
dben bsdums /
sku tshe byin gyis brlabs pa'i mchod rten rnams tsan dan dmar po las grub pa 'phang du thog so re yod pa la /
g.yang tri /
spos shel /
byu ru /
mu tig /
gser gyi pad 'dab sogs phra rgyan ngo mtshar bas mdzes par byas pa'i dbus su gu shri chos rjes phul ba'i dngul gyi byang chub mchod rten rnams la nang bzhugs 'phags pa klu sgrub kyi phyag bris ma'i 'phags pa brgyad stong pa'i rgya dpe /
jo bo chen po'i tshems sogs gzungs gzhug bzang pos gang ba bkod pa rmad du byung ba phun sum tshogs pa rnams bsgrubs shing /
de dang nye bar bkra shis li ma lha khang /
tsan dan gyi mchod rten lha khang /
rin chen lha khang rnams gsar du bzhengs pa la bdag nyid dang sngags grwa ba rnams lhan cig tu rdo rje 'jigs byed kyi drag po'i sbyin sreg gi sgo nas bgegs bsangs /
dpal gsang ba 'dus pa'i sgo nas rab gnas rgyas par byas shing /
de dang dus mnyam du tshogs chen rnams kyis kyang shis pa brjod cing me tog gi char phab /
de'i nyin par nam mkha' g.ya' dag pa la me tog gi char bab pa skye bo mang pos mngon sum du mthong zhes brjod pa'ang byung zhing /
rab ston dge 'dun nyis stong lnga brgya lhag tsam la dge 'dun re rer dngul srang re dang /
sngags grwa ba rnams la sger du'ang kha btags re phul zhing /
dga' ldan sprul pa'i sku'i yum dang /
khal kha'i dpon mo /
bkra shis rtse pa nang so bkra shis rab brtan rnams sbyin bdag tu bskos shing /
de nyin sprul pa'i skus kyang maN+Dal phul /
'di dag gi bar bar du 'jam dbyangs sprul sku /
thu shal thu /
a chi thu la sogs pa'i mi sna /
gnas rnying zhabs drung /
gcen lung chos rje la sogs pa 'byor pa rnams kyi 'dod pa bsgrubs /
'di skabs gtsang phyogs kyi dgon sde bzhi bcu zhe gsum la mang ja @# / /
bsngo rten rnam gzhag spyi 'gyed gser mgur zho brgya dang brgyad cu btang zhing /
de dang 'dab chags par chos grwa chen po 'dis mtshon pa'i gtsang rong gi dgon gnas che phra ri khrod pa rnams dang bcas par mang ja bsngo rten rnam gzhag spyi 'gyed byu ru rdog grangs dgu brgya dang bcu dgu la nas khal khri tsho gnyis lhag tsam gyi zi tshod so so'i grangs dang mnyam pa bgos nas phul /
de yang de dag la 'di skad ces bya ste /
bka' drin mnyam med rtsa ba'i bla ma dang / /
dbyer med bu ram shing pa'i zhabs btud nas / /
rnam dpyod ldan pa'i skal bzang skye bo la / /
rna bar 'jebs pa'i gtam 'di gleng bar bgyi / /
stong gsum khyon la dbang ba'i rgyal po yang / /
mi bzad gshin rje'i pho nyas zin pa'i tshe / /
ri ltar spungs pa'i nor gyi phung po dang / /
zhing kun gang ba'i 'dod dgu'i 'byor pa las / /
rdul phran tsam yang 'khyer ba'i dbang med cing / /
g.yog byed gcig tsam 'khrid pa'i mthu med par / /
'jigs pa'i mya ngam thang la dgras bcom ltar / /
rang nyid gcig pu sgren mo lag stong du / /
'jig rten pha rol nyam ngar nges 'gro na / /
'dod la zhen pa'i skye bo'i tshogs 'di dag /
sems med gyur tam gdon gyis brlams pa'am / /
dran pa mi gnas smyon pa chen po dngos / /
de phyir sgyu ma smig rgyu dri za'i grong / /
chu nang zla gzugs lta bu'i nor rdzas la / /
'dod cing zhen pa'i 'ching bas bcings pa bzhin / /
de'i phyir btso ma'i gser gyi ri bo las /
g.yu sogs yid bzhin nor bu'i char bab kyang / /
de rnams yang dag rdzun pa'i ngo bo gnyis / /
ji bzhin nges pas thabs shes zung 'brel gyis / /
zin pa'i mchod spyin thabs mkhas la 'dzegs te / /
sku gsum bde ba chen po'i gzhal yas su / /
thogs pa med par 'jug pa e ma ho / /
zhes bya'o / /
'di skabs kyang rgya nag rgyal po'i gser yig pa thang skya bla ma sogs dpon g.yog mang po rgyal po'i tham kha skyes dang bcas pa 'byor /
khong rnams kyis maN+Dal kyang phul /
der skya ser gtso che ba 'ga' zhig gi yi ge rten bcas byung ba'i 'phrod lan dang /
khong rnams kyang chos dang zang zing gi sgo nas tshim par byas te brdzangs /
de dang nye bar rje btsun thams cad mkhyen pas kyang bla gos mthang gos la sogs pa'i gyon pa'i tshogs dang /
dus yun ring por 'dug pa'i 'dun pa dgos tshul mi sna dang bcas pa byung ba bzhin de dag mthun pa'i zhu lan la sogs pa phul /
slar yang lha khang thams cad du rten gsum mchod cha ji snyid pa thams cad mthu ldan chos skyong bsrung ma rnams la gnyer du gtad pa ni 'di ltar /
oM sa ma ya tiSh+TA /
hUM 'jigs pa mtha' dag 'jigs mdzad dpa' bo cher / /
btud nas gnyer du gtad pa'i dam tshig brjod / /
dpal ldan ye shes mgon po phyag drug pa / /
yab yum 'jigs rung 'khor gyis bskor ba dang / /
dge sdig shen 'byed chos kyi rgyal po ni / /
'chi bdag gshin rje pho mo'i tshogs dang bcas / /
'dod khams @# / /
dbang phyug snyigs dus gdul dka' ba / /
'dul mdzad mo brgyud bsrung ma'i tshogs bcas dang / /
gur mgon rdo rje nag po phyag bzhi pa / /
drag po zhal bzhi yum chen srin mo bzhi / /
bshan pa nyer gcig tshogs kyis bskor ba dang / /
chos skyong lcam sring 'khor dang bcas pa sogs / /
rdo rje 'chang gis snyigs ma'i dus mtha' 'dir / /
gnyer du gtad pa'i chos skyong thams cad la / /
bkra shis lhun por gsar du bkod pa yi / /
ye shes gzhal med khang 'dra'i mchod khang rnams / /
rgyal ba sras bcas sku gsung thugs kyi rten / /
byin rlabs gzi 'od 'bar ba ji snyed dang / /
phyogs bcu dag nas 'dus pa'i mchod pa'i rdzas / /
bsam gyis mi khyab dam rdzas spyan gzigs tshogs / /
bcol lo gtad do g.yel med bdag mdzad nas / /
'di dag rnams las phra mo'i rdul tsam yang / /
brku zhing stobs kyis gzhan du 'khyer ba sogs / /
ma rungs sdig can de dag drag po yi / /
chad pas tshar chod snying khrag zhal du gsol / /
chos grwa chen po 'di yi gtsug lag khang / /
dge 'dun sde dang rten gsum mchod char bcas / /
bsrung zhing skyong la g.yel ba med par mdzod / /
sa ma ya tiSh+TA /
zhes pa dang /
de'i dus klu 'bum chos rjes rgyun 'don gyi smon lam nyung bsdus shig dgos zer ba la 'di ltar / /
swa sti /
rtsa brgyud bla ma mchog gsum byin rlabs kyis / /
dam chos bsgrub pa'i 'gal rkyen kun zhi zhing / /
mthun rkyen rgyal bas bsngags pa'i sa lam gyi / /
yon tan mthar phyin kun mkhyen myur thob shog /
ces pa'ang byas /
de nas dpyid chos tshugs pa'i dge 'dun stong phrag gnyis dang phyed sum brgya la nas khal nyi shu tsam re thob nges kyi gos snam gyi 'gyed dang mang jas dgyes par byas shing /
'di dag gi snga phyi bar dag tu dga' ldan khri thog pa /
dpal 'khor bde chen gyi mkhan po sogs kyis brtan bzhugs kyi maN+Dal phul zhing /
bla ma lha pa /
sdud bod kyi dpon mo /
dben sa sprul sku'i yum rnams kyis mang ja dang /
sngags grwa ba rnams kyis tshe chog dang bcas pa'i maN+Dal kyang phul /
'di skabs chos grwa chen po 'di nyid kyi slob dpon sku skye rnams dang /
khams sog mnga' ris bod dang bcas pa'i mi mtshan rnams dang /
nye 'khor ba mang po dang /
bzhad lha sde mi sde thams cad kyis 'dus pa'i sde la mang ja zla ba sbrel ba'i bsnyen bkur dang bcas brtan bzhugs kyi maN+Dal phul zhing /
sngags grwa ba rnams kyi grwa pa phal cher gyis kyang brtan bzhugs la dmigs pa'i rgyud ja sbrel nas btang /
'di skabs tshogs chen dge 'dun stong dang brgyad brgyas bka' 'gyur yongs rdzogs tshar du ma bsgrags pa'i yon du kha btags che ba re re phul /
de dag la 'di skad ces bya ste /
dad ldan rnams kyi brtson pa'i nyi zer gyis / /
rin chen maN+Dal skyed tshal yangs pa'i khyon / /
'bras bzang 'dab stong padmos yongs bkangs te / /
bdag cag yun ring 'tsho phyir legs par phul / /
'ching @# / /
ba kun ldan byis pa'i skye bo yis / /
rdzu 'phrul rkang pa goms par ma byas pas / /
'tsho dang zhing gzhan bgrod pa'i mthu med kyang / /
maN+Dal de dag blangs nas bdag nyid kyis / /
rin chen sna bdun gyis bkangs bla ma dang / /
mchog gsum mkha' 'gro chos bsrung bcas la phul / /
dad ldan rnams kyis gtso byas mkha' mnyam gyi / /
ma rnams 'jigs rung mi khom brgyad spangs te / /
dal 'byor ldan pa'i rten thob dge legs kyi / /
gzhir gyur bshes gnyen dam pas rjes bzung ste / /
thams cad mkhyen pa'i grong khyer nyams dga' bar / /
'jug pa'i smon pa shis pas brgyan par bsgrubs / /
re zhig mtshams kyi bcad rgya byas shing /
'di skabs mkhas grub chen po sangs rgyas ye shes dang /
rje btsun byams pa gnyis kyi sku brnyan gser mgur zho stong dang lnga brgya bzhi bcu las grub pa gar bur bzhengs pa'i gser zangs kyi khri 'od la bzang g.yu'i gser pad sogs kyi rgyan gyis mdzes pa dang /
dngul gar bu las grub pa'i bcom ldan 'das tshe dpag med kyi sku brnyan la gser zangs kyi khri 'od rgyan gyis spras pa rnams bzhengs /
sgyur byed kyi lo nas 'phar ba zhes pa lcags glang gi bar gyi bkra shis li ma'i sku brnyan khri 'od dang bcas pa'i rgyur /
lcags srang gi zangs khal stong dang lnga bcu nga bzhi lhag pa dang /
gong gi gser zangs kyi khri 'od dang /
tsan dan dmar po'i khri gser ris ma brgya phrag brgal bar bzang g.yu /
maN hu /
g.yang tri /
padma rA ga /
shel /
gser pad sogs rin po che du mas bkra ba dang bcas pa /
de rnams kyi tsha gser grang gser la gser btso ma mgur zho stong dang brgyad brgya dang zho bdun rnams song zhing /
snga phyi'i bkra shis li ma'i bzo bo bal po rnams kyang yon gser dngul gos dar sogs rin thang brtsis pa'i nas khal khri phrag drug dang sum stong brgal ba'i rtsis kyis mgu bar byas /
de dag gi bar bar du gtsang rong gi dgon gnas bdun cu don drug tsam la mang ja spyi 'gyed byu ru kong rna nyan pa sogs rdog che chung 'dres pa nyis stong dang bzhi bcu zhe brgyad rnams kyi yon dang /
de bzhin du dgon gnas de rnams su /
mang ja spyi 'gyed gos kha thi /
thon thi /
tshos gcig sogs kha bzhi stong dang brgyad brgya bdun cu brgal ba cha bsnyams nas btang /
de'i ring la 'bum /
bskal bzang /
brgyad stong pa /
mngon byung dang /
mtshan 'bum rgya cher rol pa la sogs pa rnams gser btsom dbus zho bdun brgya dang nyi shu rtsa drug las grub par na bza' glegs shing glegs thag /
gdong dar sogs kyis mdzes par byas pa legs par bsgrubs shing /
chos grwa 'di nyid kyi phogs ja tshul nyams pa med pa'i steng du /
chos grwa 'dis mtshon pa'i 'chad nyan 'phel ba'i chos sde chen po drug la /
mang ja spyi 'gyed dngul srang stong dang lnga brgya brgal ba bgos nas phul /
de nas ring po ma lon par /
gtsang rong myang sogs kyi ris med pa'i chos sde @# / /
dang /
ri khrod kyi sde sogs la /
mang ja spyi 'gyed gser mgur zho bzhi brgya la nye ba legs par phul /
yang gtsang khul gyi grub mtha' ris med pa'i dge 'dun gyi sde dang /
ri khrod kyi sde sogs dgon gnas drug cu brgal ba la /
mang ja spyi 'gyed ja 'khor drug ma brgya dang bco lnga so so'i grangs dang mthun par phul /
zhwa lur yang dge 'dun sum brgya brgal ba la mang ja 'gyed kha btags che ba re re dang spyi 'bul bzang ba bsgrubs /
de nas bkra shis lhun po'i ston chos rgyun pa'i steng du spyi 'gyed spos shel spus gtsang ba dgu bcu dang /
byu ru rdog grangs bzhi bcu'i phreng ba la rin thang brtsis par nas khal bzhi stong dang dgu brgya bcu drug brgal ba'i rtsis kyis mnyes par byas /
de dag gi bar mtshams rnams su /
tshogs chen /
sngags grwa /
dben dgon sogs su bka' 'gyur gyi gsung sgrogs yon dang bcas pa legs par bsgrubs /
de nas dben dgon du /
mkha' spyod li ma lha khang gi g.yas g.yon du rgyal ba'i bka' 'gyur ro 'tshal la khri dang gos bzang po'i na bza' dang /
'bum gser ma gsar bzhengs bgyis pa /
rdor dril bcu gsum /
snam sbyar gsum /
gser rnga nyi shu rtsa gnyis rnams gsar du sbyor 'jags byas /
de mthun spyil bo bcu bdun kyang gsar du bsgrubs /
rten gsum mchod rdzas dgon gnas dang bcas pa gnyer du gtad pa ni /
de yang 'di ltar /
sa ma ya stwaM / /
'jigs pa mtha' dag 'jigs mdzad dpa' bo che / /
myur mdzad ye shes mgon po phyag drug pa / /
'chi bdag gshin rje'i rgyal po 'khor bcas dang / /
zhal bzhi gur mgon rdo rje rab brtan ma / /
dmag zor rgyal mo drang srong rA hu la / /
sde brgyad dmag dpon 'khor dang bcas rnams la / /
dben sa dgon gnas sde dang bcas pa dang / /
rten gsum mchod rdzas spyan gzigs ma lus pa / /
bcol lo gtod do nam yang ma g.yel bar / /
rtag tu bsrung dang bskyab dang sba bar mdzod / /
log pa'i bsam pas 'phrog cing brku ba sogs / /
gzhan du 'khyer na sdig can de dag gi /
snying khrag 'thung sogs drag pos tshar gcod mdzod / /
badzra sa ma ya dzaH /
sngags grwar yang gsang 'dus kyi rgyud kyi 'grel pa mtshan ma shin tu legs pa /
rdor dril bcu gsum dang /
snam sbyar gsum /
gser rnga gsar bzos sum cu dang /
rnying pa brgya skor la gser shog gis brgyan par byas shing /
bka' 'gyur tshar gnyis gsung sgrogs mdzad pa sogs la /
skam 'gyed bzang po dang /
byu ru phon che ba'i yon gyis mnyes par byas shing /
de dag la 'di skad ces bya ste /
'jigs rung snyigs ma lnga yi me 'bar bas / /
mi rnams tshe thung 'dod dgu'i 'byor pa ni / /
rus sbal spu ltar mtshungs pa'i dus mtha' 'dir / /
bde gshegs sku gsung thugs kyi rten bsgrubs shing / /
ris med 'dun ldan rgya mtsho'i tshigs rnams la / /
mchod sbyin rnam mang me tog gis mchod pa / /
@# / /
brgya phrag lo las brgal ga'i nang bsgrubs pa / /
rlom sems bral bas rmad byung skal ba bzang / /
! / /
zhes pa 'di yan paN chen blo bzang chos kyi rgyal mtshan rang nyid kyi gsung yin cing /
mjug 'phran bu lus pa rnams bsgrig dgos tshul dang ldan 'gas ring mo nas nan cher byung yang da bar btang snyoms su lus pa la phyis kyang gus ldan du mas yang yang nan cher bskul bar brten /
sku dngos kyi mdzad pa'i mjug dang gsung dngos kyi zin tho yod pa rnams dang /
zhing 'di'i gdul bya rdzogs nas tha ma'i mdzad pa bstan par dgongs pa yongs su rdzogs thabs bsgrubs pa'i brjed byang bkod pa rnams la gzhi byas khrigs su bsgrigs pa ni /
na maH sarba stu te b+h+ya /
mi mjed zhing gi 'gro la thugs brtse bas / /
grangs med bskal par tshogs gnyis mthar phyin pa / /
phun tshogs yon tan rgya mtsho'i rlabs 'phreng g.yo / /
stobs bcu mnga' ba'i zhabs la spyi bos 'dud / /
de yang skabs shig tu srad rgyud dpon slob dang /
sde pa srang pa sogs skye bo 'ga' zhig nad kyis btab nas shin tu lod pa byung bar /
tshe dbang spyan dmigs dgos tshul zhus pa la /
dus tshod skya rengs 'char ba'i dus su dmigs pa dang 'dun pa gtod gsung ba bzhin dus sgo bsgrigs par 'phral du nad gzhi med du drag pas mos pa yid ches bla na med pa skyes shing dga' mgu yi rang byung 'dug par mgron gnyer sogs zham ring pa rnams kyang nges shes ya mtshan du byed pa byung 'dug cing /
lan cig gzims chung skar khur gi rtsa ba nas mu tig shin tu spus gtsang ba lho ras che ba kha gang la 'thums tshad cig bzhes nas /
mi 'di rang gis sbyin ni mi 'dug /
phal cher mi ma yin dkar phyogs la dga' ba zhig gis bskyal ba 'dra gsung /
gtsang khul gyi dgon sde rnams la mang 'gyed du gnang zhing /
zham ring pa gsol dpon blo bzang bstan 'dzin gyi rmi lam du /
rje btsun byams pa mgon po khri rgyab shin tu rgyas pa'i steng na /
dbu rgyan gsol zhing chos 'khor gyi phyag rgya can /
thugs ka nas 'ja' 'od sna tshogs 'phro zhing /
de'i sku mdun na rje de nyid kyang bzhugs stan bzang po'i steng du sku ber dang chos gos gsum legs par gsol zhing /
phyag thal mo sbyar nas bzhugs pa la /
'od zer 'phros pa phal cher thugs kar thim pa dang /
'ga' zhig dbu'i steng du zug pa /
rje btsun tsong kha pa chen po'i sku brnyan zhig kyang dbu'i steng na yod pa /
rje btsun gyi thugs ka'i 'od zer blo bzang bstan 'dzin rang dang zla bo gcig yod pa'i mgo thog tu yang byung ba dang /
yang lan cig rje btsun gyi drung du 'gro ba la rje nyid kyis mgron gnyer mdzad rgyu yin gsung ba rmis pa byung 'dug /
lan cig sku khams ma bde ba'i tshul bstan skabs shig blo bzang bstan 'dzin gyi rmi lam du /
khye'u mda' gzhu thogs pa 'ga' zhig /
bu mo 'tshol bar phyin pa'i lam bar du /
sangs @# / /
rgyas bcom ldan 'das dang mjal nas ston pa bu mo gzigs ma byung ngam zhus pas /
ston pa'i zhal nas bu mo 'tshol ba las khyed rang rnams btsal na gsung bar /
de rnams ston pa'i spyan sngar chos nyan gyi 'dug /
nam phyed yan la chos kyi rnam grangs mtha' yas pa cig gsungs byung tshul zhus par /
rje nyid kyi zhal nas skya ser gyi skye bo ngo shes mi shes sna tshogs kyi khrod du slebs pa'i snang ba zhig shar byung gsung ba la /
de skabs lung pa gang du phebs sogs zhib cha zhus na phyis gtan tshigs dang bcas nges pa yong rgyu yin 'dug kyang zhu ma spobs pas slar 'gyod thal du gyur ces gleng /
'jig rten pa'i thugs bskyed na /
srog chags grog sbur tshun chad kyis dgongs pa lon pa ltar /
blo bzang bstan 'dzin gyi yid la gtsang chu'i byang brgyud du slebs pa'i snang ba zhig de skad gsung ma thag wal gyis byung 'dug /
de skabs rje nyid skun shin tu smin pa'i stobs kyis gsol dpon blo bzang bstan 'dzin kyang blo ngal dub che ba yod par /
nyin gcig bye'u zhig zan 'tshol zhing za bar sku mdun du byung bar /
blo bzang bstan 'dzin gyi sems la 'di 'dra'i sdug las bye'u 'di yin na bsam pa la /
rje nyid kyis spyan 'bur tshugs su gzigs nas /
sdug ge dud 'gro zer lto bya tshol byi tshol byed dgos pa gsung bar /
thugs bden snyam ngo yang shin tu tsha ba byung 'dug /
lcags glang lo nas nyi zla sogs 'od mi gsal zhing /
rgyu skar sa la lhung ba dang /
khron pa mtsho mtshe'u bskams pa dang /
sngar med pa'i bya sogs 'bab pa dang /
ri dwags nye 'khor du rgyug pa dang /
khro'i nang du mi shor ba dang /
ri du ba dang /
'brug 'bab pa sogs dang /
bong bus bzhas dang /
dud 'gro la ltas ngan skyes pa dang /
mi mthun pa'i rlung sogs rtags mtshan ngan pa dang /
rmi lam ngan pa mtha' dag la byung zer cing /
dge lugs kyi bstan pa 'di ji 'dra zhig yong rgyu yin ces gleng ba yang byung 'dug /
dbyar zla tha chung gi tshe bcu yan la /
bsnyen rdzogs rjes gnang sogs gdul bya rang rang gi blo dang mthun pa'i chos kyi bgo skal bla na ma mchis pa bskor bar mdzad /
bcu gcig nas bro 'tshal ba'i tshul bstan cing sku mtshams kyi bcad rgya dam par gnang ba dang /
grub mtha' ris med pa'i ser mo ba thams cad kyis brtan bzhugs sku rim la brtson par mdzad /
snga gong rje de nyid kyi sku drung du gsol dpon blo bzang bstan 'dzin sdod dus kyi rmi lam la mgon po phyag drug pa dang /
zhal bram gzugs gnyis sku mdog shin tu snum pa bkra shis lhun po'i gtsug lag khang du yong ba zhig yod 'dug kyang /
de dus 'og khang rdib 'gro la khad pa cig tu phyag drug pa'i sku thigs pas brdungs pa cig rmis pa /
rje nyid la sku grib kyi rtags su go nas sngags grwa ba rnams kyis khrus gsol mdzad pas sku dwangs skyed shin tu che ba byung zhing /
nyer gcig gi nub rmi lam du jo bo @# / /
rje bal yul na bzhugs yod zer nas rje nyid kyi drung du bang phyin byung bas /
rje nyid kyi zhal nas jo bo rje'i yig lan du khong bkra shis lhun po ba tsho rnam rtog mi byed na nga yang dga' ldan du myur du yong gsung zhing /
rten chas la dri bzang gi chun po gnang ba rmis pa'i snga dro thang skya bla mas gser phon shin tu che ba phul bar gser de dag la rje btsun byams mgon gyi sku brnyan bzang po'i 'dug stangs can cig gar bur bzhengs bka' phebs par blo bzang bstan 'dzin gyis zhal 'debs kyang phul nas smon lam rnam par dag pa btab cing /
rmi lam gyi lo rgyus zhus par bag chags rang yin zer rgyu ni mi 'dug /
ya mtshan che 'dug gsung ba dang /
de nas bkra shis lhun po'i slob dpon dge skos rnams kyis gdung shugs drag po'i sgo nas zhabs pad brtan dgos pa'i gsol ba btab /
de nas bzungs sku khams dwangs shing gdul bya'i blo ngo dang bstun pa'i chos kyi 'khor lo rgyun mar bskor bar mdzad /
tha skar zla ba'i tshes bcu gsum la chos 'khor gsar pa'i phogs ja tshul sogs sngar bzhin thog /
'dus tshogs nyis stong lhag par dge 'dun re la 'bru bre tshad kyi khal bcu gcig re thob nges kyi spyi 'gyed gnang / /
'di skabs dpal 'khor chos sde'i mkhan po /
khal kha'i dpon yel ting /
o'i rod kyi 'grul pa bcas 'byor bas maN+Dal dang 'bul skyes gya nom pa bskrun /
de nas gtsang rong gi grub mtha' ris med pa'i dgon khag bdun cu skor la mang ja /
bsngo rten rnam gzhag /
spyi 'gyed mu tig zho phyed bzhi stong dgon che chung gi dbye bas gnang zhing /
zla ba dang po nas bcu pa'i lnga mchod kyi bar gnas gzhir bzhugs skabs lo ltar nyin re bzhin /
bla ma /
yi dam /
sangs rgyas /
byang sems chos srungs mang po'i snang brnyan brgya rtsa brgyad re brgal ba phyag bstar 'chag med gnang /
smin drug zla ba'i nang du sde pa rin chen rtse nas dpon g.yog rnams kyis maN+Dal 'bul ba bcas rgyas par phul zhing /
ngor mkhan pos tshe dbang dgos tshul zhus pa'i bzhed pa bsgrubs /
dgun chos dang po'i thog khal kha'i sku skye dang /
d+harma kI rti /
d+harma kA ya sogs byang pa yon bdag 'ga' 'byor pas bdog pa'i dngos po dpangs mtho ba phul /
de mthun 'dus pa rgya mtshor bsnyen bkur phun sum tshogs pa phul zhing /
khong rnams la'ang dbang rjes gnang sogs ji ltar 'dod pa'i re ba skong bar mdzad /
de nas chos grwa 'dis mtshon pa'i gtsang khul gyi dgon che phra brgya phrag la nye bar mang ja /
bsngo rten rnam gzhag /
spyi 'gyed legs 'gro nyis brgya brgyad cu brgal ba cha bsnyams nas gnang zhing /
gzhan yang bsam gtan pa'i sde bcu phrag tsam la mang ja bzang gos kyi 'gyed bcas stsal /
yang chos grwa 'dis mtshon pa'i 'chad nyan 'phel ba'i chos sde bcu la mang ja /
bsngo rten /
rnam gzhag /
spyi 'gyed gos yug nyer gsum bcas phul /
dgun chos @# / /
gnyis pa'i skabs chos grwa 'di dang dben sa chos kyi pho brang du mang ja rnam gzhag che khar rta res gtsos pa'i zab pa dang /
'gyed gser mgur zho brgya phrag gnyis dang bcu phrag lnga dge 'dun zhal grangs dang bstun nas gnang /
de skabs zhabs 'bring ba grwa bu slob tshang ma sku na shin tu smin par blo rab tu mtsher kyang /
lnga mchod chen mo dang /
brgyad mchod /
dus gtor rnams shin tu legs pa byung bas blo bde zhing /
mgon khang chen mo'i dmag zor ma'i zhal ras shin tu dmar la snum pa dpyad dka'i gzhir byed pa cig kyang byung 'dug /
dge byed ces pa chu pho stag gi lo gnam lo gsar tshes kyi snga char nyi 'od du tshes gtor 'bul ba'i tshogs dbur phebs te /
bla ma yi dam /
'dod khams dbang phyug ma gtso bor gyur pa'i chos skyong bsrung ma rnams la sngar bcol legs pa'i gtang rag dang da 'chol legs pa'i gsol 'debs su dngos bshams yid sprul gyi mchod sprin dam rdzas spyan gzigs tshogs kyi 'khor lo rgya chen po'i sgo nas mnyes par gnang zhing /
tshogs lhag gis mi dang mi ma yin pa'i 'gro ba kun kyang tshims par mdzad cing /
gzhan yang lha btsun /
dpon chos mdzad /
sbyin bdag sde dpon rigs sogs ser skya'i tshogs la mjal kha dang /
dga' ston rgya chen pos yi rang bar mdzad /
de'i sang nyin nas sku cung zad bsnyel tshul bstan na'ang mjal kha sngar ltar stsal /
'di dag gi skabs su sku'i bkod pa bsdu bar nye ba'i rtags su mi rtag pa'i lung sogs gsung ba ni /
snga phyir 'khor ba'i mtha' dang mnyam tsam du / /
rgya che ring ba'i nyin dang mtshan gyur la / /
de 'dra bsags pa lor gyur dus ring ba'i / /
bskal pa rgya mtsho'i chu thigs grangs snyed kyis / /
byang chub mchog gi sems gcig skye 'gyur la / /
de 'dra'i rnam pas tshogs zhag re re zhing / /
sgrub dgos gyur kyang snying rjes skyo ba med / /
byang chub dam pa sgyid lug med pa sgrub / /
'khor tshe rang gi sdug bsngal sems btang zhing / /
go cha brtan pa dpag yas de bskyed na / /
brtul zhugs dpa' bo snying rje'i ngang can la / /
yang dag blangs pa dang po yin par brjod /
ces gsungs pa yang go cha'i brtson 'grus so / /
gzhan yang 'khor ba thog med nas da lta yan chad la zhag gcig tu byas pa'i zhag sum cu la zla ba dang /
de bcu gnyis la lor byas pa'i lo 'bum song ba na byang chub kyi sems gcig skye zhing /
sangs rgyas gcig mthong la /
de 'dra ba gang+gA'i klung gi bye ma'i grangs dang mnyam pa gcig gis sems can gcig gi sems dang spyod pa shes la /
de lta bu'i tshul gyis sems can thams cad kyi sems dang spyod pa shes par bya dgos kyang mi zhum pa'i go cha la go cha mi zad par blo gros mi zad pas zhus pa las gsungs te /
gong na med pa'i brtson 'grus so / /
lha gcig ji ltar khyod 'byor kyang / /
gshegs nas 'jig rten @# / /
gzhan bzhud tshe / /
mya ngam thang la dgras bcom ltar / /
gcig pu sras med btsun mo min / /
na bza' ma mchis bshes ma mchis / /
rgyal srid ma mchis khab ma mchis / /
dpag med mthu dpung mnga' lags kyang / /
gzigs su ma mchis gsan ma mchis / /
gcig tsam nyid cig phyi thag gis / /
rjes su 'brang ba'ang mi mnga'o / /
mdor na nyid kyi mtshan tsam yang / /
de tshe med na gzhan ci smos / /
bsags pa kun gyi mtha' 'dzad cing / /
mthon po rnams kyi mtha' ltung 'gyur / /
phrad pa'i mtha' ni 'bral ba ste / /
gson pa'i mtha' ni 'chi ba yin / /
gang yang sangs rgyas rang sangs rgyas / /
sangs rgyas rnams kyi nyan thos kyang /
sku lus 'di ni spong mdzad na / /
skye bo phal rnams smos ci dgos / /
gang du gnas na 'chi bas mi tshugs pa'i / /
sa phyogs de ni yod pa ma yin te / /
bar snang la med rgya mtsho'i nang na med / /
ri bo rnams kyi gseb tu zhugs na'ang min / /
byung dang 'byung bar 'gyur ba ji snyed pa / /
kun gyis lus 'di btang nas 'gro ba dang / /
de kun 'jig par mkhas pas rtogs bgyis te / /
chos la gnas kyi nges par spyad pa spyod / /
dper na phyogs bzhi nas ri chen po sra ba brtan pa snying po dang ldan pa ma zhig pa ma gas pa 'phan med pa /
shin tu mkhregs pa gcig tu stug po bzhi gnam la reg cing sa slog ste /
rtswa dang shing dang shing gel pa dang /
yal ga dang lo ma thams cad dang /
sems can srog chags 'byung po thams cad phye mar 'thag cing 'ong ba la ni /
mgyogs pas bros pa'am /
stobs kyis bzlog pa'am /
nor gyis bzlog pa'am /
rdzas dang sngags dang sman rnams kyis bzlog par sla ba ni ma yin no / /
rgyal ba chen po de bzhin du 'jigs pa chen po bzhi 'di dag 'ong ste /
de dag la mgyogs pas bros pa'am /
stobs kyis bzlog pa'am /
nor gyis bzlog pa'am /
rdzas dang sngags dang sman gyis bzlog par sla ba ni ma yin no / /
bzhi gang zhe na /
rga ba dang /
na ba dang /
'chi ba dang /
rgud pa'o / /
rgyal po chen po rga ba ni dar la bab pa 'jams shing 'ong /
na ba ni nad med pa 'joms shing 'ong /
rgud pa ni phun sum tshogs pa thams cad 'joms shing 'ong /
'chi ba ni srog 'joms shing 'ong ste /
de dag la ni mgyogs pas bros pa'am /
stobs kyis bzlog pa'am /
nor gyis bzlog pa'am /
rdzas dang sngags dang sman rnams kyis zhi bar sla ba ma yin no / /
zhes sogs gsung zhing /
grwa bu slob tshang mas zhabs pad brtan dgos tshul gyi gsol ba nan chags btab par /
da rang lo brgya phrag brgal bas rgas shing gogs /
bla ma rin po che zhabs pad brtan yong bas skyon med gsung /
de skabs bkra shis lhun po'i dri gtsang khang gis mtshon rten gtso rnams la gser chab gsol zhing bstan pa rgyas pa'i smon lam rten 'brel sgrig pa gnang /
tshes lnga nas cho 'phrul @# / /
gyi mchod pa dang smon lam tshugs pas 'dus tshogs che zhing rnyed bkur phun sum tshogs pa dang /
smon lam rnam par dag pa 'phel ngos /
khal kha g.yas ru rgyal khang rtse sprul pa'i sku sogs byang 'grul ba 'byor bas zang zing gi dngos po rgyas par phul zhing 'dus snger mang 'gyed bla na med pa bsgrubs /
gzhan yang phyogs mtha' dag nas skye bo'i tshogs du ma 'dus par mjal kha chu bo'i rgyun ltar stsal /
de nas re zhig sku mtshams kyi bcad rgya dam pa'i ngos /
chos grwa 'di nyid kyis mtshon pa'i gtsang khul gyi 'chad nyan 'phel ba'i dgon ri khrod kyi sde dang bcas pa rnams la mang ja bsngo rten /
rnam gzhag /
phyag 'gyed bzang gos kha thi /
mthon thi /
tshos gcig sogs tshos kha sna tshogs kha drug stong bdun brgya la reg pa zhal grangs dang bstun nas bstar /
'di kha'i sngags grwar yang zhag shas bsti stang phul du byung ba dang /
skam 'gyed 'gru khal bco lnga re thob pa gnang /
de nas sku'i bkod pa sdud du nye ba nas /
sngar dang mi 'dra ba'i sku bro 'tshal ba'i tshul ston cing /
zhabs brtan sku rim sogs spyi sger so so nas 'bad rtsol dang len bsgrubs kyang /
bdag gir mi gnang zhing rang rang gi rim gror 'gro gsung ba dang /
nga'i 'di rgas nad yin pas rim gro dang sman sogs kyis phan pa med gsung bzhad mo gnang ba dang /
'on kyang sku la bcar ba rnams kyis gsol ba btab nas zhabs brtan sku rim bsgrubs shing /
gsol sman 'phrod bsten mdzad /
'di dag gi skabs su sa zla mgur zho nyis stong drug brgya dang gya brgyad las grub pa /
thub dbang rdo rje gdan chung ma'i snang brnyan bzhi /
rje btsun byams mgon gyi sku brnyan gnyis bcas gar bu las bzhengs shing /
dngul dkar srang stong dang phyed nyis brgya las grub pa'i rje btsun bla ma tsong kha pa chen po /
mkhas grub chen po sangs rgyas ye shes thub pa'i dbang po /
rgyal ba 'od dpag med /
sman pa'i rgyal po rnams kyi sku brnyan re dang /
rgyal ba mi 'khrugs pa'i snang brnyan gnyis bcas gar bur bsgrubs pa de dag gi khri 'od gser zangs las grub par pad 'dab /
bzang g.yu /
byu ru sogs kyi phras mdzes shing phul du byung ba 'phral du grub /
de dag gi skabs su chos grwa 'di kha'i grwa rigs dang zhabs 'bring pa bcas nas zla ba gcig lhag tsam gyi bar la brtan bzhugs kyi mang ja nar ma dang /
de mtshungs rgyud grwa pa rnams kyis kyang rgyud ja nyin gang 'chag med btang ba'i sku'i rim gror 'grus pa mdzad /
zla ba gnyis pa'i nang du mkhan chen thams cad mkhyen gzigs chen por bstan dang 'gro ba'i dpal du zhabs pad bskal brgyar brtan dgos pa'i gsol 'debs rten 'byung gi 'bul tshan phon mi chung tsam dang /
bstan pa rin po che dar zhing rgyas pa'i ched du dbus phyogs kyi dgon sde rnams la mang ja /
bsngo rten rnam gzhag /
'gyed grwa pa rer gos kha re'i @# / /
rtsis kyi kha thi sogs bzang gos tshos kha sna tshogs phon che ba dang /
jo zhal rnam gnyis kyis gtsos pa'i rten 'gangs che ba rnams dang /
gdan sa chen po ri bo dge ldan gyi sku gdung rin po che /
ra sgreng gi jo bo 'jam pa'i rdo rje sogs la snyan dar rgyas pa dang /
dri bzang gi chun po bcas rdo rje rgyal mtshan rdzong ste gnang zhing /
rgyal ba'i bstan pa rin po che phyogs dus kun tu dar zhing rgyas pa'i smon lam rlabs po che 'debs pa gnang /
de skabs jo zhal rnam gnyis kyi drung du ting spus legs bdun tshar re 'bul ba'i sta gon grub na'ang da lam re bzhag nas slar 'bul rgyu byed gsung zhing 'jog pa mdzad /
gzhan yang rong skyid tshal nas gser mdog can gyi bar gyi chos sde khag bcu gsum la mang ja /
bsngo rten /
rnam gzhag /
'gyed 'bru khal bdun stong sum brgya lhag pa gnang /
de nas dpyid chos dang po'i phogs ja tshul sngar rgyun thog /
'di kha'i 'dus tshogs sngags grwa /
ri khrod bsam gtan pa'i sde dang bcas pa rnams la bstan pa rin po che rgyas pa'i ched du mang ja /
rnam gzhag /
spyi 'gyed rin chen gnyis pa srang chen nyis stong brgyad brgya lhag tsam dang /
de bstun gtsang khul gyi grub mtha' ris med pa'i chos sde khag phal mo cher mang ja /
bsngo rten rnam gzhag /
'gyed ja 'khor drug brgyad cu rnams dge 'dun zhal grangs mang nyung gis bsnyams nas gnang zhing /
de skabs chos kyi rgyal po 'od zer go cha'i rten du grags pa'i mnyam med shAkya'i rgyal po'i snang brnyan la par slog byas pa'i gtso bo dang ldem byams 'jam dbyangs bcas lugs su blug pa spus shin tu gtsang ba legs par grub /
de skabs nye 'khor ba sogs tshang mas bstan pa dang sems can la dgongs nas zhabs pad brtan dgos pa'i gsol ba sgo gsum gyi sgo nas btab par /
nga rgas gogs pas skyon med cing bstan pa'i dpal du bla ma rin po che zhabs pad brtan yong gsung bzhugs pa'i zhal bzhes mi gnang zhing /
gsung gleng la /
rga bas rga byas na tshod yol gyur na / /
sdong po gnam lcags kyis ni bcom pa bzhin / /
rga bas 'khogs na 'jigs bcas khang hrul 'dra / /
rga las 'byung ba thub pa myur du smros /
sa bdag ji ltar g.yar po'i lus / /
nad med rgud med bder gnas pa / /
de nyid tshe na snying po blang /
zhes sogs mi rtag pa'i gtam mang du gsung zhing /
lus brje ran pa yin 'dug gsung ba dang /
zhal snga nas zhig gi gsung las /
lus gog po 'di bskyur nas /
tha na ri dwags su skyes kyang spang gshongs la 'khrab g.yeng byas na skyid pa 'dug gsung /
khong gsung ba ltar gyi lus 'di yang brjed gos pa 'dug gsung zhing /
sngar dang mi 'dra ba'i sku dang gsung gi rnam 'gyur ston pa mdzad pa dang /
gtor ma las bdud rtsi 'dzag pa dang /
drod chen po yong ba sogs byung bar legs nyes kyi mtshan ma zhus kyang dga' rgyu'i khungs gnang bar /
blo bzang @# / /
bstan 'dzin sogs zhabs 'bring pa rnams kyi dogs pa la /
jo bo rjes /
mar me 'chi kha'i 'od bzhin du / /
gsal po ma de gzhan du 'gro /
gsungs pa ltar yin pa 'dra bsam pa dang /
snga dro zhig thugs dam rten gral la gzigs nas /
rje btsun ma pham pa'i snang brnyan bzang po'i 'dug stangs can de la sku mdog dkar zhing 'od zer 'phro ba zhig e 'dug gsung bar /
blo bzang bstan 'dzin gyis bltas nas bka' gnang bzhin yod pa 'dra zhig 'dug zhus pas de ka 'dug gsungs /
sku brnyan de da lta bkra shis li ma shar ma na bzhugs /
'di skabs su de bzhin gshegs pa'i mtshan mi gcig pa mang po zhal 'don gnang ba dang /
phyag thugs kar thal mo sbyar nas nyin mtshan gyi cha thams cad du ting nge 'dzin sogs la gnas par mdzad cing /
gzhan yang sku khams mi bde ba'i tshul bstan na'ang phyag mchod bzhengs bzhud bzhugs pa sogs sngar rgyun ltar la /
sku bongs chung zhing byis pa lo brgyad dgu lon pa'i na tshod dang mnyam pa /
sku'i gnyer ma rnams kyang zhig nas sku dwangs gsal 'od dang ldan zhing /
phyag zhabs padma'i 'dab ma ltar 'jam par gyur pa dang /
blo bzang bstan 'dzin gyi rmi lam du nyi ma nub la khad pa dang /
rta 'di la bca' ga gang dag ma byas na grwa pa mang po la 'gyed mi long ba 'dug zer ba rmis par dgung rnying rta ru song bas sku'i bkod pa sdud pa'i rtags min nam bsam pa yang byung 'dug cing /
de nas zla ba gsum pa tshes 'phral gyi gza' tshes bzang ba dang bstun 'di kha'i mgon khang chen mo'i yi dam dang chos skyong gtso bo rnams la snyan shal gsum re dang /
'khor rnams la snyan dar re /
mgon po bar chad kun sel la thod pa'i cang te'u dang chos skyong spyi la rdo rje rtse lnga par dar tshon sna lnga btags pa'i g.yab dar bcas bskang gso ba rnams kyis mchod gtor rgyas par 'bul ba mdzad pa ji lta ba bzhin rgyud khang gi mgon khang du yang gnang /
de mthun gzims khang gi mgon khang du'ang snyan dar spyan gzigs sogs zab rgyas dang /
snar thang du rje btsun ma pham mgon po'i sku brnyan la grang gser brjibs byugs dang /
dri bzang gi chun po /
snyan shal zung gi ngos la /
rje btsun byams pa mgon po la 'bul lo / /
dge bas 'gro kun dga' ldan gnas su skye bar gyur cig /
ces pa'i gsung rtsom bkod nas 'bul ba gnang /
de mthun bka' 'gyur rin po che gsung sgrog bgyis pa'i yon rgya che ba'ang stsal /
tshes brgyad kyi nub mo dge slong blo bzang phun tshogs kyi rmi lam du /
rdo rje 'jigs byed zhal phyag yongs rdzogs kyi dbu r+wa'i steng du rje nyid spyan drangs /
de'i mtha' la mkha' 'gro chos skyong rnams kyis bskor /
de'i mtha' la bya rnam pa sna tshogs kyi kha ru me tog rnam pa sna tshogs thogs te nam mkha' la 'ja' 'od kyi gur sogs dang bcas bkra shis rdzong kha'i thad nas brul @# / /
tshang ngos la phebs byung ba /
sang nyin dga' ldan rab rgyas pa'i rje zhal snga nas blo bzang bstan 'dzin pa dang bcas te steng du byon skabs nam mkha' la 'ja' 'od kyi gur sogs mdangs rgongs kyi rmi lam ji lta ba bzhin 'dug pa dang /
rmi lam byung tshul rnams zhus pas /
do tse kha rog sdong /
bzhugs snying ma 'dod pa'i ltas bzhin min nam gsung /
tshes bcu gnyis kyi nyin 'di kha'i slob dpon rnam pa /
chos khrims /
sku skye khag gtso bor gyur pa'i spyi sger so so nas brtan bzhugs phul ngos tshigs 'don du btsugs chog pa'i zhabs brtan tshigs bcad cig kyang gnang dgos tshul zhus par /
sngar yod rnams kyis thus da mi dgos /
nga rgas shing gogs lo brgya phrag lon pas tshig gcig kyang mi thon pa 'dug gsung bar /
da dung nan ches gsol ba phur tshugs su btab par /
labs rgyu nyung ba dga' gsungs nas 'di ltar /
thub dbang gnyis pa blo bzang grags pa yi / /
mdo sngags chos kyi rgyal mtshan 'od 'bar bas / /
mtha' yas gdul bya'i rmongs pa kun sel zhing / /
phan bde'i 'dab brgya'i dga' tshal rgyas gyur cig /
ces pa 'phral la gnang nas bzhad mo cung zad mdzad cing /
skyon med pa rgas gogs lo brgya phrag lon pa yin pas /
bstan pa'i dpal du bla ma rin po che zhabs pad brtan yong gsung /
gzhan yang bdag sogs grwa rigs dang bcas pa la zhal bzhes bzang po dgos tshul zhus 'dug par smon lam gang drag byed po gsung ba las bzhugs pa'i zhal bzhes ma gnang ba dang /
bka' rtsam tshigs bcad kyang brtan bzhugs kho na min pa la thams cad dogs pa skyes nas /
zhabs 'bring pa sogs nas do khur gyis 'dus sder mang ja sbrel thog skam 'gyed shin tu phon che ba phul nas zhabs brtan sku rim la spyi sger thams cad nas 'bad rtsol drag po mdzad 'dug pa dang /
de nyin sku shin tu dwangs tshul bstan cing /
gsol dpon blo bzang bstan 'dzin la brul tshang thob rgyal sogs kyi rim pa spyi dang /
khyad par brul tshang la snga sor rnam thos pa dang kyu ru gdong pa zer ba'i phyug po chen po gnyis yod /
kyu ru gdong pa zer ba de rkang stongs tshar 'dug /
snga sor gyi rnam thos pa zer ba dang /
deng sang gi brul tshang pa zer ba don gcig par 'dug /
deng sang lhan khul na mi drag pa rang med pa 'dra bslab ston gnang bar de ka bzhin med tshul zhus /
de nyin gsung gleng shin tu 'phel ba gnang bas da lam dga' mo yong rgyu yin pa 'dra snyam pa'i yid la dga' ba dpag med skyes 'dug cing /
de nyin phan chad la bzhengs ma thag tu brkyangs phyag gsum gyis thog drangs phyag mang du mdzad pa yod 'dug kyang /
de ka'i dgongs mo gsol dpon blo bzang bstan 'dzin gyis sa ma srib tsam la gsol ja snga ma zhus nas phyi la phyin /
de nas gsol ja rting ma zhu bar srod ma thub tsam la phyin skabs /
'gag pa @# / /
rnams bla ma mchod pa sogs zhal 'don mdzad kyi yod 'dug cing /
gzims chung yid dga' chos 'dzin gyi sgo phye nas sgo skyog gi mtshams su slebs skabs /
rig pa rtseng bun zhing mi mang po zhig yod pa'i rnam pas gsol dpon rang la phar skyog tshur skyog gis bzur nas lam btang ba'i rnam pa byung ba dang /
sku zhabs su phyin nas gsol ja zhus par /
da su 'dug gsung ba la /
thugs dam byed mkhan tsho min pa gzhan su yang mi 'dug zhus 'dug par /
gzhan ma su gang mi 'dug gam gsung ba la /
su yang mi 'dug ces pa las zhu ma spobs 'dug cing /
rjes su dgongs rdzogs kyi bya ba rnams kyang ha lam grub rjes /
gong 'khod kyi 'jigs snang byung tshul rnams sku la bar gcod sogs kyi mtshan ma min nam gang yin la mo chos skyong chen por zhus 'dug par /
skyes bu dam pa de nyid la bar gcod sogs kyi mtshan mas glags ci la kha /
nged dkar phyogs skyong ba'i mkha' 'gro chos skyong bsrung ma rnams kyis /
sngon la dag pa'i zhing khams gang dang gang du 'byon zhu ba la yongs pa yin /
de la 'jigs mi dgos gsungs 'dug cing /
de kha'i mtshan gyi cha la rje btsun byams mgon gyis dam bcas pa'i gzungs ljags bzlas mdzad pa dang /
tshes bcu gsum gyi snga dro nas sku ma snyoms su song bar /
bla sman nas phyag rtsa dang chab sogs la 'gyur ldog mi 'dug ces zer na'ang /
rje rang nyid kyi gsung las /
gnas 'di las dga' ldan lha yul skyid /
ces gsungs pa ltar /
rje btsun mi pham mgon po'i zhabs drung du 'byon par bzhed pa'i thugs 'dun gtad pa dang /
gdul bya rtag 'dzin can rnams chos la bskul ba'i phyir /
dge byed ces pa chu pho stag gi lo dri zhim zla ba'i tshes bcu gsum gyi nam gyi cha stod gza' pa sangs dang rgyu skar rta chung gi steng du sku'i bkod pa sdung du nye ba na zhabs gnyis skyil krung mdzad de ljags bzlas sogs kyi ngang nas 'od gsal chos sku mngon du mdzad de /
dgongs pa chos kyi dbyings su thim nas mya ngan las 'das pa'i tshul bstan to / /
de'i tshe zhabs 'bring pa rnams dang /
slob dpon rnam pa /
grwa rigs skye bo'i tshogs dang bcas pa thams cad dmigs bus dor ba'i long ba'i tshogs bzhin /
dam pa nyid kyis dor nas mya ngam gyi thang du mgon skyabs dang bral te /
sdug bsngal gyi ca co sgrog pa las ci bya gtol med du gyur pa byung 'dug /
de gong nas bdud kyi bar chad kyi rnam pas dbu mdzad rnam gnyis dang grwa rigs du ma sku bro 'tshal bas bsgrigs 'grim mi thub kyang de nyin dgongs rdzogs kyi mang ja tsha rting mar tshang ma phebs dgos pa'i brda phul nas dge 'dun re'i phyag tu se hrug sbag gnyis re phul bar /
'ga' zhig spyan chab ri gzar gyi 'bab chu ltar gtong zhing dngos por do gal med pa'i phyag 'gyed kyang mi bzhes pa la /
mgron gnyer dka' @# / /
chen dge 'dun tshul khrims kyis /
dge 'dun pa tsho rje bdag nyid chen pos dgung lo brgya phrag brgal bar chos kyi 'khor lo rgyun mar bskor mod /
deng sang bla ma 'di dang sku tshe mnyam pa bzhugs mkhan 'dug gam /
da thugs ngal ma mdzad zer thugs gso 'bul ba'i tshul byas kyang mgron gnyer rang yang mchi ma char ltar 'bab pa byung 'dug cing /
de nas zhag 'ga'i bar la gangs rgyun mi 'chad du 'bab pa dang /
'ja' 'od kyi gur phub cing lha'i me tog gi char babs pa dang /
sgra brjod du mi lang bas gling la bskor ba'i tshul du byas nas yong ba dang /
skabs skabs su nam mkha' g.ya' dag pa rgya mthing bzang po'i mdog 'dra ba dang /
res 'ga' 'ja' 'od dang /
sprin la gdugs rgyal mtshan ba dan sogs mchod pa'i bye brag gi rnam pa bsam gyis mi khyab pa yong ba sogs phal cher gyis mthong ba dang /
thugs dam la yang zhag shas bzhugs tshul bstan cing /
bdun phrag gnyis kyi bar la zhi ba'i grang du gnas pa'i bla ma lha pa zhabs drung dang /
drung pa brtson 'grus rgyal mtshan bcas sras kyi thu bo gnyis kyis gtso mdzad /
rgyud grwa pa dge ba'i bshes gnyen chen po gcig lhag bzhi bcus /
gzims chung yid dga' chos 'dzin dang /
ngo mtshar bkod par dpal gsang ba 'dus pa mi bskyod pa'i dkyil 'khor zhal phye nas kun bzang mchod sprin rgya chen po bsgrubs /
de mthun rgyud khang du yang dge 'dun brgya phrag gcig dang so lnga la zhabs tog rmad du byung ba zhus nas /
mkhan chen thams cad mkhyen pa chen por thugs dam zab mo'i gsal 'debs kyi snyan 'bul zhu rten kha btags mthing khra /
gser mgur zho brgya phrag /
bzang gos yug bzhi rnams phul zhing /
'dus ldan rgya mtsho'i dbus su yang mchod pa dang /
bsnyen bkur zhabs tog gya nom pa spyi sger so so nas zhus shing /
gsung chog pa rnams kyi yon du kha btags mthing khra lnga /
dngul srang brgya phrag gnyis /
mdzod gos dmar ser 'dres pa yug bcu gsum /
byang sman rnying pa yug bcu bzhi /
rgya zam ka ras bcas yug brgyad rnams dang /
gzhan yang chos gos sogs ban chas sna tshogs la rin gong 'brur phab bre tshad kyi khal tshig stong bdun brgya bdun cu skor phul 'dug cing /
'di dag gi skabs su phyag mdzod /
sras kyi thu bo gnyis /
zhal snga nas slob dpon rnam pa bzhi /
zhabs 'bring pa blo bzang bstan 'dzin sogs gros la dbang ba thams cad kyis sku gdung ril por bzhugs pa dang /
zhugs la phul ba gang legs kyi gsung bgos mdzad par /
snga sor mkhas grub khyung po rnal 'byor gyis /
nga'i spur 'di ril por bzhag na chos brgyud 'di chu bo'i rgyun las ring ba dang /
zhong zhong 'di rdo rje gdan gnyis pa lta bu zhig yong ba yin te /
khyed rnams kyis gros ngan zhig byed pa 'dra gsung ba bzhin /
khams sogs nas 'dus pa'i slob ma rnams kyis shed khyer ba'i sku @# / /
gdung bzhu nas so sos gdung skal khyer bas rten 'brel ma 'grig pa de bzhin byung 'dug /
de dang mi 'dra bar rje btsun bla ma tsong kha pa chen po'i sku gdung rin po che yang ril por ri bo dge ldan du bzhugs /
da lam yang sku gdung ril por bzhag na spyi sgos gang sar phan bde bla na ma mchis pa dang /
khyad par bkra shis lhun po'i bstan pa dang sems can gyi phan bde rgyas pa yong bas ril por bzhag na legs tshul dang /
snga sor rje de nyid kyis gsol dpon blo bzang bstan 'dzin la /
rgyal ba blo bzang don grub dben dgon zhol du sku'i bkod pa bsdus nas sku gdung dben dgon rtser rje sangs rgyas ye shes kyis gdan drangs pa'i lo rgyus zhib cha gsungs pa dang /
rje nyid kyang gzhan don la dgongs su nye ba'i snga gong gi mdzad pa 'ga' zhig la brtags na sku gdung ril por zhog cig pa'i brngar go nas tshang ma sku gdung ril por 'jog par zhal mthun pa dang /
de mthun grwa rigs dang sbyin bdag drag zhan tshang mas kyang sku gdung ril por bzhugs pa legs tshul thams cad thugs mthun zhal gcig nas bton pa lta bu byung 'dug cing /
de nas blo bzang bstan 'dzin dang rdo rje rgyal mtshan gnyis kyis tshad blangs te dbu mdzad chos dbyings rgya mtshos sku gdung bzhugs yul za ma tog gi shog khra bris par gsum ka la myong ba med pa'i stabs kyis za ma tog shin tu ches pa gdung khang mchod sdong yang shin tu che ba yong ba'i rten 'brel 'grig ces gleng /
de nas mkhan chen thams cad mkhyen pa'i zhabs drung du /
rje de nyid kyi dgongs bzhed ltar 'grub pa'i thugs dam gsal 'debs zhu rten du /
dpal rdo rje 'jigs byed kyi rag sku byin rlabs can /
na bza' cha tshang /
phyag dril /
phyag DAr /
zhal dkar stegs bcas /
spyi blugs /
rgya sbrug spus gtsang shubs bcas /
shal ba dkar dmar gsum /
kha btags mthong khra bco lnga /
gser mgur zho bzhi brgya /
dngul srang dgu brgya nga gnyis /
spu ja ko khra gnyis /
nag po 'khor drug gnyis /
gos bzang sgrigs kyi bla re sham ldan bcu gnyis /
gos ber nang ldan gnyis /
rgya gos tshos kha sna tshogs dgu /
rtsar mo bzhi /
'gan sbyar gnyis /
gos dmar gyi sham thabs /
gos bzang sgrigs kha btags lang sman sogs kyi yol ba bcu /
ding phon leb chen khyad 'phags gcig dang gzhan ma gsum /
gos kha thi /
gan gos chos gcig sogs spus gtsang yug brgya dang zhe bdun /
ling byang sman rnying sogs yug brgya dang zhe drug /
chibs chen gyis gtsos pa'i rta nyi shu tham par gser sga gos gzar sogs sga 'khor cha tshang /
dre'u sga gdan bcas pa bcu bzhi ka ras zhe dgu rnams 'bul ba dang bstun /
ri bo dga' ldan gyi dngul gdung rin po che /
lha sa'i jo zhal /
bkra shis lhun po /
dben dgon sogs lha mi kun gyi bsod nams gsog pa'i mchod yul rnams su mchod 'bul @# / /
la /
snyan dar kha btags che legs lnga bcu /
ling sna tshogs yug bco lnga /
dri bzang dmar ser khres bzhi brgya dang bzhi bcu /
mchod me'i rgyur mar khal sum stong nyis brgya nga dgu bcas mchod pa bsam gyis mi khyab pa dang /
gzhan yang e dwags /
dbus lho byang /
gtsang rong /
mnga' ris skor gsum sogs grub mtha' ris med pa'i dgon gnas ri khrod kyi sde dang bcas pa la mang ja sbyor sbrel thog /
bsngo rten /
rnam gzhag /
spyi 'gyed kha btags mthing khra nyis brgya lnga bcu /
kha btags che ba dgu stong bdun brgya dgu bcu go gsum /
chung gras nyi khri nyis stong bzhi brgya nga gnyis /
gan dkar gcig /
gos ling gi rnam sbyar dang chos gos bcas nyer dgu /
gos ber nang ldan bco lnga /
gos bzang sgrigs kyi bla re sham ldan bdun /
rten khebs spus gtsang bcu gsum /
rin chen gnyis pa srang chen nyi khri tshig stong brgya dang drug /
dngul sga cha 'grig drug /
rta bco brgyad /
gos kha thi /
mthon thi chos gcig sogs yug brgya dang zhe gnyis /
ling sna tshogs yug bcu drug /
brgyad kyis lhag pa'i byang sman yug bcu phrag lnga dang bzhi brgya /
cho'u tsi yug brgyad se hrug spa gnyis brgya re yod pa'i ko khra zhe drug /
sgam sna tshogs dgu /
zam dril nyis brgya dang bcu phrag brgal ba /
snam bu dmar ser bubs don gnyis /
khom bu ras yug cog ras bcas khyon lnga brgya dang bcu bdun /
gzhan yang 'bru 'gyed song ba dang /
'di kha'i tshogs chen /
sngags khang /
dben dgon bcas par tsha ra song ba rnams bsdoms bre tshad kyi 'bru khal dgu stong bzhi brgya brgyad cu mi 'chad pa dang /
mar mkhar rgya'i khal nyis stong bzhi brgya dang don brgyad /
lug khog drug brgya bco lnga sogs dgongs pa yongs su rdzogs pa'i phyir bsnyen bkur phun sum tshogs pa bstar 'dug cing /
'di dag gi skabs snga phyir skye bo 'jig rten pa'i tshogs dgon par don spyod du yongs pa kun kyang sems mi bde ba'i dbang gis lam sogs sa gzhi'i mdog skya cha le bar mthong nas /
bla ma khong ma bzhugs pas 'jig rten gyi bde skyid nyams song zer zhing du 'bod byed pa'ang mang po byung 'dug /
de nas mkhan chen thams cad mkhyen pa chen pos /
rje de nyid kyi sku gdung la mchod 'bul du /
sde pa lha khang nas dang che gsum pa /
rgyal po'i sku tshab d+ha yan rgyal bzang bcas ched mngags kyis rdzod brda' gnang ba'i bslab ston la /
byang sham+b+ha lar sa chen po du ma bu bcu gnyis la dbang bsgyur ba'i rigs ldan drag po cher sku'i bkod pa ston pa'i bar la da dung lo mang po yod pas grwa rigs dang zhabs 'bring ba rnams thugs ngal mdzad mi dgos phebs pa dang / /
snyan ngar gcig gi ngos la /
'jam dpal rdo rje rigs ldan grags pa'i lha / /
blo bzang chos kyi khri la ngur smrig gi /
rgyal mtshan bsgreng phyir mi yi zol bsten pa / /
rdzogs sangs rgyas kun 'dus pa'i dge ba'i bshes /
zhes sogs tshigs bcad dgu dang /
gcig gi ngos la /
tshogs gnyis yongs su @# / /
rdzogs pa'i rnam 'dren dang / /
lung dang mngon par rtogs pa'i chos dkon mchog /
tshul bzhin sgrub mdzad slob mar bcas pa yi / /
thugs rje'i rlung gi shing rtas rab drangs te /
zhes sogs tshigs su bcad pa lnga gnang zhing /
dgongs pa yongs su rdzogs pa'i mchod 'bul rgya chen po dang /
tshogs chen du mang ja 'gyed phon che ba stsal zhing /
mang ja tsha ring ma sbyor sbrel thog bka' rtsom le tshan btsugs par gsung grwa bzang zhing /
rung khang chen mo nas byung ngam gang nas byung cha med par phyi ltar du ba 'dra ba la zhib tu brtags na 'ja' mthing kha 'dra ba zhig gis gtsug lag khang gi nang khyab pas dri zhim pos gang nas /
kun dga' 'dun gyi bde ba bla na med par gyur to /
zhes grag cing /
de mtshungs dregs ldan gtso bo tshangs pa dung thod can gyis kyang /
hrIH dang po'i mgon po sangs rgyas snang mtha' yas / /
snyigs dus 'gro ba'i re skong padma 'byung / /
dbyer med chos kyi rgyal mtshan 'dzin pa'i dpal / /
lha yi bla ma thugs rje can de mkhyen / /
skyes rabs sngon nas bzang ngan las kyis 'brel / /
skyabs mgon dam pa'i las bzhi'i 'phrin las pa / /
yid mos ldan pa'i lha bdag gang de la / /
da lam bstung tsam ched du 'di skad smra / /
gling bzhi'i ma rig mun pa sel mdzad pa'i / /
zla ba'i dkyil 'khor lta bu'i skyabs mgon mchog /
gdul bya'i snang ngor zhing gzhan gshegs pa de / /
lha mi kun kyang skyo ba skye ba'i rgyu / /
'on kyang glo bur rkyen gyis ma gos shing / /
dus la babs pas bya thabs ma mchis so / /
'dren pa mnyam med shAkya'i rgyal pos kyang / /
mya ngan 'da' bzhed dgongs pa gtad pa na / /
rdzu 'phrul can gyi nyan rang dgra bcom tshogs /
bgrang yas skar tshogs lta bus gsol ma thebs / /
shAkya thub pa zhi ba'i dbyings su gzims / /
de sogs bskal pa stong gi sangs rgyas kyang / /
mya ngan 'da' tshul lhums zhugs pa bltams pa rnams / /
sngon byon dam pa yongs kyi mdzad pa yin / /
bar du slob dpon padma 'byung gnas kyis / /
ma rungs gdul dka' log 'dren srin po'i tshogs / /
'dul ba'i dus babs lho nub srin yul du / /
gshegs tshe bod kyi rgyal blon 'bangs dang bcas / /
gung thang la ru mgon med skyabs dang bral / /
slob dpon chen po mkha' la 'ja' bzhin yal / /
de mtshungs deng sang dus kyi mtha' 'di ru / /
'gro ba'i bla ma skyabs mgon thugs rje can / /
re zhig dag pa'i zhing du gshegs pa na / /
bod kyi lha 'dre mi gsum dge 'dun sde / /
mgon med skyabs dang bral ba'i dus 'di 'dra / /
kye ma kye hud las dbang bcos su med / /
'on kyang bod yul rgyal bstan 'dzin pa yi / /
da dung 'phro yod ltas dang rten 'brel bzang / /
da ni bu slob grwa 'khor tshang mas kyang / /
mya ngan spongs la 'gro ba'i don gyi phyir / /
mchog gsum lha dang bla ma chos bdag la /
zhes sogs bka' lung phebs par brten tshang ma thugs ngal bsos pa byung 'dug /
gzhan yang 'di dag gi @# / /
skabs snga phyir dbus gtsang mnga' ris sogs mtha' dag nas grwa rigs sbyin bdag sogs ser skya drag gzhan mtha' dag 'dus pas dgongs rdzogs kyi mchod 'bul rgya che ba dang /
byang rigs pa dpon d+ha las hong tha'i ji /
rdo rje bkra shis /
a khas dge tshul ma rnam gnyis /
hung tha'i ji'i dge tshul ma gnyis /
no mon e chin gyi dge tshul ma /
no mon khang sogs kyis kyang rang rang gi mchod pa ci 'byor pas mchod cing rgya nag gong ma'i mi sna mi rgan chos rje dang /
er khe dka' bcu rnams 'byor bas zhu yig 'bul ba rgya chen po dang /
mi sna rnam pas kyang sger 'bul gzabs 'dug cing /
rgya bod kyi mkhas grub yongs 'dzin du ma zhi ba'i dbyings su gshegs par /
rjes 'jug bu slob rnams kyis dgongs pa yongs su rdzogs pa'i ched du rnam par dkar ba'i bya ba phul du byung ba mdzad rgyun yod pa ltar /
phyag mdzod blo bzang dge legs kyis bla mar sri zhu chen po'i sgo nas khur blangs te /
sku gdung rin po che bzhugs pa'i mchod sdong bzhugs khang dang bcas pa bzhengs pa'i bzo rigs pa sogs kyi do dam du lhan dung lha ba phun tshogs rab brtan dang mgron gnyer gzhon pa mngags shing /
sprul pa'i bzo bo bi sho kArma gnyis pa lta bu chos dbyings rgya mtshos bzo'i bkod pa mdzad /
shing bzo mkhas dbang grwa sa nas chos mgon blo gros kyis dbus /
dbu chung gram pa rdo rje sogs byings so lnga dang /
rdo bzo dbu mdzad nam mthongs bkra shis /
lha bkras /
dbu chung mdzes dpe rdor sogs bcu gsum bcas mkhas mang bsdus nas /
lo de'i me tog zla ba'i phyogs tshes 'phrod sbyor bzang por mchod khang dngos gzhi rgya che ba'i dbus su mchod sdong rin po che'i bzhugs yul ka ba nyer bzhi'i sa ka rings drug gis bteg pa'i dpangs su bzang thog drug lhag tsam yod pa'i rmang 'ding ba dang chabs gcig tu pir thogs dbang po chos dbyings rgya mtshos dam pa'i phyag bzhes 'khrul med pa brten nas /
them skas mchod rten 'phangs su rang mtho bzhi bcu zhe lnga yod pa'i thig legs par btab pa bzhin /
shing bzo ba rnams kyis blar bcags pa'i bzo gra btsugs /
tshes bcu gnyis kyi nyin gtsug lag gnyis pa shes pa'i blo mig rab tu yangs pa nai pa la'i mkhas pa /
'phul gyi dbu mdzad bkra shis /
dzi na de po /
brdung pa dbu mdzad dzi na /
la tri de bo /
phra ba dbu mdzad la na /
rnam rgyal sogs gtso bor gyur pa'i mkhas pa'i rtser son pa gcig lhag bcu phrag lngas chos grwa chen po'i nub kyi klu sdings su bzo thab bcas pa'i bzo gra btsugs par de'i steng gi nam mkha' la 'ja' 'od kyi gur phub /
me tog gi char babs pa sogs ngo mtshar ba'i ltas du ma thams cad kyi mthun snang du grub pa byung zhes grags /
de nas zla ba drug pa'i tshes bco lnga la dbyar chos tshugs shing dge 'dun rnams g+k+yis gso sbyong dang dbyar gnas pa'i tshul shing bzhes pa mdzad cing /
ston chos gnyis la'ang @# / /
phogs ja tshul sogs zhabs tog phul du byung ba'i ngos /
ston chos gnyis par slob dpon rnam pa /
dbu chos sogs la rnam gzhag /
spyi 'gyed kha btags che ba nyis stong dang brgya phrag phyed /
chung ba drug brgya dang bcu phrag bzhi /
gos yug nga brgyad /
byang sman lug drug cu re gcig rnams phul nas /
gsang sngags rgyal ba grwa tshang du ji srid bstan pa rin po che gnas kyi bar zla ba byung ngo cog gi tshes bcu gsum sku mchod nyin dpal gsang ba 'dus pa 'phags lugs mi bskyod pa'i gsung chog 'chag med gnang rgyu'i nyin gang mchod pa tshar dang bcas pa'i mchod thes su dngos po sbom phul la /
kha btags che ba brgya phrag /
dngul srang sum brgya /
gos ber nang ldan spus legs /
gos bzang sgrigs kyi bla bre sham ldan /
se hrug dang zing ja 'dres pa ko khra bdun /
dpe yags 'khor drug bzhi /
dngul sga cha tshang dang /
sga dmar dngul 'khyud ma gsum /
gos kha thi /
mthon thi /
tshos gcig sogs yug so drug /
byang sman yug so bzhi rnams la 'bru khal gya gsum gyis lhag pa'i nyi khri thob pa dang /
de mtshungs dben sa chos kyi pho brang du yang dpal 'khor lo bde mchog lU hi pa'i lugs kyi sgrub mchod mdzad rgyu'i thes su /
kha btags che ba gcig /
dngul srang brgya /
dza se hrug ko khra gnyis /
dpe yags 'khor drug ma drug /
sga dmar dngul shan ma cha 'grig /
gos kha thi /
mthon thi /
tshos gcig sogs yug bcu /
sman rnying yug lnga rnams la 'bru khal drug stong brgya phrag gcig dang brgyad cu brgal ba thob pa sbyor 'jags phul 'dug cing /
gong gi bzo rigs pa rnams dang /
zhal bzang dge rgan dang bya khra /
tshags pa khyung rtse rin chen sogs mi drug /
lcags bzo ba dar rgyas sogs nyi shu rtsa bdun la las gra so sor 'jugs dar /
rmang dar /
ka dar /
lugs dar rtse dar sogs so so'i skabs bab kyi thob rnams la mdzod gos khrab sogs kyis gtsos pa'i dngos po'i tshan grangs rgya che bas mgu bar byas nas /
mchod khang dngos gzhi ha lam zla ba drug gi khongs su grub bstun bal po ma gtogs bzo rigs pa tshang ma'i yon thob 'brur phab bre tshad kyi khal chig khri dgu stong lnga brgya nyer lnga thob par kha btags /
dngul /
mu tig /
ja gos dar /
rta /
khrag /
ral gri /
gon pa /
ras sogs dngos po phon che bas yid tshim par byas 'dug /
dgun chos gnyis la'ang phogs ja tshul gyi bkur sti sngar bzhin bsgrubs nas /
chu yos zla ba dang po'i tshes lnga nas cho 'phrul smon lam tshugs shing /
'dus sder zhabs tog bla na ma mchis pa'i smon lam kyang yang dag par 'phel ba dang /
nyer gnyis nas bzungs bris pa'i mchog gyur dge slong blo bzang legs pas dbus bris pa yon tan bgrod pa'i grangs kyis sor mo'i zlos gar gyi khur legs par blangs te mchod khang nang gi shing rtsi ldebs bris dang /
bris pa brgyad kyis sgo khang ldebs bris sogs kyi dbu legs par btsugs /
lo sngon ma rje de nyid mya ngan las @# / /
'da' tshul zla ba gsum par bstan pa yin 'dug kyang /
lo dang zla ba shol yod pa'i stabs dang /
sngon rgya gar du yang dus chen smyur bas bkra shis dge mtshan phun sum tshogs pa byung ba'i rten 'brel dang bstun /
'dir yang dus chen mchod 'bul bsus pa'i dbo zla'i tshes bcu gsum gyi nyin chos grwa 'di nyid du mang ja sbyor sbrel thog dge 'dun zhal grangs nyis stong bzhi brgya lnga bcu brgal bar tsha ra rtsam khal phyed re dang /
mar nyag tshad kyi nyag lnga re /
'khur ba lag sngogs gnyis re dang /
slob dpon sku skye rnam pa /
dbu chos sogs la rnam gzhag gzabs ma /
spyi 'gyed zing ja go khra lnga bcu nga lnga rnams phul zhing /
de bstun gtsang rong myang khul gyi ri khrod dang bcas pa'i dgon che phra brgya phrag brgal bar mang ja sbyor sbrel /
bsngo rten rnam gzhag /
spyi 'gyed bzang ja 'khor drug ma bcu phrag bzhi dge 'dun zhal grangs kyi dbye bas bsgrubs /
lo 'di nang nas bzungs chos grwa 'di nyid /
dben dgon /
ri khrod kyi sde bcas par gling mchod kyang 'bul ba'i rgyun tshugs pa byung 'dug /
de nas dpyid chos gnyis la'ang phogs ja tshul sngar rgyun dang /
bris pa rnams kyis mchod khang dngos gzhi'i nang gi skya khor yug tu dar sham gser gyi dra phyed kyis spras pa /
ngos kyi ldebs rnams la mnyam med shakya'i rgyal po /
rgyal ba mar me mdzad /
rje btsun byams pa mgon po gsum gyi sku brnyan che ba res gtso bo dang /
mtha' skor rnams su bskal ba bzang po'i sangs rgyas stong dang /
gzhan yang de bzhin gshegs pa'i sku brnyan gsum gyis lhag pa'i bcu phrag gnyis /
ldebs shar nub kyi smad cha'i ngos la jo bo chen po dpal mar me mdzad ye shes yab sras /
rgyal ba tsong kha pa chen po yab sras /
thams cad mkhyen pa dge 'dun grub dang mkhan chen ngag dbang blo bzang rgya mtsho dpal bzang po rnams kyi sku brnyan dang /
rje de nyid kyi 'khrungs rabs gsang ba'i rnam thar gyi zhing bkod dang bcas pa /
gzhan yang byang chub sems dpa'i snang brnyan du ma dang /
rkad ris khor yug tu bla ma sangs rgyas byang sems mang po'i mtshan sngags dang gzungs sngags zab mo lany+dza dang hor yig gi gzugs su bris pa /
sgo skyong mi g.yo rta mgrin rgyal po chen po bzhi bcas dam pa'i cha tshang dang ldan pa legs par bskrun pa'i shing rtsi dang yi ge rnams la gser shog leb chen drug khri bzhi stong dang brgyad brgya dang brgyad cu /
sku gzugs rnams dang na bza'i gser ris bcas par grang gser mgur zho bdun gyis lhag pa'i bcu phrag nyer gsum rnams kyis legs par spras pa zla ba bdun pa'i khongs su mthar phyin nas ri mo pa rnams kyi yon thob khyon bsdoms bre tshad kyi 'bru khal nyi khri chig stong nyis brgya so drug thob par /
kha btags che ba bdun /
dngul srang brgya nyer drug /
gos tshos kha sna tshogs yug drug cu re bdun /
rta bcu gnyis /
sham thabs rngul gzan sogs nyer lnga /
byang sman yug drug cu re bzhi /
ral @# / /
gri shubs bcas gsum /
zam dril khom bu lho ras cog ras sogs yug brgya dang bdun rnams bstar bas yid mgu bar byas nas /
mchod khang brten par bcas pa ha lam tshags su tshud skabs der| las dbang btsan po bzlog tu med pa'i phyag mdzod blo bzang dge legs tshe'i 'phen pa rdzogs nas dus kyi chos nyid du gyur par /
dgongs rdzogs kyi rten brten pa bzhengs 'phros sogs bya ba las kyi 'khor lo rgya che bas zhabs 'bring pa tshang ma blo khol che ba byung 'dug kyang le lo snyoms las su ma lus par /
slob dpon rnam pa zhabs 'bring pa sogs tshang mas mgrin gcig tu /
sngon bsags bzang po'i las kyi 'phro sad pa dung lha nas phun tshogs rab brtan lha babs zla ba'i yar tshes gsum pa'i nyin mdzod 'dzin du mnga' gsol nas rnam dkar gyi lugs bzang rnams rim par bgyi ba nas /
ston chos 'phar ma'i gsol phogs ja tshul sngar ltar dang /
slob dpon dbu chos sogs la rnam gzhag dang /
spyi 'gyed dngul srang chig stong brgya so gnyis rnams phul /
snga gong nas dngul mkhar rgya'i khal dgu las bskrun pa'i za ma tog zhabs stegs padma sogs bzo bkod mdzes pa'i nang du gos chen gyi bzhugs stan gcig dang nyi zla mtshon byed gnyis bzhugs 'ding bcas pa'i steng du sku gdung rin po che spyan 'dren zhu skabs dpal gsang ba 'dus pa mi bskyod par bskyed nas sku gsung thugs dang skye mched byin rlabs dbang bskur rgyas gdab sogs rgyud sde'i dgongs pa dang mthun pa'i ngos /
nyid kyi phyag 'phreng /
sku sbyar gnyis /
snyan dar sogs legs par gsol ba'i mtha' skor du /
bdud rtsi /
skye bdun /
rin po che'i rigs mang po dang /
gur kum nyag 'degs kyi khal dgu /
tsan+dan dkar dmar sogs dri bzang pos byur bur gtams nas gzims chung du bzhugs pa la nyin mtshan khor yug tu mchod pa'i bye brag bsam gyis mi khyab pas mchod 'dug cing /
de nas rten dang brten par bcas pa'i rnam dkar sgrub 'phro rnams mgron gnyer gzhon pas gcig tu bsgril nas khur blangs te mchod khang gi sgo khras mtshon shan sogs kyi tshags la gser sbyangs mgur zho sum brgya nyer drug dang dngul srang gsum /
rta babs kyi steng du chos kyi 'khor lo g.yas g.yon du ri dwags pho mo /
spen bde kyi logs su rnam bcu dbang ldan e waM maN+Dal gyi rgyur zangs khal yon tan 'phags nor gyi grangs dang /
zong mchog mgur zho bcu phrag lnga dang drug gis lhag pa'i brgya phrag bdun las grub pa| mchod sdong rin po che'i sa 'dzin rdo rje'i ra bar mkhar rgya'i khal ri bo thub pa'i grangs kyi ljan dmar dang /
sku rgyur lhad med rin chen mchog can srang chen nyi khri bdun stong drug brgya zhe gsum las grub pa gang+ga'i yab ltar dangs la mngon par 'phags pa la swA wa r+Na mgur zho lnga lhag lnga stong drug brgyas bar bar du mtshams sprin gzhon nu'i mdangs ltar kun nas 'khyud cing /
sngon byon dam pa'i cha tshad dang ldan zhing bkod pa ngo mtshar phun sum tshogs pa sprul ba'i bzo bo bi @# / /
shwa karmas kyang 'gran gyi do bral ba'i them skas dang po nas nor bu'i tog gi bar la /
sna tshogs shel rigs mang po'i rang mdog la 'dra mtshungs kyi bai DUr+ya gnyis /
margad /
'dod yon klu'i grangs kyi padma rA ga /
khyung mig /
zhum mig bzhi /
ke ke ru brgyad /
nal gnyis /
ma Na ho dgu /
g.yang tri bcu gsum /
mauk+ti kaM spus legs rdog stong phrag brgal ba /
gser gyi ga'u bai rA dza'i me tog bkra ba bkra shis kyi grangs /
gang+gA skyes kyis mtha' brten g.yu'i 'dab mas spud pa'i rna rgyan bcu phrag gnyis dang brgyad kyis bsnan pa /
yan lag mchog gi gtsug rgyan gser mtha' g.yu yis brgyan pa brgyad /
dpral pa'i mdongs ldan gser gyi gzhi mar khyad g.yu gcal du bkram pa bzhis lhag pa'i lnga tshan gnyis /
g.yu yis spras pa'i a dzar sba ril drug /
zong mchog g.yu'i rdo rjes rnam par brgyan pa bcu phrag drug dang dgus lhag pa /
drug dkar dmar sogs brgya dang nyer gsum gyi phra tshoms tshar du dngar ba /
byu ru nyis stong lnga brgya la nye ba /
hor shel dang spos shel bcu phrag lnga dang brgyad kyis lhag pa'i brgya phrag gsum /
shel rigs kha dog sna tshogs bzhi stong brgyad cu la nye ba /
mchod mu men gzi shel dkar sogs bzo bkod kyis mdzes pa phyed bdun brgya brgal zhing rin chen du ma'i star dang phra tshoms kyis spud pa /
gzhan yang phyis su gus ldan du mas rin po che'i rgyan sna tshogs phul ba dang /
khyad par bstan 'dzin chos rgyal gyi dpon mo tshe ring bkra shis kyis gus pas spos shel che ba snyim pa gnyis su mi 'phyur pa gnyis kyi thog rdog che ba bcu gcig /
gser ga mgrin rgyan g.yu dang mu tig gis spras shing /
rin chen sna mang 'dus pa'i dra ba dra phyed kyis bum sgo rnam par spa ba dang /
spel rkyang pas phul pa'i gser mtha' bzang g.yu'i 'dab mas spras pa'i rna rgyan /
gser spyi /
byu ru dang bcas pas mdzes par byas pa'i mchod sdong rin po che'i nang bzhugs su ji ltar bzhugs pa rnams tshigs su bcad de smras pa / /
! na mo gu ru mu ni in+d+rA ya /
rnam dkar dge legs kun la blo gros rgyas / /
mdo rgyud gzhung lugs khyon la dbang bsgyur zhing / /
lung rtogs yon tan rgya mtshos bshad sgrub bstan / /
spel mkhas thub bstan nyin mor mdzad der 'dud / /
thub pas sum cu rtsa gsum chos bstan nas / /
shang ka sh+ya yi 'gram du bder gshegs dus / /
lha babs mchod rten zhes grags byung ba bzhin / /
mtshungs pa'i tshes gzugs skas ldan nang bzhugs brjod / /
bka' gdams shing rta'i srol 'byed 'brom ston rje'i / /
bsti gnas ra sgreng spos shing srog shing du / /
gcod skabs ma la ya yi tsan+dan dris / /
khyab pas ya mtshan che ba byung zhes gleng / /
rtsa ba bum stan rtse mo nya zlar bsnyegs / /
ngos bzhir srog shing brten sngags shin tu mang / /
chos 'khor bcu gsum nas bzungs rim pa bzhin / /
mnyam med shAkya'i rgyal po'i 'phel gdung mchog /
rgyal rtse can du grags pa'i gong bu dang / /
chos lung @# / /
byang bdag rin spungs can grags pa / /
nyer gnyis bzhugs shing sangs rgyas glang po'i gdung / /
bka' gdams bstan pa'i bdag po jo bo rje'i / /
dbu klad ring bsrel brgyad dang gdung ril gcig /
shangs pa bka' rgyud khyung po skyer sgang zhabs / /
rin chen brtson 'grus grub chen gling ras pa'i / /
gdung dang mnyam med rje btsun tsong kha pa'i / /
tshems las 'khrungs pa'i g.yas 'khyil dung dkar gzugs / /
chos kyi rgyal mtshan mgul du rgyun ring bsten / /
'jam dpal rgya mtsho'i zhabs ngar dum bu dang / /
gsang 'jigs lam rim bsnyen rdzogs brgyud pa yi / /
bla ma'i mtshan sngags gsang 'dus bde 'jigs sogs / /
rgyud sde gong ma'i gzungs sngags rab mang zhing / /
khyad par gtsug tor rnam rgyal dri med dang / /
gsang ba ring bsrel rgyan 'bum ye d+har rnams / /
mthing shog ngos la gser gyis bskrun pa mang / /
lo chen rin bzang bshes gnyen spyan snga ba / /
phag mo gru pa rje btsun tsong kha pa / /
rgyal tshab rje dang ba so chos rgyan rje / /
dge 'dun rgya mtsho yon tan rgya mtsho'i dpal / /
sangs rgyas ye shes rje btsun rang nyid kyi / /
dbu la bubs dang cha shas 'khrul med bzhugs / /
khams gsum bla ma blo bzang grags pa yi / /
snang brnyan byin can bkra shis do kha ma / /
sle'u chung mar grags pa rnam pa gnyis / /
rigs kun bdag po gsang 'dus bde ba'i mchog /
dus 'khor bde mchog lhan skyes 'jigs byed kyi / /
sku brnyan 'phags yul li ma ngo mtshar can| dI paM ka ra sa paN bu ston rje / /
thams cad mkhyen pa dge 'dun rgya mtsho'i dpal / /
rnams kyi dbu zha rgyun du bsten pa re / /
paN chen shAkya shrI jo bo rje / /
bshes gnyen pu to pa dang rin chen grub / /
byang sems thogs med rgyal ba tsong kha pa /
thams cad mkhyen pa dge 'dun grub sogs kyi / /
snam sbyar 'khrul med bsod nams rgya mtsho yis / /
li thang yul du sbyar ba'i rten bsdus dang / /
rje btsun blo bzang chos kyi rgyal mtshan gyis / /
bsgrubs pa'i bdud rtsi skye bdun rta phye ma / /
mkhan chen la sogs rang lugs rten bsdus mang / /
nya gang gza' tshes 'phrod sbyor legs pa'i nyin / /
spyan 'dren snyan gsan rgyud don mthun par phul / /
bka' gdams bstan pa'i 'byung gnas a ti sha'i / /
dus chen dmar phyogs zla ba'i tshes gsum la / /
rim gro ba sogs la las za ma tog /
spyan drangs mchod pa'i bye brag bsam mi khyab / /
slob dpon rnam pa thugs sras zhabs drung dang / /
sku skye chos khrims rgyud grwa 'dus tshogs sdes / /
phyag tu bya mo lab thogs bsu 'phreng bstar / /
mchod cing sgo gsum gus pas spyan drangs nas / /
gzims khang mchod khang bar du khri mtho ba shams / /
bzhugs gsol 'dus tshogs gtsor gyur dge 'dun dang / /
sbyin bdag gtsor gyur skye bo'i tshogs du mar / /
byin rlabs bdud rtsi'i char chen rab tu phab / /
de nyin bser bu'i ngang zhi mkha' snang dwangs / /
sum rtsen yul nas legs bris tshogs rnams kyis / /
mchod pa'i me tog du ma char du bsnyil / /
mchog dman kun kyang ya mtshan che bar gleng / /
de nas bum stan padma'i @# / /
steng nyid nas / /
slob dpon zhabs 'bring 'ga' yis za ma tog /
zur bzhir dar yug btags bzungs them skas gsum / /
bcugs pa'i dbus mar za ma tog spyan drangs / /
mdzod 'dzin zhabs 'bring 'ga' yis g.yas g.yon bteg /
'bad rtsol cher med bum sgor legs phebs pas / /
steng mas 'then nam 'og mas bteg gam snyam / /
phan tshun the tshom ya mtshan che bar grags / /
bum nang dbus su khri steng khyad gos kyi / /
bzhugs stan brtsegs mang steng du za ma tog /
bzhugs shing nyid kyi phun sum tshogs pa'i gos / /
thabs shes gos dar lhab lhub sna mang gsol / /
g.yas dang g.yon phyogs nyid kyi gsung 'bum grangs / /
bdun lhag bcu phrag gcig rnams bka' rgya can / /
gzhan yang nyid kyi rnam thar bris gsung mang / /
rtsom gdan saM Ta mdun cog ngos dag tu / /
'dus pa rigs lngar bla brgyud kyis bskor ba'i / /
cod pan sman thang nas kyi phyag bris ma / /
lha sras rje yi dbu rgyan nyid kyi'ang mdzad / /
mu tig ljon shing se'u'i rtse phran re / /
rdor 'phreng dbang bskur gnang ba'i dbang rdzas tshang / /
bkra shis rdzas brgyad snod bcas zhal dkar mig /
zhal dkar 'bras shel spus legs stegs bcas dang / /
gu sha'i spyi blugs mu tig ljon shing gi /
bzed zhal bzhes snod gsol thur khebs dang bcas / /
'gro mgon 'phags pa rje btsun rang nyid kyis / /
gnang ba'i dwangs chung dngul stegs bcas pa gcig /
'jam dbyangs drug pa blo gros brtan pa yi / /
gsol lhung nyid kyi'ang mdzad dang gzhan yang yod / /
rkang 'thung ka li'i gzugs kyi bzhes phor dang / /
dkar rgyan gsol snger rgya nag can ma bzhi / /
dkyus ring gnang ba'i DA dril rdo rje dang / /
gu gu sha yi nang mchod ka la'i gzugs / /
nyid kyi bgrang 'phreng hor shel thod pa dang / /
gzhan ma la sogs rgyan ldan 'phags nor grangs / /
mkhas grub rje dang nyid kyi phyag ting re / /
rab byung bsnyen rdzogs skabs kyi chu tshags dang / /
nyid kyi phyag 'khar gnyis dang gsil byed gcig /
yi dam chos srungs mkha' 'gro'i tshogs mnyes byed / /
sbyangs rtogs sbar ba'i a mr-i ta la snod / /
gu gu sha dang dngul gyi yol go mang / /
phyag bsil snod dang rin chen bdar ru gcig /
mchod pa'i bye brag du ma bkod pas mdzes / /
rje btsun nyid kyi na bza' cha tshang lhag /
bzhugs 'ding stan dmar gos bzang zung gis bsgril / /
phyag dpe gzungs 'bum chen mo'i glegs bam bzhis / /
gtsos pa'i gzungs sngags phan yon che ba mang / /
bskal bzang rnam 'dren bzhi pa'i dgongs don mchog /
'byed mkhas thams cad mkhyen pa bu ston rjes / /
dag ther blang dor mdzad pa'i bka' 'gyur gyi / /
rgyud 'bum glegs bam bco brgyad dper blangs nas / /
ma 'dres chos grangs zong mchog pusta ka /
gzhan yang nyid kyi spyan bstar phyog dpe'i gras / /
gsang bde dus kyi lag na rdo rje dang / /
ngan song sbyong rgyud sogs dang yang rgyud 'bum / /
gser las bskrun pa'i glegs bam bcu drug dang / /
mgon po mngon 'byung @# / /
ngal bsos po yi rgyud / /
bde mchog mngon rtogs lo i pas mdzad pa / /
slob dpon lang+ka rgyal bzang gis mdzad pa'i / /
dpal ldan 'khor lo sdom pa'i mngon rtogs 'grel / /
chos rje sa paN phyag dper grags pa gcig /
dri med 'od dang dgyes rdor rgyud 'grel dang / /
spyod bsdus sgron me zla grags 'grel pa sgron / /
klu byang gis mdzad 'dus pa'i sgrub thabs dang / /
sgrub thabs rgya mtsho bu ston rje yi gsung / /
mtha' drug rab gsal sam+b+hu Ta'i TIk+ka /
rdor 'byung rnam bshad gsang 'dus chos 'byung dang / /
bu ston chos 'byung rgyud sde spyi'i rnam bshad / /
mngon dkyil sbyin sreg zhal gdams chos spyod mang / /
rim lnga'i khrid yig bde mchog tshe sgrub dang / /
spyod gzhung gtum mo'i khrid dang gshed dmar dkyil / /
grub chen phyag rdor bka' 'bum yongs su rdzogs / /
khams gsum bla ma tsong kha pa yi gsung / /
bla ma lnga bcu'i bshad pa nor lha grangs / /
sngags rim gnyis dang rnal 'byor dag rim bdun / /
rnam gzhag rim pa gsal sgron sgron gsal mtshan / /
mtha' gcod myu gu bde mchog 'dod pa 'jo / /
chos drug lha mo bzhis zhus TIk+ka gsum / /
'jigs byed sgrub thabs dmar nag 'jigs gsum dkyil / /
'jam rdor mngon rtogs 'jam dbyangs chos skor rnams / /
rgyal tshab rjes mdzad dus 'khor sbyor drug khrid / /
'dus pa'i rgyud 'debs 'dul 'dzin grags rgyan gsung / /
'khor chen sgrub thabs kun rig mngon dkyil bshad / /
de nyid bsdus bshad 'od zer dri med dkyil / /
phyag 'tshal nyer gcig sgrub thabs mkhas grub rje'i / /
rgyud sde spyi rnam bde chen rol mtsho dang / /
pad dkar zhal lung dgyes rdor mngon par rtogs / /
rnal 'byor rol dga' 'jigs bskyed 'khrul 'khor bshad / /
sgron gsal 'phags 'od phyi mas mdzad pa gnyis / /
byams gling pa yi sngags 'dul rtsa 'grel dang / /
chos ldan rab 'byor gyis mdzad bde bskyed bshad / /
nor bzang rgya mtsho'i dri med 'od 'grel dang / /
dge 'dun rgya mtshos mdzad pa'i b+hai mngon rtogs / /
blo bzang bka' 'bum sangs rgyas ye shes kyi / /
bka' 'bum yongs rdzogs gsang 'dus mngon rtogs rnams / /
rje btsun nyid kyi phyag dpe'i gras yin cing / /
sngags rim rim lnga gdan rdzogs tshar so bzhi / /
sgron gsal mtshan ma lha mo bzhis zhus bshad / /
rnal 'byor ngag rim 'dus pa'i sgrub thabs re / /
bde mchog mngon rtogs rdzogs rim rnam bshad dang / /
de yi rtsa rgyud sbas don kun gsal gnyis / /
'jigs byed sgrub dkyil rtsa ltung rnam par bshad / /
phyag na rdo rje 'dus pa'i sgrub thabs rnams / /
bris thang skor la rgyal ba tsong kha par / /
grub chen brgyad bskor jo bo a ti sha /
gnas bcus bskor dang jo 'brom yab sras sku / /
bya yul kham lung pa yi thugs dam rten / /
ra sgreng mchod khang ka gnyis rten gras gcig /
bu ston rje dang rje btsun tsong kha pa'i / /
bris thang sangs rgyas ye shes spyan rten dang / /
tsong kha pa yi sku brnyan stong thang gnyis / /
sgom bde'i sku thang nyid kyi zhabs rjes ma / /
bsod @# / /
nams rgya mtsho'i snang brnyan zhabs rjes dang / /
phyag nas byin rlabs che bar grags pa gcig /
blo bzang don grub sangs rgyas ye shes rje'i / /
sku thang sman thang nas kyi phyag bris re / /
rje btsun nyid kyi 'khrungs rabs gos kyi sku| |nyid kyi thugs dam spyan dmigs gnang ba'i rten / /
rdo rje 'chang dbang sku thang rgyal ba lnga'i / /
yab yum sa bon 'dus pa bde ba'i mchog /
dkyil 'khor ras bris mkha' spyod dmar sngo dkar / /
bde dkar phag mo'i sku thang rnam pa mang /
kyai rdor tsi na'i yul gru'i si thang zung / /
dus 'khor gshed dmar phur pa rta mgrin sku / /
'dus pa mi bskyod 'jam rdor dgra nag gi /
dkyil thang sgra pa shes rab rin chen gyis / /
phyag bris gnang ba'i 'jigs byed dkyil thang dang / /
chos 'khor sgang gi nang rten ya gyar ba / /
b+hai ra wa yi dkyil thang byin rlabs can / /
bde mchog phag mo mkha' spyod gur rigs bsdus / /
kyai rdor rnam gnyis dkyil 'khor ngo mtshar ba / /
lho brag grub chen snang brnyan byin rlabs can / /
thams cad mkhyen pa dge 'dun grub pa yi / /
phyag tsha rje btsun bla ma tsong kha pa'i / /
snang brnyan gcig dang gser zangs las grub nang / /
'phel gdung blo bzang chos rgyan dbu lo bubs / /
sman 'dam las grub dben sa yab sras kyi / /
'dra sku re dang sangs rgyas ye shes sku / /
dngul las grub pa'i snang brnyan ngo mtshar gnyis / /
dI paM ka ra'i r+wa par ma yis gtsos / /
nyid kyis phyag bstar gnang ba'i par nyer brgyad / /
rgya bod mkhas grub mang po'i gdung ring bsrel / /
gzhan yang byin rten sna mang rab bsres pa'i / /
bla ma yi dam sangs rgyas byang sems dang / /
chos skyong bsrung ma'i snang brnyan rje nyid kyis / /
phyag bstar sum khri dgu stong sum brgya dang / /
'phags nor yon tan grangs kyis rab tu brgyan / /
grub thob spar bu'i phyag tsha gang+gA ma / /
bka' gdams bla ma du ma'i phyag tsha mang / /
bka' gdams gdung rten jo bo'i ring bsrel dang / /
ram sdings 'byung gnas rdo rje'i thugs bzhugs rten / /
lcags rtse gnyis sogs thugs rten rnam pa 'ga' / /
nA ro'i rus pa'i sku rgyan snyan rgyan r+wa / /
mnga' bdag mai tri chen po'i pus 'khyud dang / /
kha che paN chen shAkya shrI yi / /
bzhes lhung tshas dang 'khar gsil bar gyi shing / /
grub chen dza wa ri pa'i nya gdub rgyan / /
bla ma 'phags pa'i bzlas 'phreng rdo rgyus kyi / /
spang khebs 'khrul pa med pa rab grags pa / /
paN chen bsod nams grags dang dge 'dun grub / /
bsod nams rgya mtsho'i na bza' mgul ga'i thag /
yon tan rgya mtsho'i dpal gyi spur ras dang / /
mar mid thun mong bzhes zhal mar pa rje'i / /
ber dang seng ge'i mjid bsnol mid la rje'i / /
dgung lo bzhi bcu nas bzungs brgyad cu'i bar / /
bzhes pa'i sgom thag ras gos ring du bsten / /
phag gru bla ma dam pa bu ston zhabs / /
dkyus ring gnang ba'i na bza' sna tshogs dang / /
gangs khrod 'gyur ro 'tshal gyi mdo phyogs kyi / /
glegs bam bcu phrag dgu nyid bzhugs pa ni / /
bum nang rgyud 'bum gras yin brjod bya mthun / /
zhal khebs dbu dar na bza' khyad gos dang / /
glegs shing gser spras se ta ho yi thag /
bzhugs khom @# / /
bcas pa bla na ma mchis shing / /
nyid kyis bzhengs dang phyag nas byin rlabs can / /
brgyad stong rgya dpe slob dpon dbyig gnyen gyi / /
thugs dam rten dang nyid kyis lan mang por / /
ljags sgrog gnang ba'i glegs bam khungs btsun gcig /
bai DUr+yas bris 'phags pa brgyad stong pa / /
mnga' ris gong ma chen po'i thugs dam rten / /
gzhan yang rje btsun rang nyid phyag dpe'i gras / /
mthing shog ngos la ri skyes khu ba yis / /
bris pa bcu drug gis mtshon shar phyogs kyi / /
glegs bam bcu phrag bcu gnyis brgal ba dang / /
'gro mgon chos rgyal 'phags pa'i thugs dam rten / /
brgyad stong gser gyi po ti rgya nag can / /
mar pa rin bzangs paN phag gru dang / /
paN grub gsum dang gsar sdings gzhon nu 'od / /
kun ldan ras pa bu ston thogs med dpal / /
las kyi rdo rje rje btsun tsong kha pa / /
'jam dbyangs chos rje rnams kyi rnam thar dang / /
byams chos sde lnga tshar gnyis klu sgrub kyis / /
mdzad pa'i dbu ma rtsa she bshes sbrings gnyis / /
stong nyid bdun cu rtsod bzlog rin chen 'phreng / /
mdo kun las btus 'phags pa lhas mdzad pa'i / /
rnal 'byor spyod pa bzhi brgya pa tshar gsum / /
dpa' bos mdzad pa'i 'khrungs rabs sman dpyad dang / /
ma ti tsi tras mdzad pa'i bsngags 'os bstod / /
dpal ldan zla ba'i 'grel pa tshig gsal ni / /
rig pa'i khu byug che ba'i phyag bris ma / /
rgya dpe khungs btsun gcig dang gzhan yang yod / /
'jug pa rang 'grel bzhi brgya pa yi 'grel / /
thogs med kyis mdzad mngon pa kun btus gsum / /
byang sa zhi ba lha yi bslab spyod dang / /
shAka 'od 'dul ba sum brgya pa rtsa 'grel / /
tsan+d+ra go mis mdzad pa'i slob springs gnyis / /
phyogs glang gis mdzad tshad ma kun btus dang / /
brgyad stong don bsdus chos kyi grags pa'i gsung / /
rnam 'grel rtsa ba rigs thigs rnam nges gnyis / /
de yi 'grel pa chos mchog gis mdzad pa / /
zhi 'tsho'i sman bla'i mdo chog rnam pa gsum / /
slob dpon seng bzang gis mdzad brgyad stong 'grel / /
ka ma la shI las mdzad sgom rim dang / /
A ti sha yi chos 'byung brgya rtsa gsum / /
bka' gdams glegs bam gnyis dang sa paN gyi / /
sdom gsum rab dbye phyogs bcu'i zhu 'phrin dang / /
spang lo'i brda sprod bu ston lung snye ma / /
rnam nges phar phyin spyod 'jug TIk+ka dang / /
'dul ba'i gleng 'bum bya TIka karma pa / /
rang 'byung rdo rjes mdzad pa'i skyes rabs brgya / /
rgyal sras bka' 'bum dpe chos rtsa 'grel dang / /
mdzad pa 'khrul med dus 'khor chos 'byung dang / /
phar phyin rgyan gyi me tog kun btus 'grel / /
rje btsun bla ma tsong kha pa yi gsung / /
lam rim che chung mang zhing gsung thor bu / /
byang chub gzhung lam gser 'phreng grangs nges 'byed / /
'jug pa'i rnam bshad lam rim dmigs skor gnyis / /
zhing mchog sgo 'byed tshul khrims le'u'i bshad / /
rgyal tshab rje yi spyod 'jug TIk+ka bzhi / /
rnam 'grel dka' gnas rnam nges thar lam gsal / /
mngon pa kun btus rgyud bla'i TIk+ka dang / /
'dul 'dzin grags pa rgyal mtshan gyis mdzad pa'i @# / /
gzhi gsum tshar gsum bslab bya chen mo dang / /
mkhas grub rje yi sdom gsum rnam gzhag gnyis / /
skal bzang mig 'byed ngor lan gnam lcags 'khor / /
dad pa'i 'jug dogs gsang ba'i spyod tshul mang / /
gsung 'bum thor bu TIka chen gung ru yi / /
dbu ma'i stong thun ba so rje'i lta khrid / /
thams cad mkhyen pa dge 'dun grub pa yi / /
'dul ba'i gleng 'bum rang nyid phyag bris ma / /
gzhan yang tshar lnga rin chen 'phreng ba yod / /
spyi don rigs rgyan dbu ma'i ngag don bshad / /
bdud dpung phyer 'thag 'jug pa'i rnam bshad bzhi / /
stobs ldan 'od zer phar phyin TIk+ka dang / /
dge 'dun rgya mtsho'i gsung rtsom du ma bzhugs / /
mkhan chen blo bzang rgya mtsho'i gsung mang zhing / /
ngag dbang grags pa'i bka' 'bum yongs rdzogs yod / /
'phags pa'i gnas brtan chen po bcu drug gi /
si thang gra mtshungs mig bgrod grangs dang ldan / /
thams cad mkhyen pa na rim phyag nas can / /
gzhan yang tshang ma mang zhing ri mo pa / /
chos dbyings rgya mtshos bris pa yongs rdzogs gnyis / /
rje btsun nyid kyi spyan rten thub dbang gi /
stong thang gcig dang gzhan yang du ma bzhugs / /
mdzad pa bcu gnyis sku thang si hu ma / /
zung dang drung gnas bsod dpal phyag bris ma / /
zas gtsang sras kyi stong sku byin rlabs can / /
thub dbang grong khyer bris sku mthong don ldan / /
dam tshig gsum bkod sman rgyal mya ngan med / /
rnam par snang mdzad rnams kyi bris thang re / /
sangs rgyas so lnga'i gos thang ras bris brgyad / /
tshe dpag med mgon lha dgu sman thang pa'i / /
phyag bris grub pa'i dbang phyug ljags bkod ma / /
gzhan yang mang bzhugs mi 'khrugs sku thang brgyad / /
sman bla don grub chos dbyings rgya mtsho yi| |ras bris ma pham mgon po'i sku brnyan 'ga' / /
rdo rje gdan dang dga' ldan bde can gyi / /
zhing bkod ri dang thugs rje chen po'i sku / /
sman thang 'jam dbyangs pas bris gzhan yang mang / /
gsang bdag khyung khra gtsug tor rnam par rgyal / /
rje btsun sgrol ma'i sku thang du ma yod / /
bka' gdams thig le bcu drug phyag rdor dang / /
rnam 'joms gdugs dkar dkyil 'khor re re bzhugs / /
rje nyid rab byung bsnyen rdzogs gnang ba'i rten / /
thub dbang bkra shis lim ? byin rlabs can / /
khro phu thog thub gcig dang gzhan ma gnyis / /
mtshims ? chen nam mkha' grags kyi spur thal las / /
grub pa'i chu len mang grags thub sku gnyis / /
blo bzang grags gro grub pa shes rab dang / /
'phags 'od spur thal las grub byin can re / /
smr-i ti'i phyag bstar sman bla thub dbang mang / /
thugs rje btsun 'grus gdung thal las grub pa'i / /
thub dbang sku brnyan me thub mar grags pa / /
byang sems rgyal ba ye shes phyag bstar gsum / /
snar thang rdza sku mi g.yo'i sku brnyan dang / /
zla seng gdung thal las grub spyan ras gzigs / /
gnyan lo'i phyag tsha 'khrul med sgrol ljang dang / /
gzhan yang li ma byin can du ma bzhugs / /
rgya nag ri bo rtse lnga'i zhing bkod dang / /
'jam dbyangs dam par @# / /
der bzhugs chos 'phags kyi / /
tshems par yin par grags pa dar bskrun re / /
de dag rnams kyi bar mtshams mchod sprin tshul / /
rtse lnga'i rtsa skud kun tu bzang po sogs / /
me tog rigs mang bzang spos phon che zhing| |dar gos rin chen sna tshogs mtha' yas dang / /
bka' dang dgongs 'grel na bzar khyad 'phags gos / /
ding phon kying si bla re rnam pa mang / /
gos dar mang zhing dngul gyi maN+Dal gnyis / /
sa le spram dang dngul dkar g.yang tri'u'i / /
ka la sha sogs yol go rang+nas bkang / /
gzhan yang rin chen las grub ngo mtshar snod / /
mchod rdzas bsam mi khyab pa tshar du dngar / /
ye shes mgon po'i be'u bum yongs rdzogs dang / /
thams cad mkhyen pa dge 'dun rgya mtsho yis / /
mdzad pa'i lha mo rnam sras chos skyong 'ga'i / /
chos skor sna mang rje btsun de nyid kyis / /
mdzad pa'i lha mo beg tse'i las tshogs sogs / /
chos srungs sgrub thabs las tshogs shin tu mang / /
nor lha chos skyong dpal mgon bdun cu'i gzungs / /
bgrang mi lang zhing bsngo ba'i gzungs sngags mchog /
bkra shis bde legs rim pa du ma bzhugs / /
mgon po'i sku thang nyid kyi phyag nas ma / /
kha'u'i rten rdor bris dang mgon dkar gur / /
bram gzugs si thang phyag bzhi lha mo dang| |gza' mchog rA hu rnam sras rta bdag brgyad / /
mig mi bzang sogs ras bris byin rlabs can / /
rje btsun nyid kyis phyag tsha gnang ba yi / /
mgon po'i sku par rgyun 'debs par gdan gnyis / /
gor ma'i tho ba gsum dang rang nyid kyis / /
phyag bstar mgon po krig krig zhabs mtha' yas / /
gnod sbyin yab yum 'khor lo rab rgyas par / /
bskyed chog bzlas mchod rgyud don mthun par bsgrubs / /
kha che paN chen zhabs chags nang ras dang / /
bu ston phag gru srong btsan sgam po yi / /
zhabs rten cha shas rje btsun rang nyid kyi / /
bzhugs stan rnam pa mang po shing khri gsum / /
khri khebs bzang gos khyad par 'phags pa 'ga' / /
ri bo rtse lnga'i nor bu rdo yi snying / /
many+dzu shrI'i sgrub pa'i gnas kyi rdo / /
'phags bod rgya nag lho bal mon la sogs / /
gnas chen 'ga' yis sna rdo sna dang / /
dug rigs ma 'dres me tog rigs du ma / /
byang chub shing dang chu mig brgya brgyad chu / /
rin chen du ma sman sna ma tshang med / /
ma la ya skyes dkar dmar ar skya rnams / /
sdong dum brgya phrag ar nag phon che ba / /
gur kum rgya spos dkar nag bod kyi spos / /
dmar ser mi rgyab mang pos rab tu bkang / /
bsangs sna sna tshogs mang zhing gos dar rigs / /
yug dzar mang pos bar mtshams kun nas gtams / /
go khrab ya lad bcas dang ral gri 'ga' / /
bye shel bu ram ltang rtse sbrang rtsi dang / /
yul gru mang po'i 'bru sna shing 'bras 'dzom / /
me tog g.yang 'dzin spe yags phi ja dang / /
gong ma'i mchod ja dpe yu spu ja sogs / /
ja rigs sna tshogs mang po rab tu spungs / /
nas khal nyis stong lnga brgya lan tshwa khal / /
brgya phrag bzhi yi grangs kyis byur bur gtams / /
ring bsrel rnam bzhis mtshon pa'i bzhugs 'os rigs / /
ha lam smos shing phra ba brjod mi lang / /
rgyud dang sngon byon mkhas pa'i dgongs zab don / /
phyag len @# / /
ma nor gsal ba'i rjes 'gro ba / /
byed po dge slong blo bzang dbang rgyal sogs / /
du mas 'khrul pa med par yang dag bskrun / /
lha dang bcas pa'i 'gro ba ma lus pa'i / /
phul byung bsod nams zhing gi dam par bzhugs / /
da ltar zla ba bcu gsum yan la dgongs pa yongs su rdzogs pa'i gzhal yas khang brten par bcas pa ha lam grub nas /
bum sgo'i nang du re zhig nai pa la'i rgyal po 'od zer go cha zhes chos srid kyi 'byor pa phun sum tshogs pa'i dbang phyug gi thugs dam rten mdzad pas na 'od zer go char grags pa'i mnyam med thub pa'i dbang po'i snang brnyan byin rlabs kyi gzi 'od 'bar ba jo mo khro gnyer can ma'i rnam sprul lha cig khri btsun gyis spyan drangs pa de nyid bzhugs su gsol /
de nas gos bzod bu mdzad dge bsnyen sri thar sogs mkhas bsdus kyis /
hor dang ta ming gan mdzod las 'ongs pa'i khyad par 'phags pa'i gos mchog bum gdan tshon khra /
ding phon leb chen /
la thod tshon tshogs /
mkha' 'gro bkra la btags /
kha thi mthon thi sogs kyi gnam rgyan brjibs khebs dang /
sgo mchor la'ang kha thi lu khra'i thog yol gyis mdzes par byas shing /
le brgan dang gan gos tshos kha sna tshogs pa gcig lhag bcu tshan bzhi'i snyan dar rlung gi rgyal mtshan lta bu dang /
bzang gos khyad thon tshos kha sna tshogs pa kha sum brgya re gnyis las bskrun pa'i 'phan byang dar sogs kyis rgyab sha byas pa cha bcu gcig /
kha bdun stong drug brgya nyer gnyis las dras su drub pa'i phye phur che ba si byang sogs kyi nang ldan cha gnyis kyi nang du khug khra dri bzang pos gtams pa'i 'phyang 'dogs sogs bzo bkod phun sum tshogs pa dbang po'i gzhu ltar bkra bas brgyan cing /
bzo bo rnams kyang yon gyis tshims par mdzad /
gzhan yang sku mdun du mchod pa'i bye brag 'jon dmar khal brgya dang gnyis /
zong mchog zho brgya phrag bdun dang /
bcu phrag lnga las bsgrubs pa'i bkra shis rtags brgyad /
dngul srang sum stong dgu brgya go lnga las bgyis pa'i maN+Dal bzo legs phra rgyan can gsum gyis lhag pa'i nyi shu dang /
mchod yon gyi snod ting bdun tshar che ba gnyis /
dri zhim 'thul ba'i gzhong pa /
snang gsal snod mchog che ba gcig /
gzhan yang ka la sha sogs yol go mang ba yod cing /
mchod skong bzhi dang padma bzhad pa'i bum gzugs cha zangs khal bzhi bcu las bsgrubs par gser sbyangs btso mas brgyan pa /
rab dkar se ru'i r+wa zung ma Na hu /
g.yang tri shel dpyad sogs nyis brgya brgal zhing /
rgya hor sogs nas 'thon pa'i rnga sbug sil gling bu sogs mang ba /
theg chen gan dril sogs phyogs mtshams kun tu 'phyang zhing /
gzhan yang 'phags bod kha che ya tse sogs phyogs mtha' dag nas 'dus pa'i mchod pa'i bye brag tshar du dngar ba /
gzhan yang byang phyogs 'gro ba'i 'dren pa rje btsun dam pa blo bzang bstan pa'i rgyal mtshan gyis phul ba'i sa zla /
dngul /
ma Na hu /
g.yang tri sogs las grub @# / /
pa'i yol go sna tshogs rkang 'thung lo ma dang 'bras bus bkang ba'i kha 'jog /
zhum mig /
padma rA ga /
m+r+gad la sogs pa rin po che rin thang du ma ri ba dang /
khyad par 'phags pa'i gos dar gyi ma shing sogs bsam gyis mi khyab pa'i bsnyen bkur nar mar bsgrubs /
gong du sku gdung za ma tog bum nang du spyan drangs pa'i nyin nas bzungs sku mdun du dge 'dun bzhis /
dpal gsang ba 'dus pa'i rgyud 'don dang cho ga'i sgo nas mchod pa 'bul ba'i rgyun tshugs shing /
zla ba byung ngo cog gi dus chen nyin mar me'i rgyur mar khal dgu re bcas sna lnga'i brgya mchod kyang 'chag med 'bul ba'i rgyun tshugs /
de nas nyer bzhi'i nyin sngags grwa ba rnams kyis dpal gsang ba 'dus pa'i rnal 'byor la gnas pa'i sgo nas rab tu gnas pa'i sta gon dang /
lnga mchod chen mo'i nyin rab gnas dngos gzhi ye shes sems dpa'i tshogs dam tshig pa la bstim pa spyan dbye kha skong gi sbyin sreg /
chos srungs mnyes byed gtang rag bskang gso bcas rgyas par mdzad pa dang dus mtshungs su /
mkhan chen thams cad mkhyen pa chen por yang phyag nas spyan dmigs zhus 'dug par /
de nyin po ta la nas bkra shis lhun po'i bar la 'jal 'od kyi zam tshugs shing /
nam mkha' g.ya' dag pa la me tog gi char babs pa sogs kun gyi mthun snang du grub pa dbus phyogs nas byon pa'i rgyal bzang sprul sku sogs kyang gleng ba dang /
'dir yang de mtshungs kun gyis gzigs pas bkra shis dge mtshan phun sum tshogs pa byung zhes brjod /
spyan dbye'i rdo rje slob dpon mkhan chen rdo rje 'dzin pa dkon mchog rgyal mtshan la yon zab rgyas dang /
slob dpon sku skye khag /
thugs sras lha pa zhabs drung /
dge skos sogs la rnam gzhag zab rgyas dang /
sngags grwa ba rnams la'ang bsti stang yang dag pa'i sgo nas yon kha btags /
dngul srang re /
gos kha re dang /
de mthun rig grol gyi yon tan dang ldan pa'i 'dus pa rgya mtshor mang ja sbyor sbrel thog shis pa brjod pa'i me tog gi char 'bebs par mdzad pa'i yon du dge 'dun nyis stong lnga brgya bdun cu la dngul srang re phul /
gzhan yang gtsang rong myang sogs kyi dgon sde'i rigs dang ri khrod bcas par mang ja /
bsngo rten rnam gzhag /
spyi 'gyed gser sga cha 'grig bcu bzhi /
ja 'khor drug brgya phrag phyed kyis mnyes par byas /
bris pa dbu mdzad chos dbyings rgya mtsho dang /
bal po lha bzo ba bcas pa'i bsgrubs gla khyon bsgril nas khal brgyad khri chig stong drug brgya go lnga rnams thob par /
kha btags che legs gya bdun /
gan dkar spus legs /
gser mgur zho re bzhi /
dngul srang chig stong bzhi brgya nyer drug gan gos kha thi / /
mthon thi sogs yug gtsang nyis brgya nga drug /
ling byang sman rnying yug brgya phrag phyed gnyis /
gos sngon sogs gon pa sne kha mang zhing /
rgya zam gyis gtsos pa'i ras cha'i rigs sogs bstar bas yid lhag par mgu bar byas /
tshim byed zla ba'i tshes brgyad la mkhan chen thams cad mkhyen pa'i sku @# / /
zhabs nas /
sde pa sne gdong nas dang /
lcang ra nas rdzong sta gnang ba'i dngul gdung rin po che'i dbu thog tu gos bzang gi bla re /
snyan shal bzang gos dmar ser gyi ngos la g.yas par /
mtha' bral stong chen sa bon drim med / /
phyin drug drod gsher gyis smin skyed bsrings pas / /
chos gzugs mya ngan med pa'i ljon pa che / /
sangs rgyas kun gyi 'byung gnas gcig pu ba / /
skyon bral yon tan rdzogs par rgyal ba kun / /
mtshungs las mchog dman shes byar mi srid kyang / /
deng dus lnga brgya'i gnyen du mgon khyod kyis / /
mi zad thugs rje che 'di gang gis bskrun / /
zhing 'di'i bkod pa nyer bsdus 'og min na / /
longs spyod rdzogs sku'i nyi ma 'od po che / /
gangs can 'gro ngor gdugs gcig mngon sum du / /
phul byung mtshan dpe'i dkyil 'khor 'char du gsol / /
ngal brgyas 'bad na don ldan snying po ru / /
sgrub 'dod 'khor ba mtha' med chu shing la / /
thar pa'i snye ma g.yur du legs za bar /
mkha' khyab yid can ma lus spyod gyur cig /
sems can bsam pa'i khyad par de nyid dang / /
mthun par rab 'jug chos phung rgya mtsho'i sgo / /
phye ba'i snying po brgya phrag thabs mkhas kyis / /
rnam pa thams cad mkhyen pa'i sar bkri shog |rnam par rab bkra dge mtshan bla na med / /
shis pa brjod pa swa sti'i dbyangs snyan can / /
lhun po'i spo ltar ches mtho khrims ldan sde / /
thos dang bsam pa'i ba dan ring rkyong shog /
mkha' khyab kun tu bzang po'i mchod pa'i sprin| |phung por 'khyil las gcig tu dkar ba'i char / /
'jig rten gsum gyi 'dzin ma gsher ba'i rgyun / /
kun mkhyen ye shes rgya mtshor 'jug gyur cig /
ces dang /
snyan shal g.yon par /
gang thugs spangs rtogs dpal gyi be'u'i gzugs / /
rdzogs par 'khyil ba'i snying po rgyal kun gyi / /
yon tan phung por gtams pa'i za ma tog /
phan bde'i sa chen rab 'degs nye ba'i dbang / /
lha dang bcas pa'i skye dgu'i bsod nams kyi / /
zhing du du dung yongs spel snyan grags rnga / /
srid rtser brdung la nges pa'i gtan tshigs su / /
'dab rgya'i char gyis dbyig 'dzin 'gengs 'dir ltos / /
rnam 'dren sras bcas gang+ga'i rdul snyed pa / /
nyer bkod dag pa'i zhing du yid bzhin gdung / /
'dren pa'i sngon 'gro'i 'ja' tshon gsar pa'i lam / /
DA ki ma tshogs gom stabs cir yang bsgyur / /
'on te gangs can dpal mo'i mngal sbrum par / /
dus su bder btsas legs byas lus phra mas / /
skal bar thob pa'i byin rlabs 'dod 'jo'i rten / /
sten byed rin chen mchod sdong 'di rmad byung / /
'gro 'dis ched btab tshogs gnyis sa bon 'bras / /
smin pa'i sku gsum snye ma g.yur za ba / /
sangs rgyas kun gyi bzhed pa'i gzhan phan khur / /
mgon khyed phrag par khyer bas mchog tu lci / /
de phyir rnam 'dren du mas ring spangs pa / /
snyigs mar cher spyod gdul dka' sems can gyi / /
don byed byang phyogs sA la'i sman ljongs su / /
ngo mtshar sprul sku'i mdzad pa yongs ston gsol / /
dkar por byas pa'i las kun cung zad tsam / /
@# / /
chud mi 'dza' bar mkha' mnyam skye dgu rnams / /
bla med byang chub snying po gzugs can bzhin / /
mngon sum nyams su myong ba'i rgyu ru bsngo /
zhes pa'i bka' rtsom dang bcas pa dang /
dngul dkar gyi maN+Dal rgya che ba /
mchod pa sna lnga phyogs rer brgya brgyad re rnams zhag gnyis kyi bar 'bul ba dang /
'dus tshogs su mang ja tsha dro bcas mkhan por bkur bzos kyi bka' drin mchog tu che bar gleng /
khro mo zhes pa shing 'brug zla ba dang po'i bzang po gnyis pa nas spyi skyur dang lnga nas cho 'phrul gyi mchod pa tshugs pas bsti stang smon lam phun sum tshogs pa dang /
dpyid chos gnyis la zhabs tog yang dag zhus shing /
dus mchod chen mo'i nyin mang ja sbyor sbrel tsha ra sogs dang /
slob dpon dbu chos la rnam gzhag /
spyi 'gyed zing ja ko khra lnga bcu nga lnga phul zhing /
de mtshungs gtsang rong khul dgon che 'bring chung gsum /
bya bral gyi sde dang bcas pa la mang ja /
bsngo rten rnam gzhag dang bcas pas mchod /
nag zla'i nyer bdun la rin chen gnyis pa srang brgya phrag lnga las grub pa'i rje nyid kyi sku brnyan sku tshad dang mnyam pa'i nang bzhugs su ring bsrel rnam bzhis mtshon pa'i sku gsung thugs rten gyi rigs du ma dam pa'i phyag bzhes dang mthun pa'i sgo nas byung bur gtams pa byin rlabs kyi gzi 'od 'bar ba la na bza' dang bcas 'dus ldan rgya mtsho'i thugs dam rten du gtsang khang gi dbus su seng khri'i steng du bzang gos kyi kha gang ma brtsegs pa'i khar bzhugs su gsol ba'i sku mdun du /
rje nyid kyi zhal dkar zhal stegs /
spyi blugs dang /
phyag mtshan DA dril sogs mchod rdzas kyi yo byad bzang po phul ba dang lhan cig tu dge 'dun rnams kyis shis pa brjod pa'i me tog gtor /
dga' byed zla ba'i nang du rgya nag gong ma chen po nas dngul gdung rin po cher mchod 'bul du /
mi sna mchod rten bla ma dang /
chas 'phel dge slong sbrel po ched mngags gnang ba 'byor bas de kha'i lnga mchod nyin bzang gos khyad par 'phags pa'i snyan dar du ma dang /
gang+ga skyes srang lnga lhag pa'i brgya phrag phyed las grub pa'i maN+Dal bzo mdzes pas mtshon mchod pa'i bye brag zab cing rgya che ba stsal zhing /
mi sna so sos kyang maN+Dal mchod pa'i yo byad sna tshogs pas mchod cing rten 'brel phun sum tshogs pa mdzad /
de mthun gnas rnying zhabs drung gis kyang /
mchod 'bul bar er khe tsha khang dbon po 'byor bas mchod pa bla na ma mchis shing /
cha dkar dbang gi dpon mo gu ru na rgun chi'i dge rtsa dngos po phon che zhing mu tig shin tu che ba'i 'phreng ba brgya rtsa brgyad phul ba bum ldir gyi sgo rgyan du che chung brjes nas phul skabs snga sor rje nyid la na bza' sgron pa sogs kyi dus tshul khrims kyi dri bzang po yong ba ji lta ba bzhin de skabs kyang zham ring ba blo bzang bstan 'dzin gyis tshor bas rje nyid dang dngos su mjal ba lta bu'i spro dga' dang yid tshim pa byung 'dug /
dbyar gnas kyi zhabs tog kyang sngar bzhin zhus /
ston chos gnyis la'ang bsti stang bla na @# / /
ma mchis shing /
gnyis pa'i thog slob dpon chos khrims dbu mdzad sogs la rnam gzhag /
dge 'dun nyis stong la nye bar rin chen gnyis pa srang re'i phyag 'gyed kyis mnyes par byas /
dgun chos gnyis la phogs ja tshul bsgrubs shing 'chad nyan kyang shin tu 'phel ba'i thog /
sngags grwa ba rnams kyis rgyal bstan spyi'i rim gro la dmigs chos srungs spyi mnyes byed sogs sngar rgyun ltar bgyis /
sna tshogs dbyig gi lo'i cho 'phrul dus chen gyi mchod pa dang /
smon lam yang bla na ma mchis pa 'phel ba byung /
snga gong sku gdung rin po che'i bum sgo'i nang du chos kyi rgyal po 'od zer go cha'i thugs dam rten bzhugs pa de'i tshab tu /
rje nyid kyi snang brnyan lhad bral dngul dkar srang chen bzhi brgya dang drug cu rtsa gnyis /
tsha gser mgur zho bdun gyis bsnan pa'i bcu phrag brgyad las grub pa'i nang bzhugs la /
gzungs chen sde lnga sogs dang /
rje sangs rgyas ye shes kyi dbu nyal /
yang dag par rdzogs pa'i sangs rgyas shAkya thub pa'i yungs 'bru lta bu'i 'phel gdung rgyal rtse bcan /
rin spungs pa /
chos lung bcan sogs lnga /
jo bo rje'i dbu glad ring bsrel dang gdung /
mkhas grub khyung po dang mnyam med rin chen brtson 'grus kyi gdung /
dge ba'i bshes gnyen sha bo sgang pa'i zhabs dar gyi dum bu ma rgad ma /
rgyal ba blo bzang don grub dang rje de nyid kyi gsung 'bum /
thugs kar ye shes sems dpa'i tshul du rje nyid kyi snang brnyan gser zangs las grub pa'i nang bzhugs su dbu lo bubs dang ring bsrel rnam bzhis bkang ba rang nyid kyi phyag nas can dang /
skye bdun /
bdud rtsi ril bu sogs mang zhing /
rje de nyid kyi byu ru'i bgrang 'phreng rgyan ldan dkyus ring gnang ba'i sku snye'i g.yogs dang thugs dam rten ston pa'i li sku /
rje de nyid kyis dkyus ring spyan rten gnang ba mkhas grub sangs rgyas ye shes la dben sa bka' rgyud pa'i bla ma dang yi dam /
rgyal ba blo bzang don grub la grub chen chos rdo rje sogs bla brgyud du mas bskor ba sman thang pa sku mdun blo bzang pa'i phyag bris /
rje btsun sa paN /
de bzhin gshegs pa'i lha babs kyi mdzad pa /
skyid grong 'phags pa'i zhing bkod /
tshe dpag med /
jo bo chen po a ti sha'i rnam thar zhing bkod /
jo 'brom yab sras la zab dang rgya che nyams len byin rlabs brgyud pa'i bla mas bskor ba /
bde 'jigs /
'od dpag med /
yum chen mo /
bka' gdams lha bzhi sogs dang /
mgon po phyag drug pa sogs chos skyong ba'i bsrung ma'i snang brnyan shin tu mang ba rnams sman bla don grub pa'i phyag bris ma /
mgon po 'khor bzhi bcas sman bla 'jam dbyangs pa'i phyag bris ma sogs thugs dam rten du dkyus ring bsten pa gzhan yang byin rten sna tshogs sogs rgyud don dang mthun pas legs par bkang ste /
khyed gos kyi na bza' brtsegs mang dang /
drang srong snod mchog 'bras bus bkang ste phyag mtshan du phul nas /
tshes bcu gsum gyi nyin 'dus pa rgya mtshos shis pa brjod pa'i me tog gi char phab ste dngul gdung rin po che'i bum sgo'i @# / /
nang du bzhugs su gsol /
de nas nyer bdun gyi nyin gza' tshes legs pa dang bstun gdung khang gi dbu thog tu gser phibs bya 'dab dang bcas 'bul bar rig byed kyi yang rtser son pa chos dbyings rgya mtshos bkod pa dang /
shing bzo dbu mdzad gras nas /
ayon sogs mkhas pa nyi shu dang /
lcags bzo dbu mdzad dar rgyas dang /
bre srang sogs nyer bdun gyis bzo btsugs nas zla ba drug gi khongs su grub par bzo bo rnams 'dzugs dang sogs kyis mgu ba'i thog /
yon thob bsdoms bre tshad kyi nas khal chig khri chig tshong brgya dang bdun cu thob par kha btags che legs sum cu la reg pa /
dngul srang bcu bzhi /
mu tig zho bcu drug /
gos yug so drug /
sman rnying rta sogs dngos po spus gtsang ba gya nom pas yid la 'bab pa mdzad /
glu dbyangs zla ba'i dkar cha'i rdzogs pa gnyis pa'i gza' skar sbyor ba dang bstun /
dbu mdzad chos dbyings kyi bkod pa blor bcags pa'i /
'phul brdung phra gsum gyi bal po dbu mdzad sogs sngon ma rnams kyi thog /
zangs brdung pa shel dkar bal sbubs dbu mdzad rab brtan dang rnam sras bcas mi bcu bdun gyis bzo gra legs par btsugs par 'jon dmar khal don lnga lhag pa'i lnga brgya bdun stong las grub pa /
dag pa'i khams khal lnga bcu nga gnyis brgal ba /
swA war+Na zho nga lnga lhag pa'i drug brgya lnga stong chig khris rnam par mdzes pa'i bzo bkod ngo mtshar rmad du byung ba lo gcig dang zhag nyi shu'i khongs su gegs med grub pa dang bstun /
dbu mdzad chos dbyings rgya mtsho dang bzo rigs pa rnams la bsgrubs gla khyon bre tshad kyi nas khal bdun khri drug stong drug brgya re lnga thob par kha btags che legs nyi shu rtsa gcig /
gser mgur zho lnga bcu nga gcig /
dngul srang brgyad brgya dang sum cu /
mu tig srang bdun brgal ba /
gos tshos kha sna tshogs yug nyis brgya so lnga /
byu ru spos shel /
gser sga /
sga dmar dngul 'khyud can /
rta /
mdzo /
ral gri /
gon pa sna tshogs /
ling byang sman rnying /
chu tsa /
ras cha sogs bstang bas yid lhag par tshims par bgyis /
dus mchod chen mo'i nyin 'dus sder mang ja sbyor sbrel tsha ra sogs sngar rgyun thog /
slob dpon chos khrims dbu mdzad rnams la rnam gzhag dang /
dge 'dun nyis stong sum brgya lhag par spyi 'gyer ja 'khor drug lnga bcu la reg pa /
de mthun dben dgon gyis gtsos sgrub sde rnams la mang ja ja 'gyed dang /
gtsang khul gyi dgon khag rnams la mang ja bsngo rten rnam gzhag dang bcas pas mchod /
dbyar gnas dang /
ston chos gnyis la zhabs tog mi zhel ba'i thog /
ston chos gnyis par slob dpon chos khrims dbu mdzad rnams so sor rnam gzhag zab rgyas ngos /
spyi 'gyed bco lnga lhag pa'i dngul srang brgya phrag gnyis /
gos bzang sgrigs kyi bla bre dang /
rten khebs bcas drug /
gos chen gyi ber rtsar mo rgya gos sna tshogs /
dngul sga cha 'grig bdun /
gos gdan snye 'bol 'dres pa drug gis yang dag par mchod nas /
dgun chos gnyis la'ang phogs ja tshul sngar rgyun bzhin dang gsung chos kyang @# / /
shin tu 'phel ba dang /
me rta lo cho 'phrul dus chen gyi mchod pa dang smon lam yang shin tu 'phel zhing /
dpyid chos thog dus mchod chen mo'i nyin dge 'dun phyed sum stong lhag par mang ja /
tsha ra /
rnam gzhag /
spyi 'gyed zing ja dngul gyi yol go mtho ba re phul /
de mtshungs gtsang rong khul gyi dgon khag dang dben gnas kyi sde bcas par bzang ja'i mang ja /
bsngo rten /
rnam gzhag bcas bsgrubs /
nag zla'i tshes thog la phogs ja tshul dang /
nyer gcig la mchod khang gi gser phib steng 'og la shing tshon gyi dbu mdzad dge slong dpon po sogs bris pa bcu gcig dang gcen lung gser brdungs pa bcas pas las grwa tshugs shing rgya bod kyi gser shog phon che bas brgyan pa zla ba gnyis kyi khongs su legs par grub pa'i yon du kha btags /
dngul /
gos yug /
ban chas sogs dang /
byang sman ras bcas nas thog tu phab par khal nyis stong drug brgyas rab tu mgu bar byas nas /
dbyar ston gyi chos thog la'ang bsnyen bkur phun sum tshogs pa bsgrubs ngos /
ston chos gnyis par slob dpon sogs la rnam gzhag zab rgyas dang /
'dus sder 'gyed kha btags /
gos chen gyi bla re /
bla gos sna tshogs /
zing ja /
rgya ja /
gos chen gyi snye 'bol /
khom bu /
lcags krol /
ka ras sogs phon che bas mchod pa rmad du byung ba bgyis shing /
dgun chos gnyis la'ang sngar ltar zhabs tog zhus /
me lug cho 'phrul gyi mchod pa dang smon lam phun sum tshogs pa dang /
dus chen nyin mang ja /
tshar /
bsngo rten rnam gzhag /
'gyed zing ja sbag nyis brgya dang bzhi /
de mthun ri sul gyi bsam gtan pa'i sde la yang mang ja spos shel gyi 'gyed dang /
gtsang rong gi dgon sde rnams la yang mang ja bsngo rten rnam gzhag phul zhing /
mchod khang gi gser phigs steng ma'i nang du rdo rje 'phreng ba'i dkyil thang gra mtshungs sum cu rtsa gnyis sogs bzhugs pa'i dbu thog tu gos bzang gi gnam rgyan /
ma Na hu /
g.yang tri la sogs pa'i mchod rdzas kyi bye brag kyang phul /
dgongs pa yongs su rdzogs pa'i gsung rten du rgyal ba zas gtsang sras kyi bka' ljongs 'dir 'gyur ro cog rnams e pa dpon yig mkhas gra brgya phrag gcig dang nyi ma'i grangs kyis dpyid chos gnyis pa tshugs pa dang dus mtshungs su dbu tshugs par /
rams shog shin tu spus gtsang par gser gar 'drongs ngos /
mgyogs dang sla bcos su ma song ba'i legs dag gtsor bton gyi glegs bam brgya rtsa brgyad la gser btul ma mgur zho sum stong dgu brgya bcu gnyis /
zhal khebs dbu dar gan gos dmar ser sngo ljang thog /
kha thi /
mthon thi rgyu bzang ba'i steng rgyag bcas lnga brtsegs /
na bza' kha thi mthon thi ling gi rgyab ldan /
glegs shing mtshal gyis byugs par gang+gA skyes zho bdun cu don lnga'i ri mos spa ba /
glegs thag se ta ho dang spu khar gyi bzhugs khom bcas gra mtshungs spus khyad du thon nges pa zla ba brgyad pa'i tshes nyi shu yan la yongs su rdzogs pa grub pa dang /
mkhan chen thams cad mkhyen par rab gnas spyan dmigs zhus pa'i dus bsgrigs dang bstun /
nyer lnga'i snga char mdzod 'dzin zham ring pa rnams dang /
slob dpon @# / /
rnam pa /
sku skye chos khrims bcas pas bdug spos bzang po thogs shing /
sngags grwa ba rnams kyis gdugs rgyal mtshan ba dan phye phur rol mo sogs mchod pa'i bye brag bsam gyis mi khyab pa khyer te bsu 'phreng sngon du 'gro bas spyan drangs /
de nyin sngags grwa dpon slob rnams kyis dpal gsang ba 'dus pa mi bskyod pa'i sgo nas rab tu gnas pa'i sta gon dang /
phyi nyin dngos gzhi kha skong sbyin sreg dang /
chos srung rgya mtshor gtang rag mchod 'phrin /
'dus ldan rgya mtshos mang ja sbyor sbrel thog shis pa brjod pa'i me tog gi char phab ste /
lha dang bcas pa'i 'gro ba ma lus pa'i mchod gnas dam par mnga' gsol bas rdo rje slob dpon la mchod 'phar dang /
slob dpon chos khrims dbu mdza sogs la rnam gzhag zab rgyas /
rgyud pa rnams la zhabs tog phul du byung ba'i thog kha btags che ba /
dngul srang re /
sman kha re dang /
'dus pa rgya mtshor yang rgya dngul srang re phyag tu phul bas bkur sti bla na ma mchis pa bsgrubs shing /
e pa dpon yig pa rnams dang /
zhus chen las byed pa rnams kyi yon du kha btags nyis brgya bdun cu /
sa le sbram zho so drug lhag pa'i nyis brgya /
rgya dngul spus legs srang chen lnga brgya dang nyer drug /
mu tig zho brgya phrag gcig dang bcu phrag brgal ba /
shal pa dkar dmar bdun /
spos shel rdog che gsum /
gos bzang sgrigs kyi bla re rten khebs bcas bcu gcig /
gser sga cha 'grig gnyis /
rta bcu gcig /
gos kha thi mthon thi sogs yug drug cu rtsa drug /
khrab rmog ral gri /
ja /
byang sman /
gon pa sna tshogs /
rgya zam khom bu ka ras sogs dngos po spus gtsang ba 'brur phab bre tshad kyi khal khri phrag lnga dang nyis brgya dang bcu phrag gsum thob pa'i bsgrubs glas yid mchog tu mgu bar byas shing /
de mthun gtsang rong khul gyi dpon gnas kyi sde dang dgon sde che phra tshang mar mang ja /
rnam gzhag zab cing /
spyi 'gyed rin chen mchog can srang sum brgya dang bcu phrag gcig /
rgya ja 'khor drug bcu bdun /
gos chas kha sna tshogs pa yug bcu phrag bdun la reg pa yang dag par phul ba'i sgo nas mnyes par byas so / /
smras pa /
phul byung thugs rjes gdul ba'i zhing gzigs nas / /
ljongs 'dir ngur smrig gar sprul lus can kun / /
phan bde'i lam bkod sku gsum nor gling du / /
'khrid mkhas ded dpon che der gus pas 'dud / /
mgon khyod 'phrin las nyi ma 'od po ches / /
thub bstan gling bzhi'i dbus su gsal mdzad kyang / /
gzhan don rlung gi bgrod pas phyi ma'i rir / /
phyogs pa'i rtogs brjod chu thigs tsam zhig brjod / /
mi mjed zhing gi mdzes sdug ma lus pa / /
gcig tu bsdus pa'i rjes 'gro mchod sdong che / /
lha dang bcas pa'i mchod gnas dam pa ru / /
bgyis pas thub bstan mi nub dar rgyas shog /
gang zhig 'di la ngang bas mchod pa'i sprin / /
nor 'dzin nam mkha'i khyon bkang yongs 'bul ba / /
kun kyang sdug bsngal rgya mtsho las grol nas / /
bde ldan zhing du thogs med 'jug gyur cig /
mchog gsum pho brang brten par bcas bskrun par / /
lus ngag yid gsum dal bas 'bad pa dang / /
mthun rkyen dngos kun sbyor ba mu mtha' yas / /
kun kyang rgyal ba'i go 'phang @# / /
thob phyir bsngo / /
de ltar bgyis pa'i legs spyad dge ba'i tshogs / /
gcig tu 'khyil ba'i rdzing bu las 'thon pa / /
skal ldan shing rta bzang po'i chu rgyun gyis / /
'gro rnams bzod dka'i tsha gdung rab bcil shog /
rim gnyis mthar phyin drang srong chen po'i gdung / /
bzhugs gnas chos sku'i rten mchog mchod 'os gnas / /
ji srid nyi zla'i bgrod pa ma rdzogs par / /
de srid ri dbang lta bur g.yo med shog /
'jam dpal snying po'i chos srid de 'dzin rnams / /
yun ring brten cing phyogs bcur 'phel ba dang / /
mar gyur 'gro rnams chos 'byor longs spyod rgyas / /
nyin mtshan rtag tu dge ba'i bkra shis shog /
ces rje btsun blo bzang chos kyi rgyal mtshan dpal bzang po'i spyod tshul gyi 'phro khrigs su bsgrigs pa 'di yang /
dang ldan mang pos yang yang bskul ba'i blo ngo dang bstun nas /
phyag mdzod blo bzang dge legs dang /
mdzod 'dzin phun tshogs rab brtan /
gsol dpon blo bzang bstan 'dzin rnams kyis rje de nyid kyi gsung dang mdzad pa thun mong ba 'ga' zhig zin bris su btab 'dug pa dang /
dgongs pa yongs su rdzogs pa'i ched du sku gsung thugs rten bzhengs mchod 'gyis pa /
ris med kyi tshangs spyod ldan pa'i dge bdun mang po la rnyed bkur bsgrubs pa'i brjed byang bkod pa rnams la gzhi byas /
sgro skur gyi brjod bya spangs te /
shAkya'i btsun pa blo bzang ye shes kyis kun ldan zhes pa lcags pho byi ba'i lo ston zla tha chung gi lha babs dus chen nyin mjug grub par sbyar ba dge legs 'phel / /
pa ri pr-i ts+tsha / /
sarba mang+ga laM / /
swa sti /
phan bde'i 'byung gnas rgyal bstan yongs 'du'i ljon / /
rab rgyas 'gro kun thar mchog 'bras bzang la / /
spyod phyir bkra shis lhun grub chos grwa cher / /
chos sbyin 'dzad med dal 'gro'i rgyun 'di spel / / / /
sarba dza ga taM / /
