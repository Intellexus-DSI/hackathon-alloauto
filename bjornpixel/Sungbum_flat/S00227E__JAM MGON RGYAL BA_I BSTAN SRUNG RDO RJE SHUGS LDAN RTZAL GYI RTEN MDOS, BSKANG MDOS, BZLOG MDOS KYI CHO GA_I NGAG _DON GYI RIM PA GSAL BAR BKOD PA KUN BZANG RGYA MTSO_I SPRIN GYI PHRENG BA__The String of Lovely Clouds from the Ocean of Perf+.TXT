@# / /
'jam mgon rgyal ba'i bstan srung rdo rje shugs ldan rtsal gyi rten mdos /
bskang mdos /
bzlog mdos kyi cho ga'i ngag 'don gyi rim pa gsal bar bkod pa kun bzang rgya mtsho'i sprin gyi phreng ba zhes bya ba bzhugs so / /
@## / /
blo bzang rgyal zhes 'jam dpal dbyangs nyid de / /
'jam dpal drag por glal ba 'jigs mdzad lha / /
'jigs mdzad mi yi gar rol tsong kha pa / /
rnam gsum dbyer med byin brgyas rtag tu skyongs / /
blo bzang 'jam dpal zhi khro'i ring lugs 'di / /
bsrung zhing skyong la zla bral rdo rje'i shugs / /
mthu ldan bye ba'i las bzhi khyod gcig pus / /
bsam rgur 'jo ba'i dga' ston deng 'dir stsol / /
srid zhi'i legs brgya ji snyed rkyen las skyes / /
rdzas sngags ting 'dzin tshogs 'bras bsnyon du med / /
de phyir khyod dgyas mchod sprin mthun pa'i rdzas / /
sngon med 'dod rgu'i gter brgya deng 'dir spro / /
'dir lha mchog sprul pa'i rgyal chen rdo rje shugs ldan rtsal dgyes bskyed pa'i @## / /
rten bskang bzlog mdos kyi tshul ji ltar bya ba'i rim pa lag tu blang bde bar 'god pa la gnyis /
lag len bca' gzhi'i rim pa dang /
ngag 'don cho ga'i rim pa'o / /
dang po ni bca' gshom gyi lag len rgyas bzur du bkod zin pa las shes par bya zhing /
gnyis pa ngag 'don cho ga'i rim pa nag 'gros su 'god pa la /
rten mdos /
bskang mdos /
bzlog mdos gsum las /
dang po rten mdos kyi cho ga bya tshul ni dge sems khyad par can gyis zin pa'i ngang nas /
skyabs 'gro sems bskyed /
dga' lha'i rnal 'byor dang 'brel ba'i dmigs brtse ma'i gsol 'debs bcas sngon du btang /
rdo rje 'jigs byed lha bcu gsum ma'am dpa' gcig gang rung gi bdag bskyed /
bzlas pa /
gtor 'bul dang bcas pa gzhung bzhin legs par grub rjes /
spro na nyin dang por bgegs gtor sbyang khrus bcas spyi ltar bya /
dngos gzhi thog mar mdos byin gyis brlab pa la shes pa bzhi ste /
ri rab gzhal yas khang du shes pa /
dregs pa'i gzugs brnyan pho nya las byed du shes pa /
mthun rdzas yas stags glud skongs su shes pa /
phyag mtshan mtshon char shes pa bzhi las /
bskang bzlog gi mdos kyi skabs sngon du sger bskang rgyas pa mngon rtogs nas bstod pa'i bar cha tshang bsngon du btang rjes shes pa bzhi sogs la 'jug kyang /
'dir rten mdos la de ltar mi dgos par mdos chog nyid la dmar bcangs su 'jug pas chog pas /
de la dang po ri rab gzhal yas khang du shes pa ni /
hrIH Sh+T+rIH sa bsangs /
swa b+hA was sbyangs /
stong pa'i ngang las nam mkha' /
rlung /
chu /
sa ste 'byung ba bzhi'i dkyil 'khor gyi steng du ri rab lhun po shar shel /
lho in+d+ra nI la /
nub padma rA ga / /
byang gser las grub pa bang rim bzhi pa /
phyi rol gyi rmang du gser gyi ri bdun /
rol pa'i mtsho bdun /
gling bzhi gling phran /
mtha' lcags ri mu khyud kyis bskor ba'i nang lha mi'i 'dod yon bsam gyis mi khyab pas gang bar gyur pa'i ri rab kyi steng gi dbus su rin po che sna tshogs las grub pa'i pho brang sum brtsegs /
rin po che'i ka ba brgyad kyis btegs pa'i rdo rje'i gdung bzhis mdzes par phub pa la 'dzam bu'i gser gyi rgya phubs rim pa gsum brtsegs 'od du 'tsher ba'i rtse mor rdo rje nor bu rin po che'i tog gis mdzes pa /
pho brang 'og ma'i steng gi zur bzhir lcog bzhi dang /
gdugs dkar po @# / /
gser gyi yu ba can bzhi /
phyogs rer kha dog sna lnga pa'i dar gyi ba dan dang /
rgyal mtshan gnyis gnyis te brgyad /
gzhan yang 'phan bzang rin po che'i rgyan gyis mdzes pa sna tshogs 'chang ba'i lda ldi /
de rnams kyi dar lce'i sne mor gser gyi dril chung g.yer kha sil sil du 'khrol ba /
gser gyi gany+dzir stong gis phyogs mtshams rnams su mdzes pa /
pho brang gi phyogs bzhir them skas dang bcas pa'i gser g.yu lcags dung gi sgo bzhi rin po che sna tshogs kyi rta babs sgo lcog 'od 'bar bas mdzes pa /
phyi rol du 'dod yon gyi snam bus bskor ba la mchod rdzas sna tshogs thogs pa'i lha mo'i tshogs kyis mchod pa byed bzhin pa /
rtsig pa'i steng na rin po che'i pha gu la gnas pa'i gser gyi ske rags bzhi'i phyi ngos su chu srin gyi kha nas 'phyang ba'i rin po che'i dra ba dra phyed rnga yab dril chung gis brgyan pa sogs lha dang mi las yon tan khyad par du 'phags pa'i khang bzang dam pa bkod pa phun sum tshogs shing mchod rdzas yid du 'ong ba brjod kyis mi lang bas mdzes par byas pa /
shar gyi lcog bai DUr+ya dkar po las grub pa'i lha'i gzhal med khang rgya phubs can /
rin po che'i r+wa pa zlum pos bskor ba /
lho'i lcog 'dzam bu chu bo'i gser sbyangs las grub pa'i khang bzang rgya phubs can rin po che'i r+wa ba gru bzhi pas bskor pa /
nub kyi lcog padma rA ga'i khang bzang rgya phubs can rin po che'i r+wa ba zla gam gyi dbyibs can gyis bskor ba /
de dag gi nang du rgyal srid sna bdun /
bkra shis rdzas rtags sogs dpal 'byor gyi bkod pa mtha' yas pas gtams pa /
byang gi lcog drag po gnam lcags 'bar ba'i mkhar keng rus kyi rgya phubs can mtshon cha sna tshogs kyi r+wa ba gru gsum pas bskor ba /
mtshams bzhi'i lcog rnams yid 'ong 'ja' gur 'khrigs pa'i nang du rin po che las grub pa'i 'chi med lha'i khang bzang bkod pa phun sum tshogs pa /
lha'i skyed mos tshal gyis bskor ba /
de dag gi khor yug tu lha mi'i dpal 'byor ma tshang ba med pas yongs su bskor ba'o / /
gnyis pa dregs pa'i gzugs brnyan gtso 'khor pho nyar bcas par shes pa ni /
pho brang dbus mar rin po che'i gdan khri yangs pa'i ngos la brten pa'i rab brjid gdong lnga'i dbang po 'jigs su rung ba /
rin po che'i rgyan dang dar zab kyis g.yogs pa'i steng du ya hUM gis mtshan pa yongs su gyur pa las ngo bo 'jam dpal gshin rje'i gshed dang dbyer ma mchis pa rnam pa 'jam mgon bstan srung rgyal chen rdo rje shugs ldan rtsal sku mdog dmar smug zhal gcig phyag gnyis pa dgyes 'dzum @# / /
bzhad pa'i zhal cung zad gdangs shing ljags 'dril ba /
snying rje'i shugs kyis rngam pa'i spyan gsum g.yo ba /
sma ra dang smin ma me ltar 'phro ba /
phyag g.yas gser gyi spu gri nam mkha' la 'phyar zhing /
g.yon pas dgra bgegs kyi don snying rtsa ba dang bcas pa thugs kar bsnams pa mchan khung g.yon na dgos 'dod lhug par stsol ba'i gter gyi ne'u le dang /
khams gsum dbang du 'gugs pa'i gser gyi lcags kyu bsnams pa /
dbu la 'dzam bu chu bo'i gser gyi mdangs can gyi thang zhu dar gyi rgyan can gsol ba /
rab byung gi cha byad can chos gos rnam gsum lhab lhub tu 'chang ba /
zhabs la gsang phu stag lham bzhes pa /
sku'i sprul pas 'jig rten khyab pa /
gsung gi 'phrin las kyis bstan pa srung ba /
thugs kyi dgongs pa stobs bcu dang ldan pa /
rnam 'gyur ma nges pa ci yang ston pa'i sku las skyes pa'i ye shes kyi me rlung 'khrugs pa'i dbus na bzhugs pa /
! shar gyi khang bzang gi nang du gtso bo'i gzugs phung rnam par dag pa'i ngo bo rnam snang shugs ldan rtsal sku mdog dkar po khro zhing 'dzum pa phyag g.yas mda' dar me long gis brgyan pa 'phyar zhing /
g.yon zhags pa 'dzin pa /
sku la dar dkar gyi 'jol ber dang dbu la la thod gser ma gsol ba /
glang chen sna ring la chibs pa zhi mdzad bye bas bskor ba /
! lho'i khang bzang gi nang du tshor phung rnam par dag pa'i ngo bo rin chen shugs ldan rtsal sku mdog ser po g.yas gser gyi tshe bum 'chi med tshe'i bdud rtsis gang ba dpag bsam gyi shing gi kha rgyan can nam mkhar 'phyar zhing /
g.yon nor gzhong 'dzin pa /
rin po che'i rgyan dang rtse ber ser po gsol ba /
sga srab chas mdzes kyi lha rta ngang dkar la chibs pa rgyas mdzad bye bas bskor ba /
! nub kyi khang bzang gi nang du 'du phung rnam par dag pa'i ngo bo padma shugs ldan rtsal khrag mdog rngam brjid 'dzum zhing chags pa'i nyams can g.yas khams gsum dbang du 'gugs pa'i lcags kyu dar dmar gyis brgyan pa nam mkhar 'phyar zhing /
g.yon rin po che'i zhags pa 'dzin pa /
dar dmar gyi gos gyon cing me tog dmar po'i rgyan can zhang blon gyi cha lugs can g.yu 'brug la chibs pa dbang mdzad bye bas bskor ba /
! byang gi khang bzang gi nang du 'du byed kyi phung po rnam par dag pa'i ngo bo karma shugs ldan rtsal shin tu dmar smug khros pa'i tshul can g.yas ral gri dgra la 'phyar zhing /
g.yon tsit+ta zhal du stob pa /
dar nag gi na bza' can drag po'i bya khyung la chibs pa drag mdzad bye bas bskor ba /
! shar lho nas brtsams te mtshams bzhi'i khang bzang gi nang du rim pa bzhin nas chu @# / /
me rlung gi khams bzhi rnam par dag pa'i ngo bo nang gi yum chen bzhi shin tu sgeg cing 'dzum bag dang ldan pa /
lang tsho dar la bab cing 'dod pa'i sgyu rtsal la mkhas pa'i rnam 'gyur gyis mdzes pa /
rim pa bzhin sku mdog dkar /
sngo /
dmar /
ljang ba'i mdangs dang ldan zhing rang rang gi 'byung ba'i dkyil 'khor phyag na thogs shing rin po che'i rgyan dang dar sna tshogs kyi na bza' gsol ba /
! bang rim gnyis pa'i shar lho nas brtsams te mtshams bzhi dang shar gyi dbus rnams su gzugs sogs nang gi 'dod yon lnga rnam par dag pa'i phyi'i yum lnga mdzes sgeg phun sum tshogs shing sgyu ma'i nga rgyal gyis sgeg pa /
'dod yon lnga'i dga' bas rol zhing /
rim pa bzhin sku mdog dkar /
ser /
dmar /
ljang /
sngo ba'i mdangs ldan gzugs /
sgra /
dri /
ro /
reg bya bcas rang rang gi 'dod pa'i yon tan gyi mchod rdzas thogs pa /
rin po che'i rgyan dang dar sna tshogs kyi na bza' gsol ba /
de dag gi bar du phyogs rer skye mched rtsa rgyus tshigs rnams rnam par dag pa'i ngo bo 'phrin las kyi sna 'dren pa'i dge slong gnyis gnyis te brgyad /
de dag kyang chos gos ngur smrig gyon zhing /
dbu la la las thang zhwa dang /
la las paN zhwa /
'ga' zhig zhwa ser /
re 'gas sgom zhwa gsol ba /
phyag na 'khar gsil dang lhung bzed /
glegs bam /
rdor dril sogs thogs pa /
zhal nas legs bshad kyi sgra dar dir sgrog pa /
! bang rim gsum pa'i phyogs mtshams brgyad dang /
shar gyi shar dang nub kyi nub bcas kyi gnas bcur yan lag rnam par dag pa'i ngo bo las mkhan mi sdug pa'i gzugs can rgya hor bal bod kha che a tsa ra sogs kyi cha byad rnam 'gyur ma nges pa /
la la dga' ba'i nyams dang /
'ga' zhig gtum pa'i tshul gyis lag na mtshon cha sna tshogs thogs pa'i stag shar bcu /
shar gyi dbus su las byed btsan rgod kha che dmar po sku mdog dmar smug /
phyag g.yas mdung rnon dgra bo'i snying la gzir zhing g.yon dgra bgegs kyi ske nas 'ching ba'i btsan zhags thugs kar bsnams pa /
zhal rab tu khros pas am tshig bsdam pa /
sku la bse khrab dang bse rmog gsol zhing stag ral gzig shubs can /
btsan rta dmar po la chibs pa /
gzhan yang de dag gi mtha' skor du pe har /
gza' bdud /
tsi dmar sogs rgyal btsan /
ma mo /
gshin rje /
lha klu /
gnod sbyin /
nor bdag /
sha za srin po /
dri za /
grul bum /
bdud the'u rang /
'byung po /
dregs ba sde brgyad /
ru 'dren sde bzhi sogs drag cing rngams pa nyi zer gyi rdul ltar 'pho ba /
'jigs shing dpa' ba /
kun kyang nyi ma 'bum gyi gzi brjid dang @# / /
ldan par gyur /
gsum pa mthun rdzas yas stags glud skongs su shes pa ni /
las sngags kyis bsang /
swa b+hA was sbyang /
stong pa'i ngang las rang rang gi ming yig dang po thig les brgyan pa yongs su gyur pa las mthun rdzas dang yas stags rnams lha mchog sprul pa'i rgyal chen rdo rje shugs ldan rigs lnga drag po rtsal 'khor dang bcas pa'i sku gsung thugs gnyis su med pa'i byin rlabs kyis thugs dam gnyan po yongs su skong ba'i nus mthu dang ldan par gyur /
bzhi pa phyag mtshan mtshon char shes pa ni /
bsang sbyang /
stong pa'i ngang las chu gri /
be con /
dgra snying /
lcags kyu sogs mtshon cha rnams rno ba'i ngar dang dug gi dpal dang ldan pa /
'bar ba'i thog ltar gyur pas gnod byed dgra bgegs thams cad rdul du brlag ste tshar gcod pa'i nus pa dang ldan par gyur /
sa bcad gsum pa dang bzhi pa gnyis ka thun mong du oM swa b+hA wa bi shud+d+he sogs sngags drug phyag rgya drug gis byin gyis brlab pa dang /
bdag gi bsam pa'i zhes sogs bden stobs brjod pa bskang chog ltar bya /
mgron spyan drangs te bzhugs su gsol ba ni /
gtso bo'i thugs ka dang /
rang yi dam du gsal ba'i thugs ka'i sa bon las 'od zer 'phros /
dga' ldan /
mkha' spyod /
ri bo rtse lnga /
sham b+ha la sogs gar bzhugs rdo rje'i pho brang nas ting nge 'dzin gyi sprul pa'i gnas yul chen po 'dir sprul pa'i rgyal chen rdo rje shugs ldan rigs lnga 'khor dang bcas pa skad cig gis badzra sa mA ya dzaH dzaH spos sbyor sreg cing rol mo g.yab dar dbyangs dang bcas /
hUMH rang bzhi chos sku'i dbyings las ma g.yos kyang / /
sna tshogs sprul pa'i rol gar mtha' yas pas / /
mnyam med thub bstan rin chen srung mdzad pa'i / /
sprul bsgyur cir yang ston pa'i skur bzhengs shig /
'jam dpal rdo rje'i thugs kyi rang gzugs dngos / /
'dul 'dzin chos kyi rgyal po'i skur bzhengs nas / /
'jam mgon ring lugs snying po bsrung ba'i phyir / /
grangs med sprul 'khor dang bcas gshegs su gsol / /
'jam dpal rdo rje'i sku yi rang gzugs dngos / /
zhi mdzad sgrib pa kun sel skur bzhengs nas / /
nad gdon rkyen ngan bar gcod sel ba'i phyir / /
zhi mdzad bye ba'i 'khor bcas gshegs su gsol / /
'jam dpal rdo rje'i yon tan rang gzugs dngos / /
rgyas byed khams gsum dpal 'bar skur bzhengs nas| |tshe bsod dpal 'byor yar zlar spel ba'i slad / /
rgyas mdzad bye ba'i 'khor bcas gshegs su gsol / /
'jam dpal rdo rje'i gsung gi rang gzugs dngos / /
dbang sdud snod bcud zil gnon skur bzhengs nas / /
srid gsum brtan g.yo dbang du 'gugs pa'i phyir / /
dbang mdzad bye ba'i 'khor bcas gshegs su gsol / /
'jam dpal rdo rje'i 'phrin las rang gzugs dngos / /
gtum drag rdo rje @# / /
shugs ldan skur bzhengs nas / /
blo bzang bstan dgra phye mar 'thag pa'i phyir / /
drag mdzad bye ba'i 'khor bcas gshegs su gsol / /
mdzes sdug yum dgu sna 'dren dge slong brgyad / /
las mkhan gtum pa'i stag shar bcu la sogs / /
gzhan yang 'jig rten 'das dang dregs pa'i 'khor / /
mtha' klas bkod pa'i tshogs bcas gshegs su gsol / /
blo bzang bstan la zhugs pa'i bu brgyud la / /
brtse zhing dung ba'i g.yar dam mi g.yel bar / /
dga' ldan zhing nas yab rje tsong kha pa'i / /
seng khri'i gseb nas da lta gnas 'dir gshegs / /
nyer bzhi'i yul dang sum cu rtsa gnyis gnas / /
o Di yA na byang phyogs sham+b+ha la / /
ri bo rtse lnga dpal ldan 'bras spungs dang / /
sa skya'i rmug chung gnas nas gshegs su gsol / /
dol gyi chu mig rdo phud chos 'khor dang / /
rnam rab tshong 'dus ri chos rmor ngor dgon / /
dga' rnam 'on rong lha ldan spro khang sogs / /
gar bzhugs gnas nas thogs med gshegs su gsol / /
oM d+harmA pA la mahA rA dza badzra be ga wan ru draH pany+tsa kU la sa pa ri wA ra a kar+Sha ya dzaH dzaH dzaH hUM baM hoH dam tshig pa dang gnyis su med par gyur /
ces spyan drangs /
padma ka ma la ye stwaM /
gyis bzhugs su gsol /
bka' bsgo ba ni /
ra ni dpal chen gshin rje'i gshed / /
sangs rgyas kun dang mnyam sbyor ba'i / /
ji snyed sangs rgyas thams cad kyi / /
de bzhin sgrub pa'i rnal 'byor pa'i / /
dad pa dang ni dam tshig gis / /
ming sring bzhin du dam bsres pa'i / /
dam tshig chen po'i dus la bab / /
rdo rje dri chu bdud rtsi mchog /
pany+tsa a mr-i ta sbyar te / /
rgyal chen rdo rje shugs ldan rtsal / /
rigs lnga 'khor tshogs rgya mtsho la / /
khro bo rdo rje gnod sbyin gyis / /
lce la bdud rtsi bzhag nas ni / /
sngon tshe ji srid mna' bor bzhin / /
nga yang dam las mi 'da'o / /
khyed rnams dam las ma 'da' zhig /
gal te dam las khyed 'da' na / /
sngon gyi thugs bskyed dam bca' nyams / /
dam tshig rgya las ral bar 'gyur / /
de bas dam las ma 'da' bar / /
bcol ba'i 'phrin las sgrub par mdzod / /
badzra yak+Sha hUM hUM /
mchod pa byin gyis brlabs la /
hUM| kun bzang bde stong ting nge 'dzin rol pa las / /
zhes sogs tshigs bcad sngags dang bcas pa'i sgo nas rgyal srid sna bdun bkra shis rdzas rtags nang mchod dang bcas brgyas par 'bul ba'am /
bsdu na /
oM d+harmA pA la mahA rA dza badzra be ga wan ru draH pany+tsa kU la sa pa ri wA ra ar+g+haM pra tI ts+tsha hUM swA hA /
zhes pa nas /
shap+ta'i bar gyis mchod /
oM d+harma pA la mahA rA dza XXX wA ra oM AH hUM /
zhes nang mchod 'bul /
gang zhig dran pa tsam gyis phyi nang gi /
bar chad kun sel las bzhi'i 'phrin las rnams / /
stsol mdzad rgyal chen shugs @# / /
ldan rigs lnga rtsal / /
bstan srung 'khor dang bcas la phyag 'tshal bstod / /
sku dang mchod rtan mngon sum mngon sum min / /
byas dang byed 'jug rnyed bkur rgya chen dang / /
nyon mongs can min sgrub pa'i mchod pa bcus / /
shugs ldan rigs lnga 'khor bcas mchod par bgyi / /
mdo sngags lam ston bshes gnyen mang bsten kyang / /
'dul mngon lam rim bla ma lnga bcu par / /
ji bzhin bshad pa'i bsam sbyor ma dag pas / /
nyes ltung char gyis brlan pa mthol lo bshags / /
tshangs dbang gnod sbyin bdud dang chags rmongs can / /
bud med zhar 'on skyon pa'i zlos gar sogs / /
phal pas mi rtogs gang 'dul mdzad 'phrin gyis / /
bstan 'gror bka' drin khyab la rjes yi rang / /
dbang por 'tsham pa'i chos 'khor bskor bar bskul / /
bskal brgyar 'phrin las rgyun chad med par bzhugs / /
rang gzhan skye 'phags tshogs gnyis rab bsags dge / /
'jam mgon bstan dgra bdud bzhi 'joms par bsngo / /
zhes yan lag bdun pa rdzogs par btang /
de nas che ba'i nga rgyal bskyed cing dbang du bsdu ba ni /
hUM| nga ni khrag 'thung khro bo kun gyi gtso / /
'phrog byed rnam par 'gyur pa dus kyi dgra / /
snang srid lha srin sde brgyad bran du 'khol / /
deng 'dir rnam bzhi'i 'phrin las 'chol byed na / /
srid pa'i che btsan thams cad bka' la nyon / /
mi 'dod rkyen ngan thams cad dgra la bsgyur / /
byad phur dus min 'chi sogs 'gal rkyen zlog /
zhi rgyas dbang drag bcol ba'i las kun sgrubs / /
zhes brjod /
'di dag gi skabs su yi dam gyi bsnyen pa tshad du thengs shing /
lha'i nga rgyal dang gsal snang brtan po dang ldan pa'i rnal 'byor pas rtogs pas 'chun na gong non dang /
gzi byin bskyed pa /
rdo rje'i man 'chu phul te dam bsre ba sogs thun mong ma yin pa'i snyan brgyud kyi man ngag gzhan las 'byung ba ltar sbyar kyang chog /
byon gtor nang mchod ltar byin gyis brlabs la /
bstan srung rgyal po chen po rdo rje shugs ldan rigs lnga drag po rtsal 'khor dang bcas pa rnams kyi ljags hUM las skyes pa'i rdo rje rtse gcig pa dmar po 'od kyi sbu gu can du gyur pas gtor ma'i bcud thams cad drangs te gsol bar gyur par bsam /
oM d+harma pA la mahA rA dza badzra be ga wan ru draH pany+tsa kU la sa pa ri wA ra sarba big+h+nan sha truM i daM ba liM ta kha kha khA hi khA hi /
zhes pa lan gsum gyis gtso bo la phul /
'khor rnams la /
oM a ka ro mu khaM sarba d+harma NaM A dya nu t+pan+na twa da /
na maH sarba ta thA ga ta a wa lo ki te oM saM b+ha ra saM b+ha ra hUM /
lan gsum /
oM d+harma pA la mahA rA dza badzra be ga wan ru draH pany+tsa ku la sa pA ri wA ra ar+g+haM /
pA dyaM /
puSh+pe /
d+hU pe /
a lo ke /
gan+d+he /
nai widya /
shap+ta pra tI ts+tsha hUM swA hA /
oM d+harma pA la mahA rA dza badzra be ga wan ru draH XX oM AH hUM /
zhes phyi nang gi mchod pa phul /
dam la bzhag pa ni /
dam tshig rdo rje'i @# / /
phyag rgya bcas la /
hUM| 'jam mgon rgyal ba'i bstan srung rdo rje shugs ldan rigs lnga drag po rtsal 'khor dang bcas pa khyed rnams kyis sha khrag dmar gyi gtor ma 'di bzhes la /
sangs rgyas kyi bstan pa spyi dang /
khyad par 'jam mgon chos kyi rgyal po tsong kha pa chen po'i mdo sngags kyi bstan pa srungs /
dkon mchog gi dbu 'phang bstod /
dge 'dun gyi sde skyongs /
bla ma'i sku tshe srings /
rnal 'byor pa bdag cag dpon slob yon mchod 'khor dang bcas pa rnams kyi chos sgrub pa'i 'gal rkyen thams cad sol /
mthun rkyen thams cad sgrubs /
gnod cing 'tshe bar byed pa'i dam nyams dgra bgegs thams cad drag po'i chad pas skad cig nyid la thal ba'i rdul phran bzhin du brlag pa'i 'phrin las mdzod cig /
badzra sa mA ya hUM /
zhes brjod de dam la bzhag /
de nas bshags pa bya ba ni /
rang gi thugs ka'i hUM las 'od zer 'phros pas rdo rje gsum gyi lha tshogs mdun gyi nam mkhar spyan drangs /
de rnams kyi gnas gsum las yi ge brgya pa dkar dmar mthir gsum gyi tshogs dpag tu med pa byung /
rang dang rgyal chen rigs lnga drag po rtsal 'khor dang bcas pa rnams kyi gnas gsum du thim pas /
rang gzhan yon mchod 'khor dang bcas pa rnams kyi dam tshig nyams chag thams cad dang /
de'i dbang gis bstan srung rgyal chen rigs lnga 'khor dang bcas pa rnams kyi sku gsung thugs la nyams grib phog pa thams cad byang zhing dag par gyur par bsams la /
thun mong dang thun mong min pa'i grib sel gyi dmigs gnad dang bcas yig brgya nyer gcig bzlas la /
hUM| 'jam dpal zhi khro rje btsun blo bzang grags / /
zhes pa nas /
snying nas bshags so brtse bas rjes gzung mdzod / /
de nas bskang chog nas 'byung ba ltar bskang rdzas dang bskang gtor byin gyis brlabs nas bskang pa rgyas 'bring gnyis ka'am gang rung dang /
chos sku ma'i bzlog pa /
mthun grub ma rnams spyi 'gro ltar btang rjes /
rten mdos dngos gzhi 'bul zhing bsngo ba ni /
hUM| kun khyab chos dbyings gdod nas stong pa dang / /
dbyer med lhan skyes rang snang rig pa'i rtsal / /
cir yang 'char ba'i kun bzang rgya mtsho sprin / /
mi zad nam mkha' mdzod kyis mchod par bya / /
'byung ba rim brtsegs nor 'dzin yangs pa'i gzhir / /
shel dang bai DUr pad rag gser sbyangs las / /
legs grub bang rim bzhi ldan lhun po'i steng / /
phyi ltar ting 'dzin sprul pa'i pho brang che / /
phyogs mtshams rin chen khang bzang lcog brgyad mdzes / /
rgya phubs nor bu'i tog gi 'od 'bar zhing / /
dra ba dra phyed dril gsil dar dbyangs dang / /
rnga yab rin chen 'phyang phrul g.yo bas brgyan / /
nang ltar dur khrod rol pa'i gzhal yas khang / /
'jigs rung rngams brjid lang+ka'i rgyal @# / /
khab bzhin / /
gsang ba rang snang dga' ldan mkha' spyod zhing / /
ye shes rnam lnga'i 'od phung 'khyil zhing mer / /
steng na yongs 'du sa brtol srog shing rtser / /
dbang gzhu ltar bkra'i gdugs chen lha lam khyab / /
de steng khyung tshang 'ja' tshon mig mang ris / /
nam mkha' sgro phod yungs kar gang bzang dang / /
sna tshogs dar gyi lhab lhub 'phur lding g.yo / /
nyi zla nor bu'i 'od snang phyogs bcur gsal / /
lhun po'i mtha' bskor gser ri rol mtsho bdun / /
gling bzhi gling phran lcags ri mu khyud bskor / /
khor yug lha mi klu dbang srid pa'i 'gro / /
dag dang ma dag snod bcud thams cad kyi / /
phun tshogs 'dod yon ma lus spungs pa yi / /
ngo mtshar mtha' klas zhing khams yangs pa 'di / /
rgyal chen rdo rje shugs ldan rigs lnga dang / /
mdzes sdug yul dgu sna 'dren dge slong brgyad / /
stag shar bcu dang las byed kha che dmar / /
sde brgyad dregs pa'i 'khor tshogs rgya mtshor bcas / /
dgyes skong mi 'bral bzhugs pa'i rten du 'bul / /
brtse bas bzhes te rten las ma 'da' bar / /
'jam mgon bstan dang bstan 'dzin bsrung ba dang / /
rnal 'byor bcol ba'i 'phrin las sgrub par mdzod / /
sems glud nam mkha' ye shes lnga ldan mdangs / /
'dab chags sgro dang mtshe yungs dar gyis spras / /
chung glud rgyang bu khra bo bal tshon dang / /
dar zab sgro yungs mtshe yi gang bus brgyan / /
skyes pa pho dang za ma mo yi glud / /
thabs shes zung 'jug mda' 'phang bsnol ma dang / /
pho gdong stag chas ling+ga nor bu ris / /
mo gdong dar 'phan glang dang mkhar thabs ris / /
yul mkhar glud du shing gri yul mkhar ris / /
lha bdud chad pa ma mo'i dal yams dang| |klu yi mnan gtad btsan gyi rgyu srang dang / /
gshin rje'i 'khor lo rgyal po'i smyo 'bogs dang / /
gza' yi ki kang byad zor rbod gtong dang / /
ma mo'i khrag zor la sogs bzlog pa'i khram / /
bdud bzhi'i g.yul bzlog ru mtshon rgyal mtshan sogs / /
spel legs bkod pa tshang du dngar pa 'di / /
rgyal chenX mdzes sdugX stag sharX sde brgyadX dgyes bskongX brtse bas /
'jam mgonX rnal 'byor X ngur smrig chas gos za 'og 'jol ber dang / /
glang chen zhing lpags g.yang gzhi stag sham sbrul / /
rin chen rus pa'i rgyan cha dar nag gos / /
thang zhwa dar gyi 'gying thod sag lham sogs / /
'jam rgyas dbang dang mngon spyod la 'os pa'i / /
chas gos rgyan gyi khyad par dpag med mdzes / /
sga srab chas mdzes lha rta ngang ser dang / /
seng+ge glang chen khyung 'brug bzhon pa'i chogs / /
reg gcod @# / /
spu gri dgra bgegs snying dron dang / /
lcags kyu mda' dar tshe bum ka pA la / /
rin chen zhags pa nor gzhong ne'u le / /
rdo rje ral gri mdung zhags tsan+dan beng / /
lhung bzed gseg gshang kha TwAM tri shul mda' / /
gri gug phur bu dgra sta 'phrul sgyogs sogs / /
dgra 'joms phyag mtshan mtshon cha sna tshogs dang / /
gzhom med rdo rje'i go khrab btsan po 'di / /
rgyal chen X mdzes sdug X stag shar X sde brgyad X dgyes bskong X brtse bas X 'jam mgon X rnal 'byor X mun pa'i mdog can rta g.yag bya khyi dang / /
lug nag spyi dkar bstan dgra'i srog la rngams / /
'dab chags rgyal po mkha' lding gzhan gsos bu / /
khrung khrung go bo bya rog skyung ka rgod / /
rma bya ne'u tso bu shud 'ug pa glag /
khyim bya 'ol pa gong mo dang ngur dang / /
seng+ge stag gzig dom dred wa spyang gsa' / /
ce spyang 'phar ba spra sprel byi la gung / /
sha ba dgo ba gnyan bcod gla ba rgya / /
ri bong gna' ba ru ru bse ru rkyang / /
sar 'dzul gnam 'phur ri dwags 'phyo dgu'i tshogs / /
rang rtsal ngom pa'i ya mtshan gzigs mor che / /
sbal sbrul nya lcong rta bla sdom sdig sogs / /
klu dang sa bdag chags pa'i srog ldan dang / /
glang chen rta drel bong bu rnga mong g.yag /
mi bzad 'byor pa'i khur gyis lci ba 'di / /
rgyal chen X mdzes sdug X stag shar X sde brgyad X dgyes bskong X brtse bas X 'jam mgon X rnal 'byor X bdud rtsi'i chab dang khrag chen rab bskyil ba'i / /
mchod yon rba rlabs 'phyur ba'i dbu ba dgod / /
'dab stong gi sar 'dzum pa'i dga' tshal dang / /
dbang po'i me tog 'bar ba'i phang phung g.yo / /
dri zhim spos dang sha sna mer bsregs pa'i /
bdud sprin dbyar skyes chu 'dzin dkrigs pa bzhin / /
rtsi 'bru'i mar dang zhun chen sgron me yi / /
phreng ba bstar bas nyi zla mog por byed / /
ga bur tsan+dan sbyar ba'i spos chu dang / /
gsar rnying khrag gi dri chab rgya mtshor 'khyil / /
ro brgya ldan pa'i lha mi'i bshos bzang dang / /
sha rus zhal zas spungs pa mkha' la snyeg /
rdza rnga sil snyan dung chen rkang gling sogs / /
snyan brjid rol mos sa chen 'dar zhing g.yo / /
mdzes sgeg 'gying bag ldan pa'i lha mo yis / /
bstabs pa'i phyi dang nang gi 'dod yon lnga / /
rgyal chen X mdzes sdug X stag shar X sde brgyad X dgyes bskong X brtse bas X 'jam mgon X rnal 'byor X gser 'khor nor bu gnyis 'thung cang shes rta / /
bde ster btsun mo khyim bdag dmag dpon che / /
rin chen ri bo gter bum dpag bsam shing / /
'dod 'jo'i ba @# / /
dang khang bzang skyed mos tshal / /
ma rmos lo tog ral gri mig sman rdzas / /
mal cha bags pa gang 'dod slebs pa'i lham / /
rgyal bas byin rlabs bkra shis rdzas rtags brgyad / /
ba dan rnga yab lda ldis chu mthongs 'gog /
zag med bde chen tshogs kyi 'khor lo dang / /
sman raka gtor ma ri dang rgya mtsho tsam / /
zhim rgu'i bza' bca' ldag myang gram bur brdal / /
grangs med btung ba'i rgya mtsho rba rlabs 'phyo / /
lcags kyu lnga dang sgron ma rnam pa lnga / /
sbyang rtogs sbar ba'i nang mchod bdud rtsir smin / /
a haM 'bar 'dzag dga' bzhi'i gsang ba dang / /
ro mnyam spros bral de nyid phyag rgya che / /
rgyal chen X mdzes sdug X stag shar X sde brgyad X dgyes bskong X brtse bas X 'jam mgon X rnal 'byor X khyad par mtshan ldan bris gzhir man ngag bzhin / /
legs par bzhengs pa'i snang brnyan sku yi rten / /
sa gsum sgron me gcig pu lam rim zhes / /
gsung rab kun gyi snying po gsung gi rten / /
bya dkar ze dmar khrag gis sngags bris pa'i / /
dar dmar byi la'i snying shubs bcas pa'i nang / /
rang byung shel gyi bla rdo sngags can stems / /
gsang ba srog 'khor rin chen sman snar bcas / /
dpa' bo g.yul bsad tsit+ta'i ga 'ur gtams / /
smyug rgod tshigs gsum rgod sgros brgyan pa la / /
srog gi sngags bris gri lcags mdo'u can / /
dar dmar me long gis brgyan nang rten mda' / /
thugs rten me long sngags kyis brgyan pa sogs / /
dregs pa rang bzhin 'du ba'i rten rdzas kun / /
dka' ba dang du blangs nas man ngag ltar / /
'bad pas btsal nas tshul bzhin bsgrubs pa 'di / /
rgyal chen X mdzes sdug X stag shar X sde brgyad X dgyes bskong X brtse bas X 'jam mgon X rnal 'byor X lha mi klu yi rin chen sna tshogs dang / /
za 'og dar ras snam phrug pags pa'i rigs / /
'bras gsum a gar tsan+dan ga pur sogs / /
bzang drug sman sna btsod zhun ram skag mtshal / /
sha mar phye thud 'khur ba shing tog tshwa / /
'bru sna ja chang la phug ri sgog btsong / /
dkar gsum mngar gsum spos dang me tog sogs / /
lho byang la klungs mtha' dbus dkor cha'i rigs / /
ma tshang med pa bang mdzod chen por gtams / /
dngos bshams yid sprul ting 'dzin sngags rgyas brlabs / /
kun kyang sems nyid bde chen sgyu ma'i gar / /
snang stong 'og min longs spyod chen por bsgrubs / /
spros bral gdod nas dag pa'i ye shes kyi / /
rang snang bla ma lha srung 'dus pa'i sku / /
gcig chog snying por nges pa'i dad gdung dang / /
zol med dam tshig snying la bris pa 'di / /
rgyal chen X mdzes sdug X stag shar X sde brgyad X dgyes bskong X brtsa bas X @# / /
'jam mgon X rnal 'byor bcol ba'i 'phrin las sgrub par mdzod / /
ces dang /
yang grangs gsog lta bur cung zad bsdus par byed 'dod na 'di ltar /
hUM| gang shar bde ba chen po'i dkyil 'khor du / /
rdzogs pa'i snang stong rnam par mi rtog pa'i / /
mchod sprin 'dzad pa med pa'i 'dod yon gyis / /
'jam mgon bstan srung 'khor bcas mchod pa ni / /
rin chen lhun po bang rim bzhi ba'i steng / /
pho brang sku mkhar rgya phubs lcog gis mdzes / /
gling bzhi gling phran lcags ris mu khyud bskor / /
steng na gdugs dang khyung tshang 'ja' ltar bkra / /
gang bzang sgro phod dar gyi lhab lhub g.yo / /
nam mkha' rgyang bu mda' khra 'phang khra dang / /
pho gdong mo gdong grangs tshang spel mar bkod / /
sde brgyad bzlog khram shing gri yul mkhar ris / /
nyi zla gter bum dpag bsam 'dod 'jo'i ba / /
rin chen ri bo ma rmos lo tog dang / /
zhi drag nyer spyod 'dod yon rnam pa lnga / /
bkra shis rdzas rtags rgyal srid sna bdun 'di / /
rdo rje shugs ldan 'khor bcas rten du 'bul / /
rten las ma 'da' bcol ba'i 'phrin las mdzod / /
zhi khro'i yo chas rgyan gos bzhon pa dang / /
phyag mtshan mtshon cha sna tshogs go khrab rigs / /
gnam sar 'phur 'dzul ri dwags 'phyo dgu dang / /
gcan gzan spyan gzigs srog chags bgrang las 'das / /
sku gzugs gri snying bla rdo srog 'khor sogs / /
phyi nang gsang ba'i rten rdzas ma tshang med / /
sman rak gtor ma tshogs kyi 'khor lo dang / /
sha mar thud dang sbrang rtsi bu ram ja / /
'bru bcud chang dang dkar mngar gser skyems sogs / /
bza' btung longs spyod bsam gyis mi khyab cing / /
gos dar snam ras sman 'bru rin chen sna / /
lho byang la klungs dkor rdzas byur bur spungs / /
mdor na srid gsum dpal 'byor phun tshogs kun / /
dngos bshams yid sprul mchod pa'i sprin du gtibs / /
kun bzang nam mkha' mdzod kyi rang bzhin can / /
dbang po lnga la dga' bskyed dam pa 'di| |rdo rje shugs ldan 'khor bcas rten du 'bul / /
rten las X snang srid 'khor 'das mdos dang yas su snang / /
snang tshad sems nyid gdod nas stong pa'i gshis / /
stong pa'i rnam 'gyur mchod yul mgron du shar / /
'khor gsum ro gcig sgyu ma chen po'i ngang / /
lha khyod bla ma lha srung 'dus pa'i sku / /
gcig chog snying gi nor bur nges rnyed nas / /
mi phyed rtse gcig mos pa'i gdung shugs kyis / /
zol med dam tshig snying gi thig ler bris / /
bla ma yi dam rnal 'byor ting 'dzin gsal / /
snyan 'gyur dbyangs dang spos rol sna tshogs pas / /
'jam mgon bstan srung chen po 'khor bcas rnams / /
spyan 'dren bsnyen @# / /
sgrub thugs dam gnad nas bskul / /
khyad par dge ldan lugs bzang yid bzhin nor / /
ngan rtog bsre lhad dri mas ma gos par / /
bshad sgrub rgyal mtshan rtse mor mchod pa la| |lhag bsam dag pas tshul bzhin 'bad pa 'di / /
rdo rje shugs ldan 'khor bcas rten du 'bul / /
rten las ma 'da' bcol ba'i 'phrin las mdzod / /
ces grangs ji ltar 'os pa bsags rjes / /
'phrin las bcol ba ni /
hUM| che ba'i che mchog 'jigs mdzad srog gi bdag /
bdud 'dul dpa' bo bstan srung kun gyi gtso / /
rgyal chen rdo rje shugs ldan 'khor bcas rnams / /
rdo rje 'chang dang 'jam mgon blo bzang grags / /
'dul 'dzin grags rgyan mkhas grub rtogs ldan rje / /
ba so chos rgyan chos kyi rdo rje'i zhabs / /
blo bzang don grub bsod nams rgya mtsho dang / /
sangs rgyas ye shes chos kyi rgyal mtshan nas / /
khyab bdag stag phu padma badzra dang / /
'khor lo'i mgon po bde chen snying po'i bar / /
dngos dang brgyud pa'i bla ma'i tshogs rnams kyis / /
dbang bskur rdo rje'i ri mo gtsug tu bkod / /
rdo rje gsang ba'i tha tshig rna bar bsgrags /
rdo rje'i mna' chu lce la bzhag nas ni / /
bstan dang bstan 'dzin skyong zhing srung ba dang / /
rnal 'byor dam tshig ldan pa'i grogs bgyis la / /
ji ltar bcol ba'i las rnams sgrubs shig ces / /
bka' dang dam la btags pa ma yin nam / /
ma g.yel ma g.yel sngon gyi tha tshig dgongs / /
mi 'gyur rdo rje'i g.yar dam dran mdzod la / /
rgyal bstan spyi dang 'jam mgon rgyal ba'i bstan / /
phyogs dus kun tu mi nub dar zhing rgyas| |de 'dzin skyes bu'i sku tshe mdzad 'phrin rnams / /
'phel rgyas bstan 'gro'i nyer 'tshor smin par mdzod / /
blo gsal khrims ldan mkhas mang 'dus sde rnams / /
thugs mthun khrims gtsang chos spyod rnam bcu 'phel / /
mdo sngags lam bzang sgrub pa'i bya bral kun / /
bzhed don snying po pha mthar son par mdzod / /
bod khams chos bzhin skyong ba'i rgyal po'i khab / /
dga' ldan pho brang chab srid dbu rmog btsan / /
ljongs 'dir nad mug 'thab rtsod lo nyes sogs / /
mi mthun dus kyi rgud pa zhi bar mdzod / /
mi rnams tshe ring nad med rigs brgyud dar / /
phan tshun byams mthun sman sngags nus mthu che / /
'byung bzhi 'khod snyoms yul 'brog dge mtshan 'phel / /
rdzogs ldan gsar pa'i dga' ston rgyas par mdzod / /
bstan dang bstan 'dzin yon mchod sde bcas la / /
sdang ba'i sems ldan mi dang mi min kun / /
sdigs shing spa bkong bsad bskrad dbye rmongs sogs / /
gang 'tsham thabs kyi chad pas rdul du rlog /
yang sgos bdag cag dpon slob yon mchod kyi / /
gnyer gtad srung ma'i gtso bo khyod yin phyir / /
lha khyod bsten pa'i @# / /
tshe na rgyang ma ring / /
gdung bas bos pa'i tshe na snyan ma sra / /
khyod nyid g.yab pa'i tshe na spyan ma rtul / /
dgra la bskul ba'i tshe na bang ma bul / /
stobs ldan mngags pa'i tshe na mthu ma chung / /
gsang sngags sgrub pa'i tshe na snying ma ring / /
bla ma ltar du bsten no byin gyis rlobs / /
yi dam ltar du bsten no dngos grub stsol / /
mkha' 'gro ltar du bsten no dam tshig srungs / /
chos skyong ltar du bsten no 'phrin las sgrubs / /
yab gcig pha ltar bsten no rigs ma ngan / /
drin can ma ltar bsten no drin ma chung / /
sras gcig bu ltar bsten no rgyud ma ngan / /
brtse ba'i sring ltar bsten no dung ma chung / /
'grogs pa'i spun ltar bstan na khrel ma bor / /
mdza' ba'i grogs ltar bsten no gzhung ma ngan / /
rje dpon ltar du bsten no skyabs ma zhan / /
bran g.yog ltar du bsten no las ma ngan / /
bdag sogs yon mchod rgyu sbyor 'khor bcas la / /
gnod byed stong phrag brgyad cu'i bgegs tshogs dang / /
sum brgya drug cu'i grangs longs ye 'brog gdon / /
byad phur rbod gtong ltas ngan brgyad cu gcig /
byis pa'i gdon chen bco lnga la sogs pa / /
sde brgyad cho 'phrul lha 'dre'i za kha zug /
rmi ltas mtshan ngan lo zla zhag dus kyi / /
keg dang sri ngan dus min 'chi ba brgyad / /
bzhi brgya rtsa bzhi'i nad rims mi kha zug /
'jigs chen brgyad dang bcu drug 'thab rtsod sogs / /
mdor na phyi nang gsang ba'i 'gal rkyen dang / /
bar gcod ma lus zhi zhing zlog par mdzod / /
tshe dpal bsod nams longs spyod snyan grags sogs / /
chos nor thar 'dod sde bzhi'i gang+gA'i klung / /
dge legs g.yas su 'khyil ba'i ma dros rlabs / /
'phel rgyas srid pa'i rtse mor 'grim par mdzod / /
'khor 'das brtan g.yo'i legs tshogs ma lus dang / /
khams gsum 'gro ba'i yid kyi brtan pa kun / /
'phrin las don yod zhags pa'i 'phrul 'khor gyis / /
cig car 'ching ba'i sbyor ba khyod kyis sgrubs / /
rnal 'byor yon mchod chos bzhin spyod pa la / /
gnod cing 'tshe ba'i dgra bgegs ma lus pa / /
drag shul gnam lcags 'bar ba'i mtshon char gyis / /
thal bar rlog la sha khrag zas su longs / /
mdor na deng nas byang chen ma thob par / /
lha mchog khyod kyis lus dang grib ma bzhin / /
mi 'bral srung skyob gnyer kha rab mdzad de / /
bsam pa'i don kun thogs med sgrub par mdzod / /
ces 'phrin bcol rgyas pa'am /
bsdu na /
hUM| rdo rje shugs ldan rigs lnga 'khor bcas kyis / /
sngon gyi zhal bzhes dam bca' ma g.yel bar / /
thub bstan spyi dang 'jam mgon tsong kha pa'i / /
bstan dang bstan 'dzin dge 'dun sde rnams skyong / /
dpal ldan bla ma'i sku tshe 'phrin las spel / /
ljongs 'dir 'thab rtsod mu ge mi phyugs nad / /
mi mthun dus kyi rgud pa kun zhi zhing / /
'gro rnams @# / /
bde skyid dpal la spyod par mdzod / /
khyad par rnal 'byor bdag gi nad gdon bgegs / /
zhi zhing srid zhi'i dpal 'byor ma lus rgyas / /
khams gsum dbang sdus gnod pa'i dgra bgegs rnams / /
'phrin las drag po'i stobs kyis myur du sgrol / /
mdor na 'jam mgon bla ma yab sras dang / /
rdo rje 'chang dbang pha bong kha ba sogs / /
dngos brgyud bla ma'i dam tshig nyer dgongs la / /
bsam pa'i don kun lhun gyis grub par mdzod / /
ces 'phrin las bcol /
de nas bzlas pa bya ba ni /
rang yi dam du gsal ba'i thugs ka'i sa bon las 'od zer 'phros /
zhes sogs bskang chog nas 'byung ba ltar ram /
skabs su gang babs kyi thun mong dang thun mong min pa'i bzlas dmigs dang bcas thugs rgyud bskul ba'i bzlas pa ci 'grub dang /
gtor 'bul gtor rdzongs /
mkha' 'gro spyi gtor /
gzhi bdag gtor ma bcas sger bskang ltar btang /
mtshams 'dir nyin re bzhin tshogs mchod 'bul thub na legs pas yig cha zur du 'byung ba ltar tshogs mchod rgyas pa 'bul /
ci ste long med na tshogs byin rlabs dang spyan 'dren rgyas pa ltar byas nas /
dngos gzhi 'bul tshig /
hUM /
zag med 'dod dgu'i tshogs mchod 'di / /
zhes sogs bsdus pas phul yang rung /
! gser skyems bshams pa byin gyis brlabs la gzhan nas 'byung ba ltar phul te /
bstod pa ni /
bde gshegs bstan pa'i snying po dri med phul / /
ces pa nas /
mtha' klas sprul pa'i bkod par phyag 'tshal bstod / /
ces pa tsam mam /
yang na bskang gzhung ltar rgyas bsdus gnyis ka gtong /
bskul gtor sha khrag gis brgyan pa bshams la /
hUM /
nga ni khro rgyal gshin rje'i gshed / /
ces sogs drag bskul rgyas ba'am /
yang na /
hUM /
rgyal ba'i bstan dang bstan 'dzin dge 'dun sder / /
bsam sbyar log par 'khu ba'i dgra bgegs kun / /
lo zla zhag dang skad cig ma 'gyangs mar / /
drag po'i chad las mi bzad sna tshogs pas / /
le le g.yeng dang zas phyir ma 'brang bar / /
smyo 'bog brgyal dang rims nad gzer thung phab / /
lus dang sems phrol sha khrag zhal du gsol / /
klad pa 'jib cing rus mur pags pa gyon / /
ngan sems mdun gros bye ma'i chang bur shigs / /
mnga' thang snum zad mar me ji bzhin thongs / /
tshe dpal longs spyod rgyab rten dpung dang bcas / /
bya sgro me yis bsregs bzhin lhag med mdzod / /
mdor na bdag la gnod cing 'tshe ba'i dgra / /
dngos dang rjes 'brangs ming gi lhag mar thongs / /
bcol ba'i las 'di da lta ma sgrub na / /
dngos brgyud bla ma'i bka' dang dam las 'das / /
rnal 'byor bsten gsol don med re ba'i 'bras / /
bslus pas ngo nongs bstan srung ming tsam gyur / /
de bas dam tshig gnyan po ma dral bar / /
mthu rtsal drag tu bskyed la las kun mdzod / /
ces pa'i mthar bskul gtor khang pa'i yang steng du kha dgra phyogs su bltas nas phul /
de nas /
hUM /
khro gtum mi bzad rdo rje shugs ldan rtsal / /
rigs lnga 'khor tshogs dam rdzas mchod gtor bzhes / /
mthu stobs rdzu 'phrul @# / /
dpung tshogs rab bskyed nas / /
rje btsun bla ma'i sku tshe'i 'gal rkyen bzlog /
thub bstan spyi dang 'jam mgon tsong kha pa'i / /
rgyal bstan dar zhing 'phel ba'i rkyen ngan bzlog /
bstan 'dzin spyi dang dgon gnas 'di nyid kyi / /
phyi nang gsang ba'i 'gal rkyen bar chad bzlog /
bdag cag yon mchod mi nor 'khor bcas kyi / /
sngon las 'phral rkyen nad rims gdon bgegs bzlog /
nyon mongs bzhi brgya rtsa bzhi las byung ba'i / /
srog 'phrog rigs kyi nad rims thams cad bzlog /
lus dang sems la gnod 'tshe byed pa'i rigs / /
sngags nag ban bon mthu gtad mnan gsum bzlog /
rdzas sngags ting 'dzin ldeb shing gyim shang dang / /
rlung 'khor mnan bsreg zor rnams 'phen pa bzlog /
yas kyi bdud g.yos mas kyi sri langs pa / /
lo skeg zla skeg zhag skeg sri ngan bzlog /
rmi ltas mtshan ngan byur dang bkra mi shis / /
gnod byed gdon bgegs dgra 'dre'i gnod pa bzlog /
glo bur ye 'brog chags che nyam nga ba / /
rgyal po'i chad pa kha mchu rtsod gleng bzlog /
gza' dang rgyu skar klu yi gnod pa dang / /
btsan dang rgyal bsen smyo 'bogs gtong ba bzlog /
ma mo'i dal yams kha rlangs gtong ba dang / /
bdud kyi khram shing zhags pa 'debs pa bzlog /
'byung po gshin rje'i 'khor lo bskor ba dang / /
bdud rigs phung 'gong dam sri'i gnod pa bzlog /
mdor na bdag cag yon mchod 'khor bcas la / /
sngon tshe smon lam log pa'i dgra 'drer b+h+yoH / /
cho 'phrul ngan pa sna tshogs rnams la b+h+yoH / /
mi mthun phyogs kun dgra bgegs steng du b+h+yoH / /
rdo rje shugs ldan rigs lnga 'khor tshogs kyis / /
'di dag bzlog cing bsgyur ba'i 'phrin las mdzod / /
ces bzlog pa rgyas pa dang /
hUM /
mthun pa'i dngos grub ma lus pa / /
zhes pa nas /
rgyas par mdzod cig shugs ldan rtsal / /
gshegs gtor ram /
spyi bstab kyi gtor ma bshams yod na sngags drug phyag rgya drug gi byin gyis brlabs mchod g.yog pas bteg la /
hUM /
rgyal ba kun dngos 'jam mgon tsong kha pa'i / /
bstan srung mthu ldan dgra lha yongs kyi gtso / /
rab 'jigs rdo rje shugs ldan drag po rtsal / /
las bzhi'i dngos grub gter mdzod rigs lnga'i tshogs / /
mdzes sdug yum dgu sna 'dren dge slong brgyad / /
las mkhan gtum pa'i stag shar bcu la sogs / /
khyod kyi bka' sdod gza' bdud pe har dang / /
dregs pa sde brgyad ma mo gshin rje'i tshogs / /
ru 'dren la sogs yul lha gzhi bdag bcas / /
bka' bsgos dam la bzhag pa'i tha tshig bzhin / /
'dir gshegs rgyan gyi gtor ma 'di bzhes shig /
sha khrag dmar gyi gtor ma 'di bzhes shig /
@# / /
dzam+bu ti pa'i zhal zas 'di bzhes shig /
sman rak phud kyi mchod pa 'di bzhes shig /
dza ga da dpa' bo'i sman phud 'di bzhes shig /
gtsang ma phud kyi gseng skyems 'di bzhes shig /
gsol lo mchod do rgyal chen rigs lnga mchod / /
'jam mgon bstan srung dbang po 'khor bcas mchod / /
chos 'khor yongs kyi srung ma 'khor bcas mchod / /
bstan 'dzin skyes bu'i dpung gnyen 'khor bcas X rnal 'byor skyong ba'i gnyen gcig 'khor X skye 'gro'i bde skyid 'byung gnas 'khor X snang srid dregs pa'i sde dpon 'khor X dgra bgegs srog gi gshed ma 'khor bcas mchod / /
sngar bcol legs pa'i gtang rag gnyan por gtong / /
da bcol las kyi gsol 'debs gnyan por 'bul / /
blo bzang rgyal ba'i bstan 'di khyod kyis skyongs / /
dkon mchog gsum gyi dbu 'phang khyod kyis bstod / /
bstan 'dzin skyes bu'i 'phrin las khyod kyis sgrubs / /
'jig rten spyi dang khyad par bod yul 'dir / /
nad dang dmag 'khrug mu ge zhi bar mdzod / /
char chu dus 'bebs lo phyugs rtag tu legs / /
tshe ring nad med bde skyid ldan par mdzod / /
bdag cag yon mchod 'gal rkyen bar chad kun / /
thal ba'i rdul phran bzhin du brlag par mdzod / /
'dod dgu'i yo byad ma lus khyod kyis sgrubs / /
bsam pa'i don kun 'bad med khyod kyis sgrubs / /
zhing bcu'i dgra bgegs ma lus khyod kyis sgrol / /
bstan pha rgyas pa'i las 'di khyod kyis sgrubs / /
bcol ba'i 'phrin las ma lus bsgrub par mdzod / /
ces thog steng du 'bul /
de nas phyi rol tu bsangs kyi dud sprin 'bul ba dang bcas /
hUM /
snang grags rigs gsum lha sngags chos sku ru / /
shar ba'i rnal 'byor bdag sogs 'khor bcas kyis / /
de nyid rig pa'i sgo nas lha mchog khyod / /
drang nges rdo rje 'chang du mnga' gsol lo / /
blang dor legs lam ston pa'i bla ma dang / /
mchog thun dngos grub stsol mdzad yi dam lha / /
'phrin las bzhi yis grogs mdzad bstan srung mchog /
bla ma lha srung 'dus skur X dbang phyug brgyad ldan dga' ldan pho brang ba'i / /
mnga' thang chab srid spel ba gang su dag /
bsam don zhi drag bya ba gang brtsams kyang / /
bde blag sgrub mdzad srung mar X thub bstan khur theg bla sprul bshes gnyen rnams / /
gang la brten na sku tshe dpal 'byor stobs / /
blo bzang rgyal bstan bya ba rlabs po che / /
'grub nges dbang sdud lhag lhar X dga' ldan lugs 'dzin 'dus sde gang na yang / /
khyod bsten khyod mchod 'dul khrims ngang gis gtsang / /
mang thos gdams par shar ba'i bshad sgrub 'phel / /
@# / /
lta spyod gtsang ma'i srung mar X dam tshig gtsang ma'i rdzas dang yo byad kyis / /
rgyal chen thugs dam dgyes ba skong byed na / /
rigs rgyud mnga' thang tshong sbog mi phyugs dar / /
nor lha yid bzhin nor bur X sde brgyad gzhi bdag mthu can thams cad kyi / /
las bzhi'i 'phrin las ma lus lha khyod kyis / /
'od zer 'phro tsam mod la myur 'grub phyir / /
'go ba'i lha srung 'dus skur mnga' gsol zhing / /
bdag cag dpon slob mi nor phyi nang rdzas / /
kun gyi gnyer gtad srung mar mnga' gsol na / /
deng nas byang chub snying po ma thob bar / /
las bzhi'i 'phrin las sgrub la ma g.yel zhig /
ces mnga' gsol bya /
gtang rag gi mchod pa brlabs la 'bul /
yig brgya /
bzod gsol bcas spyi ltar byas nas /
nyin snga ma rnams la gshegs gsol brtan bzhugs sogs mi bya bar /
yi dam gyi nyer bsdu /
smon shis sogs dkyus ltar byed /
nyin mtha' mar bzod gsol gyi mjug tu chos skyong 'khor bcas rten rnams la gnyis su med par bstim ste /
brtan bzhugs 'phrin las kyi gnyer gtad pa ni /
hUM /
rgyal kun ye shes phung po nyid / /
'jam dpal gshin rje khro bo'i gar / /
rdo rje shugs ldan gtso 'khor rnams / /
deng 'dir rnal 'byor bdag la dgongs / /
dgyes bskong gsang ba'i mdos chen 'di / /
dka' ba btsal zhing dkon pa bsgrubs / /
lhag bsam dag pas bstan srung khyod / /
bzhugs pa'i rten du phul lags na / /
ji srid 'byung bzhi'i gnod pa yis / /
nyams par ma gyur de srid du / /
khyod nyid bzhugs pa'i pho brang thob / /
gtan gyi bzhugs gnas 'di ru mdzod / /
ji ltar chu la chu bzhag bzhin / /
nam yang 'bral bar ma mdzad par / /
rtag tu chags shing 'khor ba yis / /
las kun sgrub par mdzad du gsol / /
dpal ldan bla ma'i sku tshe brtan / /
bstan 'gro'i don chen lhun gyis grub / /
bu slob rnal 'byor yon mchod kun / /
dus drug srung skyob mel tshe mdzod / /
phyi yi dgra bgegs byad phur choms / /
nang gi nad gdon chags che bzlog /
gsang ba'i sdig sgrib nyams chag sbyongs / /
mi mthun g.yul las rgyal bar mdzod / /
khyad par sdom gsum bcas mtshams dang / /
lha mchog khyod kyi dam tsheg las / /
'gal ba'i nyams chag ma lus pa / /
mdos 'dis bskong zhing byang bar mdzod / /
gzhan yang rmongs pa'i gzhan dbang gis / /
gtang rag dus gtor chag pa sogs / /
thugs dang 'gal ba'i nongs pa kun / /
mdos 'dis bshags so tshangs par stsol / /
rnal 'byor bdag cag dpon slob dang / /
dgon gnas yul grong mi nor phyugs / /
yon sbyor ltos par bcas pa kun / /
bstan srung khyod la gnyer @# / /
du gsol / /
blo bzang rgyal ba gnyis pa yi / /
bzhed srol bstan pa'i snying po 'di / /
srid mtha'i bar du mi nub cing / /
de 'dzin 'dus sde yun du 'phel / /
bod khams lo legs phyugs 'phel zhing / /
mi phyugs nad dang 'khrug rtsod gdon / /
snyigs dus rgud pa kun zhi nas / /
bde skyid dpal la spyod par mdzod / /
bdag kyang ring min gzung 'dzin dgra / /
'od gsal dbyings su rgyas btab nas / /
mnyam nyid brjod bral nges don gyi / /
rgyal po'i rang zhal mthong bar mdzod / /
ces 'phrin las bcol la /
spro na /
phyogs bcu na bzhugs pa'i zhes sogs kyi gsol gdab rab gnas kyang bya zhing /
ye d+har dang bkra shis kyi tshigs su bcad pa rgya cher brjod pas mtha' brgyan par bya ste /
de dag ni rten mdos kyi cho ga ji ltar bya ba'i rim pa'o / / / /
! gnyis pa bskang mdos kyi rim pa ni /
bca' gshom bya tshul logs su yod pa ltar 'du byas nas ngag 'don dngos gzhi'i skabs /
yi dam gyi bdag bskyed bzlas pa gtor 'bul dang bcas pa legs par btang rjes /
chos skyong chen po'i sger bskang rgyas 'bring gang rung mngon rtogs nas bzung gzhi bdag gtor ma'i 'jug bstod pa'i mchams par cha tshang tshar gcig sngon du btang la /
de nas ri rab gzhal yas khang du shes pa sogs shes pa bzhi la 'jug pa nas gtang rag bzod gsol bar gyi cho ga'i rim pa bskang ba dang /
bzlas pa gnyis dor ba ma gtogs de min byings rnams sngar rten mdos kyi skabs su bshad pa ltar bya zhing /
nang gses cung zad kha bsgyur dgos gras mdos dngos gzhi bsngo tshig rgyas pa'i skabs /
dgyes bskong mi 'bral bzhugs pa'i rten du 'bul / /
brtse bas bzhes te rten las ma 'da' bar / /
zhes pa'i tshig rkang gnyis po de /
dgyes bskong thugs dam bskang ba'i rdzas su 'bul / /
brtse bas bzhes te dam las ma 'da' bar / /
zhes dang /
mdos bsngo bsdus pa'i skabs /
rdo rje shugs ldan 'khor bcas rten du 'bul / /
rten las ma 'da' bcol ba'i 'phrin las mdzod / /
ces pa'i tshig rkang gnyis po de /
rgyal chen thugs dam bskang ba'i rdzas su 'bul / /
dgyes bzhin bzhes nas bcol ba'i 'phrin las mdzod / /
ces kha bsgyur /
yang yul phyogs su nad rims gcod pa dang /
yon bdag nad pa la sogs pa'i don du glud bya bar 'dod tshe bstod pa rdzogs zin pa'i mtshams der glud rnams /
swa b+hA was sbyangs /
stong pa'i ngang las mdzes shing yid du 'ong ba'i ngar glud /
lus ngag yid gsum phung khams skye mched /
tshe srog dbugs dbang po lnga sogs tshang zhing /
dar zab kyi gos /
rin po che'i rgyan gyis spras pa 'dod yon lngas khyad par du byas par gyur /
sngags drug phyag rgya drug gis byin gyis brlabs te /
rin chen 'bru tshogs las grub pa'i / /
mdzes shing yid 'ong ngar gyi mi / /
rtsa ba 'bu yis ma zos shing / /
rtse mo sad kyis ma khyer ba / /
zho sha'i snying la dung dkar rus / /
mu tig klad pa zer mo'i skra / /
zho sha'i mkhal ma mar gyi mdongs / /
lung thang mig la mgron bu'i so / /
@# / /
rkang pa g.yas pa thabs chen lcags / /
g.yon pa shes rab zangs la byas / /
lag pa g.yas pa rin chen gser / /
g.yon pa de ni g.yul byas / /
lus ni rgyan dang gos kyis mdzes / /
smra mkhas pa de ngag re 'jam / /
yid ni rtog cing dpyod la bkra / /
bla tshe srog gsum dbugs dang ldan / /
phung po lnga dang dbang po lnga / /
khams chen bco brgyad skye mched ni / /
bcu gnyis po yang ma lus tshang / /
sbyin bdag ske nas rgyan dkrol te / /
mgul par brgyan pas 'tsher re re / /
sbyin bdag lus nas gos phud de / /
lus la bkon pas lhubs se lhub / /
'gro mkhas de ni khyung gi 'gros / /
khyung chen 'gros su ldegs se ldeg /
mi zad nor gyi bang mdzod tshogs / /
rnam thos bu la 'gran bzod 'di / /
sngags dang phyag rgyas byin brlabs nas / /
rgyal chen rdo rje shugs ldan rtsal / /
rigs lnga 'khor dang bcas pa dang / /
sde brgyad dregs pa'i tshogs la 'bul / /
mi bas glud dga' glud 'di bzhes / /
rin chen mdzes pa'i glud 'di bzhes / /
rig 'dzin rdo rje slob dpon glud / /
sngags 'chang rnal 'byor bdag gi glud / /
mched grogs rdo rje spun gyi glud / /
rgyu sbyor sbyin pa'i bdag po'i glud / /
skyes pa pho rnams kun gyi glud / /
za ma mo rnams kun gyi glud / /
yul mkhar nor rdzas kun gyi glud / /
glud 'di bzhes la mtshon kha sgyur / /
shol bab na mig nas phyungs / /
khram la bab na khram kha phyis / /
bzung ba thong la mnan pa thon / /
bcings pa khrol la bsdams pa glod / /
gdon bgegs mi mthun phyogs rnams las / /
thar ro dmigs bya 'khor bcas thar / /
rgyal lo dkar po lha rgyal lo / /
pham mo nag mo 'dre pham mo / /
bsgyur ro ltas ngan dgra la sgyur / /
ces bsngo /
glud bsngo ba nyin rjes mar ma gtogs med kyang chog /
nyin bstar byed na glud chung dang rdzas sogs kha gso dgos /
de nas drag bskul lam thun gtor 'bul ba sogs dkyus la 'jug /
zhag sbrel du byed na nyin sngon ma rnams la gshegs gsol mi byed par yi dam gyi nyer bsdu smon shis sogs bya /
nyin mtha' ma'i mjug chog skabs rten gzhan sku rten sogs yod na brtan bzhugs spyi ltar byed pa las /
de min rten mdos kyi skabs ltar mdos la brtan bzhugs mi byed cing /
mjug 'phrin las kyi gnyer gtad pa ni mtha' gcig tu med kyang rung mod /
gal te byed na gzhan gong bzhin la /
lhag bsam dag pas bstan srung khyod / /
dgyes bskong rdzas su 'bul lags na / /
yab yum pho nya las mkhan dang / /
gtum drag kha che dmar po sogs / /
sde brgyad dregs pa'i dpung tshogs bcas / /
gtso 'khor dam can rgya mtsho yis / /
brtse bas dgongs te dgyes par bzhes / /
bdag cag dpon slob yon mchod kyi / /
nyams grib nyes kun yongs 'dag cing / /
khyod kyi thugs dam bskong gyur cig /
dpal ldan bla ma'i sku tshe brtan / /
zhes pa man chad sngar bzhin mthud cing skabs babs kyi 'dor len bgyis @# / /
pas 'thus so / /
bskang mdos rgyun gtan mi 'jog par 'phral du gshegs rgyu yin tshe rgyas par spro na khang pa'i yang thog lta bur spyan gzigs mchod gtor phye mar gser skyems bsang phud /
go ma /
rgyan bzang ma sogs kyang bstar /
spros pa bsdus skabs /
mchod gtor bsangs skyems tsam bsham zhing /
mdos gtor yas rnams stegs bzang por bsgrigs pa'i kha gso /
bdud rtsi sogs sbran /
mdun du sgrub pa po rnams 'khod /
stags drug phyag rgya drug gis nam mkha' mdzod du brlabs /
rang gi thugs ka'i hUM las 'od zer 'phros /
gar bzhugs rdo rje'i pho brang nas sprul pa'i rgyal chen rdo rje shugs ldan 'khor dang bcas pa skad cig gis spyan drangs par mos la /
rol mo dbyangs dang bcas te /
kyai| rab 'byams rgyal ba'i 'phrin las bsgrub pa'i phyir / /
rab gtum snang srid dregs pa'i sde dpon du / /
rab bzhengs rgyal chen rigs lnga 'khor bcas rnams / /
rab dkar dad pa'i sems kyis spyan 'dren gshegs / /
rnam dag rang bzhin 'od gsal zhing khams 'dir / /
rnam mang mchod sprin rgya mtsho gtibs pa'i dbus / /
rnam mkhyen rgyal ba'i bstan srung dbang po khyod / /
rnam sprul du ma'i 'khor bcas bzhugs su gsol / /
rnam dkar thugs bskyed bzang po'i rjes 'gro ltar / /
rnam mang phyi nang gsang ba'i mchod sprin 'di / /
rnam dag ting 'dzin sngags rgyas byin brlabs nas / /
rnam sprul dpag med srung ma 'khor bcas mchod / /
kha dog dri ro nus pa phun tshogs kyi / /
sha khrag gtor tshogs skyems chang rgya mtsho'i tshogs / /
dngos bshams yid sprul nam mkha'i mtha' klas pa / /
rgyal chen 'khor bcas dgyes bzhin bzhes su gsol / /
gtor ma byin gyis brlabs la bskangs chog nas 'byung ba ltar /
bstan srung rgyal po chen po rdo rje shugs ldan rigs lnga drag po rtsal 'khor dang bcas pa rnams kyi ljags hUM las skyes pa'i zhes sogs kyis gtso 'khor rnams la gtor ma phul /
phyi nang gi mchod pas mchod /
bstod pa rgyas bsdus gang rung zhig gtong /
gzhi bdag gtor ma bsngo /
de nas sgrub pa po rnams yar bzhengs zhwa gyon la /
hUM| sngon tshe 'og min chos sku'i zhing khams su / /
'jam dpal dpa' bo'i thugs rje'i sgyu 'phrul las / /
rdo rje shugs ldan rtsal du bzhengs pa'i tshe / /
zhing bcu'i dgra bgegs sgrol bar ma chad dam / /
chos 'khor mtha' dbus skyong bar ma chad dam / /
rnal 'byor 'phrin las sgrub par ma chad dam / /
sngon gyi khas blangs dam bca'i ji bzhin du / /
mdos yas 'di bzhes bcol ba'i 'phrin las mdzod / /
de 'og dga' ldan ri bo'i gnas mchog tu / /
'jam mgon rgyal ba gnyis pa'i spyan snga ru / /
dga' ldan bstan srung gnyan por bzhengs pa'i tshe / /
zhing bcu'i dgra bgegs X chos 'khor X rnal 'byor @# / /
'phrin las X sngon gyi khas blangs X mdos yas 'di bzhes bcol ba'i 'phrin las mdzod / /
lnga brgya'i tha mar grags pa rgyal mtshan gyis / /
snyan brgyud bstan srung mnga' gsol gzengs bstod nas / /
skyes mchog rdo rje shugs ldan bzhengs pa'i tshe / /
zhing bcu'i dgra bgegs sgrol bar ma chad dam / /
chos 'khor X rnal 'byor 'phrin las X sngon gyi khas blang X mdos yas 'di bzhes bcol ba'i 'phrin las mdzod / /
da lta rang snang mos ngo'i dkyil 'khor du / /
rdo rje slob dpon rnal 'byor tshogs rnams kyis / /
bsnyen sgrub las bcol 'bad pas bgyis pa'i tshe / /
zhing bcu'i X chos 'khor X rnal 'byor X mdos gtor 'di bzhes bcol ba'i 'phrin las mdzod / /
ces sogs kyi chad 'tho'i tshig gi mjug tu /
las kyi rdo rjes mdos gtor gser skyems sogs tshang ma btegs te sgrub po rnams kyis /
kyai| sangs rgyas bstan srung dkon mchog dbu 'phang bstod / /
dge 'dun sde skyong rnal 'byor tshe dpal spel / /
snyan pa'i dar phyor grags pa'i dung bus la / /
'khor dang longs spyod rgyas pa nyid du mdzod / /
rgas med lang tsho ldan pa'i lus stobs rgyas / /
mig la ya mtshan ltad mo dga' bas gang / /
rna bar rtag tu snyan pa'i gtam thos shing / /
dri zhim ngad pa sna dang mi 'bral zhing / /
zas skom 'byor bas ro 'dzin tshim par mdzod / /
lus la reg bya bde ba kho nas 'tsho / /
yid la rnam par grol ba'i shes rab dang / /
zag med bde bas nam yang boms par mdzod / /
khyod gsol khyod bsten khyod bsgrubs khyod rbad na / /
mthu rtsal ma chung brtse gdung che bar mdzod / /
gzhis su bkra shis phun tshogs longs spyod ldan / /
byes su lam 'phrang chu las sgrol 'don mdzod / /
'jigs sar dgra jag chom rkun 'tshe ba skyobs / /
mdor na bsam don yid bzhin 'grub par mdzod / /
bdag dang mtha' yas sems can thams cad kyi / /
bla med rdzogs pa'i byang chub bsgrub pa la / /
'gal rkyen bar du gcod pa zhi ba dang / /
mthun rkyen bsam don lhun gyis grub par mdzod / /
ces 'phrin las bcol /
gong gi khyod gsol khyod bsten zhes pa'i tshig mtshams dang bstun mdos rnams phyir nur du 'khyer te chos skyong gi rten gnas yod pa'i phyogs su zhal bsgyur nas 'go mjug ldog pa sogs ma yin par bsgrigs nas 'bul /
khang thog tu 'bul stabs mi bde na sa phyogs gtsang mar 'bul yang rung ngo / /
de nas mnga' gsol gzhung ltar btang /
srid zhi'i dpal 'byor ma'i mjug tu bkra shis rol mo'i byin 'bebs rgya cher bya /
nang du log nas bskang gso dang /
yi dam gyi mjug chog dkyus bzhin byed /
yang bskang mdos thog steng du mi 'bul bar bsdu ba'am /
mgon khang lta bur rgyun gtan 'jog rgyu yin na nyin rjes mar mdos 'bul ba'i tshab tu spyi bstab kyi gtor ma bshams pa thog steng du cho ga 'char can gyis 'bul /
mnga' gsol bya /
nang du 'ongs nas 'phrin bcol @# / /
sogs kyi mjug tu gtang rag gshegs gsol nyer bsdu rnams dkyus bzhin bgyis pas chog cing /
de dag ni bskang mdos kyi cho ga ji ltar bya ba'i rim pa'o / / / /
! gsum pa bzlog mdos ni /
bca' gshom rnams tshul bzhin bshams la /
yi dam gyi bdag bskyed bzlas pa gtor 'bul bcas sngon du btang /
'bru sna bre bcu gsum gyi steng du bsangs 'phyi la mda' dar rin chen btags pa btsugs /
rgya phor dang /
dngul phor mar gyi ze sgron ldan pa gser skyems kyis bkang la bshams pa sngags drug phyag drug gis byin gyis brlabs la /
hUM| don gnyis legs tshogs char 'bebs bla ma dang / /
zhes sogs gser skyems rgyas par phul /
de nas mdos shes pa rnam bzhi'i dang po ri rab gzhal yas khang du shes pa ni /
bsangs sbyangs /
stong pa'i ngang las nam mkha' /
rlung /
chu /
sa ste 'byung ba bzhi'i dkyil 'khor gyi steng du ri rab lhun po shar shel /
lho in+d+ra nI la /
nub padma ra ga /
byang gser las grub pa bang rim bzhi pa /
phyi rol gyi rmang du gser gyi ri bdun /
rol pa'i mtsho bdun /
gling bzhi gling phran /
mtha' lcags ri mu khyud kyis bskor ba'i nang lha mi'i 'dod yon bsam gyis ma khyab pas gang bar gyur pa'i ri rab kyi steng gi dbus su drag po'i thod mkhar yangs shing rgya che ba gru bzhi sgo bzhi rta babs dang bcas pa rus pa'i dra ba dra phyed /
rgyu ma'i lda ldi /
glo snying gi phreng ba /
zhing chen gyi bla bre /
mi ro'i rgyal mtshan /
keng rus kyi rgya phubs sogs ya nga ba'i rgyan dang ldan pa /
shar gyi lcog bai DUr+ya dkar po las grub pa'i lha'i gzhal med khang rgya phubs can /
rin po che'i r+wa ba zlum pos bskor ba /
lho'i lcog 'dzam bu chu bo'i gser sbyangs las grub pa'i khang bzang rgya phubs can rin po che'i r+wa ba gru bzhi pas bskor ba /
nub kyi lcog padma rA ga'i khang bzang rgya phubs can rin po che'i r+wa ba zla gam gyi dbyibs can gyis bskor ba /
de dag gi nang du rgyal srid sna bdun /
bkra shis rdzas rtags sogs dpal 'byor gyi bkod pa mtha' yas pas gtams pa /
byang gi lcog drag po gnam lcags 'bar ba'i mkhar steng du keng rus kyi rgya phubs can mtshon cha sna tshogs kyi r+wa ba gru gsum pas bskor ba'o / /
gnyis pa dregs pa'i gzugs brnyan gtso 'khor pho nyar bcas par shes pa ni /
pho brang dbus ma'i nang du me rlung dmar nag 'tshub ma drag tu 'khrugs pa'i dbus su hUM yig dmar nag /
de las 'od zer 'phros /
'jam mgon rgyal ba'i bstan la gnod pa'i sdang dgra gdon bgegs thams cad tshar bcad /
tshur 'dus yongs su gyur pa las 'jam mgon rgyal ba'i bstan srung 'joms mdzad rdo rje shugs ldan rtsal sku mdog dmar nag srin po drag tu khros pa las kyang ches cher khros pa ltar shin tu gtum pa /
'jigs su rung ba'i zhal gnam sa lta bur gdangs shing /
gangs ri lta bu'i mche ba rnon po bzhi gtsigs pa'i bar na @# / /
ljags kyi glog phreng 'khyug pas sa gsum g.yo ba /
gnod byed dam nyams dgra bgegs thams cad mA ra ya phaT kyi 'jigs pa'i gad rgyangs sgrog pa /
drag po'i khro gnyer dpral ba'i dbyings su bsdus shing /
zhugs kyi phung po ltar g.yo ba'i dmar la zlum pa'i spyan gsum dgra bgegs rnams kyi bla srog la sdang mig tu bgrad nas blta ba /
smin ma dang sma ra dmar ser me ltar 'bar bas bdud bzhi ma lus bsreg par mdzad pa /
dbu skra kham ser gyen du 'dzings pa'i dbus na sna tshogs pad zla nyi ma'i dkyil 'khor gyi steng du 'jam mgon chos kyi rgyal po tsong kha pa chen po dgyes pa'i tshul gyis bzhugs pa /
snyan gnyis g.yos pa'i dus kyi 'thor rlung drag pos gnod byed dam nyams dgra bgegs kyi yul khams thams cad lhag med du gtor ba /
shangs bug gnyis nas 'brug sgra dang glog dmar 'khyugs pa'i char sprin spros pas dgra bgegs kyi yul du thog ser 'beb pa /
zhal gcig phyag gnyis kyi phyag g.yas gnam lcags kyi ral gri me rab tu 'bar ba nam mkha' la 'phyar bas dgra bgegs kyi srog rtsa rtsad nas gcod pa /
phyag g.yon dgra snying dron mo 'phar bzhin pa rtsa lag dang bcas pa zhal du gsol bas khrag gi rgyun gyis ag tshom dang mgrin pa gsher zhing 'chi bdag mngon sum lta bu /
sku'i ba spu'i bu ga thams cad nas dug dang mtshon dang nad kyi na bun gtib cing /
sprul pa yang sprul ser rgod drag po ltar 'tshub pa /
dbu la thod pa skam po lnga'i dbu rgyan dang /
sku la dar nag gi 'jol bar /
khrag 'dzag pa'i mgo bo rlon pa lnga bcu'i do shal can /
sbrul dang mi rus kyi 'khor lo'i rna cha dang /
rin po che la sogs pa'i rgyan gyis brgyan pa /
mi lpags kyi g.yang gzhi dang glang po che'i ko ba rlon pas stod g.yogs shing| stag gi pags pa'i sham thabs dang dur khrod kyi chas kyis rab tu 'jigs pa /
steng 'og bar gsum gyi gdon bgegs thams cad brgyal zhing dngangs la 'dar bar byed pa'i gnam lcags kyi bya khyung gshog pa lding zhing /
rdo rje'i thog pa'i tshwa tshwa 'bum phrag 'phro ba'i steng na rgyal po rol pa'i stabs kyis /
khams gsum zil gyis gnon /
dregs pa thams cad dbang du sdud /
'jigs pa thams cad 'jigs par byed pa'i tshul gyis bzhugs pa /
shar gyi khang bzang gi nang du gtso bo'i gzugs phung rnam par dag pa'i ngo bo rnam snang shugs ldan rtsal zhes pa nas drag po'i bya khyung la chibs pa drag mdzad bye bas bskor ba /
ri rab kyi steng gi shar lho nas brtsams te mtshams bzhir sa chu me rlung gi khams bzhi rnam par dag pa'i ngo bo nang gi yum chen bzhi rim pa bzhin sku mdog dkar /
sngo /
dmar /
ljang ba'i mdog can rang rang gi @# / /
'byung ba'i dkyil 'khor phyag na thogs pa /
bang rim gnyis pa'i shar lho nas brtsams te mtshams bzhi dang /
shar gyi dbus rnams su gzugs sogs nang gi 'dod yon lnga rnam par dag pa'i phyi'i yum lnga rim pa bzhin sku mdog dkar /
ser /
dmar /
ljang /
sngo ba'i mdangs ldan drag po'i 'dod yon lnga'i mchod rdzas so sor thogs pa /
phyi nang gi yum chen thams cad kyang gcer mo sgra grol zhing nu ma 'phyang ba /
rus pa'i rgyan can srin mo drag tu khros pa'i rnam pa can dgra la 'o dod 'bod cing bstan dgra dam nyams kyi srog dbugs len pa la rings pa'i tshul gyis rgyug pa /
phyi yi yum lnga'i bar du phyogs rer skye mched rtsa rgyus tshigs rnams rnam par dag pa'i ngo bo 'phrin las kyi sna 'dren pa'i dge slong gnyis gnyis te brgyad /
de dag kyang chos gos ngur smrig gyon cing /
dbu la la las thang zhwa dang /
la las paN zhwa /
'ga' zhig zhwa ser /
res 'gas sgom zhwa gsol ba /
phyag na mkhar gsil dang /
lhung bzed /
glegs bam /
rdor dril /
kha TwAM /
mtshon cha sogs sna tshogs thogs pa zhal nas legs bshad kyi sgra dang /
bzhad pa'i gad rgyangs du ma sgrog cing zhi khro'i rnam 'gyur ma nges cir yang ston pa /
bang rim gsum pa'i phyogs mtshams brgyad dang /
shar gyi shar dang /
nub kyi nub bcas kyi gnas bcur yan lag rnam par dag pa'i ngo bo las mkhan stag shar bcu shin tu 'jigs shing mi sdug srin po'i gzugs can /
sha la dga' ba /
khrag la rol pa /
drag po'i nga ro 'brug ltar sgrog cing srog gcod kyi las la dgyes pa drag shul che zhing glog ltar myur ba /
shar gyi dbus su las byed btsan rgod kha che dmar po sku mdog dmar smug /
phyag g.yas mdung rnon dgra bo'i snying la gzir zhing g.yon dgra bgegs kyi ske nas 'chib pa'i btsan zhags thugs kar bsnams pa /
zhal rab tu khros pas am tshig bsngam pa /
sku la bse khrab dang bse rmog gsol zhing stag ral gzig shubs can /
btsan rta dmar po la chibs pa /
'khor tshogs de dag thams cad kyang sprul pa yang sprul nying sprul gyi tshogs dpag tu med pa ser rgod drag po ltar 'tshub cing 'phro ba /
gzhan yang de dag gi mtha' skor du pe har /
gza' bdud /
tsi'u dmar sogs rgyal btsan /
ma mo /
gshin rje /
lha klu /
gnod sbyin /
nor bdag /
sha za srin po /
dri za /
grul bum /
bdud the'u rang /
'byung po /
dregs pa sde brgyad /
ru 'dren sde bzhi sogs drag cing rngams pa nyi zer gyi rdul ltar 'phyo ba /
'jigs shing dpa' ba /
kun kyang nyi ma 'bum gyi gzi brjid dang ldan par gyur /
gsum pa mthun rdzas yas stags glud skongs su shes pa nas bzung ste /
mdos pa sngo ba'i bar gong gi rten mdos kyi skabs bzhin la /
spyan 'dren skabs /
'dul 'dzin chos kyi rgyal po'i skur @# / /
bzhengs nas / /
zhes pa /
'dul 'dzin drag por khros pa'i skur bzhengs nas / /
zhes dang /
mdzes sdug yum dgu zhes pa /
sgrol byed yum dgu zhes bsgyur /
mdos dngos gzhi 'bul tshig byings rten mdos skabs bzhin la dmigs gsal kha bsgyur byed dgos gras ni /
rgyas pa'i skabs /
hUM /
kun khyab chos dbyings zhes sogs nas /
legs grub par rim bzhi ldan lhun po'i steng / /
zhes pa'i mjug /
phyi ltar ting 'dzin sprul pa'i /
zhes sogs tshig rkang drug po phyogs bzhir las bzhi'i pho brang bkod legs brjid / /
de'i dbus ngur khrod rol pa'i gzhal yas khang / /
rin chen thod mkhar mi mgo'i ba gam can / /
keng rus 'bar ba'i rgya phubs mkha' la snyegs / /
rgyu ma'i lda ldi rus pa'i dra ba dang / /
dra phyed glo snying phyang phrul rab g.yo ba / /
zhes bsgyur /
'jigs rung rngams brjid lang+ka'i rgyal khab bzhin / /
zhes pa nas /
nam mkha' sgro phod yungs kar gang bzang dang / /
zhes pa'i bar sngar bzhin la /
sna tshogs dar gyi lhab lhub ces sogs tshig rkang gnyis po /
dar nag lhab lhub phyag mtshan mtshon cha yi / /
rno dpal dam nyams dgra bgegs srog la gzir / /
zhes bsgyur /
lhun po'i mtha' bskor gser ri rol mtsho bdun / /
zhes pa nas /
ngo mtshar mtha' klas zhing khams yangs pa 'di / /
zhes pa'i bar gong bzhin dang /
mdos bsngo'i sham bu'i tshig rkang brgyad /
rgyal chen rdo rje shugs ldan rigs lnga dang / /
khro gtum yum dgu sna 'dren dge slong brgyad / /
stag shar bcu dang las byed kha che dmar / /
sde brgyad dregs pa'i 'khor tshogs rgya mtshor bcas / /
mdos yas mchod pa'i sprin du rab bzhes la / /
bdag sogs rgyu sbyor yon mchod 'khor bcas kyi / /
nad gdon chags che bar gcod mi mthun kun / /
dgra bgegs steng du bzlog bsgyur 'phrin las mdzod / /
ces bsgyur ba rigs 'gre /
sems glud nam mkha' ye shes lnga ldan mdangs / /
zhes pa nas /
bdud bzhi'i g.yul bzlog ru mtshon rgyal mtshan sogs / /
spel legs bkod pa tshar du dngar ba 'di / /
rgyal chen X khro gtum X stag shar X sde brgyad X mdos yas X bdag sogs X nad gdon X dgra bgegs steng du bzlog bsgyur 'phrin las mdzod / /
ces pa'i mjug tu /
sna tshogs drag po'i rdzas kyis ngar blud pa'i / /
'bru nag bshos bu gru gsum dpal ldan pa'i / /
dmar gtor yungs kar gang bzang mtshe'i 'gal bu / /
rno dpal rtsangs sogs drag po'i rgyan gyis spras / /
rtsa bar 'dod chags khrag mtsho rba klong 'khrungs / /
logs la zhe sdang me 'bar 'og rol tu / /
gti mug mun 'thibs rtse mor mtshon char 'bebs / /
phung gsum sa las byas pa'i zor kong nang / /
sna tshogs thun dang khrag gis rab bkang ba / /
nad mtshon dug gi tshwa tshwa phyogs bcur 'phro / /
lcags ri'i steng na rno ngar drag shing las / /
legs grub rtsangs phur dmar nag srin mo'i 'gros / /
stod nas 'brug sgrog smad @# / /
nas glog dmar 'khyug /
sked nas thog ser bu yug 'khrugs pa 'di / /
rgyal chen X khro gtum X stag shar X sde brgyad X mdos yas X bdag sogs X nad gdon X dgra bgegs steng du bzlog bsgyur 'phrin las mdzod / /
ces pa srub 'jug bya zhing /
ngur smrig chas gos za 'og 'jol ber dang / /
zhes pa man tshad dkyus bzhin gtong /
mdos bsdo bsdus pa'i skabs su / /
sde brgyad bzlog khram shing gri yul mkhar ris / /
zhes pa'i mjug tu /
dmar gyi gtor zor gang bzang mtshe yis brgyan / /
drag shing rtsangs phur dmar nag thog ser 'khrugs / /
zhes pa'i tshig rkang gnyis srub 'jug bya /
sham bu bsgyur lugs /
rdo rje shugs ldan 'khor bcas rten du 'bul / /
rten las ma 'da' bcol ba'i 'phrin las mdzod / /
ces pa'i tshab tu /
rgyal chen 'khor dang bcas la legs 'bul / /
mi mthun phyogs kun bzlog bsgyur 'phrin las mdzod / /
ces kha bsgyur /
kun bzang nam mkha' mdzod kyi rang bzhin can / /
dbang po lnga la dga' bskyed dam pa 'di / /
zhes pa'i tshig rkang rjes ma /
mthun rdzas yas kun dgra 'joms zor du bsgyur / /
ces kha bsgyur ba ma gtogs gong 'dra /
mdos bsngo'i mjug tu /
hUM /
che ba'i che mchog 'jigs mdzad srog gi bdag /
ces sogs 'phrin bcol gtong /
bzlas pa'i dmigs pa ni /
rang yi dam du gsal ba'i thugs ka'i sa bon las 'od zer rno zhing rtsub pa 'phros /
mdun gyi chos skyong rgyal chen shugs ldan rigs lnga drag po rtsal rnams kyi thugs kar nyi gdan gyi steng du hUM yig gi mthar sngags phreng rang rang gi kha dog dang mtshungs pas bskor ba la phog pas thugs rgyud rang dbang med par bskul te /
khros 'khrugs rngams pas thugs ka'i sngags phreng las me 'od mtshon cha'i tshogs dpag tu med pa spros /
gnod byed dgra bgegs rnams mdun du gsal ba la phog pas rdul phran ltar gtubs shing dus mtha'i me lces rtsa sbur sreg pa bzhin lhag med du bsregs te thal bar brlag /
slar yang 'od zer dpag tu med pa spros te mthun rdzas yas stags rnams dang /
phyag mtshan mtshon cha /
khrag zor mda' zor sogs la thim pas mi mthun phyogs thams cad bzlog cing /
'jig rten gsum gyi gdug pa can thams cad skad cig gis brlag par byed pa la thogs pa med pa'i drag po'i nus mthu can du byin gyis brlabs par gyur /
bar bsams la /
oM badzra bi ki biT+Na swAhA /
zhes pa dang /
oM d+harmA pA la mahA rA dza badzra be ga wan ru draH pany+tsa ku la sarba big+h+nan sha truM mA ra ya hUM phaT /
ces dang /
yang 'bod rbad bsad gsum gyi sngags bzla bar 'dod na /
'bod pa ni /
oM mahA rA dza badzra be gI bi kran+ta A kar+Sha ya A kar+Sha ya /
rbad pa ni /
oM mahA rA dza badzra be gI bi kran+ta dam nyams dgra bgegs steng du b+h+yoH b+h+yoH bsad pa ni /
oM @# / /
mahA rA dza badzra be gI bi kran+ta sarba sha truM big+h+nan mA ra ya mA ra ya /
suM trika rak+Sha b+h+yoH thib thib tsa kra b+h+yoH snying kha rak dun tri b+h+yoH tri nan shig /
se na gtub /
kha rak rbad /
duM bu b+h+yoH badzra ra ti rak+Sha tsa tu ra mA ra ya hUM phaT /
gnod byed dgra bgegs thams cad mA ra ya hUM phaT /
ces pa rnams rig pa ngar dang ldan pas bzla /
thun mthar yig brgya bzlas rjes gtor ma byin gyis brlabs la /
gtor 'bul /
gtor rdzongs /
mkha' 'gro spyi gtor /
gzhi bdag gtor ma /
tshogs mchod rgyas bsdus gang rung bcas pa tang /
bstod pa ni /
hUM /
rgyal ba kun gyi mthu stobs nus pa rnams / /
snyigs dus zhwa ser rgyal bstan bsrung ba'i phyir / /
rab 'jigs drag po'i skur bstan dgra bgegs kun / /
'joms mdzad rnal 'byor dgra lha chen por bstod / /
rak+ta'i mdog can khro gtum srin po'i gzugs / /
drag shul 'jigs rung spyan gsum sdang mig bgrad / /
zhal gdangs mche gtsigs ljags 'dril gad rgyangs sgrog /
gtum drag gar gyis srid gsum g.yo la bstod / /
snyan gyis 'thor rlung shangs nas char sprin spro / /
zhal gyi rlangs pas dgra la nad yams 'gyed / /
sma ra smin ma 'bar ba'i me 'od kyis / /
dgra bgegs bdud dpung ma lus bsregs la bstod / /
dbu skra gyen brdzes dbus na nyi gdan la / /
'jam mgon bla ma rigs kyi cod pan du / /
'dzin cing gus mchod zhwa ser rgyal bstan 'di / /
nga yis skyong zhes tha tshig mdzad la bstod / /
phyag g.yas ral gri 'bar bas dgra srog gcod / /
phyag g.yon snying snas gang ba'i thod khrag bzung / /
mchan khung ne'u le gser gyi lcags kyu bsnams / /
'jam mgon bstan dgra'i gshed ma khyod la bstod / /
thod skam dbu rgyan mgo rlon do shal 'chang / /
zhing chen g.yang gzhi glang wags stod g.yogs rgyan / /
stag wags sham thabs mi rus rin chen sprul / /
dur khrod chas 'jigs bya khyung la zhon pa'i / /
rab gtum thugs kyi rgyal chen khyod la bstod / /
zhi rgyas dbang drag las mdzad dkar ser dmar / /
smug nag mdangs ldan phyogs rer bye ba 'bum / /
ma nges ngur khrod cha lugs rab byung chas / /
phyag mtshan bzhon pa ma nges rnams la bstod / /
khyod kyi bka' nyan nor bdag gnod sbyin dang / /
pe har gza' bdud rgyal btsan grangs med sogs / /
lha klu srin po gshin rje sha za 'byung / /
las mkhan srog bdag 'jigs pa'i tshogs la bstod / /
drag cing gtum pa'i sde brgyad zhing skyong dang / /
ma mo bdud dang the'u rang bshan pa'i tshogs / /
ru 'dren sde bzhi 'khor tshogs nyi zer gyi / /
rdul gyi grangs ldan stong gsum gang la bstod / /
'og tu bsgral chog byed na mtshams 'dir gser skyems ril bu dang bcas pa bshams pa nang mchod ltar brlabs la /
hUM /
bla ma yi dam dkon mchog gsum / /
rgyud sde bzhi yi lha tshogs rnams / /
khyad par bcom ldan gshin rje gshed / /
gser skyems mchod pa 'di bzhes la / /
bdag gi gzu dang dbang @# / /
mdzod cig /
dam nyams 'di yi skyabs ma mdzad / /
gshin rje gshed kyi bka' sdod mchog /
rdo rje shugs ldan 'khor dang bcas / /
zhan yang dam can rgya mtsho'i tshogs / /
gser skyems X bdag gi X dam nyams X dbyu gu drug cu rtsa bzhi sogs / /
lo zla zhag dus lha rnams dang / /
khyad par yul phyogs 'dir gnas pa'i / /
lha klu gzhi bdag 'khor bcas rnams / /
gser skyems X bdag gi X dam nyams X gzu dang dpang las mtho ba med / /
rnam par dag pa'i thugs kyis gzigs / /
gser skyems mchod pa rgya re che / /
'bru sman sna tshogs rin chen bas / /
de ring bdag gi grogs mdzod cig /
ces gser skyems 'bul /
de nas drag bskul rgyas pa rdzogs par btang ba'i mjug tu /
'brub khung ling+ga dang bcas pa slob dpon gyi mdun du bzhag pa yid khebs bsal nas kha sbyor dbye ba lag tu blangs pa'i ram pa ni /
swa b+hA wa sa sbyangs /
stong pa'i ngang las hUM nag po zhu ba las dam tshig nyams pa'i dgra 'am bgegs rnams kyi sdig sems dang las ngan las grub pa'i 'brub khung gting zab cing yangs pa'i nang du /
zhe sdang drag po'i me 'bar zhing /
gti mug gi mun pa gtibs pa /
'dod chags kyi khrag mtsho khol ba'i rba klong 'khrug cing /
phrag dog gi rlung dmar 'tshubs pa /
nad rims mi bzad pa'i na bun 'thibs shing /
gnam lcags thog ser mtshon char 'bebs pa /
bdud kyi btson khang /
gshin rje'i bshas ra /
dmyal ba'i bsreg khang rab tu 'bar bar gyur /
de'i nang du gzugs can dgra la Nri dang gzugs med bgegs la dmigs na /
tri las dam nyams pa'i dgra bo'am gnod byed mgon dang bral ba /
gcer bu shin tu nyam thag cing lus rid pa /
mya ngan gyis gdungs pas smre sngags 'don cing /
bu ga dgu nas khrag 'dzag pa /
dri chen dang dri chu dbang med lhug par 'chor ba /
mtshan ma 'phyang ba /
yan lag lcags sgrog gis bsdams par gyur /
dgug gzhug bya ba ni /
rdor dril 'dzin pas 'dod rgyal gyi phyag rgya byas la ngag tu /
na mo /
rje btsun rtsa ba dang brgyud par bcas pa'i dpal ldan bla ma dam pa rnams kyi bka' bden pa dang /
sangs rgyas kyi X chos kyi X dge 'dun gyi X khams gsum bra byed dpal rdo rje 'jigs byed chen po'i X 'jam mgon rgyal ba'i bstan srung rgyal chen rdo rje shugs ldan rigs lnga drag po rtsal 'khor dang bcas pa'i X dpal mgon dam pa chos skyong ba'i srung ma mthu rtsal can rnams kyi X chos kyi dbyings rnam par dag cing kun rdzob rgyu 'bras bslu ba med pa'i bden pa'i stobs kyis dpal ldan bla ma dam pa'i sku dgra /
dkon mchog gsum gyi spyi dgra /
sangs rgyas kyi bstan pa'i dgra bo /
sngags 'chang rnal 'byor ba bdag cag dpon slob mi nor dgon gnas dang bcas pa'am /
rgyu sbyor yon gyi bdag po mi nor 'khor dang bcas @# / /
pa la gnod cing 'tshe bar byed pa'i sgos dgra /
ngan las kyi phod btsugs pa /
do bsngo ba /
ngan 'gran byas pa /
bsam pa ngan pa /
sbyor ba rtsub pa /
snga dgra byas pa /
phyi dgra byed pa /
da dgra gshom pa la sogs pa'i dam nyams pa'i dgra bo /
gzugs can gyi dgra /
gzugs med kyi bgegs /
gson 'dre lus la gnas pa /
gshin 'dre rjes su 'brang ba /
dkor 'dre nor phyir rgyug pa /
rbad 'dre bu yug ltar 'tshub pa la sogs pa'i phyi dang nang na gnas pa'i dgra bgegs rnams kyi rnam par shes pa /
sa 'og /
sa steng /
sa bla /
mtho srid pa'i rtse mo nas /
dma' dmyal khams bco brgyad kyi gting /
phyogs bzhi mtshams brgyad gang na gnas kyang skad cig thang cig yud tsam la ling+ga 'di nyid la khug cig phob cig /
oM d+harmA pA la mahA rA dzA badzra be ga wa na ru draH pany+tsa ku la sa pa ri wA ra sarba sha truM big+h+nan a kar+Sha ya dzaH Ni yaM dzaH tri yaM dzaH oM badzra aM ku sha dzaH oM badzra pA sha hUM /
oM badzra s+pho Ta paM /
oM badzra g+haN+Da hoH zhes lan gsum ma ma bdun gyis dgug gzhug bya /
hUM| rdo rje 'bar ba'i lcags kyu yis / /
snying nas drongs shig ang+ku sha /
sbrul nag zhags pa'i glog phreng gis / /
ske nas chings shig pA sha hUM / /
las kyi lcags sgrog nag po yis / /
rkang lag sdoms shig s+pho Ta baM / /
sgra drag rdo rje'i dril chen gyis / /
phob cig badzra g+haN+Da hoH / /
shugs drag rdo rje phur bu yis / /
snying la bsnun cig kI la ya / /
rdo rje dgra sta kha bo ches / /
chod cig badzra pa ra shu / /
r+wa mang rdo rje'i tho ba yis / /
rdungs shig badzra mung+ga ra / /
khro bo'i rdo rje rtse lnga pas / /
dum bur chod cig badzra na / /
rag gcod rdo rje spu gri yis / /
gtub cig badzra kU ra kaH / /
rdo rje 'bar ba'i be con gyis / /
choms shig badzra daN+Da Na / /
rgya gram rdo rje ri rab kyis / /
gnon cig badzra sta m+b+h+nya ya / /
rdo rje me yi sa gzhi la / /
sregs shig agne dzwa la raM / /
dus kyi rlung nag 'tshub ma yis / /
thor cig kA la wa ya we / /
zhes phyag mtshan gyis tsham rngam bya /
de nas sgrol bya'i nyes pa gsal btab ste dpang gzug pa ni /
gson cig dregs byed yongs kyi bdag /
rdo rje shugs sogs ming mang po / /
sngon tshe smon lam ji ltar btab / /
'jam mgon bla ma yab sras sogs / /
rtsa brgyud bla mas bka' ci bsgos / /
khyod kyis rdo rje spyi bor blangs / /
bro bor 'da' dka'i bdud rtsi myang / /
khas blangs dran pa'i dus la babs / /
bstan dgra dam nyams bden bral 'dis / /
bla ma smod cing sems can 'tshe / /
bstan 'dzin dge 'dun sde rnams bcom / /
khyad par rnal 'byor bdag cag la / /
snga dgra lag tu ji ltar bdar / /
da dgra sems pa mngon sum dang / /
phyi dgra yid brnag khyod kyis shes / /
bden pa'i dbang de da mdzod cig /
bdag gis gang bcol las 'di dag /
myur du khyod kyis ma bsgrubs na / /
rtsa @# / /
brgyud bla ma'i bka' yang bcag /
bstan srung khas blangs 'ja' ltar yal / /
mthu stobs rdzu 'phrul rdzun gyi tshig /
rig 'dzin rnams kyi re ba bcad / /
de phyir khas blangs dam bcas bzhin / /
bstan la gnod byed 'di dag kun / /
lo dang zla bar ma bzhag cig /
zhag dang za ma ma 'gyangs par / /
srid gsum 'jig rten gar gnas kyang / /
thal ba'i rdul bzhin brlag par mdzod / /
de nas sngags kyi ngar blud pa'i thun skam rlon gyis brab cing /
gnod sbyin dang gshin rje dang ma mo bdud sprul rnams kyis dug mtshon gyi char phab par gyur /
hUM| yungs kar rgyal po khro bo'i thun / /
ske tshe dug khrag lcags rdo'i phye / /
drag po'i sngags kyis ngar btab pa'i / /
gnam lcags ser chen lta bu'i zor / /
dgra bo'i lus la btab pa yis / /
dgra bgegs rdul phran bzhin du choms / /
zhes dgra gzugs la skam thun brab /
khrag sna 'bum dang dug sna stong / /
thang khrom dug gi khu ba la / /
drag po'i sngags kyis ngar btab pa'i / /
brlan zhing gsher ba'i thun zor 'di / /
dgra bo'i lus la btab pa yis / /
dran pa myos shing nyams par gyur / /
ces rlon thun ro skra'i pir gyis brab /
yungs kar rgyal po khro bo'i thun / /
dug sna khrag sna khro mo'i thun / /
skam thun rlon thun thun brab pas / /
khro bo khro mos las mdzod cig /
ces skam rlon thun gyis brab /
dkon mchog gsum la gnod pa /
bla ma la smod pa /
bstan pa la sdang ba /
sems can la 'tshe ba /
sgrub pa po la bsam sbyor log par blta bar byed pa'i dam tshig nyams pa'i dgra bo 'di la rgyob cig /
sod cig /
lhan cig skyes pa'i lha dang phye zhig /
mnyam por 'ong ba'i bdud dang sprod cig /
pho lha dang phye zhig /
mo lha dang phye zhig /
le'u'i lha dang phye zhig /
zhang lha dang phye zhig /
phrag lha dang phye zhig 'go ba'i lha dang phye zhig /
bsten pa'i lha dang phye zhig /
las mkhan rnams kyis khrid de 'tshog brdung la sogs pa gyis shig /
de nas lha dbye bya ba la /
ye shes pa'i lha dang dbye ba ni /
hUM| dgra bgegs 'di yi grogs mdzad pa'i / /
ye shes lha srung tshogs rnams gson / /
bstan dgra dam nyams sdig can 'di'i / /
mgon skyabs dpung gnyen ma mdzad par / /
mthu dang rdzu 'phrul kun choms la / /
bdag gi mgon dang skyabs mdzod cig /
brtse bas khros pa'i skur bzhengs la / /
sdig can drag po'i chad pas sgrol / /
oM badzra be gI bi kran+ta sarba sha truM sarba dz+nyA na de wa bi de Sha ya phaT /
ces ye shes pa dang phral /
'jig rten pa'i lha srung phral ba ni /
hUM| nyes can dgra bo'i grogs byed pa'i / /
'jig rten lha srung thams cad kyang / /
'jigs pa thams cad 'jigs byed pa'i / /
gshin rje'i gshed po'i bka' nyon la / /
sdig can 'di nyid tshar chod cig /
gzhan yang srung @# / /
byed go cha dang / /
sngags rdzas rten 'brel nus pa sogs / /
chos 'byung nang btsud phur bus gdab / /
oM badzra ba gI bi kran+ta sarba sha truM sarba lo ka de wa rak+Sha bi de Sha ya phaT /
ces 'jig rten pa'i lha srung dang /
rdzas sngags kyi srung ba dang phral /
de nas sgrol gri thogs la /
hUM| srog bdud 'bar ba'i thog zer can / /
gtum drag rgyal chen dpung 'khor bcas / /
'jigs pa'i sku ni ston re ran / /
rngams pa'i nga ro sgrog re ran / /
gsod pa'i thugs ni myur re ran / /
drag shul rtsal de 'char re ran / /
mngon spyod 'phrin las sgrub re ran / /
spyi dang bye brag la sdang ba'i / /
dam nyams snying gi tsher ma 'dir / /
'jig rten mi 'dod thams cad thongs / /
lus stod tsha ba me ltar sbor / /
bar du rlung mkhris bad kan sogs / /
bzhi brgya rtsa bzhi'i nad kun thongs / /
dal yams khrag nad gzer chen sogs / /
bzlog tu med pa'i gnyan rims phob / /
kha nas don snying khrag dron phyungs / /
'og nas bshal rims chu rgyun thongs / /
ltas ngan brgyad cu ye 'brog sogs / /
thos pas skrag rnams myur du phob / /
gnyen sogs kha rje dbang thang phrol / /
mtshon rnon 'bar bas srog las gtubs / /
snying khrag dron mod 'thungs shig /
hUM| rnam par mi rtog thugs kyi bdag /
lus ngan 'di la ma bzhugs par / /
rang bzhin 'od gsal chos kyi dbyings / /
dri ma'i sbubs nas gshegs su gsol / /
oM ya mAn+ta ka su ga ta hri da ya bud+d+ha badzra muH sems rang bzhin gyis 'od gsal ba de dri ma dang bral nas sangs rgyas kyi zhing du gshegs par gyur| ces mdun gyi nam mkhar skad cig gis rdo rje sems dpa' bsams la /
dgra bo'i rnam shes rang yi dam du gsal ba'i thugs kar drangs nas /
slar rdo rje sems dpa'i thugs kar 'phangs bas mi bskyod pa'i zhing du thogs pa med par gshegs par bsam la| bsgral bya sgrol byed bsgral ba'i rang bzhin thams cad spros pa'i mtha' thams cad dang bral ba'i ngang du mnyam par bzhag /
de nas rnam shes spar zin pa'i phung po de chos skyong gi thugs ka nas spros pa'i las mkhan rnams kyis gtub par bsams la /
las mkhan rnams kyis ral gri la sogs pa'i mtshon chas brdeg ste bcings /
sha zos /
khrag 'thung /
rgyu ma drangs /
yan lag dang mgo bo bcad /
lpags pa bshus /
tshar bcad par gyur /
oM d+harma pa la sogs nas wA ra sarba sha truM big+h+nan mA ra ya hUM phaT /
ces brjod nas sgrol gris zan ling dum bu dgur gtub pa las kyi rdo rjes mdos chen gyi mdun du btegs la /
dgra bgegs kyi sha khrag gi tshogs de rnams nang mchod ltar brlabs nas zhal bstab bya ba ni /
hUM| srid gsum skye 'gro'i srog dbugs kun / /
zos kyang ma tshim gnam sa'i bar / /
rab gdangs za byed khros pa'i zhal / /
tshems chen 'bar ba'i phreng ba yis / /
zo shig dgra bgegs sha khrag kun / /
rdo rje shugs ldan @# / /
zhal du bstabs / /
'dul 'dzin drag po'i zhal du bstabs / /
las bzhi sgrub mdzad zhal du bstabs / /
khyed 'khor ma rungs lha klu bdud / /
rgyal btsan srin po la sogs pa / /
stong gsum khyon gang dregs pa'i dpung / /
rngams 'jigs sha za khrag 'thung rnams / /
hab sgra ku sgra di ri ri / /
dgra bgegs sha khrag rus la rol / /
gshin rje'i gshed kyi dam tshig dgongs / /
bdag cag yon mchod 'khor bcas kyi / /
mi mthun phyogs kun zhi bar mdzod / /
legs tshogs kun kyang spel bar mdzod / /
gang bsam snod bcud dbang du bsdus / /
log 'dren ming yang med pa sogs / /
nyin mtshan bya ra mel tshe dang / /
dar 'phyar dung bus snyan pa spel / /
mi nub rgyal mtshan mkha' la 'byor / /
byang chub bar du stong grogs mdzod / /
ces mchod g.yog bas ling ro mdos kyi lcags ri'i nang khongs sam /
mdun du lcags snod dam thod pa'i snod kyi nang du 'bul /
de nas bskul gtor brlabs la /
hUM| rgyal ba'i bstan dang bstan 'dzin dge 'dun sder / /
zhes pa nas /
mthu rtsal drag tu bskyed la las kun mdzod / /
ces thog steng du 'bul /
bsgral chog nyin ltar byed min skabs dang bstun nas mi byed na /
gong gi bstod pa'i mjug tu /
gser skyems bzhag nas drag bskul rgyas pa btang rjes bskul gtor byin rlabs kyi mtshams su 'jug par bya'o / /
mtshams 'dir gshegs gtor 'bul min gang bde bya /
de nas bzlog bsgyur 'phrin las 'chol ba ni /
hUM| rngams brjid dbang drag rol pa'i thod mkhar nang / /
dus kyi me rlung phreng ba 'khrugs pa'i dbus / /
gnam lcags mchu sder 'bar ba'i mkha' lding steng / /
rgyal chen rdo rje shugs ldan drag po rtsal / /
dmar nag 'jigs gzugs bskal me'i gzi byin can / /
drag pa'i nga ros sa chen yom zhing mer / /
reg gcod spu gri rno 'bar klad la 'phyar / /
khrag 'dzag tsit+ta dron mo zhal du gsol / /
stag sham zhing lpags dur khrod chas kyis spras / /
me mtshon thog gi tshwa tshwa 'bum phrag 'gyed / /
khams gsum za byed dam nyams srog gi bdud / /
gtum drag 'bar bas mdos zor mthu dpung bskyed / /
gzugs can dgra dang gzugs med gdug pa'i gdon / /
mthu byad rbod gtong byur dang bkra mi shis / /
nad rims dug mtshon chags che mi 'dod kun / /
dgra bgegs steng du bzlog bsgyur 'phrin las mdzod / /
shar phyogs lha yi khang bzang chen po na / /
rnam snang shugs ldan ston zla bye ba'i mdangs / /
sprin dkar bskyod 'dra'i gnyis 'thung steng na 'gyings / /
khro 'dzum nyams kyis log 'dren phung la 'debs / /
mda' dar zhags pa g.yo ba'i 'phrul 'khor gyis / /
gnag pa'i dgra bo'i tshe srog sdud cing 'ching / /
lha yi ging chen dung gi bu yug ltar / /
gnam sa 'gengs pas mdos zor mthu dpung X gzugs can X mthu byad X nad rims X dgra bgegs X lho phyogs 'phrul gyi lding @# / /
khang yangs pa'i nang / /
rta mchog ngang ser rlung ltar 'phyo ba'i steng / /
rin chen shugs ldan gser gyi lhun po ltar / /
brjid chags 'bar bas snang srid zil gyis gnon / /
nor gzhong bum pas bstan dgra gnod byed kyi / /
tshe bsod dpal 'byor ma lus 'phrog cing sdud / /
rengs pa'i las mdzad ser po 'bum sde'i tshogs / /
stong khams khyab pas mdos zor X gzugs can X mthu byad X nad rims X dgra bgegs X nub phyogs rngams brjid dbang gi dkyil 'khor na / /
padma shugs ldan khro chags sgeg pa'i nyams / /
'od dmar 'khyug pas gzhan sde myos shing brgyal / /
'bar ba'i glog phreng 'khrugs pa'i g.yu 'brug chibs / /
phyag g.yas lcags kyus dgra bgegs snying nas 'dren / /
g.yon pa 'phrul zhags skye 'gro'i bla srog sdud / /
'gugs shing 'ching ba'i las byed pho nya'i tshogs / /
'bum phrag yangs pas mdos zor X gzugs can X mthu byad X nad rims X dgra bgegs X byang phyogs gnam lcags 'bar ba'i pho brang nang / /
drag shul stong gsum g.yo ba'i khyung chen steng / /
karma shugs ldan smug nag srin po'i gzugs / /
khro gtum gar gyis bdud dpung cham la 'bebs / /
dam nyams srog gcod 'bar ba'i ral gri g.yas / /
g.yon pa dgra bo'i snying khrag sbar gyis 'debs / /
dbugs sdud srog len las mkhan sprin ltar gtibs / /
rno myur thog 'dras mdos zor X gzugs can X mthu byad X nad rims X dgra bgegs X me rlung khrag mtsho 'khrug pa'i dkyil 'khor na / /
srog bdud srin mo mi zan yum chen dgu /
zhal gdangs mche gtsigs gcer mo nu ma 'phyang / /
ral pa sprugs pas khrag char bu yug 'tshub / /
dam nyams sha khrag 'dod yon tshogs su rol / /
'byung bzhi'i ltas ngan rims nad dgra la 'gyed / /
sha za khrag 'thung ma mo bye ba 'bum / /
pho nyar 'gyed pas mdos zor X gzugs can X mthu byad X nad rims X dgra bgegs X 'khrug byed sha khrag tshom bu'i dkyil 'khor na / /
zhi drag rnam 'gyur ma nges dge slong brgyad / /
bden tshig dmon pas mi bsrun cham la 'bebs / /
khro gtum mi bzad las mkhan stag shar bcu / /
srin po'i gzugs can sna tshogs mtshon cha 'dzin / /
rgyob gsod drag po'i nga ro 'brug ltar sgrog /
dgra snying nang khrol dron mo za zhing 'dral / /
bka' nyan bshan pas mdos zor X gzugs can X mthu byad X nad rims X dgra bgegs X khor yug bam chen brdal pa'i dur khrod na / /
lha klu rgyal btsan gza' bdud gshin rje sogs / /
snang srid lha srin sde brgyad grangs med pa / /
gdug rtsub mi bsrun rno ba'i mtshon char 'bebs / /
@# / /
thogs med myur mgyogs srid gsum 'byung por bcas / /
cho 'phrul stong gis dgra sde rtsad nas gcod / /
sha khrag srog dbugs bla tsher rngams shing rgyug /
dregs pa'i dpung tshogs mdos zor X gzugs can X mthu byad X nad rims X dgra bgegs X b+h+yoH khro gtum mi bzad rdo rje shugs ldan rtsal / /
'khor bcas mthu stobs rdzu 'phrul dpung bskyed la / /
gzhan yang mi mthun bzlog cing bsgyur ba ni / /
rje btsun bla ma'i sku tshe'i 'gal rkyen bzlog /
thub bstan spyi dang 'jam mgon tsong kha pa'i / /
rgyal bstan dar zhing 'phel ba'i 'gal rkyen bzlog /
bstan 'dzin spyi dang dgon gnas 'di nyid kyi / /
phyi nang gsang ba'i 'gal rkyen bar chad bzlog /
bdag cag yon mchod 'khor dang bcas pa yi / /
na tsha sdug bsngal nad kha thams cad bzlog /
bgegs rigs gdon rigs ye 'brog thams cad bzlog /
rmi mtshan ltas phyogs ngan pa thams cad bzlog /
dus sbyor gza' skar ngan pa thams cad bzlog /
bdud g.yos sri langs rgya 'dre thams cad bzlog /
byur 'dre god 'dre skeg ngan thams cad bzlog /
chad pa sbyor ngan gri rdo thams cad bzlog /
dug sbyor kha 'jam sems sdug thams cad bzlog /
ya ga dmod mo ngan gleng thams cad bzlog /
dgra ngo dmar ngo mi kha thams cad bzlog /
snga phyi bar gsum rtsub pa thams cad bzlog /
dgra bgegs steng 'og gdon rigs thams cad bzlog /
bdud btsan rgyal 'gong gnod pa thams cad bzlog /
the'u rang ma mo sri ngan thams cad bzlog /
rbod gtor chos zor sngags zor thams cad bzlog /
bon zor btso zor glang zor thams cad bzlog /
ngan sngags phur kha khrag zor thams cad bzlog /
gtor zor yungs zor mda' zor thams cad bzlog /
rdo zor tshe zor khram kha thams cad bzlog /
byol kha thog brdzis shwa rdel thams cad bzlog /
bdud zhags byad kha mdangs 'phrog thams cad bzlog /
tshe rkun nad rgyal kha shor thams cad bzlog /
tshon dru mi mthun rkyen kun thams cad bzlog /
bya rgod sder 'dzing g.yag po ru 'dzing bzlog /
nya mo rnga 'dzing sha ba r+wa 'dzing bzlog /
srin bya'i than skad sgo khyi du ba bzlog /
'ug pa rgod dang gla ba mche 'dzing bzlog /
ltas ngan skyes dang sram la 'ug zhon bzlog /
srin mo bu zhon gla ro spyang khyer bzlog /
sre mong byi khyer bdud btsan cho 'phrul bzlog /
rgyal dmu ma mo klu yi cho 'phrul bzlog /
gshin rje gnod sbyin 'gong po the'u rang bzlog /
gri bo gri mo ltas ngan rigs gyur bzlog /
mdor na rgyal chen rigs lnga'i mthu stobs kyis / /
ngan pa bzlog la rtsub mo thams cad bsgyur / /
mi mthun phyogs kun dgra bgegs steng du bzlog /
bzlog go mdos dang zor gyis 'gal rkyen bzlog /
@# / /
bsgyur ro shugs ldan drag po rtsal gyis bsgyur / /
zor ro sdang dgra gnod byed bgegs la zor / /
mdos glud yas kyi mchod pa 'di bzhes la / /
bcol ba'i 'phrin las ma lus sgrub par mdzod / /
mnga' gsol gtong /
sgrub pa zhag sprel du byed na gtang rag gi mchod bstod /
yig brgya /
bzod gsol rnams bya /
gshegs gsol brtan bzhugs sogs mi bya bar rang gnas su khra phung nger bzhugs par bsam /
yi dam gyi bdag bskyed nyer bsdu sogs mjug chog rnams spyi ltar bya'o / /
nyin rjes ma rnams la gong gi lha bskyed skabs sa bon las mi bskyed par sngar yod gsal 'debs kyi tshul du /
pho brang dbus ma'i nang du me rlung dmar nag 'tshub ma drag tu 'khrugs pa'i dbu su 'jam mgon rgyal ba'i bstan srung 'joms mdzad rdo rje shugs ldan rtsal zhes kha bsgyur ba las /
gzhan rnams nyin dang po ltar bya /
de lta bu'i rim pas sgrub pa nyin rjes ma'i bzlog bsgyur 'phrin bcol gyi bcol ba'i 'phrin las sgrub par mdzod / /
ces pa'i mjug tu bskangs mdos kyi skabs ltar glud yas byin gyis brlabs nas bsngo /
spros pa la dga' na skabs 'gar mdos zor dang sbrags nas glo bur las bcol gyi drag gtor 'phen pa'ang rung bas de ltar spro na /
sgrub pa nyin rjes ma'i nyin par dmar gtor zur gsum me ri can mtheb skyus bskor ba sha khrag dang mtshe yungs kyis brgyan pa zhig gsar du bcos pa lcags slang lta bur bkod /
mdun du drag po'i nyer spyod tshar gcig bshams la /
mtshams 'dir drag gtor la chang chu nang mchod kyis sbran te nang mchod ltar brlabs /
slar yang /
rang gi snying ga'i 'od zer gyis dgra bgegs thams cad bkug ste gtor ma'i steng gi bar snang la gnas pa sprul pa'i pho nya las mkhan rnams kyis skad cig gis bsgral ba'i sha khrag gtor ma dang 'dres pas dam rdzas dmar chen sha rus kyi phung po bdud rtsi'i rang bzhin du gyur /
bar bsams la 'bru gsum gyis brlabs /
bstan srung rgyal po chen po zhes sogs kyis ljags byin gyis brlabs nas gtor ma bskangs gzhung ltar gtor sngags lan nyer gcig gis 'bul /
phyi nang gi mchod pa gtor rdzongs dang bcas pa bya /
de nas drag gtor la dpal 'bar btsugs /
nang mchod spran /
bsangs sbyangs /
stong pa'i ngang las gtor lhag skad cig gis hUM las gnam lcags kyi thog me rab tu 'bar ba zhes sogs zor bskyed dang /
hUM| dregs byed mchod gtor zor du ni / /
zhes pa nas /
mthar med drag po'i 'phrin las mdzod / /
ces pa'i bar gyi zor bskul rnams gtor chen gyi skabs nas 'byung ba ltar gtong /
drag gtor mi 'phen na 'di dag mi dgos /
gtor zor yod med gang ltar yang /
de nas mdos zhal bsgyur ba ni /
rgyal chen 'khor dang bcas pa rnams rab gtum rngams pa'i dbung dang bcas te nad mtshon dug gis char 'bebs pas dgra bo'i yul khams thams cad thogs med du 'joms pa'i las la rngams par bsams la /
mdos glud rnams dang /
drag gtor yod na drag gtor bcas zhal sgo phyogs su bsgyur /
mdos lam 'then /
gser skyems 'thor ba dang bcas te /
hUM| phyogs @# / /
bzhi mtshams brgyad steng 'og na / /
gnas pa'i lha srin sde brgyad sogs / /
'jig rten dregs pa dbang btsan dang / /
snang srid lha 'dre ma lus pa / /
gser skyems mchod pa 'di bzhes la / /
rig 'dzin bdag gi tshig la nyon / /
dmar chen drag po'i mdos zor 'di / /
dkar po'i phyogs la mi 'phen no / /
gnam sa bar gyi lha klu btsan / /
gzhi bdag la sogs mi min kun / /
sku gzur dbu smod zhabs kyang bsdus / /
sgo 'phrang srung mas zor lam phye / /
ko long phrag dog ru nga spongs / /
zor sna dgra dang bgegs la drongs / /
b+h+yoH da ni bsgyur ro zhal bsgyur ro / /
shugs ldan rigs lnga drag po rtsal / /
sdang ba'i dgra la zhal bsgyur ro / /
bka' nyan las byed pho nya dang / /
sde brgyad dregs pa'i tshogs dang bcas / /
sdang ba'i dgra la zhal bsgyur ro / /
chibs kha dgra yi yul du bsgyur / /
dmag sna dgra bo'i yul du drongs / /
bdud dpung dgra bo'i sgo khar chos / /
phru ma dgra bo'i yul du thob / /
mdung rnon dgra yi snying la rgyob / /
mtshon chas dgra yi mgo lus 'phrol / /
khram bam sdang ba'i dgra la rgyob / /
dug zor dgra yi khong du 'phongs / /
za res dgra yi sha la zo / /
skom du dgra yi khrag la 'thung / /
sngon gyi dam las ma 'da' bar / /
bcol ba'i 'phrin las sgrubs par mdzod / /
ces rig pa ngar dang ldan pas brjod /
de nas chos skyong 'khor bcas kyang sprul pa yang sprul dang dregs pa'i dmag dpung 'jigs pa'i cho 'phrul sna tshogs dang bcas dgra phyogs su chas par bsam la /
rbad sngags bzla bzhin du phyi rol du thon /
mdos glud rnams sgo'i phyi rol 'os 'gab kyi sar stegs kyi khar bkod /
gsar skyems brlabs la /
hUM| bla ma yi dam dkon mchog gsum / /
zhes sogs kyis tshan pa bzhi gong ltar phul la /
bshal chu lam phyogs su 'thor te lam 'phrang gi 'byung bo rnams la 'phrin las bcol /
slar yang drag tu bskul ba ni| hUM| rgyal ba'i bstan dang bstan 'dzin dge 'dun sder / /
zhes pa nas /
mthu rtsal drag tu bskyed la las kun mdzod / /
de nas rbad sngags bzla bzhin /
'phyar dar /
gsur chen dud pa /
gser skyems /
glud /
mdos zor| drag gtor yod na drag gtor /
rdor slob sgrub grogs dang bcas pa rim pa ltar 'gro zhing /
gom pa zhe dgu phan chod du ji ltar 'os pa'i 'phen sar slebs pa dang /
rdor slob nas gser skyems lag tu thogs te /
oM AH hUM /
lan gsum /
hoH srid pa gsum na gnas pa'i lha klu zhes sogs gser skyems tshan pa bzhi /
drag po'i gtor ma'i sgo nas zhes pa dang /
gtor zor zhes pa rnams drag po'i mdos zor zhes bsgyur ba ma gtogs gtor chen spyi 'gro'i skabs ltar 'bul /
hUM| rdo rje shugs ldan rigs lnga drag po rtsal / /
'khor tshogs rgya mtsho'i mthu rtsal dpung bskyed cig /
bdag sogs rgyu sbyor yon mchod bcas pa la / /
gnod pa'i gdon bgegs chag che nad rims dang / /
@# / /
dug mtshon dmag 'khrugs mthu byad skeg ngan sri / /
lha srin sde brgyad 'khrugs pa'i dal kha sogs / /
mi 'dod rkyen ngan thams cad dgra la sgyur / /
bzlog go drag po mdos dang zor gyis bzlog /
b+h+yoH b+h+yoH dgra dang bgegs kyi steng du b+h+yoH / /
bzlog bsgyur bcol ba'i 'phrin las sgrubs par mdzod / /
ces bskul /
mtshams 'dir yon bdag gi glud dang dkor cha rnams thebs phyogs sam 'dre lnga'i phyogs su lam gyi bzhi mdo'am chu bo chen por kha sbub tu ma yin par bskyal /
b+h+yoH rdo rje shugs ldan bka' nyan pho nya mo / /
khro gtum srid pa'i ma mo las la rbod / /
nad yams khrag mtsho khol ba dgra la b+h+yoH / /
sdang dgra'i yul khams shul med phung la thob / /
ces khrag zor 'phen /
b+h+yoH khrab rmog 'ja' tshon me 'od lam se lam / /
btsan dmag 'bum sde'i rta rgyug dgra la chos / /
bzlog med gnam lcags mda' 'phen sha ra ra / /
gdug can dam nyams dgra bo'i snying la rgyob / /
ces mda' zor 'phen /
b+h+yoH shugs ldan drag po rtsal gyi bka' 'khor nas / /
las mkhan pho nya'i dmag tshogs las la bskyod / /
mtshe yungs khro bo'i rbab zor 'tshubs se 'tshub / /
rdo zor drag po'i sgyogs chen 'u ru ru / /
sgong zor ri rab zor chen ril li li / /
kong zor rdo rje'i thog ltar rbad de rbad / /
byang phur nad gdon 'khrugs long mi 'dod kun / /
dgra bgegs steng du bzlog bsgyur 'phrin las mdzod / /
ces zor rnams rim pa bzhin drag sngags sam /
rbad sngags bzla bzhin du slob dpon gyis 'phen /
de nas rdo rje slob dpon gyis /
rdo rje khu tshur gnyis kyi mdzub mo brkyangs la rtse mo gshobs pa 'og tu phyogs pa spyi bor rim gyi btegs pa lha btegs kyi phyag rgya dang bcas /
hUM badzra u tiShTHa /
zhes brjod de /
mdos kyi lha tshogs 'khor bcas steng gi nam mkhar btegs par mos pa dang lhan cig tu mdos kyi ri rab la bkod pa'i chos skyong gtso 'khor rnams kyi sku brnyan gyi shing byang rnams blang /
de min bskang rdzas la sogs pa'i shing byang gzhan rnams bsdu mi dgos /
hUM| chos sku yangs pa'i pho brang nas / /
rdo rje shugs ldan 'khor bcas kyis / /
mdos zor 'di yi sna drongs la / /
zhes sogs kyi bzlog pa'i mthar /
oM mahA rA dza badzra be gA bi kran+ta sarba sha truM big+h+na na mA ra ya mA ra ya /
zhes bzla bzhin du mdos dgra phyogs sam thebs phyogs su 'phang /
drag gtor yod na sreg khang du brdeg /
drag gtor med na sreg khang bcos mi dgos /
mdos zor 'phangs rjes rol mo drag brdung dang /
mtshon rtse phyir bstan /
zhing lpags dang /
gos kyi dul mo brdul /
b+h+yos gdab /
me chu'i rgyas 'debs /
srung 'khor bsgom /
mdos 'phen sa der yo byad la sogs pa ma lus par byas la phyi mig mi blta bar rdo rje 'dzin pas rting mnan te log /
sgo drung du /
hUM| steng yang rdo rje'i gur khang la / /
zhes sogs brjod de bsrung 'khor bsgom /
'di dag gi skabs su dmigs rim bya tshul gtor bzlog gi skabs nas bshad pa ltar bya /
nang du logs nas mnga' gsol /
gsar du bshams pa'i spyi bstab kyi gtor ma brlabs nas 'bul ba /
gtang @# / /
rag gi mchod bstod /
nongs bshags /
rten yod na brtan bzhugs dang /
med na gshegs gsol /
yi dam gyi nyer bsdu /
bsngo smon shis brjod sogs bya ste /
de dag ni bzlog mdos ji ltar bya ba'i rim pa'o / /
! de ltar rten bskang bzlog mdos kyi rim pa rgyas pa'i lugs su bya tshul bshad zin nas /
da ni cung zad bsdus pa'i lugs su bya tshul 'chad par bya ste /
de la dang po rten mdos ni /
bca' bshom ma gzhi rgyas pa'i skabs bzhin la gdugs dang khyung tshang ma 'grub na nam mkha' kun zhal dar sna dang /
gang bzang /
sgro phod /
bal tshon /
me long gis brgyan pa tsam dang /
pho gdong mo gdong sogs skam gsog rnams kyang gsum de tsam sogs gang 'grub tu bgyis te /
yi dam gyi bdag bskyed btang /
cho ga dngos gzhi phal cher rgyas pa'i skabs gzhir bzhag la /
spyan 'dren dang mchod bstod bsdus pa byed /
yan lag bdun pa bzhag /
mdos bsngo dang /
'phrin bcol rgyas ba ma lcogs na bsdus pa gtong / /
tshogs mchod skabs spyan 'dren dor nas byin rlabs byas rjes /
'bul tshig bsdus pas phul /
drag bskul bsdus pa dang /
bzlog pa chos sku mas 'thus /
spyi bstab kyi gtor 'bul bzhag nas mnga' gsol bsdus pa bcas bya /
nyin rjes mar brtan bzhugs gnyer gtad sogs sngar bzhin bgyis pas chog go /
! bskang mdos bsdus pa nyin gcig gnyis tsam gyi stabs bde byed na /
bca' gshom mdos gdan 'phying dkar g.yang shun gyi steng du gling gzhi gling phran mu khyud rnams 'bru dkar gyi tshom bu dang /
ri rab kyang 'bru sna dang rin chen bsres pa'i zan la bya /
dbus kyi khang bzang lcog dang bcas pa mi dgos shing /
shing byang gi sku brnyan rnams kyang mi dgos pas /
bang rim dang po'i dbus su srog shing la rgyab brten pa'i gtso bo'i gtor ma rgyan bzang po dang ldan pa mtho gang las mi chung ba /
de'i phyogs mtshams brgyad dang /
bang rim gnyis pa dang gsum pa'i phyogs mtshams kyi lha gnas so sor 'khor rnams rang rang gi gtor ma rnams so sor bkod /
mdos khri logs su mi dgos par de'i tshab tu shing ngam /
zan gyi lcags ri dang /
de'i nang khongs la yas rnams dkyus bzhin 'god /
nam rgyang mda' 'phang /
pho gdong mo gdong sogs lcags ri la 'dzugs /
bskang rdzas spyan gzigs sogs kyang lcags ri'i khyams dang bang rim gyi srubs dbar rnams su zan par gyi gzugs 'gros bkod pa tsam gyis go chod par byed /
srog shing dang /
pho gdong mo gdong sogs la 'dod gsol 'bri mi dgos /
cho ga dngos gzhi gtong tshul gyi go rim gong gi skabs bzhin la /
shes pa bzhi'i gnyis pa dor /
mdor bsdu lugs rten mdos bsdus pa'i skabs bzhin bya /
mdos bsngo'i sham bu gong bzhin bsgyur /
mthar thog steng du gshegs pa'am brtan chags su 'jog cing dus dus su kha gso ba gang mos kyang sngar rgyas pa'i skabs su bshad pa la dpag nas rgyas bsdus bkabs dang sbyar ro / /
! bzlog mdos bsdus pa nyin re gnyis tsam gyi stabs bde byed na /
bca' gshom skabs spel tshig gi kha bsgyur dang /
mdos kyi nam mkha'i rtser phyag mtshan mtshon cha 'dzugs pa sogs bzlog mdos kyi sgos chos rnams ma gtogs de byings bca' gzhi rnams rten mdos bsdus pa'i skabs bzhin la| ri rab kyang bag zan la bya /
mdos khri logs su mi dgos bas nam rgyang mda' 'phang /
pho gdong mo gdong sogs lcags ri la 'dzugs / /
bskang rdzas spyan gzigs rnams kyang zan par btab nas lcags ri'i khyams dang ri rab kyi bang rim sogs gang 'os su bkod /
lcags @# / /
ri'i nang khongs su dmar gtor zur gsum mtshe yungs kyis brgyan pa dang /
kong zor khrag blugs pa rnams dang /
lcags ri'i kha khyer la rtsangs dmar srin mo 'gros su 'dzugs pa sogs sngar bshad pa bzhin bya /
cho ga dngos gzhi'i 'gro khungs bzlog mdos rgyas pa'i skabs bzhir bzhag la /
spyan 'dren dang mchod bstod bsdus pa byed /
yan lag bdun pa bzhag /
mdos bsngo dang /
'phrin bcol gnyis rgyas bsdus skabs dang bstun /
bsgral chog ma byas kyang chog /
bzlog bsgyur 'phrin bcol gyi mjug tu glud bsngo /
mdos zhal bsgyur ba man chod gong gi cho ga rgyas pa'i skabs su bshad pa la bltas nas rgyas bsdus skabs sbyar rig pas 'phrul shes par bya'o / /
! yang shin tu bsdus pa bya tshul ni /
rten mdos /
bskang mdos /
bzlog mdos gsum kar bca' gshom skabs ri rab gling bzhi gdugs khyung tshang sogs med par /
gtso 'khor gyi gtor ma kher rkyang rgyan spros bzang pos mdzes pa la /
nam mkha' /
rgyang bu /
mda' 'phang /
pho gdong /
mo gdong /
yul mkhar shing bris /
mthar lho byang la lung gi rdzas sogs dkor chas brgyan pa bshams /
bskang rdzas spyan gzigs srog chags sogs zan par btab nas bkod /
srog sngags kyi mthar brten bskang bzlog pa so so'i 'dod gsol can shog bur bris pa smyug sbubs lta bur bcug la gtso bo'i gtor ma'i khog par gzhug /
bzlog pa'i skabs yin na /
mtha' skor du khrag kong /
rgyu rlon /
mtshe yungs rtsangs dmar sogs kyis kyang brgyan no / /
gzhan mchod gtor spyan gzigs spyi dang 'dra /
yi dam gyi bdag bskyed mthar /
chos skyong gi bskang chog rgyas 'bring gang rung bstod pa'i mtshams bar btang /
de nas mchod gtor mdos yas rnams sngags drug phyag rgya drug gam /
nam mkha' mdzod kyi sngags rgyas brlabs /
rten mdos la /
hUM /
kun bzang bde stong ting 'dzin rol pa las / /
byung ba'i mdos yas mchod sprin nam mkha' mdzod / /
dam rdzas spyan gzigs 'dod yon dkor cha sogs / /
ci 'dod rgyan gyi bkod par 'char ba 'di / /
'jam mgon bstan srung rdo rje shugs ldan rtsal / /
rigs lnga 'khor chags rgya mtshor rten du 'bul / /
brtan bar bzhugs la bdag cag yon mchod kyi / /
gang bsam las bzhi'i 'phrin las sgrub par mdzod / /
ces dang /
bskang mdos la gong gi tshig rkang rjes ma gsum gyi tshab tu /
rigs lnga 'khor tshogs rgya mtshor bcas la 'bul / /
thugs dam bskangs shing nyams chags gsos gyur nas / /
rnal 'byor bcol ba'i 'phrin las sgrub par mdzod / /
ces dang /
bzlog mdos la /
rgya mtshor bcas la 'bul / /
bzhes la bdag cag rgyu sbyor yon mchod kyi / /
mi mthun par gcod rkyen kun bzlog par mdzod / /
ces so sor kha bsgyur la bsngo /
yang dngos bshams bsdus kyang yid sprul rgyas pa'i dbang du bgyis te /
sngar bshad pa'i mdos bsngo rgyas bsdus gnyis gang rung la rten bskang bzlog pa'i sham bu so sor bsgyur nas bsngos kyang rung /
de nas bstod pa man chod dkyus bzhin bya /
mjug tu rten mdos yin na brtan bzhugs /
bskang mdos yang thog gam sa phyogs gtsang mar gshegs shing 'bul ba /
bzlog mdos la bzlog pa sgod bye zor 'phang sogs sngar bshad pa'i rim pa @# / /
las rgyas bsdus kyi khyad par skabs dang sbyar te 'dor len shes par bya'o / / / /
smras pa /
rgyal kun ye shes rdo rje snying po'i gar / /
'jigs med stobs bcu'i shugs su rdzogs pa'i zil / /
mthu ldan dregs pa yongs kyi spyi bo na / /
drag rtsal stangs stabs ci dgar bsgyur ba la / /
zla med dge ldan bstan srung dgra lha'i rgyal / /
rnal 'byor re skong snying gi nor bu mchog /
snang srid mdos su bshams pa'i mchod sprin gyis / /
dgyes pa bskyed pa'i cho ga bdag gis bshad / /
khyab bdag bla ma'i byin rlabs nyi 'od kyis| |snying gi padmo legs par bzhad pa'i mthus / /
'di yi man ngag sbrang rtsi'i zil mngar 'bum / /
'dzin pa deng sang 'di na kho bo tsam / /
skye bo phal cher nor dang grags pa gnyer / /
mang zhig blun po'i rkang pa spyi bos bsten / /
gzur gnas blo ldan don gnyer shin tu dkon / /
de phyir 'di 'dra'i ngal ba des ci bya / /
'on te dam gtsang slob bus bskul ba dang / /
dam pa'i man ngag nub par phangs pa'i blos / /
dge ldan lugs bzang rin chen ring gnas phyir / /
lha dang bla ma'i gnang ba thob nas bris / /
kye ma tshad ldan dam pa phal cher gshegs / /
ngan g.yos gzhan mgo bskor la bstan 'dzin rloms / /
srang mdor 'khyams pa'i nor srung rgan po bzhin / /
chos ldan rnal 'byor spyod la kun gyi brnyas / /
blo bzang rgyal bstan gdong lnga'i dbang po'i lus / /
skal ngan ngan rtog srin bus nang nas 'joms / /
bdud rigs 'gong po bskyod pa'i cho 'phrul gyis / /
skye 'gro'i bde skyid mar gyi ngo la chas / /
a ye gnas dus 'di 'drar rno myur gyi / /
'phrin las stobs ldan lha mchog 'di bsten dang / /
phyi nang 'gal rkyen smag rum kun sangs te / /
dge legs snang ba 'char bar gdon mi za| |'dir 'bad dge bas bstan dang bstan 'dzin kun / /
mi mthun bdud kyi dpung las rnam rgyal zhing / /
ngo mtshar bkra shis pa dan stong g.yo ba'i / /
ru mtshon srid pa'i rtse mor sgreng gyur cig /
ces 'jam mgon rgyal ba'i bstan srung rdo rje shugs ldan rtsal gyi rten mdos / /
bskang mdos /
bzlog mdos kyi cho ga'i ngag 'don gyi rim pa gsal bar bkod pa kun bzang rgya mtsho'i sprin gyi phreng ba zhes bya ba 'di ni| bdag la dus gsum gyi rgyal ba thams cad las thugs rje dang bka' drin ches cher lhag cing /
\u0f38skyabs gnas kun 'dus kyi rtsa ba'i bla ma rdo rje 'chang pha bong kha ba dpal bzang po mchog la gzim lha klu dga' tshal ba'i sku ngo rnams nas @# / /
gsol ba btab don bzhin /
rab byung bcu drug pa'i lcags sbrul zla ba gsum pa'i nang lha klu'i pho brang gi mgon khang du chos skyong 'di nyid kyi rten mdos gsar 'dzugs bskyangs skabs su phran yang sbyor dngos rjes gsum gyi zhabs zhu'i skal bzang thob cing /
rje bla ma mchog nyid 'phrin las nam mkha' dang mnyam pa'i stabs kyis mdos chog ljags rtsom ma grub pa'i mur shar phyogs dwags po bshad sgrub gling du chibs bsgyur bskyang rgyu'i tshes grangs dus gtugs kyis mdos chog 'phral tshugs mdzad dgos byung stabs /
skabs der mdos kyi shes pa bzhi'i skor rnams lam tsam ljags sgrigs las /
de min rnams bskang chog rgyas 'bring la tshig bsgyur dang /
yar mar 'khyer dgos rnams sbyar shog dang ang rtags logs gang 'os mdzad nas gsung chog gnang song zhing /
rten 'dzugs grub nas sang nyin dwags por chibs zhal bsgyur rgyu'i do nub der phran nas bla ma mchog la chos skyong 'di'i rten bskang bzlog mdos kyi cho ga dang /
drag gtor /
sbyin sreg /
nor sgrub sogs las tshogs kyi rnam gzhag cha tshang ba zhig ljags rtsom thugs rje che ba mkhyen zhes lha reg maN+Dal rten gsum dang bcas te gsol ba btab par bka'i phyir phebs su /
'di'i las tshogs kyi skor rnams nged nas bzo thub pa zhig yong mdog mkha bas khyed rang nas de sngon blor gang nges pa dang brjed tho bkod pa rnams gzhir bzung /
de min rnams la cho ga'i 'ching dang phyag len 'di dang 'di ltar bgyis zhes bka' slob zhib cha stsal rjes /
da lta nged kyis gang bslab pa rnams gzhir bzhag pa'i thog |rigs mthun gyi cho ga gzhan nas kha 'gengs 'os rnams bskangs te 'di'i las tshogs rnams khyed rang nas legs par sgrigs shig /
don du chos skyong 'di nyid la brten pa'i nged kyi las ka'i mjug skyong skabs pa bas khyed rang la yod pas bcol ba yin zhes bka' phebs byung bar /
skabs der nged rang gi bsam par bla ma rin po che ha cang mdzad brel che bas zhib cha mdzad khom mi yong dgongs pa'i bka' yin shag las ma byung rung /
rjes su brtag tshe lo de ga'i zla ba drug pa'i tshes gcig nyin shar phyogs dwags po'i yul grur mdzad pa'i mtha' ma ston bzhed kyi dgongs pa khyad par can gyi zhal gdams yin par go nas bla ma'i bka' dgongs snying du bcangs te las tshogs kyi yan lag re zung chog sgrigs bgyid khul zin kyang /
mdos chog bzo rgyu rim 'gyangs su lus par mdo smad bstan pa'i snang byed tre hor dkar mdzes 'khrungs gsar rin po che dang /
nags shod 'bri ru zhabs drung rin po che /
sho mdo grwa sgom mchog sprul /
rnal 'byor spyod pa dpal 'bar mkhan zur ngag dbang chos 'byor /
gro mo dung dgon bla grwa sogs mchog dman mang pos bskul ma mdzad pa la brten nas /
tshe rabs du mar lha mchog 'di nyid kyis rjes su bskyangs shing /
\u0f38pha bla ma rdo rje 'chang de nyid kyi zhal snga nas 'di'i man ngag rdzogs par nod pa \u0f38sku bcar mtshan zhabs dar han dga' ldan khri byang sprul ming pa blo bzang ye shes bstan 'dzin rgya mtshor 'bod pas rab byung bcu drug pa'i chu 'brug lor dbyig 'dzin dga' ma brgad zhun ma'i gos bzang mngon par @# / /
klubs shing /
bsil sbyin bdag po chu stod kyis nya ba'i gral tshes bco lnga'i nyin /
nor gling skal bzang pho brang gi 'dab rol rnam bkra'i me tog sna tshogs phang phung du bzhad pa'i do rar mjug yongs su rdzogs par sbyar ba'i yi ge pa ni rang gi nye 'khor brtse drung dpal ldan nas bgyis pa dge ldan bstan pa rgyas pa'i cha rkyen du gyur cig / / /
bstan srung chen po rdo rje shugs ldan rtsal / /
dgyes pa bskyed pa'i mdos kyi cho ga ni / /
'dzad med par du bskrun pa'i rnam par dkar / /
dri bral ston zla'i lang tshor 'gran pa 'dis / /
'jam mgon bstan dang bstan 'dzin dge 'dun sde / /
mi mthun bar chad g.yul las rnam rgyal zhing / /
bshad sgrub legs tshogs snang ba dam pa'i gzis / /
phyogs kyi mu khyud gsal ba 'dzin gyur cig / / /
ces pa 'di yang gro mo dung dkar dgon gyi spyi gnyer rnying pa dge slong tshe ring dgra 'dul dang /
dbang 'dus tshe ring /
tshul khrims rnam dag gsum nas mdos chog par du bskrun pa'i smon tshigs yongs 'dzin khri byang sprul ming pas smon pa'o / / /
